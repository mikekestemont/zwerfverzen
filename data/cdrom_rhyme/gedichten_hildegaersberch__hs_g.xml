<?xml version='1.0'?><!DOCTYPE TEI.2 PUBLIC '-//TEI P4//DTD Main Document Type//EN' 'http://www.tei-c.org/Guidelines/DTD/tei2.dtd' [<!ENTITY % TEI.transcr 'INCLUDE'> <!ENTITY % TEI.prose 'INCLUDE'><!ENTITY % TEI.linking 'INCLUDE'><!ENTITY % TEI.figures 'INCLUDE'><!ENTITY % TEI.analysis 'INCLUDE'><!ENTITY % TEI.corpus 'INCLUDE'><!ENTITY % TEI.XML 'INCLUDE'><!NOTATION TEI-XML PUBLIC 'TEI P4' 'http://www.tei-c.org/Guidelines/DTD/tei2.dtd'>]><TEI.2><teiHeader>
<fileDesc>
<titleStmt>
<title>Gedichten (Willem van Hildegaersberch)</title>
<author>Willem van Hildegaersberch</author>
</titleStmt>
<editionStmt>
<edition>W. Bisschop en E. Verwijs (eds.): Gedichten van Willem van Hildegaersberch. 's-Gravenhage, 1870, 1-252.</edition>
</editionStmt>
<publicationStmt>
<p></p>
</publicationStmt>
<sourceDesc>
<listBibl id="inlMetadata">
<bibl><interpGrp type="titleLevel1">
<interp value="Gedichten (Willem van Hildegaersberch)"/>
</interpGrp><interpGrp type="medium">
<interp value="book"/>
</interpGrp><interpGrp type="authorLevel1">
<interp value="Willem van Hildegaersberch"/>
</interpGrp>
<interpGrp type="ipr">
<interp value="online"/>
</interpGrp><interpGrp type="corpusProvenance">
<interp value="cdrom-mnl"/>
</interpGrp>
<interpGrp type="pubYear_from"><interp value="1470"/></interpGrp>
<interpGrp type="witnessYear_from"><interp value="1470"/></interpGrp>
<interpGrp type="pubYear_to"><interp value="1490"/></interpGrp>
<interpGrp type="witnessYear_to"><interp value="1490"/></interpGrp>
</bibl>
</listBibl>
<bibl id="original-metadata-cdrom-version"><![CDATA[
<TITEL>Gedichten (Willem van Hildegaersberch)</TITEL>
<author>Willem van Hildegaersberch</author>
<AARD>Rijm</AARD>
<BRON nr="D149">'s-Gravenhage, Koninklijke Bibliotheek, 128 E 6</BRON>
<DATUM>1470-1490</DATUM>
<OMVANG>20690 verzen</OMVANG>
<BRON.OPM>Handschrift van 195 bladen, 2 kolommen per bladzijde; in het gedeelte met de Gedichten van Hildegaersberch 41 regels per kolom. De tekst bevindt zich op fol. 1-128. Het hs. bevat in het eerste deel verder nog een verzameling tweeregelige spreuken (fol. 128-130, zie Rijmspreuken), en, in deel 2, Der minnen loep van Dirc Potter (fol. 131-195).</BRON.OPM>
<EDITIE>W. Bisschop en E. Verwijs (eds.): Gedichten van Willem van Hildegaersberch. 's-Gravenhage, 1870, 1-252.</EDITIE>
<STATUS>Kritisch</STATUS>
<BRONMNW>101.6 (andere editie)</BRONMNW>
<BRONMNW>237.2 (andere editie)</BRONMNW>
<BRONMNW>591 </BRONMNW>
<EDITIE.OPM>De editeurs hebben in hun editie de teksten die in het Haagse handschrift ontbreken aangevuld naar Brussel, Koninklijke Bibliotheek, 15659-61; het gaat daarbij om de gedichten 1, 2, 3, 4 (vs. 1-322), 5 (vs. 24-98) en 6 (vs. 1-87), in totaal 976 verzen. De verbeteringen, door Bisschop en Verwijs aangegeven op p. 328 van hun uitgave, werden in de tekst verwerkt. Inhoud (het getal tussen haakjes geeft hierbij het aantal verzen aan): I. Vanden testament (246) p. 1 <hi rend="bold">-</hi> II. (226) p. 3 <hi rend="bold">-</hi> III. Een notabel (20) p. 6  IV. Vanden x gheboeden (626) p. 6 <hi rend="bold">-</hi> V. Van commer van ghelde (98) p. 12 <hi rend="bold">-</hi> VI. Van VII punten die wy voer oghen hebben souden (204) p. 14 <hi rend="bold">-</hi> VII. Vanden coninc van Poertegael (234) p. 16 <hi rend="bold">-</hi> VIII. Dit is van ere (194) p. 18 <hi rend="bold">-</hi> IX. Dit is van Reyer die vos (82) p. 21 <hi rend="bold">-</hi> X. Dit is van drien coeren (280) p. 22 <hi rend="bold">-</hi> XI. Dit is van beschermen (166) p. 25 <hi rend="bold">-</hi> XII. Van enen cruut ende hiet selve (310) p. 26 <hi rend="bold">-</hi> XIII. Vanden vrouwen die hoer cuken wachten (164) p. 30 <hi rend="bold">-</hi> XIV. Een notabel (42) p. 32 <hi rend="bold">-</hi> XV. Van Reynaert ende van Aven (224) p. 33  XVI. Van drien bloemen (78) p. 35 <hi rend="bold">-</hi> XVII. Vanden waghen (268) p. 36 <hi rend="bold">-</hi> XVIII. Een notabel van een hont (66) p. 39 <hi rend="bold">-</hi> XIX. Van mer (204) p. 40 <hi rend="bold">-</hi> XX. Van drien figuren (208) p. 42 <hi rend="bold">-</hi> XXI. Vanden doemsdaghe ende van sterven (350) p. 45 <hi rend="bold">-</hi> XXII. Vanden goeden ridder (240) p. 49 <hi rend="bold">-</hi> XXIII. Vander wankelre brugghen (144) p. 51 <hi rend="bold">-</hi> XXIV. Vanden serpent (278) p. 53 <hi rend="bold">-</hi> XXV. Dat ewangelium van Paesschen (242) p. 56 <hi rend="bold">-</hi> XXVI. Vanden paep die sijn baeck ghestolen wert (232) p. 59 <hi rend="bold">-</hi> XXVII. Van drien ghebroederen (304) p. 61 <hi rend="bold">-</hi> XXVIII. Een notabel (6) p. 65 <hi rend="bold">-</hi> XXIX. Een notabel (6) p. 65 <hi rend="bold">-</hi> XXX. Een notabel (10) p. 65 <hi rend="bold">-</hi> XXXI. Van sterven (188) p. 65 <hi rend="bold">-</hi> XXXII. Vanden ouden ende vanden jonghen (324) p. 67  XXXIII. Van dominus (130) p. 71  XXXIV. Vanden goeden vrouwen (148) p. 73 <hi rend="bold">-</hi> <pb n="330"/> XXXV. Vander wrake Goeds (130) p. 74 <hi rend="bold">-</hi> XXXVI. Van Affricanus (206) p. 76 <hi rend="bold">-</hi> XXXVII. Vanden wijnvaet (116) p. 78 <hi rend="bold">-</hi> XXXVIII. Vanden ghesellen die ommeseylden (102) p. 80 <hi rend="bold">-</hi> XXXIX. Vanden meerblade (120) p. 81 <hi rend="bold">-</hi> XL. Vander gheboorten Christi (168) p. 82 <hi rend="bold">-</hi> XLI. Van seven doechden der minnen (222) p. 84  XLII. Vander hontsschede (86) p. 87 <hi rend="bold">-</hi> XLIII. Vanden rijcken vrecken (82) p. 88 <hi rend="bold">-</hi> XLIV. Vanden hont die verbroeyt wort (156) p. 89 <hi rend="bold">-</hi> XLV. Een notabel (54) p. 91 <hi rend="bold">-</hi> XLVI. Van twifel (232) p. 92 <hi rend="bold">-</hi> XLVII. Van drierehande staet van heren (150) p. 95 <hi rend="bold">-</hi> XLVIII. Hoe man ende wijff sullen leven (60) p. 96 <hi rend="bold">-</hi> XLIX. Vanden twaelff maenden (212) p. 97 <hi rend="bold">-</hi> L. Van sempelen ghelove (76) p. 100 <hi rend="bold">-</hi> LI. Van tregiment van goeden heren (108) p. 101 <hi rend="bold">-</hi> LII. Een exempel van partyen (80) p. 102 <hi rend="bold">-</hi> LIII. Van gheduricheit (150) p. 103 <hi rend="bold">-</hi> LIV. Vander liever tijt (136) p. 105 <hi rend="bold">-</hi> LV. Een notabel (20) p. 107 <hi rend="bold">-</hi> LVI. Van feeste van hylic (174) p. 107 <hi rend="bold">-</hi> LVII. Vanden corencopers (186) p. 109  LVIII. Vander heiliger kercken (238) p. 111 <hi rend="bold">-</hi> LIX. Vander dwalinghe (160) p. 114 <hi rend="bold">-</hi> LX. Dit is van scheyden (90) p. 116 <hi rend="bold">-</hi> LXI. Van ghilden (204) p. 117 <hi rend="bold">-</hi> LXII. Van rechtighen rechters (192) p. 119 <hi rend="bold">-</hi> LXIII. Hoe deerste partyen in Hollant quamen (170) p. 122 <hi rend="bold">-</hi> LXIV. Van die achte salicheiden (270) p. 123 <hi rend="bold">-</hi> LXV. Een notabel van twee wynden (40) p. 126 <hi rend="bold">-</hi> LXVI. Van drierehande lyden (222) p. 127 <hi rend="bold">-</hi> LXVII. Een notabel (32) p. 130 <hi rend="bold">-</hi> LXVIII. Vanden spieghel (154) p. 130 <hi rend="bold">-</hi> LXIX. Vander verrisenis (120) p. 132 <hi rend="bold">-</hi> LXX. Van ses articulen der werlt (250) p. 134 <hi rend="bold">-</hi> LXXI. Van helen (170) p. 136 <hi rend="bold">-</hi> LXXII. Een notabel (22) p. 138 <hi rend="bold">-</hi> LXXIII. Dit is vander ghiericheit (264) p. 139 <hi rend="bold">-</hi> LXXIV. Van Sinte Gheertruden min (448) p. 142 <hi rend="bold">-</hi> LXXV. Een exempel van heren (68) p. 149 <hi rend="bold">-</hi> LXXVI. Vander rekeninghe (304) p. 149 <hi rend="bold">-</hi> LXXVII. Een onderscheit van hilic ende van gheesteliken luden (220) p. 153 <hi rend="bold">-</hi> LXXVIII. Vanden ghedencke (138) p. 155 <hi rend="bold">-</hi> LXXIX. Vanden zekeren hope (434) p. 157 <hi rend="bold">-</hi> LXXX. Vanden woeckenaer (210) p. 162 <hi rend="bold">-</hi> LXXXI. Vanden sloetel (504) p. 164  LXXXII. Van ruste (174) p. 169  LXXXIII. Hoemen voer die eere gaet schulen (234) p. 171 <hi rend="bold">-</hi> LXXXIV. Vanden sacramente van Aemsterdam (378) p. 174 <hi rend="bold">-</hi> <pb n="331"/> LXXXV. Vanden monick (234) p. 179 <hi rend="bold">-</hi> LXXXVI. Van rechters (126) p. 181 <hi rend="bold">-</hi> LXXXVII. Vander avontuer (328) p. 183 <hi rend="bold">-</hi> LXXXVIII. Van hoveerde (76) p. 187 <hi rend="bold">-</hi> LXXXIX. Een ewangelie (120) p. 188 <hi rend="bold">-</hi> XC. Vanden figure vanden mensch (292) p. 189 <hi rend="bold">-</hi> XCI. Van tween bomen (184) p. 192 <hi rend="bold">-</hi> XCII. Van feeste van heren (110) p. 194 <hi rend="bold">-</hi> XCIII. Van ja ende neen (144) p. 196 <hi rend="bold">-</hi> XCIV. Van hoede (174) p. 197 <hi rend="bold">-</hi> XCV. Vanden avontmael (328) p. 199 <hi rend="bold">-</hi> XCVI. Vanden droem (304) p. 204 <hi rend="bold">-</hi> XCVII. Vander drierehande staet der werlt (380) p. 207 <hi rend="bold">-</hi> XCVIII. Vanden XL daghen (166) p. 211 <hi rend="bold">-</hi> XCIX. Vanden doern ende vander linde (270) p. 213 <hi rend="bold">-</hi> C. Van ghenoechten (166) p. 216 <hi rend="bold">-</hi> CI. Hoe die heren eerst quamen (122) p. 218 <hi rend="bold">-</hi> CII. Een disputacie (230) p. 220 <hi rend="bold">-</hi> CIII. Salomoens woert (78) p. 222 <hi rend="bold">-</hi> CIV. Vanden lichte (200) p. 223 <hi rend="bold">-</hi> CV. Een notabel van heren (48) p. 225 <hi rend="bold">-</hi> CVI. Van karitas (256) p. 226 <hi rend="bold">-</hi> CVII. Vanden boghe (60) p. 229 <hi rend="bold">-</hi> CVIII. Hoe die joecht overgaet (180) p. 230 <hi rend="bold">-</hi> CIX. Vanden vier cussen (266) p. 232 <hi rend="bold">-</hi> CX. Hoemen houden sel vrienscap (78) p. 235 <hi rend="bold">-</hi> CXI. Ic bin al moede, ic wil gaen rusten (126) p. 236 <hi rend="bold">-</hi> CXII. Twisschen wil ende die waerheit (178) p. 237 <hi rend="bold">-</hi> CXIII. Vander bedevaert (108) p. 239  CXIV. Wat een reyn wijff waerdich is (144) p. 240 <hi rend="bold">-</hi> CXV. Van goeden gedachte (112) p. 242 <hi rend="bold">-</hi> CXVI. Hoe doude jonc willen wesen (216) p. 243  CXVII. Hoemen tende sal kennen voer tbeghin (108) p. 246 <hi rend="bold">-</hi> CXVIII. Opt voersien (200) p. 247 <hi rend="bold">-</hi> CXIX. Vanden hofman (136) p. 249 <hi rend="bold">-</hi> CXX. Dat elc sinen meerren ontsiet (140) p. 251.</EDITIE.OPM>
<BRONNEN>De gedichten van Willem van Hildegaersberch zijn overgeleverd in 's-Gravenhage, Koninklijke Bibliotheek, 128 E 6 en Brussel, Koninklijke Bibliotheek, 15659-61; geen van deze twee codices bevat alle 120 gedichten: in het eerste hs. ontbreken de nrs. 1-3 en gedeelten van de nrs. 4-6, in het tweede ontbreekt nr. 31.</BRONNEN>
]]></bibl>
</sourceDesc>
</fileDesc>
</teiHeader>
<text>
<group><text>
<body><head type="comment"><pb n="1"/> <milestone unit="interpolation" n="openi219" />I. <hi rend="italic">Van den testament. </hi></head>
<l>                Goed ghedacht ende wel versinnen</l>
<l>Doet dat middel ende dat beginnen</l>
<l>Metten einde concorderen.</l>
<l>Dese eertsche hoecheit voel te begeren</l>
<l n="5">Dat is ter werelt gemein plage.</l>
<l>Die sijn einde wel voersage</l>
<l>Hi soude hem hoeden nacht ende dach</l>
<l>Voele te slaen op sijn gelaech,</l>
<l>Hi en wist een slot van rekeninge.</l>
<l n="10">Dese idel glori, dese aertsche dingen</l>
<l>Is al een wanckel toeverlaet;</l>
<l>Wanttet niet te coep en staet</l>
<l>Hoe lange dit eigedom sal dueren.</l>
<l>In geleenden hoven is quaet mueren,</l>
<l n="15">Diemen wederseggen mach.</l>
<l>Corter dan een oge opslach</l>
<l>Wort dit eigedom van deertsche goet</l>
<l>Geset in ander lude behoet.</l>
<l>Diet bruken waende op sijn behagen,</l>
<l n="20">Die wort daer haestelijc uut gedragen</l>
<l>In een linen cleet beslegen.</l>
<l>Die dan meten ende wegen</l>
<l>Ander maet dan si begeren,</l>
<l>Die slaen hem selven seer te sceren;</l>
<l n="25">Want hoe si rijckeit meer verwerven,</l>
<l>Hoemen liever neemt hoer sterven.</l>
<l>Doch en wil ic nyemont raden,</l>
<l>Datmen rijcheit sal versmaden,</l>
<l>Diemen bruken mach mit recht:</l>
<l n="30">Men vynt menich arm knecht,</l>
<l>Die aenden riken hem geneert.</l>
<l>Waer die rijcheit al verteert,</l>
<l>Soe en docht die werelt min no meer.</l>
<l>Caritaet, doecht ende eer</l>
<l n="35">Die mach die rijcheit staende houden.</l>
<l>Al wort die rike vrec gescouden,</l>
<l>Dat en is God niet bequaem</l>
<l>Noch der rechter eren naem;</l>
<l>Want God die mint salich leven</l>
<l n="40">Ende heeft selver oerlof gegeven</l>
<l>Rijc te wesen alden sinen,</l>
<l>Die daer gerechtelijc om pinen;</l>
<l>Mer die daer andersins toe gaen</l>
<l>Ende willen plucken ende vaen,</l>
<l n="45">Sulc mit list, sulc mit macht,</l>
<l>Sulc mit wil, sulc mit cracht,</l>
<l>Ende elkerlijc doet sijn best,</l>
<l>Recht als die vogel draecht ten nest,</l>
<l>Om voele te plucken, om voel te rapen,</l>
<l n="50">Die mogen wel onsachte slapen,</l>
<l>Wisten si tloen dat hem sal boeren,</l>
<l>Als die doot tot allen doren</l>
<l>Comen is om dlijf te panden.</l>
<l>Die viant gaept mit wreden tanden</l>
<l n="55">Na der sielen wat hi can.</l>
<l>Hoet mit hem is gescepen dan</l>
<l>Dat weet die Here, diet al is cont!</l>
<l>Hadden si dan soe lange stont</l>
<l>Vorst, dat si hem wael bereiden,</l>
<l n="60">Eer si van der werelt sceiden,</l>
<l>Si en namen daer voer niet al dat goet,</l>
<l>Dat die van Romen ye bestoet.</l>
<l>Mer selden soe eest vernomen,</l>
<l>Diet al opt leste lieten comen,</l>
<l n="65">Dat si maecten goet verstant,</l>
<l>Of wederkeerden mitter hant</l>
<l>Datter qualic was gewonnen:</l>
<l>Tis dan alte spade begonnen.</l>
<l><pb n="2"/>Die lude sijn herwaert ende gins ghedwaelt,</l>
<l n="70">Diet gelaech dicke hebben betaelt:</l>
<l>Men cander niet gevynden al.</l>
<l>Oec hoertmen node groet gescal</l>
<l>Daer die rike liggen cranc:</l>
<l>Tis buten armer lude ganc,</l>
<l n="75">Men laet daer nyemont comen bi</l>
<l>Dan die daer vrient of maech toe si,</l>
<l>Of wise priesters, die hem vragen</l>
<l>Of si hoer sunden willen clagen.</l>
<l>Al souden si hem geerne wael bereiden,</l>
<l n="80">Die tijt is cort, het naect ten sceiden;</l>
<l>Si sijn belegen van hem drien,</l>
<l>Die op hem scriden al in een:</l>
<l>Dat een dat is die siecte groet,</l>
<l>Dander die vrese voer die doot,</l>
<l n="85">Dat dorde dese hoecheit hier te laten,</l>
<l>Die si minden boven maten.</l>
<l>Wanneer si weerden dus bescreden,</l>
<l>Soe sijn die sinnen ende die reden</l>
<l>Soe belast, dat si vergeten</l>
<l n="90">Ander salicheit te weten.</l>
<l>Die siecte maect die lede mat;</l>
<l>Die doot en seet hem dit no dat,</l>
<l>Dat yemont weten mach wanneer:</l>
<l>Daer om ontsietmen voele te meer.</l>
<l n="95">Mer datmen voel voer sterven vreest,</l>
<l>Dat doen die sunden alre meest.</l>
<l>Weren wi van sunden quijt,</l>
<l>Sterven heeft een corte tijt;</l>
<l>Doch eest haert, dat weet ic wel,</l>
<l n="100">Datmen ummer sterven sal;</l>
<l>Mer tis een scult, die wijf no man</l>
<l>Met geenre have vergelden can.</l>
<l>Al weer sterven noch soe swaer,</l>
<l>Willen wi liden trechte waer,</l>
<l n="105">Die bitterste anxt dat sijn die sonden.</l>
<l>Wanneer dat comt die leste stonde,</l>
<l>Ende men ummer sterven waent,</l>
<l>Als die borge sijn ingemaent,</l>
<l>Soe eest lange genouch gebeit:</l>
<l n="110">Die leerraers hebbent ons geseit</l>
<l>Ende ingemaent overluyt.</l>
<l>Sulc die hoert, sulc die sluit</l>
<l>Sijn oren of hijs niet en hoerde;</l>
<l>Want die godlike woerde</l>
<l n="115">Die gaen hem totter herten clein:</l>
<l>Si vallen recht als hagelstein,</l>
<l>Die luttel vesten op een cleet.</l>
<l>Wanneer die sculdige niet en weet</l>
<l>Gelt of pant tot sinen dagen,</l>
<l n="120">Ende dan die borgen op hem clagen,</l>
<l>Soe coemt hi totter meester scade:</l>
<l>Soe doen si die op Gods genade</l>
<l>Menichwerven misdoen,</l>
<l>Ende dencken vast: in dit sisoen</l>
<l n="125">Soe willen wi beteren ons leven,</l>
<l>Of God die saelt ons wael vergeven.</l>
<l>Die sijn sonderlinghe bedrogen</l>
<l>Ende over thoeft een net getogen,</l>
<l>Daer si hem selven in verwerren.</l>
<l n="130">Si comen spade die lange merren:</l>
<l>Men sal te tide sijn bedacht</l>
<l>Die wijl dat wijsheit ende cracht</l>
<l>Regeren mach die sinne vive,</l>
<l>Ende men mit gesonden live</l>
<l n="135">Vrilic mach te dienste staen</l>
<l>Den selven Heer, die sonder waen</l>
<l>Al sijn dienre loent te wensche,</l>
<l>Op dat si leven als mensche;</l>
<l>Mer die beestelike leven</l>
<l n="140">Dien wort beestelijc loen gegeven:</l>
<l>Hier om sal een yegelijc,</l>
<l>Is hi arm of is hi rijc,</l>
<l>Setten alle sijn dinc op reden:</l>
<l>Onsen tijt hier is thant geleden.</l>
<l n="145">Al mocht ic leven dusent jaer,</l>
<l>Alst einde comt, wat volcht daer naer?</l>
<l>Heb ic goede werken gedaen,</l>
<l>Die mogen my in staden staen:</l>
<l>Ander have en voer ic niet mede</l>
<l n="150">Van deser eertscher rijchede,</l>
<l>Daert al af comt dat wi beclagen.</l>
<l>Ghi siet die gierige gewagen</l>
<l>Siel ende lijf om dat eertsche goet,</l>
<l>Ende dencken vast in horen moet:</l>
<l n="155">Men salt int leste wederkeren;</l>
<l>Dan comt die doot ende doet hem leren</l>
<l>Een ander metten onversien,</l>
<l>Die ummer van node moet gescien,</l>
<l>Want si rijc noch arm en spaert.</l>
<l n="160">Dan trecken si op die lange vaert,</l>
<l>Ende nyemont en seet ons trechte waer,</l>
<l>Hoet mit hem is gescepen daer;</l>
<l>Mer die weldoen die moghen hopen:</l>
<l>Dus laet ic mi die vrese nopen;</l>
<l n="165">Want ic was te sceep gegaen,</l>
<l>Had my die wynt gelijc gestaen,</l>
<l>Ic had die reise geavontuert;</l>
<l>Ende nu mijn leven langer duert</l>
<l>Bi concent van onsen Heer,</l>
<l n="170">Nu wil ic volgen wiser leer</l>
<l>Ende wesen altoes op mijn oert,</l>
<l>Te wachten my van sunden voert</l>
<l>Die wijl ic cracht heb ende sin.</l>
<l>Versumende tijt dats ongewin;</l>
<l n="175"><pb n="3"/> Versume ic dan van dage te dage,</l>
<l>Dat ic out weerde ende trage,</l>
<l>Den tijt, daer ic in dienen soude</l>
<l>Den genen, die om des menschen houde</l>
<l>Heeft geleden menigen has,</l>
<l n="180">Soe ben ic dommer dan een Sas</l>
<l>Of een Vriese ruut van aerde.</l>
<l>Ghi die leeft in hogher weerde,</l>
<l>Wacht u voer die wike wake;</l>
<l>Het is een jamerlike sake.</l>
<l n="185">Borchdijt al ten lesten tiden,</l>
<l>Wie mach dan penitencie liden?</l>
<l>Die siecte heeft die lede teblouwen,</l>
<l>Men vynt te coep geen berouwen;</l>
<l>Rechte biechte sonder mencken</l>
<l n="190">Die canmen dan qualic gedencken.</l>
<l>Hier om sullen wi ons versnellen</l>
<l>Ende den priester gaen vertellen</l>
<l>Van tide te tide ons sunden al,</l>
<l>Die wijl wi weten recht getal.</l>
<l n="195">Alst buten rekeninge gaet</l>
<l>Ende men deen over dander slaet,</l>
<l>Soe wordet selden wael vergouden.</l>
<l>Wi sollen rekeninge houden</l>
<l>Van onsen sundeliken daden,</l>
<l n="200">Ende wie dat gevens is van staden,</l>
<l>Soe eest best bi gesonden leven</l>
<l>Metter wermer hant gegeven</l>
<l>Watmen Gode wil toescriven;</l>
<l>Soe en maecht nyemont wederdriven.</l>
<l n="205">Ghi hebt gehoert, oec eest geweten,</l>
<l>Dat met recht waert besleten,</l>
<l>Eerment testament betaelde,</l>
<l>Ende voele subtylheit overhaelde;</l>
<l>Want die gene diet goet verbeiden,</l>
<l n="210">Ende die hem selven te sterven reiden,</l>
<l>Die sijn contrari mitten sinnen.</l>
<l>Die sieke en geren geen gewinne</l>
<l>Dan hoer testament te maken,</l>
<l>Op datse Gode mogen naken;</l>
<l n="215">Diet goet ontfenct na datmen sterft,</l>
<l>Die weerden node voele onterft,</l>
<l>Ende setten die sieke buten der macht;</l>
<l>Want doe hi wijsheit ende cracht</l>
<l>Had ende hem selven wel verwist,</l>
<l n="220">Doe raepte hi liever in sijn kist,</l>
<l>Dan hi kercken ofte clusen</l>
<l>Of den armen biden husen</l>
<l>In caritaten had versien.</l>
<l>Mer als hem seer begint te twien,</l>
<l n="225">Dat hijs niet langer en mach orbaren,</l>
<l>Soe wil hi gaen sijn siel bewaren,</l>
<l>Soe leert hi wat om Gode geven;</l>
<l>Mer wist hi noch een tijt te leven,</l>
<l>Hi naem liever dan hi gave.</l>
<l n="230">Dus teltmen ander lude have,</l>
<l>Diemen rumen moet van node;</l>
<l>Doch si liden mitten brode</l>
<l>Ende rapen vast bi groten hopen,</l>
<l>Die oec hoer harstkens willen dropen</l>
<l n="235">Mitten vetten dat hem verschijnt.</l>
<l>Omt vordel wort nu seer gepijnt.</l>
<l>Hier om soe rade ic minen vrient,</l>
<l>Die God ons heer een tijt verleent,</l>
<l>Dat hi leve nacht ende dach,</l>
<l n="240">Dat hi vrilic sterven mach:</l>
<l>Soe heeft hi wiselijc geleeft.</l>
<l>Oec hoe die rike rijcheit heeft,</l>
<l>Die hi bruict in gerechtichede,</l>
<l>Ende is si wel gewonnen mede,</l>
<l n="245">Hy mach God soe wel genaken</l>
<l>Als die tuynen ende haken.</l>
</body>
</text>
<text>
<body><head type="comment">II.</head>
<l>                Ic heb gevonden of gehoert</l>
<l>In mynen sin een nuttelijc woert,</l>
<l>Dat ic geerne soude ontbynden,</l>
<l>Cost ic in mijn memori vynden</l>
<l n="5">Rechte rijm ende waer beduyt.</l>
<l>Wie sijn reden wel besluyt,</l>
<l>Dat is genoechlijk te horen</l>
<l>Den wisen vroeden voer den oren;</l>
<l>Den dommen en doech niet voel geleert</l>
<l n="10">Dan daer si sinen sin toe keert.</l>
<l>Sijn eigen leer onthout hi best,</l>
<l>Ende daer om heeft hijt ierst gevest.</l>
<l>Ic wil den vroeden leren wat</l>
<l>In orbaer elcker goeder stat,</l>
<l n="15">Ende allen steden int gemeen,</l>
<l>Sijn si groet of sijn si cleen:</l>
<l>Bi goeden verstaen so machmen leren.</l>
<l>Een stede, die bliven sal in eren,</l>
<l><pb n="4"/>Daer moet wijsheit wesen in.</l>
<l n="20">Die einde, middel ende begin</l>
<l>In allen stucken wel voersien,</l>
<l>Waer eer of orbaer mach af scien,</l>
<l>Dats een punt van groten baten.</l>
<l>Men sal geen stat regeren laten</l>
<l n="25">Den jongen dommen roekeloesen,</l>
<l>Of gierich volc, die menige nose</l>
<l>Hebben gewracht om hoer gewin;</l>
<l>Want si en dogen meer no min</l>
<l>Geset in sulken regement,</l>
<l n="30">Daer sceemte ende eer soude sijn bekent:</l>
<l>Die giericheit verdrijft die sceemt.</l>
<l>Die jonge domme selden raemt</l>
<l>Om grote wijsheit voert te brengen,</l>
<l>Die joecht begeert al ander dingen:</l>
<l n="35">Aldus en doechter geen van beiden</l>
<l>Geset in steden te beleiden.</l>
<l>"Wie salt dan doen?" dat moechdi vragen:</l>
<l>Mer die den orbaer geerne sagen,</l>
<l>Dorsten sijt raden of ontdecken.</l>
<l n="40">Ic hoerde toenre tijt vertrecken</l>
<l>Wijsheit groet in punten vier,</l>
<l>Elcs een sonderlinge manier.</l>
<l>Waer die punten sijn voer ogen,</l>
<l>Daer mach een stede af verhogen</l>
<l n="45">Hoeren naem soe lanc soe meer.</l>
<l>                Int ierst: mit horen rechten heer</l>
<l>Soe sullen si vrienscap maken vast</l>
<l>Ende ummer daertoe sijn gepast</l>
<l>Daer in te bliven na vermogen.</l>
<l n="50">Waen heeft menigen bedrogen,</l>
<l>Die tegen sinen heer began te stuynen;</l>
<l>Al hoer mueren ende al hoer tuynen</l>
<l>Dat voer int lest, alst pleech te varen</l>
<l>Als valken beiten op een aeren.</l>
<l n="55">Wat wi tuynen, wat wi mueren</l>
<l>Voer vreemde heren, dat mach dueren</l>
<l>Ende int einde worden goet;</l>
<l>Mer hoers heren wedermoet</l>
<l>Die sullen si wachten ende myden</l>
<l n="60">Waer si mogen tallen tiden.</l>
<l>Al boede die heer al ombesceit</l>
<l>Bi logentael, die wort gespreit,</l>
<l>Dat salmen wiselijc vervolgen</l>
<l>Mit sueten woerden onverbolgen,</l>
<l n="65">Ende ummer smeken ende nygen,</l>
<l>Om hoers heren hulde te crigen.</l>
<l>Dat is beter dan verhaest.</l>
<l>Oetmoet is der hulden naest.</l>
<l>Als die heer hem wel versint</l>
<l n="70">Ende die waerheit ondervynt,</l>
<l>Soe sal hi hem ter eren tien</l>
<l>Ende den logenaer castien,</l>
<l>Ende after dien niet meer getruwen,</l>
<l>Mer min ende vrienscap gaen vernuwen</l>
<l n="75">Mit sinen goeden getruwen luden,</l>
<l>Die lijf noch goet voer hem en huden,</l>
<l>Heeft hijs noet, si en latent bliken.</l>
<l>Een heer en mach daer niet af riken,</l>
<l>Die mit sinen luden wort contraer:</l>
<l n="80">Soe crancken waesdom volcht daer naer.</l>
<l>Als die heer dan is genegen</l>
<l>Gelike mate met hem te dregen,</l>
<l>Soe sullen si hem voert te vriende houden:</l>
<l>Daer mogen si wijs om sijn gescouden.</l>
<l n="85">                Dander punte is seer te loven:</l>
<l>Sal een stede risen boven</l>
<l>In eren ende in goeden staet,</l>
<l>Soe sullen si scicken horen raet,</l>
<l>Eer si enich dinc beginnen,</l>
<l n="90">Dat si eendrachtich sijn van binnen,</l>
<l>Om den orbaer voert te stercken.</l>
<l>Men maecht prueven aenden werken:</l>
<l>Waer die vroede sijn contraer,</l>
<l>Daer werctmen selden orbaer.</l>
<l n="95">Al hadden si hoers heren vrienscap wel,</l>
<l>Wil deen den anderen wesen fel</l>
<l>Ende binnen vechten ende kiven,</l>
<l>Die heer soude hem onlange bliven</l>
<l>Vrient, hi en mosse van hem keren;</l>
<l n="100">Daer om sijn die heren heren,</l>
<l>Datmen mitter heerlicheit</l>
<l>Sal richten, doetmen ombesceit.</l>
<l>Willen si horen heer ontsien,</l>
<l>Ende binnen dragen over een,</l>
<l n="105">Ende daer in bliven voert gestade,</l>
<l>Soe eest een stat van wisen rade.</l>
<l>Al hadden si dese twete gronde,</l>
<l>Hoers heren vrientscap ende conde,</l>
<l>Ende binnen leefden sonder nijt,</l>
<l n="110">Nochtan souden si onlange tijt</l>
<l>Wel te rusten mogen wesen,</l>
<l>Sy en hadden dat derde punt na desen:</l>
<l>Soe groten orbaer leecht daer aen,</l>
<l>Daer ment wel regeren can.</l>
<l n="115">                Ten derden mael soe sullen si pinen</l>
<l>Een yeghelijc mitten sinen</l>
<l>Om neringe, daer si bi ontstaen,</l>
<l>Dat is orberlijc gedaen.</l>
<l>Sonder neringe groet commuyn,</l>
<l n="120">Dat maect int lest enen crancken tuyn.</l>
<l>Salmen mueren, salmen palen,</l>
<l>Men moeter ummer gelt toe halen:</l>
<l><pb n="5"/>Daer niet en is, wat machmer nemen?</l>
<l>Tsoude seer qualike betemen</l>
<l n="125">Hof te houden sonder broet,</l>
<l>Daer menicht waer ende honger groet.</l>
<l>Waer neringe is ende machse daer bliven,</l>
<l>Daer en derfmen niet te nauwe scriven,</l>
<l>Want tis dagelics gewin.</l>
<l n="130">Die geen die daer toe hebben sin</l>
<l>Die pogen vast te meniger ure,</l>
<l>Dat si omtrent hoer nagebuere,</l>
<l>Waer si wonen hier of daer,</l>
<l>In rechter vrientscap nemen waer</l>
<l n="135">Ende wel ontfaen wanneer si comen:</l>
<l>Dat mach hem totter neringe vromen.</l>
<l>Rechte natuer den mensche tiet</l>
<l>Te comen, daermen geerne siet.</l>
<l>Den vreemden coepman menigerhande,</l>
<l n="140">Wan si comen uut enigen lande,</l>
<l>Die salmen doecht ende eer bewisen,</l>
<l>Daer mach hoer neringe oec bi risen;</l>
<l>Want deen die brenct, dander haelt.</l>
<l>Alsmen den coepman wel betaelt</l>
<l n="145">Ende altoes gelijc ende reden doet,</l>
<l>Sie brenget menich man sijn goet,</l>
<l>Daer die lude hem aen generen;</l>
<l>Mer wilmen ruwelijc gaen sceren</l>
<l>Om thans te wesen rijc,</l>
<l n="150">Dat maect die neringe ongelijc.</l>
<l>Wat neringe dat si binnen plien,</l>
<l>Daer salmen neerstelijc toe sien,</l>
<l>Datmen ummer doe mit trouwen.</l>
<l>Traperye, backen, brouwen,</l>
<l n="155">Wat ambacht daer si hem toe saten,</l>
<l>Dat salmen doen in sulker maten,</l>
<l>Dat die coepman is bewaert</l>
<l>Ende oec die meister hem genaert.</l>
<l>Als elc man waesdom heeft voer tsijn,</l>
<l n="160">Soe blijft die gemeint in goeden scijn.</l>
<l>By menigen stucken ende bi desen</l>
<l>Is goede neringe opgeresen</l>
<l>Hier te voren in anderen steden:</l>
<l>Si weren wijs die alsoe deden.</l>
<l n="165">Als dit algader is gesciet,</l>
<l>Soe mostet weder gaen te niet,</l>
<l>Ten doe datmen mit trouwen dient</l>
<l>Om hoeschen waesdom voer die gemeint.</l>
<l>Wil scoutheit, scepen ende raet</l>
<l n="170">Gierig sijn om grote baet</l>
<l>Ende onredelike winnen,</l>
<l>Soe eest al om niet dat si beginnen,</l>
<l>Daer ic voer af heb gesproken.</l>
<l>Elc man wil dan in die coken coken,</l>
<l n="175">Omt vet van den pot te scumen,</l>
<l>Ende nyemont en wil den anderen rumen</l>
<l>Die coken, diese goeden mach;</l>
<l>Die gierich sijn om sulc bejach,</l>
<l>Die laten alte selden scien</l>
<l n="180">Den besten orbaer int gemein,</l>
<l>Eer si hoers selfs bate weten.</l>
<l>Woudemen rehte mate meten,</l>
<l>Als elckerlijc wel meten mocht,</l>
<l>Soe waren si wonderlijc bedocht.</l>
<l n="185">Die dienen mogen wel te danc</l>
<l>En gaen nochtans den rechten ganc</l>
<l>Sonder scade ende sonder toren,</l>
<l>Ende laten hem waen alsoe becoren,</l>
<l>Dat hem ummer sal gebreken</l>
<l n="190">Ende helpen daer om aftersteken</l>
<l>Den gemeinen orbaer alle dage.</l>
<l>Die dit aen sinen brueder sage,</l>
<l>Hem sonder qualic mede genuegen:</l>
<l>Natuer die maect een wederwroegen;</l>
<l n="195">Die neve en souts den oem niet hengen,</l>
<l>Woude hi hem uter coken dringen:</l>
<l>Dus en groeit in geenre stede</l>
<l>Quader venijn dan gierichede</l>
<l>Boven maten voel te plegen,</l>
<l n="200">Daer is hoveerde in gelegen;</l>
<l>Die nijt die woenter vaste bi,</l>
<l>Der heren naem verdonckert si;</l>
<l>Eer ende orbaer, Gods hulde,</l>
<l>Verliest men al bi horen sculde:</l>
<l n="205">Hier om staet in vaster hoede,</l>
<l>Ghi heren ende ghi wise vroede,</l>
<l>Die in steden sijn geset</l>
<l>Omt recht te houden na der wit,</l>
<l>Dat ghi uwen heer ontsiet.</l>
<l n="210">Weest eendrachtich, en laet des niet,</l>
<l>Soe moechdi in goeden rusten leven,</l>
<l>Ende dan salmen den wil geven</l>
<l>Om die neringe te setten voert</l>
<l>In orbaer, als ghi hebt gehoert.</l>
<l n="215">Om hoeschen waesdom suldi dienen</l>
<l>Ende ummer den besten orbaer meynen,</l>
<l>Soe crijchdi eer ende gans getruwen.</l>
<l>Tmach hem billics wel berouwen,</l>
<l>Die omt gewin van deser eerden</l>
<l n="220">Hem selven brengen in onweerden,</l>
<l>Hoer siel te staen in anxte groet,</l>
<l>Orbaer ende des menschen noet</l>
<l>Dat is, dat wi in allen saken</l>
<l>Gerechtich sijn om God te naken;</l>
<l n="225">Wie die hulde Gods verliest,</l>
<l>Ic waen hi selden dbeste kiest.</l>
</body>
</text>
<text>
<body><head type="comment"><pb n="6"/> III. <hi rend="italic">Een notabel. </hi></head>
<l>                Ic heb vernomen nuwe maer,</l>
<l>Al seg ic nuwe, tis openbaer,</l>
<l>Si heeft lange tijt geweest:</l>
<l>Die werelt dunct mi alsoe geteest,</l>
<l n="5">Men weet langer hoe gereiden.</l>
<l>Die blynde moet den siende leiden,</l>
<l>Ende die siende sijn worden blynt.</l>
<l>Merct ofmer dan voele vynt,</l>
<l>Die den rechten wege volgen;</l>
<l n="10">Want symony is soe verbolgen,</l>
<l>Die leiden den sienden uten pade.</l>
<l>Nu gliden si beide van den grade,</l>
<l>Die dat lichte niet en scouwen.</l>
<l>Dus mach hem, die dese werelt bouwen,</l>
<l n="15">Dicwil rouwen datse leven;</l>
<l>Want [als]ic die waerheit [hebbe] beseven,</l>
<l>Die leiden souden tgemein gediet</l>
<l>Sy sien wenich ofte niet;</l>
<l>Ende daer die siende niet en sien,</l>
<l n="20">Hoe mach den blynden heil gescien?</l>
</body>
</text>
<text>
<body><head type="comment">IV. <hi rend="italic">Van den X gheboeden. </hi></head>
<l>                Doe God in sijnre mogentheit</l>
<l>Alle dinc had overleit,</l>
<l>Ende gescapen als hem docht,</l>
<l>Dat mens verbeteren niet en mocht,</l>
<l n="5">Doe waest seker wael gemaect;</l>
<l>Oec bi wat reden dat men laect</l>
<l>Sijn hantwerc alhier op eerden,</l>
<l>Dat hi sciep in sulker weerde,</l>
<l>Dat hijt selver minnen woude.</l>
<l n="10">Voer alle dinc dat wesen soude</l>
<l>Maecte hi den menschen na sinen beelde</l>
<l>Ende setten in alsulker weelde,</l>
<l>Dat hi ewich mochte leven.</l>
<l>Ende waer die mensche alsoe gebleven</l>
<l n="15">Als hem God van ierste wrachte,</l>
<l>Soe soude hi hebben rein gedachte</l>
<l>Ende rechtveerdicheit in reden;</l>
<l>Stonde die mensche in sulken vrede,</l>
<l>Soe weren alle dingen goet.</l>
<l n="20">Doe Adam bekende ende verstoet</l>
<l>Dat sijn meister hem beval,</l>
<l>Dat hi mocht gebruken al</l>
<l>Wat hemel, locht ende eerde droech,</l>
<l>Wat hi doe niet rijc genoch,</l>
<l n="25">Had hi gehoersam willen wesen?</l>
<l>Want God die dede hem overlesen</l>
<l>Een ewich woert voer sinen oren,</l>
<l>Ende mitten woerde soe mocht hi horen</l>
<l>God int woert ende twoert in God,</l>
<l n="30">Ende uten woerde quam tgebot,</l>
<l>Dat Adam brac int Paradijs,</l>
<l>Daer dien appel stont aent rijs,</l>
<l>Die hem God beval te laten</l>
<l>Ongenut in sulker maten,</l>
<l n="35">Dat hi kennen mocht in dien</l>
<l>Gehoersamheit. Ten was maer een</l>
<l>Clein gebot dat God geboet,</l>
<l>Dat Adam brac sonder noet,</l>
<l>Daer hi arbeit ende pijn</l>
<l n="40">Om dogen most ende al die sijn.</l>
<l>Nu leven wi onder tien gebode,</l>
<l>Die ons gegeven sijn van Gode,</l>
<l>Ende wiese houden can te recht</l>
<l>Sal te hemel varen slecht</l>
<l n="45">Sonder oerdel na dit leven;</l>
<l>Want doe si Moyses worden gegeven,</l>
<l>Doe dede hem God dat selve loven.</l>
<l>Wat meister mocht hier scriven boven</l>
<l>Vorder dan scriftuer ons seget?</l>
<l n="50">Nu wort die mens meer ontweget</l>
<l>Dan wilde dier of ander beest;</l>
<l>Want menschen hebben sullic volleest</l>
<l>In hoeren redeliken sinnen,</l>
<l>Dat si doecht ende archeit kennen:</l>
<l n="55">Dat en is den beesten niet bevolen;</l>
<l>Nochtan leven si sonder dolen</l>
<l>Recht als hoer natuer bewijst.</l>
<l>Wanneer hem dat lichaem is gespijst</l>
<l><pb n="7"/>Van des si vynden opter eerden,</l>
<l n="60">Soe en isser geen die anders geerden</l>
<l>Dan elc te rusten sinen tijt,</l>
<l>Tot dattet honger weder lijdt</l>
<l>Of dorst, die bi naturen coemt.</l>
<l>Nu wil die mensche sijn genoemt</l>
<l n="65">Redelijc, alst wel betaemt,</l>
<l>Die hem bi tiden luttel scaemt,</l>
<l>Dat hi boven reden leeft,</l>
<l>Oec wat hem natuer geeft.</l>
<l>Si keren die hoer redelicheit</l>
<l n="70">In overvloedich ombesceit,</l>
<l>Dat nergent maet en helt no reden;</l>
<l>In gulsicheit ende in bosen seden</l>
<l>Breken si hoers selfs natuere</l>
<l>Ende Gods gebot ter meniger ure.</l>
<l n="75">Oec spreecter som al openbaer:</l>
<l>Twaer den mensche voel te swaer</l>
<l>Gods gebot te houden al;</l>
<l>Wat in bedwange leven sal,</l>
<l>Dat moet ouden ende grisen.</l>
<l n="80">Nu wil ic mitter waerheit bewisen,</l>
<l>Dat si langer leven souden,</l>
<l>Die die tien gebode houden,</l>
<l>Ende oec voele minre arbeit liden,</l>
<l>Dan diese breken tallen tiden</l>
<l n="85">Ende leven na der werlt eysch.</l>
<l>Een mens in overvloedich vleisch</l>
<l>Dien sietmen selden out van dagen.</l>
<l>Om te crigen hoer behagen</l>
<l>Soe dogen si heite oft coude;</l>
<l n="90">Ende eer si comen totter oude</l>
<l>Soe sterven si dicke roekelose,</l>
<l>Of si crigen sulcke nose</l>
<l>Aen hoeren lichaem, eer si sterven,</l>
<l>Dat si levens lijfs bederven:</l>
<l n="95">Sulc vergicht, sulc wort lam.</l>
<l>Hoe dat gesciet of waert af quam,</l>
<l>Dat laet ic staen ten goeden recht,</l>
<l>Ende wil nu weder keren slecht</l>
<l>Aen die materie daer ic was,</l>
<l n="100">Op dat ghi sult geloven das,</l>
<l>Dat een yeghelijc wel mach</l>
<l>Sonder onscout ende geclach</l>
<l>Die X gebode, daer wi af spreken,</l>
<l>Lichter houden dan tebreken.</l>
<l n="105">                Dat ierste gebot, seit die scriftuer,</l>
<l>Dat is dat wi mit herten puer</l>
<l>God ten vorsten sullen minnen</l>
<l>Mit siel, mit cracht, mit allen sinnen,</l>
<l>Boven enige eertsche dingen.</l>
<l n="110">God te minnen sonderlinge</l>
<l>Dats grote ruste ende salichede.</l>
<l>Enen God in onsen gebede</l>
<l>Machmen lichter roepen aen</l>
<l>Dan vreemde gode in dullen waen,</l>
<l n="115">Ghelijc den Joden of den heiden,</l>
<l>Die op loesen waen verbeiden,</l>
<l>Want si staen int scrift verloren,</l>
<l>Of wychelinge, die die doren</l>
<l>Licht geloeven of hanteren,</l>
<l n="120">Die luttel vroemt in voel manieren</l>
<l>Dien si mit ongelove dient.</l>
<l>Men mach voel lichter wesen vrient</l>
<l>Enen here dan vier of vive.</l>
<l>Dus wil ic bidden woerden bliven,</l>
<l n="125">Die ic den bosen sprac te leide,</l>
<l>Datmen mit minre arbeide</l>
<l>Enen God mach aenbeden</l>
<l>Dan menigen gode in vreemden steden,</l>
<l>Die luttel eigentlike geven</l>
<l n="130">Dan die helle na dit leven.</l>
<l>Mint ende oefent enen God,</l>
<l>Hoe mach dat sijn een swaer gebot?</l>
<l>Want min en is geen arbeit,</l>
<l>Soe wiese draecht in redelicheit,</l>
<l n="135">Daer men minne in minnen verstaet.</l>
<l>Min en toent geen loes gelaet;</l>
<l>Soe en toent ons God oec dier gelijc,</l>
<l>Op dat elc man aen hem wijc,</l>
<l>Hi en sal ons vriendelijc ontfaen</l>
<l n="140">Ende minne in minnen wel verstaen.</l>
<l>Wat wi geloven, dat of dit,</l>
<l>Wie enen God mit herten bidt,</l>
<l>Hi wort gehoert sonder twi,</l>
<l>Op dat hi bidt dat salich si;</l>
<l n="145">Mer bidtmen boven salicheit,</l>
<l>Dat waer te horen ombesceit,</l>
<l>Al hoerdet God of eertsche diet;</l>
<l>Want het nutste is ongesciet.</l>
<l>                Dander gebot van onsen Heer</l>
<l n="150">Dat en brenct ons arbeit min no meer</l>
<l>Dan dat wi niet en souden sweren</l>
<l>In eerst, in spot, tot onsen sceren</l>
<l>Bi sinen naem, bi sinen bloede,</l>
<l>Ten dede verlies van eertschen goede</l>
<l n="155">Of van live, mochtment keren.</l>
<l>Dat moetmen wel bi onsen Here</l>
<l>Nemen op onscult te maken,</l>
<l>Op dat ghi recht hebt in der saken;</l>
<l>Mer hebdi onrecht ende doedi ede,</l>
<l n="160">Ghi maecter mede een lange vede,</l>
<l>Die anxtelike is te ontbeiden;</l>
<l>Want ghi staet van God gesceiden.</l>
<l><pb n="8"/>Sweerdi voer uwes selfs sculde</l>
<l>Mit onrecht bi Gods hulde,</l>
<l n="165">Of ander ede die luttel vromen,</l>
<l>In eernst, in spot of hoe si comen,</l>
<l>Die sijn onnuttelijc geleert;</l>
<l>Want alsment blat te rechte keert,</l>
<l>Men vynt geen ede in die scriftuer;</l>
<l n="170">Mer domme sotte nagebuer</l>
<l>Die lerent malcanderen voert.</l>
<l>Ja ende Neen is elc een woert,</l>
<l>Datmen voele lichter spreken mocht</l>
<l>Dan sweren, dies hem wel bedocht;</l>
<l n="175">Ja ende Neen beteikent vrede,</l>
<l>Al daer die goede sceiden mede</l>
<l>Malc van ander sonder twi,</l>
<l>Ende malcander comen bi</l>
<l>Sonder ede ende sonder kiven.</l>
<l n="180">Hoe soudemen beter brieve gescriven,</l>
<l>Waert van vorwaerden of van scouden,</l>
<l>Dan Ja ende Neen, wout elc man houden?</l>
<l>Want brieve rotten of si scoren;</l>
<l>Mer mocht ons Ja ende Neen geboren</l>
<l n="185">Totten einde van onsen leven,</l>
<l>Soe soudemen nemen ende geven</l>
<l>Sonder ede ende sonder brieve.</l>
<l>Hi die sterf om onse lieve,</l>
<l>Die soude die werelt dan benedien</l>
<l n="190">Ende ons van allen quaden vrien:</l>
<l>Dus seker is sijn toeverlaet.</l>
<l>                Dat derde gebot, diet wel verstaet,</l>
<l>Dat waer den menschen licht te houden,</l>
<l>Want God geboet ons dat wi souden</l>
<l n="195">Rusten op die heilige dage;</l>
<l>Ende conden wi wegen rechte wage,</l>
<l>Hi hevet ons gelijc gemeten</l>
<l>Ende in geenre wijs vergeten,</l>
<l>Daer salicheit af mach gescien.</l>
<l n="200">Want hi selver woude oversien</l>
<l>Sijn eigen werc van egge tot oerde,</l>
<l>Doe docht hem dattet wel behoerde,</l>
<l>Dat hi maecte enen sonnendach,</l>
<l>Daer hi op rusten ende oversach</l>
<l n="205">Hemel ende eerde al omtrent,</l>
<l>Planeten ende dat firmament,</l>
<l>Ende alle dinc dat wesen soude;</l>
<l>Ende in teiken dat hi woude</l>
<l>Den sondach hebben geviert,</l>
<l n="210">Soe heeft hi rust daer toe versiert</l>
<l>Om des menschen orbaer;</l>
<l>Want soude hi werken dat lange jaer,</l>
<l>Den arbeit worde hem voele te groet:</l>
<l>Dus maecte hi doer des menschen noet</l>
<l n="215">Den sondach uut rechter minnen.</l>
<l>Oec wist hi wel van dien beginne</l>
<l>Einde, middel, elc bisonder,</l>
<l>Adams misdaet ende menich wonder,</l>
<l>Datter synder is gesciet.</l>
<l n="220">Hier om en ondersceide hi niet</l>
<l>Den sondach in dit gebot,</l>
<l>Mer hi sloet in een beslot</l>
<l>Die heilige dage al onversceiden,</l>
<l>Dat wi daer op souden reiden</l>
<l n="225">Ons tot allen goeden werken,</l>
<l>Ende overpeinsen ende mercken</l>
<l>Onse gebrec ende onse sunden.</l>
<l>Dus wort om salicheit gevonden</l>
<l>Dit gebot ende dander mede.</l>
<l n="230">Ic woude een yegelijc soe dede</l>
<l>Als hem God geboden heeft.</l>
<l>Daer en is mensche geen die leeft,</l>
<l>Hi en mach voel lichter rusten vieren</l>
<l>Ende wesen blide ende goedertieren,</l>
<l n="235">Dan groten arbeit onderstaen,</l>
<l>Of sheilichs daechs te sunden gaen,</l>
<l>Die ons bevolen sijn te laten;</l>
<l>Want die sunden sijn verwaten</l>
<l>Claerlijc voer sijn ogen al,</l>
<l n="240">Die rechte sentencie geven sal</l>
<l>Over groet ende over clein.</l>
<l>                Tvierde gebot is hier na gemein</l>
<l>Ende doet ons wisen ende leren,</l>
<l>Dat elc mensche sal sijn ouders eren</l>
<l n="245">Inden leven ende inder doot;</l>
<l>Want menigen arbeit ende noet</l>
<l>Lyden die ouders voer hoer kynder;</l>
<l>Ende als si leven dan te hynder</l>
<l>Horen ouders ende te scanden,</l>
<l n="250">Soe dreyen si God uut horen handen;</l>
<l>Want tselve gebot, dat hi hem biet,</l>
<l>Dat breken si ende houdens niet.</l>
<l>Doch en statet niet te wegen,</l>
<l>Hoe voele dat lichter is te dragen</l>
<l n="255">Tot onsen ouders rechte min</l>
<l>Voer wredicheit, wt fellen sin,</l>
<l>Of eer te doen mit vrien wil</l>
<l>Voer scande, want tis groet gescil,</l>
<l>Al daert die goede wegen soude,</l>
<l n="260">Die eer voer scande kiesen woude.</l>
<l>Doch die boese heeft meere genoecht</l>
<l>Menichwerven in ondoecht,</l>
<l>Dan die goede int weldoen heeft;</l>
<l>Mer tloen, datmen van beiden geeft,</l>
<l n="265">Waer onghelijc die kiesen mochte;</l>
<l>Want deen is haert, dander sachte.</l>
<l>God die loent den goeden alsoe,</l>
<l>Dat si ewich bliven vroe;</l>
<l><pb n="9"/>Den bosen geeft hi der hellen pijn,</l>
<l n="270">Daer altoes droefheit groet sal sijn</l>
<l>Sonder middel ende sonder einde.</l>
<l>                Tvijfte gebot, dat God ons seinde</l>
<l>Bi Moyses, die die waerheit verstoet,</l>
<l>Dat mogen wi prisen wel voer goet</l>
<l n="275">Ende lichter houden dan versmaden,</l>
<l>Waren wi alsoe beraden.</l>
<l>Dit gebot, als ict versinne,</l>
<l>Brenct ons bruederlike minne,</l>
<l>Die God selver heeft vercoren.</l>
<l n="280">Ghi en sult in nyde noch in toren</l>
<l>Nyemont slaen noch steken doot</l>
<l>Met vrien wil, sonder noet;</l>
<l>Want ons is oerdel ende wit</l>
<l>Van elker saken hier geset</l>
<l n="285">Malc van ander mede te sceiden.</l>
<l>Of God wil zichten, mogen wi beiden:</l>
<l>Noet die staet altoes te wegen.</l>
<l>Al waer u vader doot geslegen,</l>
<l>Broeder, oem ofte neve,</l>
<l n="290">Men sal God die wrake geven,</l>
<l>Want hi wilse aen hem behouden;</l>
<l>Mer quaemdi buten uwen scouden</l>
<l>In felre lagen sonder hoede,</l>
<l>Al daer u lijf in vresen stoede,</l>
<l n="295">Ghi en mostet keren mitter hant,</l>
<l>Daer is noet te recht becant;</l>
<l>Of voert daer een heer gebiet</l>
<l>Om ongelijc, dat hem gesciet,</l>
<l>Sijn volc te vechten of te striden,</l>
<l n="300">Ende dan staet gesceert aen beiden siden,</l>
<l>Ende men ummer striden moet,</l>
<l>Dan is hy wijs diet beste doet</l>
<l>Ende sijn eigen lijf verweert;</l>
<l>Maer wie den strijt mit onrecht sceert</l>
<l n="305">Sonder noet om sijn hoveerde,</l>
<l>Die altoes climmet in onweerde,</l>
<l>Die here is selver allene die sake</l>
<l>Ende sal van God ontfangen wrake,</l>
<l>Het si hier of na der tijt:</l>
<l n="310">Elc sie anders hoe hi strijt.</l>
<l>Of leetmen ergent felle lage,</l>
<l>Desmen wel mocht sijn verdragen,</l>
<l>Om deen den anderen dlijf te stelen.</l>
<l>Die doen al boven Gods bevelen</l>
<l n="315">Soe vele, tmach hem lange rouwen,</l>
<l>Sijn si mannen of sijn si vrouwen,</l>
<l>Die daertoe wisen ende raden,</l>
<l>Dat yemont wort alsoe verladen.</l>
<l>Si sijn sculdich int gelage</l>
<l n="320">Van alre noet, van alre plage,</l>
<l>Die daer af sciet of vallen mach;</l>
<l>Ende wie dat drincken sulc gelaech,<milestone unit="interpolation" n="eindi219" /></l>
<l>Selden leven sy buten sorghe;</l>
<l>Al can die waert langhe borghen,</l>
<l n="325">Int leste moetmen tghelach betalen.</l>
<l>Nu willic sluten ende verhalen</l>
<l>Dit gebot op deerste reden:</l>
<l>Men mach veel safter sijn te vreden</l>
<l>Sonder toorn ende sonder nijt,</l>
<l n="330">Dan warringhe houden ofte strijt</l>
<l>Op onsen buyr, op onsen broeder.</l>
<l>                Voirt willic u maken vroeder</l>
<l>Tseste ghebot in reden claer,</l>
<l>Hoe licht wy moghen off hoe swaer</l>
<l n="335">Dit ghebot vervullen al.</l>
<l>Wij en sullen stelen groet noch smal</l>
<l>Yemants guet of yemants have,</l>
<l>Dair wy sijn ghescheiden ave</l>
<l>Mitten eyghendoem te gronde.</l>
<l n="340">Is stelen dan soe groten sonde,</l>
<l>Dattet God verboden heeft?</l>
<l>Jaet! wye dat hem te stelen gheeft,</l>
<l>Hy ontsiet hem dit noch dat,</l>
<l>Hy moorde mede om cleynen schat,</l>
<l n="345">Vonde hijs stede ofte stonde;</l>
<l>Want onfarmicheit te gronde</l>
<l>Die heeft die dief een deel ghelaten:</l>
<l>Dan doet, hi en weghet in gheenre maten</l>
<l>Tusschen arm ende tusschen rijck:</l>
<l n="350">Tcomt den dieff altoes ghelijck,</l>
<l>Op dat hi wat te stelen vint:</l>
<l>Een dieff van aerde is soe ghesint.</l>
<l>Op die alre hoechste daghen</l>
<l>Soe leyt die dieff sijn nauste laghen;</l>
<l n="355">Want die goede is dan in waen,</l>
<l>Dat elck in doechden sel volstaen.</l>
<l>Dus steelt hi vander luder goede</l>
<l>Op hoghe daghen sonder hoede</l>
<l>Meer dan op een ander stont;</l>
<l n="360">Want sulke neringhe is hem condt.</l>
<l>Rechte heymelike dieve</l>
<l>Die doen den bosen dicke lieve;</l>
<l>Want als die luden hoer guet verliesen,</l>
<l>Soe raden sy daer nae ghelijc den riesen,</l>
<l n="365">Die misselike dinck vermoeden;</l>
<l>Ende eer sy hem selven dan bevroeden,</l>
<l>Soe brenghen si menighen scamelen man</l>
<l>In woird, des hi nye schuld ghewan.</l>
<l><pb n="10"/>Dan verhettent hem sijn bloet</l>
<l n="370">Om schaemte, die hi lyden moet,</l>
<l>Dat deen den anderen verslaet:</l>
<l>Dus sijn die dieven sduvels saet;</l>
<l>Want sy mit hoerre diefte weven</l>
<l>Dair die goeden om laten tleven.</l>
<l n="375">Judas was een dieff van aerde,</l>
<l>Doe hem ontghinck alsoe veel waerde</l>
<l>Als vander salve dat thiende deel,</l>
<l>Die lichte waerdich was gheheel</l>
<l>Drie hondert penninghen meer noch min,</l>
<l n="380">Doe socht hi weder sijn ghewin</l>
<l>An die Joden, die hem gaven</l>
<l>Dertich penninghen van hoerre haven,</l>
<l>Daer hi sijn meester om verriedt.</l>
<l>Wanneer die dieff te stelen siet,</l>
<l n="385">Alst hem ontgaet soe wort hi arre.</l>
<l>Dit was Judas al die warre,</l>
<l>Doe Maria Magdaleen</l>
<l>Salfde ons Heren voeten reen,</l>
<l>Dair toe sijn hoeft ende ander lede,</l>
<l n="390">Doe had hi gaerne ghestolen mede</l>
<l>Den thienden penninc om sijnre proy.</l>
<l>Die dieven en hebben gheen vernoy,</l>
<l>Dat si stelen horen vrient,</l>
<l>Die altoes doecht aen hem verdient,</l>
<l n="395">Beyde in woerden ende in wercken.</l>
<l>Dat mochtmen wel by Judas mercken,</l>
<l>Die thiende deel te stelen plach</l>
<l>Van des men gaf op elken dach</l>
<l>Onsen Here mitten sinen.</l>
<l n="400">Watten dief mach verschinen,</l>
<l>Op dat hijt heymeliken ziet,</l>
<l>Dat en laet hi onghestolen niet,</l>
<l>Al soude hijt onder hem versmoren,</l>
<l>Soe dattet rotte off bleve verloren.</l>
<l n="405">Soe ghierich is hi van naturen,</l>
<l>Al soude hijt stelen seer besuren,</l>
<l>Hy en liets om arbeit noch om rust.</l>
<l>Want hem altoes te stelen lust,</l>
<l>Soe is sijn tijt alsoe gheschepen:</l>
<l n="410">Ssnachs, als ander luden slapen,</l>
<l>Soe moet hi waken ende poghen,</l>
<l>Off hi erghent siet voer oghen</l>
<l>Wankel sloten, dair hi mach in</l>
<l>Om te crighen sijn ghewin.</l>
<l n="415">Nochtan hebben die ketive</l>
<l>Mer vrese van horen live,</l>
<l>Dan die hoir eyghen goet verteren</l>
<l>Ende hem gherechtelijc gheneren</l>
<l>Beyde ter zee ende oock te lande.</l>
<l n="420">Menighen arbeit, menighe scande</l>
<l>Is den dieven oeck beschaert;</l>
<l>Want si sijn altoes vervaert,</l>
<l>Dat mense melden sal off vanghen,</l>
<l>Want hoer ghelijcke sien sy hanghen</l>
<l n="425">Hierentaer tot menigher stadt.</l>
<l>Dus come ic weder inden pat</l>
<l>Daermen sonder dolen gaet.</l>
<l>Men mach der goeder luden staet</l>
<l>Houden mit veel minre pijn</l>
<l n="430">Dan inder dieven staet te sijn,</l>
<l>Die nymmermeer en mach ghenoeghen.</l>
<l>                Tsevende ghebodt soude oeck voeghen</l>
<l>Enten mensch luttick crencken,</l>
<l>Woud een yghelijc hem bedencken;</l>
<l n="435">Want dit ghebodt beduut niet el</l>
<l>Dan God verbiedet overspel,</l>
<l>Om dattet sonde is ende schandel</l>
<l>Ende oock soe doetment menigherhande</l>
<l>Inder werlt, diet mercken kan.</l>
<l n="440">Een wijff, die heeft een troude man,</l>
<l>Entaer een ander boven kiest,</l>
<l>Openbaer dat wijff verliest</l>
<l>Hoerre goeder naem ende ooc hoer eer.</l>
<l>Dat mach hoer rouwen alte zeer</l>
<l n="445">Nader hant alst hoir wanhaecht,</l>
<l>Datsi te voren licht ghewaecht.</l>
<l>Mannen, knapen ende hoer ghesellen,</l>
<l>Die hem tot sulken leven stellen,</l>
<l>Die horen mede in een convent,</l>
<l n="450">Al sijn si niet soe seer gheschent</l>
<l>Voirden oghen, het staet voer Gode</l>
<l>Altemale in een ghebode</l>
<l>Ghelijck gheteykent ende ghescreven.</l>
<l>Men vint oec nichten biden neven</l>
<l n="455">Ende die neven byden nichten.</l>
<l>Die hier off soude die waerheit dichten,</l>
<l>Dair hoerde toe een lanc verbeit.</l>
<l>Sy mochten sochter een ghescheit</l>
<l>Tusschen hem beyden hebben ghelaten</l>
<l n="460">Dan soe te leven in ommaten.</l>
<l>Besiet wat arbeit hoert hier toe,</l>
<l>Die nacht ende dach, spade ende vroe,</l>
<l>Dit regieren sal mit vresen.</l>
<l><pb n="11"/>Si maken weduwen ende wesen</l>
<l n="465">By manslacht, die daer off gheschiet,</l>
<l>Ende ander menich swaer verdriet</l>
<l>Noch vintmen inder werlt vele</l>
<l>Volcs in quaden overspele:</l>
<l>Dat sijn si die hem daer toe gheven,</l>
<l n="470">Dat si op myene wiven leven,</l>
<l>Die int bordeel off opt velt</l>
<l>Mit horen lichaem winnen tghelt,</l>
<l>Dair sy hoer lijff om avonturen</l>
<l>Ende harde sondelijck besuren.</l>
<l n="475">Die leven van alsulken goede,</l>
<l>Hoir lijff dat staet in crancker hoede;</l>
<l>Want diefft, verraderi ende moort</l>
<l>Vintmen al in hoir accoert:</l>
<l>Dat is een staet van crancken leven.</l>
<l n="480">Tconvent, dair si hem in begheven,</l>
<l>Doetmen selden goede bederve.</l>
<l>Alle soude die helle sijn hoir erve,</l>
<l>Hoir lijff in avonturen gheset,</l>
<l>Elck wil den horen houden vet,</l>
<l n="485">Dan die ander sijn beschaven.</l>
<l>Men sietse drencken, men sietse graven,</l>
<l>Vro ende spade tot menighen tyden,</l>
<l>Tot alder smaetheit die si lyden.</l>
<l>Mochten si dan niet sochter winnen</l>
<l n="490">Hoir broot mit noppen ofte spinnen</l>
<l>Entie mannen byder ploech,</l>
<l>Dan leven in sulc onghevoech?</l>
<l>Dander, daer ic eer off sprac,</l>
<l>Mochten lichter hoer ghemac</l>
<l n="495">Houden, als hem God gheboot,</l>
<l>Elck by sinen beddenoot,</l>
<l>Vroech ende spade, in allen stonden,</l>
<l>Dan mit schanden ende mit sonden</l>
<l>Horen tijt ter werlt te leven.</l>
<l n="500">                Tachtende bot dat quam ooc neven:</l>
<l>Woude een yghelijc bekennen,</l>
<l>Den rechten pat is goet te mennen,</l>
<l>Die onderscheit van beiden weet.</l>
<l>Ghine sult om lieff noch om leet,</l>
<l n="505">Condijt weten off bevraghen,</l>
<l>Gheen valschen tuuch der werlt dragen,</l>
<l>Daer lijff ende goet ende eer by crenct.</l>
<l>Siet anders dat ghi u bedenct,</l>
<l>Eer ghi tuuch off oirdel gheeft</l>
<l n="510">Over yemant die dair leeft.</l>
<l>Ghi mocht veel lichter spreken waer</l>
<l>Off swighen, dan ghi set in vaer</l>
<l>U ziel, u eer, u lijff, u goet,</l>
<l>Mit loghen in een overmoet,</l>
<l n="515">Off om neven, off om nichten,</l>
<l>Off om enigherhande ghichten;</l>
<l>Want op die waerheit selmen muren:</l>
<l>Loghen mach onlanghe duren,</l>
<l>Al is sy snel in horen loop.</l>
<l n="520">Si hebben selve den quaetsten coop,</l>
<l>Die die loghen eerst visieren,</l>
<l>Of andere diese voert hantieren;</l>
<l>Want hoerre gheen en loeftmen twint,</l>
<l>Als men hoor woorden loghen vint.</l>
<l n="525">Dus bliven si selve meest bedroghen,</l>
<l>Want si bliven inden loghen.</l>
<l>                Die leste twee van desen thienen</l>
<l>Die machmen sluten in yenen;</l>
<l>Want dbegheren van hem beyden</l>
<l n="530">Comen moet, al staen sy ghescheiden</l>
<l>Elc bysonder in sijn reden.</l>
<l>Wat holp ghesweghen of vermeden?</l>
<l>Ic wil die waerheit gaen beduden</l>
<l>Tot enen exempel goeder luden,</l>
<l n="535">Daert nuttelijck is vertoghen.</l>
<l>Hoe veel dat wy ter werlt vermoghen,</l>
<l>Men sal om wille noch om deren</l>
<l>Nyemants beddenoot begheren,</l>
<l>Noch sijn guet, al hadden wy commer.</l>
<l n="540">Nu isser menich armer dommer,</l>
<l>Die lichteliken wart becoort.</l>
<l>Mocht tbegheren ganghen voert,</l>
<l>Soe soude wonders meer gheschien</l>
<l>Dan ye ter werlt worde ghesien;</l>
<l n="545">Want tbegheren hevet in</l>
<l>Van elker saken een beghin,</l>
<l>Wye vast in sijn begheren staet,</l>
<l>Wedertgoet si ofte quaet,</l>
<l>Hadde hi macht, het worde volbrocht.</l>
<l n="550">Hier om isset offgheknocht,</l>
<l>Datmen begheren niet en moet</l>
<l>Nyemants beddenoet ofte guet,</l>
<l>Dat ons te bruken niet en staet.</l>
<l>Begheren is die eerste raet</l>
<l n="555">Van des daer schiet off vallen mach;</l>
<l><pb n="12"/>Begheren en heeft gheen verdrach</l>
<l>Weder in vrouwe off in man.</l>
<l>Elck volbrenghet, off hi can,</l>
<l>Sijn begheren, macht gheschien:</l>
<l n="560">Dus comt begheren al op yen</l>
<l>Byder daet, al staen si ghedeelt:</l>
<l>Doch onghequetst hem selven heelt.</l>
<l>Wanneer die daet blijft ongheschiet,</l>
<l>Soe en is een quaet begheren niet</l>
<l n="565">Dan ene ghenadelike sonde;</l>
<l>Mar doch sy comt uut bosen gronde.</l>
<l>Dus mochtwy ons selven wel regieren</l>
<l>Veel sachter in een goet begheren,</l>
<l>Dan om quade begheert te peynsen;</l>
<l n="570">Want quaet begheren moet hem veynsen</l>
<l>Buten broederlike minne.</l>
<l>Hadden wy die in onsen sinne,</l>
<l>Die werlt en waers niet veel te quader;</l>
<l>Wanttic thien gheboden alle gader</l>
<l n="575">Tmeerre deel comet dair inne.</l>
<l>Rechte broederlike minne</l>
<l>Dat is goedertierenhede:</l>
<l>Die souden wy malcander deelen mede</l>
<l>Ghelijc ons selven min noch meer.</l>
<l n="580">Dit is tghebot van onsen Heer,</l>
<l>Dair dander gheboden veel op sluten,</l>
<l>Beyde binnen ende buten.</l>
<l>Want wye den anderen tsijn ontsweert,</l>
<l>Die en doet niet als hi selve begheert;</l>
<l n="585">Off afterdeel sijn ouders biet,</l>
<l>Dat en gheert hi selve niet;</l>
<l>Off doot te slaen mit onghenade,</l>
<l>Dat en wilde hi niet datmen hem dade.</l>
<l>Goet te stelen off tontwensschen</l>
<l n="590">En gheren wy niet van anderen menschen;</l>
<l>Valschen tuuch off overspel</l>
<l>Dat en soude ons niet ghenoeghen wel,</l>
<l>Diet ons verchde in onbescheide.</l>
<l>Dus come ic weder als ic seyde:</l>
<l n="595">Soe wye sijn evenkersten doet,</l>
<l>Dat hi selve naem voer guet,</l>
<l>Die houdt die thien gheboden reen.</l>
<l>Gheloeft hi wel ende bid alleen</l>
<l>Enen God, diet al vermach,</l>
<l n="600">Dat wesen sell off ye ghescach,</l>
<l>Isset teen off isset tander,</l>
<l>Al leefde die moghende Alexander,</l>
<l>Wilde hi hem een weynich deeren,</l>
<l>Hy mochte onlanghe regneren.</l>
<l n="605">Nu siet, ghi domme creaturen,</l>
<l>Hoe ghi die helle moet besuren,</l>
<l>Eer ghi die thien gheboden breect,</l>
<l>Die God selve in u wreect</l>
<l>Naden oerdel, als ghi vaert</l>
<l n="610">Om u misdaet ter hellen waert,</l>
<l>Ghi en wort in beter staet ghevonden</l>
<l>Mit berou van uwen sonden,</l>
<l>Die u God wel mach vergheven,</l>
<l>Op dat ghi beteren wilt u leven</l>
<l n="615">Ende blijft in doechden vaste staen,</l>
<l>Sonder twifel ende waen.</l>
<l>Van Reynsburch die abdisse</l>
<l>Was die ghene, des sijt ghewisse,</l>
<l>Die Willem aldus te dichten bat</l>
<l n="720">Vanden thien gheboden wat.</l>
<l>Dair om soe heeft hi dit ghevonden,</l>
<l>Ende wilre yemant naerre gronden</l>
<l>Ende segghen dattet is misraect,</l>
<l>Hi weets hem danck, diet beter maect,</l>
<l n="625">Die van Hildegaersberch is gheboren:</l>
<l>Soe gaern wil hi wat nyewes horen.</l>
</body>
</text>
<text>
<body><head type="comment">V. <hi rend="italic">Van commer van ghelde. </hi></head>
<l>                Ic quam ghegaen in corten dagen,</l>
<l>Dair ic ghesellen hoirde claghen,</l>
<l>Dat sy tonghemake waren.</l>
<l>Doe vraechde ic hem: "Wat mach u daren,</l>
<l n="5">Dat ghi dus sere sijt versaecht?"</l>
<l>Als ic aldus hadde ghevraecht,</l>
<l>Si antwoorden ende spraken:</l>
<l>"Vrient, mocht ghi ons rycke maken</l>
<l>Van ghelde, soe waren wy al ghenesen;</l>
<l n="10">Want commer die wil by ons wesen,</l>
<l><pb n="13"/>Diemen mit ghelde mach verdriven."</l>
<l>Doe seyde ic: "Commer sel becliven</l>
<l>Menighen mensche behalven u;</l>
<l>Mar hi is den ghenen schu,</l>
<l n="15">Die van ghelde heeft sijn ghevoech,</l>
<l>Want dat is hi die commer sloech.</l>
<l>Dus en mach hi daer niet duren,</l>
<l>Die ghierich is tot allen uren.</l>
<l>Die ghierighe denct tot allen tyden,</l>
<l n="20">Hi en laet commer niet verblyden;</l>
<l>Nochtan ghebreect hem altijt wat;</l>
<l>Al heeft hi have ofte schat,</l>
<l>Soe coept hi meer op enen dach</l>
<l><milestone unit="interpolation" n="openi219" />Dan hi in tween betalen mach,</l>
<l n="25">Soe sal hi dan in commer leven.</l>
<l>Dien moet God te lone geven</l>
<l>Commer al sijn dage voert."</l>
<l>Doe seide hi: "Vrient, van dier acoert</l>
<l>En sijn wi niet, dat weet voer waer;</l>
<l n="30">Mer comer van gelde is ons te swaer,</l>
<l>Die wi liden al gemeen;</l>
<l>Nochtan waert den menigen cleen</l>
<l>Den commer te boeten, die ons deert.</l>
<l>Hier en is nyemont die meer begeert</l>
<l n="35">Van ons allen, als ic waen,</l>
<l>Dan wi mit eren mogen gaen</l>
<l>Mit gesellen tallen steden,</l>
<l>Ende wi elken man voldeden:</l>
<l>Soe waer gebetert ons verdriet."</l>
<l n="40">Doe seide ic: "Knape, en twivelt niet,</l>
<l>God sal u helpen, des geloeft,</l>
<l>Hi dunct my blynt ende seer verdoeft,</l>
<l>Die Gode niet en dar getrouwen.</l>
<l>Daer is sulc, si souden brouwen</l>
<l n="45">Mit goude in silver, mocht hem baten,</l>
<l>Nochtan en can hijs niet gelaten,</l>
<l>Hi en sal altoes meer begeren.</l>
<l>Die moet ummer commer deren,</l>
<l>Want wat hi heeft, hem breect noch meer.</l>
<l n="50">Soe comter dan een wederkeer,</l>
<l>Dat hi sterft: soe eest al verloren,</l>
<l>Daer hi om peinsde al hier te voren."</l>
<l>Op desen troest soe worden si blide.</l>
<l>Doe sach ic om aen dander side,</l>
<l n="55">Waer een man gelopen quam,</l>
<l>Wies sijn viande waren gram,</l>
<l>Ende si volchden hem mit vlijt."</l>
<l>Doe quam hi op een water wijt,</l>
<l>Daer dese gesellen waren geseten.</l>
<l n="60">Doe dede hi hem al te hant weten,</l>
<l>Dat si namen haer gevoech</l>
<l>Van sinen gelde: hi hads genoch,</l>
<l>Ende holpen hem over mitter vaert,</l>
<l>Mit vlite traden si derwaert</l>
<l n="65">Ende brochten daen in corten stonden.</l>
<l>Nu waren si varinc wel ontbonden;</l>
<l>Want hi gaf hem gelts soe vele,</l>
<l>Dat sijt verteelden te spele</l>
<l>Hoeren commer, die si droegen.</l>
<l n="70">Aldus maecht God wel varinge voegen,</l>
<l>Dat men comt tot goeden staden.</l>
<l>Hi dunct mi sot ende omberaden,</l>
<l>Die Gode niet en hebben voer ogen.</l>
<l>Ic vantse daer in sulken dogen,</l>
<l n="75">Dese gesellen, daer ic af spreke,</l>
<l>Die varinc worden wel te gereke;</l>
<l>Want hoer commer was geleden,</l>
<l>Ende si setten hem te vreden,</l>
<l>Ende dancten Gode, diet al verleent</l>
<l n="80">Ende elcken loent na sijn verdient</l>
<l>In desen leven of hier naer.</l>
<l>Al thans soe nam ic oerlof daer</l>
<l>Ende liet mit vrouden dese gesellen.</l>
<l>Nu wil ict elcken voert vertellen:</l>
<l n="85">Wie gierich is om deertsche goet,</l>
<l>Dat hi dwaelt ende seer misdoet.</l>
<l>Als God wil soe moet hijt rumen;</l>
<l>Dan soudment heffen mit twe dumen</l>
<l>Al dat goet, dat men hem reit,</l>
<l n="90">Alst comt dat hi van henen sceit:</l>
<l>Dander blijft der werelt al.</l>
<l>Die gierige maken groet gescal</l>
<l>Van horen commer, die si dragen,</l>
<l>Tdunct my onrecht dat si clagen</l>
<l n="95">Sulc vernoey ende sulc verdriet;</l>
<l>Mer commer die van node gesciet</l>
<l>Ende men qualic gelden mach,</l>
<l>Dies commers naem ic geerne verdrach.</l>
</body>
</text>
<text>
<body><head type="comment"><pb n="14"/> VI. <hi rend="italic">Van VII punten die wy voer oghen hebben souden. </hi></head>
<l>                Woude elc mit reden gaen te gronde,</l>
<l>Soe sijn dese meisterlike vonden,</l>
<l>Diemen nu vynt ende openbaert,</l>
<l>Om te wesen hoech vermaert</l>
<l n="5">Van eertschen goede of van name,</l>
<l>Den boesen sonderlinge bequame;</l>
<l>Want geen dinc en helpt hem bat</l>
<l>Den sunder driven onder dat net</l>
<l>Van rijcheit ende hoverdie;</l>
<l n="10">Want sijn gesellen ende hye</l>
<l>Die vielen daer om den hogen val.</l>
<l>Men seit: "Wat heeft hi rijcheit al,</l>
<l>Hoe mechtich is hi, dese of die!"</l>
<l>Wie kent den man, waer is hi, wie,</l>
<l n="15">Die over hondert jaer was?</l>
<l>Tis al niet, tis een gedwas,</l>
<l>Daer ic om vrage, die tijt is leden.</l>
<l>Mochtmen soenen ende vreden</l>
<l>Voer die doot mit eertschen goede,</l>
<l n="20">Soe deden si seker als die vroede,</l>
<l>Die die werlt dus seer minnen;</l>
<l>Want woudse dan die doot verwinnen,</l>
<l>Soe mochten si vrede of dach begeren,</l>
<l>Ende mit eertschen goede weren</l>
<l n="25">Die doot voer bi, al waert hem cost.</l>
<l>Nu staet ons huis op wanckel post</l>
<l>Ende onghemuert aen elke want,</l>
<l>Wi en vreden noch [doen] bestant.</l>
<l>Die doot is stout ende onversaecht,</l>
<l n="30">Die menigen vrecken heeft verjaecht</l>
<l>Van sijnre hoecheit onversien,</l>
<l>Ende of dit ummer moet ghescien,</l>
<l>Soe souden wi billics sonderlinge</l>
<l>Voer ogen hebben soven dingen,</l>
<l n="35">Die die waerheit doen orconden.</l>
<l>                Dat ierste punt dat sijn die sonden,</l>
<l>Die souden wi gedencken al,</l>
<l>Hoe menichfout, hoe groet getal,</l>
<l>Dat onser sunden mochte wesen;</l>
<l n="40">Want wie hoer sunden overlesen</l>
<l>Mit berou in aertrijc,</l>
<l>Die vresen voer den helschen slijc</l>
<l>Ende voer den eweliken doot.</l>
<l>                Ten anderen mael eest ons wel noet,</l>
<l n="45">Dat wi mit vresen scouwen aen</l>
<l>Hoe cort ons leven hier is ghedaen;</l>
<l>Want wat begin ende einde heeft,</l>
<l>Al eest dat hem nature geeft</l>
<l>Een getal van jaren of een tijt,</l>
<l n="50">Die wi bruken mit jolijt,</l>
<l>Als deinde comt, soe en eest al niet</l>
<l>Dan oft in drome waer gesciet,</l>
<l>Die ons droemt tot sulken tiden.</l>
<l>Hier om souden wi quaetheit miden,</l>
<l n="55">Ende reiden totten langen leven,</l>
<l>Daer nyemant einde en wort gegeven.</l>
<l>                Dat dorde punt dat wil ic rueren</l>
<l>Op redelike creatueren,</l>
<l>Die sullen in hoer herte scriven,</l>
<l n="60">Hoe ons die doot wel mach verdriven,</l>
<l>Ende nyemont tijt noch stonde en weet,</l>
<l>Wanneer hi wesen moet gereet:</l>
<l>Dan onversien die doot vermaent.</l>
<l>Hier om weet ende niet en waent,</l>
<l n="65">Bereit u selven wel te stride:</l>
<l>Die viande staen aen dander side</l>
<l>Altoes ghescaert om ons te vaen,</l>
<l>Wine mogent manlijc wederstaen.</l>
<l>                Tvierde punt dat wi souden</l>
<l n="70">Wel versinnen ende onthouden</l>
<l>In onser herten al gemeen,</l>
<l>Dat is dat wi voer ogen sien</l>
<l>Die ongestadicheit der menschen,</l>
<l>Die dicke pogen ende ontwenschen</l>
<l n="75">Vorder dan hem God verleent,</l>
<l>Al hebben si goet ende men hem dient</l>
<l>Beide van meechden ende van knapen;</l>
<l>Ende sonder meer goets te rapen,</l>
<l>Dat si hem wel mochten generen,</l>
<l n="80">Soe setten si nochtan hoer begeren</l>
<l>Om te crigen groten scat,</l>
<l>Mede te copen dit of dat,</l>
<l>Duer juweel of scone peerde,</l>
<l>Die wi bruken mit hoveerde</l>
<l n="85">Menichwerven boven maten.</l>
<l>Die mensche en can hem niet gesaten,</l>
<l>Hem sal deen of dander letten.<milestone unit="interpolation" n="eindi219" /></l>
<l>Nader coude begheertmen hetten,</l>
<l>Nae die hetten begheertmen coude;</l>
<l n="90">Hongher ende dorst soe cryghen si boude,</l>
<l>Soe willen sy tlichaem weder zaden.</l>
<l>Die goede is node byden quade,</l>
<l>Dat doet, sy en hebben gheen ghelijc.</l>
<l>Waer vintmen nu in aertrijck</l>
<l n="95">Enighen mensch soe wel verhoecht,</l>
<l>Dat hem volcomelycken ghenoecht</l>
<l>Dan opten nameliken tijt,</l>
<l><pb n="15"/>Diemen mit vroechden overlijt?</l>
<l>Dus onghestade is hoer dinc,</l>
<l n="100">Corter dan eens oghes twinc.</l>
<l>Comt hem dit off dat te voren,</l>
<l>Sy nemen vroechde, sy nemen toern</l>
<l>Lichtelijck in hoer memori.</l>
<l>Nutscap off een ydel glori</l>
<l n="105">Doetse wesen hier off daer;</l>
<l>Lichten arbeit dunct hem swaer;</l>
<l>Dan willen sy te rusten gaen,</l>
<l>Sitten, legghen ofte staen;</l>
<l>Ruste soectmen menighertiere,</l>
<l n="110">Onruste doet den mensch faelgieren,</l>
<l>Soe wiese boven reden draecht.</l>
<l>Wat doet hier off veel ghevraecht?</l>
<l>Sellen wy trechte waer ontbinden,</l>
<l>Men can in alder werlt vinden</l>
<l n="115">Yemant die soe machtich sy,</l>
<l>Datten die werlt mach houden vry</l>
<l>Sonder twivel enen dach;</l>
<l>Want die werlt niet en mach</l>
<l>Vorder dan nature wijst.</l>
<l n="120">Soe ist wel billic datmen prijst</l>
<l>Een licht dat ewelycken schijnt,</l>
<l>Ende dairmen altoes ruste vint.</l>
<l>                Tfijfte punt, verstaetmen wel,</l>
<l>Datmen voer oghen hebben sel,</l>
<l n="125">Dat is sijn oerdeel, die wel kent</l>
<l>Des menschen herte al omtrent.</l>
<l>Sonder letten off nye mare</l>
<l>Weet hi van allen saken tware.</l>
<l>Hoe wy hier ter werlt leven,</l>
<l n="130">Dat sellen wy daer te kennen gheven,</l>
<l>Elk een tsijn meer noch min,</l>
<l>Wise taelmans om ghewin</l>
<l>Sijn daer te cryghen onbereet:</l>
<l>Tcoemt al op Goods gherechticheyt.</l>
<l n="135">Nyemant en mach hem selven prisen:</l>
<l>Die wercken moetent vonnisse wisen.</l>
<l>Elck weet dan wel wair hi hoert,</l>
<l>Als die rechter spreect dit woert:</l>
<l>"Gaet ghy sonders totter hellen,</l>
<l n="140">Ende coomt ter blyscap, mijn ghesellen!"</l>
<l>Dit sel hi spreken sonder vensen.</l>
<l>Die hier om schalkernye pensen,</l>
<l>Die hebben toerdeel zeer vergheten,</l>
<l>Dat over hem sal sijn gheseten.</l>
<l n="145">                Tseste punt dat volcht hier naer:</l>
<l>Dat is die langhe pine swaer,</l>
<l>Die naden oerdeel is beschaert</l>
<l>Den sondaer die ter hellen vaert.</l>
<l>Dat souden wy altijt voer oghen</l>
<l n="150">Hebben om dat bitter doghen,</l>
<l>Dat dan die sondaer lyden moet</l>
<l>Voer die sonden, die hi doet</l>
<l>Sonder anxt ende sonder rouwe,</l>
<l>Als hem die werlt maect die mouwe,</l>
<l n="155">Ende doet hem schone dinck beloven,</l>
<l>Daer hi naect wort uutghescoven.</l>
<l>                Tsevende punt ende talre lest</l>
<l>Soud in onse herte staen ghevest</l>
<l>Vaster dan offt waer ghescreven,</l>
<l n="160">Hoe groet verlies dat langhe leven</l>
<l>Is te verliesen den sondair.</l>
<l>Dat al die vroechde waer in een,</l>
<l>Die God ter werlt werden liet,</l>
<l>Men mochtse dair by gheliken niet</l>
<l n="165">Tiende deel van enen cave;</l>
<l>Die dit om enighe aertsche have</l>
<l>Off om ydel vroechde te scouwen</l>
<l>Derven moet, hem mach wel rouwen,</l>
<l>Dat hy die werlt ye ghesach.</l>
<l n="170">Wantmen volprisen niet en mach</l>
<l>Off erghent meten by ghelycke</l>
<l>Die minste vroechde van hemelrycke,</l>
<l>Soe ist den sondaer groot verlies,</l>
<l>Die wel te voren mocht hebben kies</l>
<l n="175">Tusschen archeit ende doecht.</l>
<l>Hebdi oude off jonghen joecht,</l>
<l>Ghy sult u reyden thants te sterven,</l>
<l>Ende nochtan winnen ende werven,</l>
<l>Off ghi ewich leven mocht:</l>
<l n="180">Dan hebdi beide wel bedocht,</l>
<l>U lichaem hier, u ziele ghinder;</l>
<l>Ende anders valt u menich hinder,</l>
<l>Wederspoet ende ongheval,</l>
<l>Wildi der werlt gheloven al.</l>
<l n="185">Minnet elck nae sinen staet.</l>
<l>Al toocht die werlt schoen ghelaet,</l>
<l>Nochtan suldi vrese draghen</l>
<l>Voer misdoen in uwen daghen.</l>
<l>Als u die werlt maent te dienen,</l>
<l n="190">Soe onderscheit al elken yenen</l>
<l>Dese seven punten elck by sonder,</l>
<l><pb n="16"/>Tsel u dan wel dencken wonder,</l>
<l>Dat yemant hem tot sonden keert,</l>
<l>Ende doet als hem die werlt leert;</l>
<l n="195">Want die werlt ende taerdsche goet</l>
<l>Diene willen niet ter helscher gloet,</l>
<l>Daer sy den mensche mede verleiden,</l>
<l>Noch hoerre gheen van hem beyden</l>
<l>Diene can ons langher vrede maken,</l>
<l n="200">Als ons die doot beghint te naken:</l>
<l>Dit is openbaer aenschijn.</l>
<l>Dus moghen sy wel ghesellen sijn,</l>
<l>Daer deen den anderen wil bedrieghen,</l>
<l>Want bosen waen doet dicken lieghen.</l>
</body>
</text>
<text>
<body><head type="comment">VII. <hi rend="italic">Vanden coninc van poertegael </hi></head>
<l>                Ic wilt al prisen datmen doet,</l>
<l>Soe mach ic leven wel ghemoet</l>
<l>Mitten luden hier ende daer.</l>
<l>Dichters conste is al contraer,</l>
<l n="5">Willen sy trechte waer ontbinden;</l>
<l>Men mach wel ander vonden vinden,</l>
<l>Die die lude gaerne horen:</l>
<l>Twaer en gaet hem niet in doren,</l>
<l>Men sel die waerheit laten rusten.</l>
<l n="10">Die daer off woude te dichten lusten,</l>
<l>Die mocht sijns arbeits wel verdrieten.</l>
<l>Nu wil ic gaen ende leren schieten</l>
<l>Naden witte ende niet daer in,</l>
<l>Soe mach ic dichten nuwen sin;</l>
<l n="15">Want ic wil nu smeken leren</l>
<l>Ende twaer ontbinden voerden heren.</l>
<l>Machmen dit ghelycke deelen,</l>
<l>Twe materien te helen,</l>
<l>Dats den heren wel ghenoecht,</l>
<l n="20">Soe ist al te recht ghevoecht.</l>
<l>Valter erghent in ghebreck</l>
<l>Naden sin, die ic ondeck,</l>
<l>Des en neemt in ghenen toern,</l>
<l>Ghi hoghe heren wel gheboren:</l>
<l n="25">Ick en dichter gheen dinc an</l>
<l>Dan talre beste dat ic can.</l>
<l>Scone vrouwen, hoghe paerde,</l>
<l>Cleder schoen van rycker waerde,</l>
<l>Goeden dranck ende edel spise,</l>
<l n="30">Doechde ende eer in menigher wise,</l>
<l>Die hoert den groten heren toe;</l>
<l>Mar hi die sterff, ghi weet wel hoe,</l>
<l>Aenden cruce om onse noet,</l>
<l>Dien souden wy oock bekennen groot</l>
<l n="35">Ende dancken hem van sinen goede,</l>
<l>Soe deden wy seker als die vroede.</l>
<l>Die heren moghen sochte leven:</l>
<l>Dat voerdeel heeft hem God ghegheven</l>
<l>Off gheleent, dat een van beyden.</l>
<l n="40">Ick hebbe die rijcke weten scheiden</l>
<l>Van groter hoocheit onvoersien:</l>
<l>Dat mach oock u off mi gheschien</l>
<l>Off een ander des ghelijc.</l>
<l>Die heren die sijn daer om rijck,</l>
<l n="45">Datmen hem dienen sal mit macht,</l>
<l>Op dat si in doechden sijn bedacht.</l>
<l>Een overdadich heer van moede</l>
<l>Die waer veel beter maet van goede,</l>
<l>Ende in cleenre macht ghestelt,</l>
<l n="50">Dan off hy dede groot ghewelt.</l>
<l>Een edel here, daer doecht an leit,</l>
<l>Al heeft hi grote heerlicheit,</l>
<l>Dat en sel nyemant dencken schade,</l>
<l>Op dat hi leeft by wisen rade,</l>
<l n="55">Als elken heer wel toebehoert.</l>
<l>Eens heren zeghel ende sijn woert</l>
<l>Die sullen altoes ghelyke staen,</l>
<l>Ende nyemants woort dair boven gaen;</l>
<l>Want een heer ist fundament.</l>
<l n="60">Wanneer een heer sijn woerden went,</l>
<l>Off sijn zeghel wederseit,</l>
<l>Soe sijn te lichter veel verleyt</l>
<l>Haerre sulc, die by hem sijn,</l>
<l>Dat sy oock onrecht laten gheschien.</l>
<l n="65"><pb n="17"/> Nyemant en sel daer toe spreken,</l>
<l>Dat heren horen zeghel breken</l>
<l>Off hoer woerden wederwenden,</l>
<l>Mer hoer leven mit hem enden</l>
<l>In doechden ende in waerdicheiden:</l>
<l n="70">Dat donct mi dalre beste reden.</l>
<l>Eens heren woert sel wesen recht:</l>
<l>Hoertet, ridder ofte knecht,</l>
<l>Sijn woert en selmen straffen niet,</l>
<l>Wanneer hi spreect alsulck bediet,</l>
<l n="75">Daermen recht by gheliken mach.</l>
<l>Doemen den heren veel ontsach,</l>
<l>Doe was dat volck ter doecht ghekeert:</l>
<l>Hier om deen den anderen leert</l>
<l>Uwen rechten heer tontsien,</l>
<l n="80">Soe mach u doechde ende eer gheschien.</l>
<l>Waermen die heren niet ontsiet,</l>
<l>Daer staetet lant in eren niet;</l>
<l>Die luden claghen int ghemeen,</l>
<l>Dat hem ghenen recht mach gheschien.</l>
<l n="85">Hoe soet coemt, dat laet ons raden.</l>
<l>Wye sijn tassche brinct gheladen,</l>
<l>Die mach eysschen sijn begheren.</l>
<l>Wat machmen vanden naecten scheren,</l>
<l>Die calu is int openbair?</l>
<l n="90">Setmen al ter vierschair dair</l>
<l>Dat den heren coemt te voren,</l>
<l>Soe gaven sy wonnen spel verloren.</l>
<l>Men sel gaen stoppen ende disen,</l>
<l>Ende sonder peleyen hoghe trisen</l>
<l n="95">Wye den swaersten budell draecht.</l>
<l>Om trecht en doech nu niet gevraecht,</l>
<l>Dan dairment stercken wil in macht.</l>
<l>Die heren sijn wel soe bedacht,</l>
<l>Dat sy niet dan recht en mienen;</l>
<l n="100">Mar hoer dienres, die hem dienen,</l>
<l>Die zuecken thonich uten braem:</l>
<l>Dat mindert zere der heren naem,</l>
<l>Dat sy den schalken trecht bevelen.</l>
<l>Wye sy sijn dat sel ic helen;</l>
<l n="105">Want ic seide in mijn beghin,</l>
<l>Woude ic dichten om ghewin,</l>
<l>Soe most ic lyden mitten brode;</l>
<l>Want die waerheit hoertmen node,</l>
<l>Daer die schuldighen sijn voir oghen,</l>
<l n="110">Die mit ghewelt om tfordeel poghen.</l>
<l>Mochtmen mitten ghelde copen</l>
<l>Tleven ende der doot ontlopen.</l>
<l>Wye souds den schalken dan veronnen,</l>
<l>Dat sy schat mit onrecht wonnen?</l>
<l n="115">Nu en staetet nerghent bescreven,</l>
<l>Dat sy yet te langher leven,</l>
<l>Mar dicke sterven eer hoer tijt,</l>
<l>Alsmense vlouct ende benijt,</l>
<l>Ende tmene ghebet comt op hem al</l>
<l n="120">Om wederspoet ende ongheval,</l>
<l>Soe worden sy crenct in horen leden,</l>
<l>Off si sterven sonder reden.</l>
<l>Tghemeen ghebet dat crenct den man</l>
<l>Off stercten diemen goedes an.</l>
<l n="125">                Ick heb ghehoert in ware tale,</l>
<l>Dat coninghen van Portingale</l>
<l>In horen jonghen daghen storven,</l>
<l>Entie nae hem stat verworven,</l>
<l>Die voeren mede den selven voy.</l>
<l n="130">Dus claechden sy dicke mit vernoy,</l>
<l>Die dit spel voer oghen saghen,</l>
<l>Dat si in horen jonghen daghen</l>
<l>Mosten lijff ende goet verliesen,</l>
<l>Ende haestelijck dat sterven kiesen.</l>
<l n="135">Dit was een harde bitter lot.</l>
<l>Ander coninghen spaerde God,</l>
<l>Die leefden langhe ende worden oudt.</l>
<l>Also als mijn materi hout,</l>
<l>Soe quam daer een vanden jonghen,</l>
<l n="140">Die hadde gheerne den doot ontdronghen</l>
<l>Off vorste ghenomen by naturen,</l>
<l>Ghelyken sine naegheburen.</l>
<l>Des nam hi raedt mit sinen lieden,</l>
<l>Die hem naestelyken rieden,</l>
<l n="145">Dat hi voer te Spanghen waert:</l>
<l>Daer woende een coninc out vermaert</l>
<l>Ende hadde in eren langh gheleeft:</l>
<l>"Alsulken raedt als hi ons gheeft,</l>
<l>Dien suldi doen, al wats gheschiet."</l>
<l n="150">Die coninc en merrede langher niet,</l>
<l>Hy en toech aldaer sonder vertreck</l>
<l>Om te claghen sijn ghebreck,</l>
<l>Ende rade te soecken tsinen vromen.</l>
<l>Ende als die reyse was volcomen,</l>
<l n="155">Ende sy nakeden sconincx hove,</l>
<l>Hy hadse ontfanghen mit groten love,</l>
<l>Den jonghen coninc entie sijn.</l>
<l>Dierbaer spise ende edelen wijn</l>
<l><pb n="18"/>Sachmen daer ter tafel draghen;</l>
<l n="160">Scoen berechten ende edel vraghen</l>
<l>Die hoerdmen daer in reynre tucht;</l>
<l>Mar hi die hadde groten ducht</l>
<l>Voer den doet ende voer sulc scheiden,</l>
<l>Die maecte node langhe beyden,</l>
<l n="165">Ende leyde vast den coninc an,</l>
<l>Om dat hi was soe ouden man,</l>
<l>Starc, ghesont, van goeden zeden,</l>
<l>Off hy mit enigherhande reden</l>
<l>Hem leren mochte enighen raet;</l>
<l n="170">Want hoer coninclijcke staet</l>
<l>Wilde God niet langher sparen</l>
<l>Dan binnen horen XXX jaren:</l>
<l>Dan mosten sijt rumen onvoersien.</l>
<l>"Dit mach by reden al gheschien,"</l>
<l n="175">Dat sprack die coninc totten heren,</l>
<l>"Als u ghenoecht van hier te keren,</l>
<l>Ende ghy coemt binnen uwen palen,</l>
<l>So laet ghetrouwe boden halen</l>
<l>Ende doet besoecken ende bevraghen,</l>
<l n="180">Off die luden hem yet beclaghen</l>
<l>Van uwen ouders hier te voren,</l>
<l>Dat sy tonrecht sijn beschoren,</l>
<l>Off hoir goedekijn offghebroken,</l>
<l>Dat an u ouders is ghewroken</l>
<l n="185">Off an u te wreken staet;</l>
<l>Ende ymmer neemt alsulken raedt,</l>
<l>Dat ghijt weder doet verclaren,</l>
<l>Ende pijnt in uwen jonghen jaren</l>
<l>Wel te doen ende Gode tontsien:</l>
<l n="190">Ju sel te beter heil gheschien.</l>
<l>Al schijn ic oudt, ten is gheen wonder:</l>
<l>Mijn luden bidden elck bysonder,</l>
<l>Vroech ende spade, ist man off wijff,</l>
<l>Altoes om mijn langhe lijff;</l>
<l n="195">Ende God die heeft haer bede ghehoert</l>
<l>Van tyde tot tyde dus vaste voert,</l>
<l>Dat ic oudt worde ende grijs;</l>
<l>Mar doch ick bin der saken wijs:</l>
<l>Men mach der doot hier niet ontwenken,</l>
<l n="200">Mar die hoer sterven overdencken</l>
<l>Die vresen Goods gherechticheit."</l>
<l>Ende als die coninc hadde gheseit</l>
<l>Alsulke woird int openbaer,</l>
<l>Doe dochte die jonghe: "Tis al waer,</l>
<l n="205">Tmoet aldair by comen toe,</l>
<l>Dat mijn ouders storven vroe,</l>
<l>Ende ic die reyse moet bestaen.</l>
<l>Si hebben veel onrechts ghedaen:</l>
<l>Die wrake comt van onsen sonden."</l>
<l n="210">Doe namen si oerloff daer ten stonden,</l>
<l>Ende neghen den coninc totter eerden,</l>
<l>Ende toghen thuus mit snelre vaerden.</l>
<l>Teerst dat sy te lande quamen,</l>
<l>Doe dede hi soecken alte samen</l>
<l n="215">Hantvesten ende brieven goet,</l>
<l>Daer haer luden recht in stoet,</l>
<l>Dat harde qualijck was ghehouden.</l>
<l>Dat heeft die coninc sint vergouden,</l>
<l>Ende dede den luden goet bescheit;</l>
<l n="220">Ende God doer sine ontfarmicheit</l>
<l>Ende om der gueder lude bede,</l>
<l>Soe wart hi out ende hadde vrede,</l>
<l>Ende starff daer nae een salich sterven.</l>
<l>Die heren, die hoer volck verderven,</l>
<l n="225">Die moghen hier in proeven dit,</l>
<l>Wat ghebet datmen hem bidt.</l>
<l>Machmen trecht van hande wisen,</l>
<l>Entie ziele daer mede spisen,</l>
<l>Dat kent hi wel die al sal weten.</l>
<l n="230">Ick en wilre niet nae meten,</l>
<l>Mar ghi, die meters sijt op eerden,</l>
<l>Draghet u maten in sulker waerden,</l>
<l>Dat ghi den meter dort verbeiden,</l>
<l>Die alle mate sal bescheiden.</l>
</body>
</text>
<text>
<body><head type="comment">VIII. <hi rend="italic">Dit is van ere. </hi></head>
<l>                Ghi heren wijs van hogher naem,</l>
<l>Waert u te horen wel bequaem,</l>
<l>Ick woud ons wat van eren waghen,</l>
<l>Hoe hier voermaels die heren plaghen</l>
<l n="5">In eren horen tijt te leyden,</l>
<l>Die rechtich waren ende bescheiden.</l>
<l><pb n="19"/>Wat hem te laster mochte staen,</l>
<l>Dat lieten sy altoes onghedaen;</l>
<l>Op sulk ghewin en sachmen niet,</l>
<l n="10">Alsmen nu den heren biet;</l>
<l>Eer was doe dat hoechste schat,</l>
<l>Dair voer en coesmen dit noch dat</l>
<l>Enich guet, dat was te gheven.</l>
<l>Weldoen dat is eerlijck leven,</l>
<l n="15">Wanttet comt uut goeden gronde;</l>
<l>Eer verlies is dickent zonde.</l>
<l>Wye souden schuwet ende haet,</l>
<l>Hy en is niet verre in dommer daet;</l>
<l>Want men seit ons dat hi moet</l>
<l n="20">Wrake ontfaen die veel misdoet.</l>
<l>Doemen lant ende steden</l>
<l>Regierden nader bester reden,</l>
<l>Waer mochten doe die scalken bliven,</l>
<l>Die nu ter werlt soe veel becliven?</l>
<l n="25">Trouwen, nyemant en setse voert,</l>
<l>Die houden woude sijn edel woert.</l>
<l>Waer die schalken moghen raden,</l>
<l>Daer staet eer in crancken bladen.</l>
<l>Die ons van eren woude roven,</l>
<l n="30">Die en soudmen billicx niet gheloven.</l>
<l>Exempel recht gheliken desen</l>
<l>Heb ic eenwarff horen lesen,</l>
<l>Hoe een edel heer van machten</l>
<l>Hem altoes voer die schalken wachte;</l>
<l n="35">Waer hijt wiste soe en worter gheen</l>
<l>By sinen schulde wel ghesien.</l>
<l>Een Romeyn was hi gheboren.</l>
<l>Van ouden tyden hier te voren</l>
<l>Had hi een moghende stat beleghen</l>
<l n="40">Vander stadt van Romen weghen,</l>
<l>Dair hi voer duren moste lanck,</l>
<l>Eer hise creech in sijn bedwanck.</l>
<l>Die van binnen waren vast,</l>
<l>Doch hi dede hem sulken last,</l>
<l n="45">Dat sy zere worden vervaert.</l>
<l>Die van Romen waren vermaert,</l>
<l>Dat sy steden ende lant</l>
<l>Bedwonghen vast tot hoirre hant</l>
<l>Ende waren hart te wederstaen.</l>
<l n="50">Dus waren si veel te meer begaen,</l>
<l>Die meeste ghemeente van hier binnen,</l>
<l>Want si en wisten niet wat beghinnen</l>
<l>Mit cracht off mit enigherhande list.</l>
<l>Een schalc, daer nyemant op en ghist,</l>
<l n="55">Vernam dit, hoet daer was gheschepen,</l>
<l>Ende docht: "Al bin ic hier begrepen</l>
<l>In deser stadt, ic wil my vryen,</l>
<l>Ende ant hogher boort gaen lyen;"</l>
<l>Als die schalken doen altoes:</l>
<l n="60">Waer om scheltmense anders loes?</l>
<l>Ick mach u seggen sijn bedrijff,</l>
<l>Die aldus duchte voir sijn lijff:</l>
<l>Hy hadde langhe tijt in eeren</l>
<l>Die poerters kinder helpen leren</l>
<l n="65">Inder scholen ende soe regieren,</l>
<l>Dat hem elkerlijck was goedertieren,</l>
<l>Poorters ende poerters kinder;</l>
<l>Waren sy meerder ofte minder,</l>
<l>Nyemant en dochter op dan goet:</l>
<l n="70">Des hadde hi veel te meerre spoet</l>
<l>Te doen van des hi hadde wille.</l>
<l>Heymelyke ende stille</l>
<l>Ghinc hi eenwarff buter stede</l>
<l>Ende nam twee poorters kinder mede</l>
<l n="75">Vanden rijcsten, vanden besten;</l>
<l>Ende als sy quamen buten der vesten,</l>
<l>Soe stont sijn meninghe dat hi soude</l>
<l>Daer mede vercrighen sheren houde,</l>
<l>Die buten lach ende meende</l>
<l n="80">Die stadt te dwinghen, dat si diende</l>
<l>Den Romeynen hoirre tijt:</l>
<l>Hier om soe was al die strijt.</l>
<l>Ende als hi buten quam een stic,</l>
<l>Doe leydemen hem alsulken strick,</l>
<l n="85">Desen drien, al daer si quamen,</l>
<l>Datmense vinc alte samen,</l>
<l>Als hi te voren hadde gheraemt,</l>
<l>Die verrader sonder schaemt.</l>
<l>Alle drie worden si ghebrocht</l>
<l n="90">Voir den here, die daer na wrocht,</l>
<l>Dat hi den schalken node sach,</l>
<l>Alsmen hier te voren plach,</l>
<l>Doeeer ghepresen was voer gout,</l>
<l>Ende trou ende recht in hoer ghewout</l>
<l n="95">Mochten blyven onverdreven.</l>
<l>Die schalken en doghen verheven;</l>
<l>Waer die schalken in machte risen,</l>
<l>Daer hoertmen luttel naden wisen.</l>
<l>Die Romeyn, dese edele heer,</l>
<l n="100">Daer ic off spreke, twivelde zeer</l>
<l>Aen desen clerck, hi en miende quaet,</l>
<l>Schalkernie off verraet.</l>
<l><pb n="20"/>Dus dede hi vraghen nader dinc,</l>
<l>Hoe hi soe verre buten ginc</l>
<l n="105">Van der stat, off in wat maten</l>
<l>Dat hi hem hadde vanghen laten</l>
<l>Ende die kinderen alle beyde,</l>
<l>Die hi brocht in sijn gheleide.</l>
<l>Die clerck antwoerde als hi had in:</l>
<l n="110">"Heer, het is om u ghewin</l>
<l>Al gheschiet, dat weet voirwair;</l>
<l>Tmach u wel sijn een blyde maer,</l>
<l>Dat ic dese kinderen hebbe ghebracht;</l>
<l>Want si sijn van sulker macht,</l>
<l n="115">Op dat sy behouden moghen tleven,</l>
<l>Men sal u wel die stadt opgheven</l>
<l>Ende onderdanich bliven voert:</l>
<l>Dat moechdi proeven op mijn woert.</l>
<l>Vindijt waer, soe laets mi nieten.</l>
<l n="120">Tmach mi billicx wel verdrieten,</l>
<l>Dat ghi dus lang hier hebt gheduyrt."</l>
<l>- "Hebstuut daer om gheavontuert?"</l>
<l>Sprac die heer, "dat mach di rouwen.</l>
<l>Wye sonde di enigher duecht betrouwen,</l>
<l n="125">Oftu dijn vrienden wilste honen?</l>
<l>Ic sal di staphans doen wel lonen</l>
<l>Na rechten rechte dinen arbeit."</l>
<l>Al moeder naect word hi ontcleydt,</l>
<l>Ende mit roeden soe gheslaghen,</l>
<l n="130">Dat hem billicx mocht wanhaghen,</l>
<l>Wantmen gheselden soe langhe</l>
<l>Mit harden slaghen ende stranghe,</l>
<l>Dat hi nauwe tlijff ontdroech.</l>
<l>Ende als hi slaghen was ghenoech</l>
<l n="135">In sijn vleisch ende doer sijn vel,</l>
<l>"Wat segstu nu, verrader fel?"</l>
<l>Sprac die heer ten selven stonden,</l>
<l>"Waenstu an mi hebben ghevonden</l>
<l>Verradenis off schalkernye?</l>
<l n="140">Tis beter, dat ic di castye,</l>
<l>Dan enich goetman by di quame,</l>
<l>Dat hi verlore der eren name.</l>
<l>Nu hebstu loon van dinen dienst,</l>
<l>Ende wilstu kiesen talresient,</l>
<l n="145">Soe pijndi weder binnen der stadt.</l>
<l>Ic seg di voer die waerheit dat:</l>
<l>Ic selse winnen mitten zwairde</l>
<l>Off mit sulker voorwaerde,</l>
<l>Dat ic behouden mach mijn eer,</l>
<l n="150">Off ic en winse nymmer meer:</l>
<l>Dat moechstu wel gheloven mi.</l>
<l>Nym dese kinderen beide mit di</l>
<l>Ende brengse horen ouderen thuus:</l>
<l>Dijn rechte loon waer meer confuus."</l>
<l n="155">Als die heer dit hadde gheseit,</l>
<l>Doe gafmen hem een ommecleyt,</l>
<l>Anders most hi moeder naect</l>
<l>Thuuswert gaen also mismaect,</l>
<l>Entie kinderen mit hem dair.</l>
<l n="160">Ende als si binnen vereyschten twaer</l>
<l>Van des heren edel daet,</l>
<l>Doe setten sy tsamen horen raet</l>
<l>Anders dan si hadden ghedaen.</l>
<l>Op sijn ghenade in hant te gaen,</l>
<l n="165">Dat en was hoer meninghe niet te voren;</l>
<l>Mar nu ontsaghen sy sinen toern</l>
<l>Ende sijn gherechticheit te gronde,</l>
<l>Ende spraken meest uut enen monde:</l>
<l>"Tis best dat wy ghenade gheren.</l>
<l n="170">Al mochten wijt al een tijt verweren,</l>
<l>Wonne hijt dan mit hardicheit,</l>
<l>Soe waer ons ghenade onbereyt."</l>
<l>Doe gheerden sie dach ende hilden sprake</l>
<l>Van elker ticht, van elker sake,</l>
<l n="175">Die die heer hem tyen mocht;</l>
<l>Ende alst te daghe was ghebrocht,</l>
<l>Doe creghen sy pays thoren vromen,</l>
<l>Entie stadt wort opghenomen,</l>
<l>Ende sy behilden lijff ende ere.</l>
<l n="180">Vond men noch in sulken here</l>
<l>Alsulc ghelove, hi soude winnen</l>
<l>Wat hi mit rechte dorst beghinnen.</l>
<l>Wat here die schalken an hem trect,</l>
<l>Ick wane selden in hem stect</l>
<l n="185">Recht ghelove; dat coomt by dien,</l>
<l>Die schalken en latens niet gheschien.</l>
<l>Mar sijn die heren selve goet,</l>
<l>Al hoer ghesin hem dair nae spoet</l>
<l>Hoers heren eer te helpen draghen,</l>
<l n="190">Om te crighen goet behaghen.</l>
<l>Dus seg ic als ic eerst began:</l>
<l>Ere verheffet horen man</l>
<l>Ende houten staende sonder glyden:</l>
<l>Op recht ghelove is zeker tyden.</l>
</body>
</text>
<text>
<body><head type="comment"><pb n="21"/> IX. <hi rend="italic">Dit is van Reyer die vos. </hi></head>
<l>                In enen zomerlyken tyde,</l>
<l>Als men sach an allen zyden</l>
<l>Die wouden schoen ende tgras groeyen,</l>
<l>Doe moete vos Reynart sijnre moeyen</l>
<l n="5">Der wolvinnen op Haspangouwen.</l>
<l>Als hise sach, hi seyde: "Vrouwe,</l>
<l>Lieve moeye, maect my bekent,</l>
<l>Wat soe doedi hier omtrent?</l>
<l>Ic en sach u nye binnen menigen daghen."</l>
<l n="10">- "Twaren, neve, soe moechdi vraghen</l>
<l>Wel te rechte waer ic ga.</l>
<l>Tis seven maenden wel na,</l>
<l>Dat ic nye op voet en stiep,</l>
<l>Dan ghister, doen ic harwaert liep:</l>
<l n="15">Ic heb soe langhe sieck gheleghen.</l>
<l>Hadder my die wil niet toe ghedreghen,</l>
<l>Ic en waer noch niet opghestaen;</l>
<l>Mar in mijn siecte loofdic te gaen</l>
<l>TAken, door mijn tederheit:</l>
<l n="20">Dair toe soe bin ic nu bereyt,</l>
<l>Lieve neve, vos Reynart."</l>
<l>- "TAken, moey, - God wouts der vaert! -</l>
<l>Gadi bedevaerde nu?"</l>
<l>- "Ja ick, neve, dat seg ic u;</l>
<l n="25">Wanter mi toe dreeff die noot.</l>
<l>Ick waer seker ghebleven doot,</l>
<l>Had icker mi niet toe verbonden.</l>
<l>Bedevaert tot allen stonden</l>
<l>Die dwaet zonden ende ziecheit aff."</l>
<l n="30">- "Moeye, soe en gave ic niet een kaff,"</l>
<l>Sprack Reynaert, "om u bedevaert,</l>
<l>Soe dicke varet hinderwaert,</l>
<l>Dat vrouwen veel after lande lopen:</l>
<l>Sy gaen om oflaet; mar sy vercopen</l>
<l n="35">Dicwijl eer ende salicheit.</l>
<l>Moeye, dit en heb ic niet gheseit</l>
<l>By u, dat neme ic op mijn lijff!</l>
<l>Ic segghet by alrehande wijff,</l>
<l>Die lopen om die landen te scouwen,</l>
<l n="40">Als poertersen ende ridders vrouwen,</l>
<l>Dorpmans wijff, beghinen, nonnen:</l>
<l>Dese hebben ghelopen ende gheronnen</l>
<l>Menich werven after lande.</l>
<l>Moeye, beter is beseten schande</l>
<l n="45">Dan schande belopen, dat weet ic wael.</l>
<l>Want ic woende tenen mael</l>
<l>Hier te voren tot Parijs,</l>
<l>Aldair soe hoerdic gheven prijs</l>
<l>Mannen, die wel bewandert waren:</l>
<l n="50">Dat vrouwen after landen varen,</l>
<l>Dat en wistic nye veel prisen.</l>
<l>Keert weder, moeye, hoert den wysen:</l>
<l>Si sellen u dit selve leren."</l>
<l>- "Reynaert, neve, soudic keren</l>
<l n="55">Van minen bedevaert te doen,</l>
<l>Soe waer ic sot ende alte coen.</l>
<l>Goede ghelofte is goet ghehouden.</l>
<l>Ic en dar my zeker niet verbouden</l>
<l>Te breken dat ic schuldich bin."</l>
<l n="60">- "Daer en is eer noch wijsheit in,"</l>
<l>Sprac Reynart, "moeye, gheloves mi.</l>
<l>Tot uwer kercken al hier by</l>
<l>Daer moechdi Goede wel ghenaken.</l>
<l>Moeye, al en quaemdi nymmermeer tAken,</l>
<l n="65">Wilt God, hi doet u wel ghenesen;</l>
<l>Hier om soe laet u lopen wesen,</l>
<l>Ende neemt exempel anden anderen</l>
<l>Die belopen ende bewanderen</l>
<l>Scaemt ende schande, die langhe duyrt,</l>
<l n="70">Ghelijc den paerde, dat besuyrt</l>
<l>Beyde mit lopen ende mit draven,</l>
<l>Soe dattet comt van groter haven</l>
<l>Tot cleynen ghelde off tot nyet.</l>
<l>Moeye, dats menichwerff gheschiet,</l>
<l n="75">Ende noch selt inder werlt gheschien:</l>
<l>Vrouwen, die hem laten zien</l>
<l>After lande hier entaer,</l>
<l>Men volcht hem soe mit listen nair,</l>
<l>Dat si comen buten der waerden.</l>
<l n="80">So slachten sy verleemde paerden:</l>
<l>Hoerre gheen en prijstmen guet."</l>
<l>Dat sprac Reynaert, ende hi was vroet.</l>
</body>
</text>
<text>
<body><head type="comment"><pb n="22"/> X. <hi rend="italic">Dit is van drien coeren. </hi></head>
<l>                Die kiesen mach tot sinen baten,</l>
<l>Die sal ymmer tarchste laten,</l>
<l>Ende kiesen tbeste tsinen vromen.</l>
<l>Waer om worter keur ghenomen</l>
<l n="5">Off ghegheven mit voorsien</l>
<l>Dan om dbeste lot te tien</l>
<l>Jeghen onsen medeghesel?</l>
<l>Ewich leven voer die hel</l>
<l>Dats een kenlijc onghelijck.</l>
<l n="10">Die helle voer sijn hemelrijck</l>
<l>Kyesen woude, twaer een sot.</l>
<l>Nu isser noch een ander lot,</l>
<l>Dat onghelijc te kiesen waer,</l>
<l>Diet kennen mocht int openbaer.</l>
<l n="15">Hy waer zeer wonderlijc bedocht,</l>
<l>Die eer voer schande kyesen mocht;</l>
<l>Liet hi eer ende coor die schande,</l>
<l>Waer hi quam in enighen lande,</l>
<l>Datmen hem gave der schanden naem.</l>
<l n="20">Eer is alte wel bequaem</l>
<l>Enen yghelyken voerden oren,</l>
<l>Diet mit ghenoechten willen horen,</l>
<l>Datmen die guede wercken noemt,</l>
<l>Daer der eren naem uut coemt.</l>
<l n="25">Nu isser noch die derde keur,</l>
<l>Diemen al die werlt doer</l>
<l>Kiesen soude sonder beraet</l>
<l>Tusschen schade ende baet.</l>
<l>Die desen coer voer oghen siet,</l>
<l n="30">Die dan sijns selfs bate liet</l>
<l>Ende coer die schade, dat waer een gheck.</l>
<l>Wat batet dat ic veel vertreck?</l>
<l>Dese drie coeren heeft een heer;</l>
<l>Anders en heeftse nyemant meer</l>
<l n="35">In sulken schijn, in sulken maten,</l>
<l>Als ghi u selt beduden laten.</l>
<l>Een heer is van Gode een knecht:</l>
<l>Doethi vonnisse ende recht</l>
<l>Alsoe hem God gheboden heeft,</l>
<l n="40">Soe heeft hi oerbaerlic gheleeft</l>
<l>Al sijn tijt, die is voerleden,</l>
<l>Ende hout hi voert sijn recht by reden,</l>
<l>Als die wisen hebben voerscreven,</l>
<l>Soe verkiest hi ewich leven:</l>
<l n="45">God die sels hem onnen wel.</l>
<l>Wie onrecht doet die kiest die hel,</l>
<l>Ende wairmen van hem spreken hoert,</l>
<l>Men trecten op in schanden voirt.</l>
<l>Een heer die recht ende vonnis doet,</l>
<l n="50">Die gheeft der eren groete spoet;</l>
<l>Wairmen comt in enich lant,</l>
<l>Dair maectmen sinen naem bekant,</l>
<l>Hoe goeden rechten heer dat sy.</l>
<l>Men seit: die coepman is daer vry</l>
<l n="55">In goeden rechte na costume;</l>
<l>Men vryet hem die straten rume</l>
<l>In te varen ende in te keren.</l>
<l>Wairmen leeft in sulker eren,</l>
<l>Dair wil die coopman tlant verzoecken:</l>
<l n="60">Soe comt die baet uut allen hoecken</l>
<l>Hem ende sinen volke mede.</l>
<l>Een heer die recht ende vonnis dede,</l>
<l>Hem soude in broecken meer verschinen</l>
<l>Sonder pers ende sonder pinen</l>
<l n="65">Mit vollen recht int openbaer,</l>
<l>Dan oft al te doen waer</l>
<l>Hier te disen, daer te stoppen.</l>
<l>Wye mocht dan opten ketel soppen,</l>
<l>Den heer en moste dat vetste bliven?</l>
<l n="70">Wat item mochtmen claerre scriven</l>
<l>Van sheren broecken, groot off cleen,</l>
<l>Dan voer oghen waer ghesien</l>
<l>Off ghehoert mit rechten wisen?</l>
<l>Die heymelick hoer koecken spisen,</l>
<l n="75">Om heymelike mate te draghen,</l>
<l>Die en hebben dair in gheen behaghen,</l>
<l>Datmen trecht soe hoghe prijst;</l>
<l>Nochtan isset goet ghewijst,</l>
<l>Wat openbaer mit rechte gheschiet,</l>
<l n="80">Dat en can men wel verstoppen niet;</l>
<l>Men macht an allen zyden weten:</l>
<l>Rechte maet is goet ghemeten.</l>
<l>Waer gheen recht en wort gheploghen,</l>
<l>Daer sijn die heren selve bedroghen.</l>
<l n="85">Die dan lijff ende goet verboeren,</l>
<l>Dat gaetmen heimelic versmoren</l>
<l>Ende verstoppen dairmen can:</l>
<l>Die heer die wint daer luttel an.</l>
<l>Waermen set een recht ghedinghe,</l>
<l n="90">Dats een ander rekeninghe:</l>
<l><pb n="23"/>Verboert een man lijff ende goet,</l>
<l>Ruymt hi tlant, dan bliven moet</l>
<l>Den heer sijn goet ende hi verdreven.</l>
<l>Neemtmen hem mit recht sijn leven,</l>
<l n="95">Soe staet sijn goet in sheren hant;</l>
<l>Hout hi sonder recht sijn lant,</l>
<l>Soe crijcht hi schade ende al verlies,</l>
<l>Die wel te voren hadde kies,</l>
<l>Als ic roerde in mijn beghin,</l>
<l n="100">Hoemen kiesen mocht ghewin</l>
<l>Voer verlies, die kiesen woude,</l>
<l>Eer voer schande, oock also houde</l>
<l>Voer den hellen duusterheit</l>
<l>Een licht, dat eweliken steit</l>
<l n="105">Sonder middel, sonder eynde.</l>
<l>Hi seidet mi, diet waer bekende:</l>
<l>Die beste wijsheit, die een heer</l>
<l>Mach pleghen nu off ymmermeer,</l>
<l>Om eer te hebben ende guet,</l>
<l n="110">Dats dat hi recht ende vonnis doet</l>
<l>Off laet gheschien in sinen lande.</l>
<l>Sonder sonde, sonder schande</l>
<l>Mach een heer van allen koeren</l>
<l>Nemen dat sijn luden verboeren.</l>
<l n="115">Koeren, daer ghenade in stect,</l>
<l>Diemen onnoseliken brect,</l>
<l>Daer moetmen wel ghenade in pleghen,</l>
<l>Gaetet nyemant anders teghen.</l>
<l>Wat yemant goeders teghen draecht,</l>
<l n="120">Dat en doech in rechte niet ghewaecht,</l>
<l>Alsmen den heer in trouwen dient.</l>
<l>Wil hi dan sijn der eren vrient,</l>
<l>Soe sel hi self sijn dienres lonen:</l>
<l>Soe en dorrense anders nyemant honen,</l>
<l n="125">Off heymelijc hem selven stelen.</l>
<l>Men sel den goeden trecht bevelen</l>
<l>Opten lande off inden steden,</l>
<l>Soe staet alle dinck op reden,</l>
<l>Ende nyemant en mach hem zeer beclagen</l>
<l n="130">Dan die ghewelt ende onrecht jaghen:</l>
<l>Die haten trecht tot allen stonden.</l>
<l>Trecht wort daer om eerst ghevonden,</l>
<l>Om datmen den quaden castien soude,</l>
<l>Wanneer hi buten maten woude.</l>
<l n="135">Een heer die tlant aldus bewaert,</l>
<l>Dat hi schat noch miede en gaert</l>
<l>Te nemen voer gherechticheit,</l>
<l>Dat is een heer daer baet an leit;</l>
<l>Want hem en mach eer noch guet ghebreken.</l>
<l n="140">Ick heb hier voertijts horen spreken</l>
<l>Van enen heer, die des ghelijcs</l>
<l>Dede, ende hi wort selve rijck,</l>
<l>Ende daer toe al sijn ondersaten</l>
<l>Die bedancten utermaten,</l>
<l n="145">Dat hise in goeden rechte liet,</l>
<l>Ende selve en was hi tarmer niet.</l>
<l>Dese edel heer, daer ic off ruer,</l>
<l>Die wilde zoecken avontuer</l>
<l>In Pruserlant off over meer;</l>
<l n="150">Ende als hi daer toe hadde gheer,</l>
<l>Doe badt hi ridderen ende knapen</l>
<l>In sinen lande goet van wapen</l>
<l>Mede te trecken op die vaert.</l>
<l>Sijn volck liet hi soe bewaert,</l>
<l n="155">Dat hise in goeden ruste vant,</l>
<l>Doe hi wederquam int lant.</l>
<l>Ende als die mare was vernomen,</l>
<l>Van hoirs heren wedercomen,</l>
<l>Blyder volck en sachmen nye</l>
<l n="160">Dan sijn luden waren die.</l>
<l>Menich willecoem, menich gruet</l>
<l>Quam den heer in sijn ghemoet;</l>
<l>In doechden ende in waerdicheit</l>
<l>So was hem al sijn volck bereyt;</l>
<l n="165">Men ghinc daer hoven ende hoveren,</l>
<l>Ende in eren guet verteren.</l>
<l>Na desen feest, nae desen hoven,</l>
<l>Souds hem elck man wel beloven,</l>
<l>Soe mostmer andersins toe gaen</l>
<l n="170">Optie mient horen cost te slaen:</l>
<l>Dat is hoer raedt ende hoer visieren,</l>
<l>Die hem verzellen mitten ghieren:</l>
<l>Des ghelyke vantmen daer.</l>
<l>Al toenden sijt eerst niet openbair,</l>
<l n="175">Si onderspraken ende rieden,</l>
<l>Dat die heer van sinen lieden</l>
<l>Begheren soude een hoefsche bede,</l>
<l>Daer sy den cost betaelden mede.</l>
<l>Dit ghinghen sy horen heer ontdecken</l>
<l n="180">Mit schone woerden ende vertrecken,</l>
<l>Die wijl hi was in goeden hoeghen;</l>
<l>Ende als sijt al hadden vertoghen,</l>
<l>Doe sprac die heer: "Hoe mendi dit?</l>
<l>Wat node ist, dat die ghene bidt,</l>
<l n="185">Die selve ghenoech heeft off te leven?"</l>
<l>- "Heer, men selt u gaerne gheven,"</l>
<l><pb n="24"/>Spracker som van sinen rade,</l>
<l>Ende wilden ymmer dat hi bade.</l>
<l>Soe langhe leyden sijt hem te voren,</l>
<l n="190">Dattie heer hem liet becoren,</l>
<l>Dat hi sijn volck bidden woude;</l>
<l>Maer hoe veel hi bidden soude,</l>
<l>Dat vraechde hi hem al tenemale.</l>
<l>Si antwoerden nader tale:</l>
<l n="195">"Heer, dat raemt in uwen sin;</l>
<l>Ist een luttic meer of min,</l>
<l>Ju volck en selre niet om schelen."</l>
<l>- "Soe willic bidden sonder helen,</l>
<l>Dat sy my gheven dusent pont."</l>
<l n="200">Sy antwoerden ter selver stont:</l>
<l>"Dusent pont is alte clien</l>
<l>Om te bidden int ghemeen;</l>
<l>Vijff dusent pont is cleyn ghenoech."</l>
<l>Die heer des mit hem overdroech,</l>
<l n="205">Dat hi vijff dusent pont begheerde,</l>
<l>Des hem nyemant en verweerde.</l>
<l>Als die mare was becant,</l>
<l>Sy bereyden hem te hant,</l>
<l>Ende spraken tot malcander bloet:</l>
<l n="210">"Heeft onse heer dus hulpe noot,</l>
<l>Wy willen houden in sijn eer,</l>
<l>Ende gheven hem te helfte meer</l>
<l>Dan hi ons om ghebeden heeft,</l>
<l>Opdat hi voert in eren leeft."</l>
<l n="215">Dese antwoirden vriendelijc,</l>
<l>Om horen heer te maken rijck,</l>
<l>Die brochten hem die wise vroede,</l>
<l>Ende seiden: "Heer, tot onsen goede</l>
<l>Ende tot onsen live moechdi tyden.</l>
<l n="220">Wy kennen wel an allen zyden,</l>
<l>Wat doechdi ghi pleecht tot ons te mienen,</l>
<l>Wy willen u nu weder dienen;</l>
<l>Ghine dort in ghenen commer leven:</l>
<l>Thien dusent pont willen wy gheven</l>
<l n="225">Ende nochtan meer, hebdijs te doen:</l>
<l>Over ons weest seker koen."</l>
<l>Als dit die goede heer vernam,</l>
<l>Hoer gonst die hem soe wel bequam,</l>
<l>Dat hi sprac een vriendelic woert:</l>
<l n="230">"Kinder, ic heb wel ghehoert</l>
<l>U trouwe gonst, uwen goeden wil,</l>
<l>Had ic commer off gheschil,</l>
<l>Dat ghi wel wilt mijn hulpe wesen.</l>
<l>Ick verdraghe u nu van desen,</l>
<l n="235">Mar houtet nu in sulken schijn,</l>
<l>Dat ghi moecht mijn hulpe sijn.</l>
<l>Heb ics te doen in enigher maten,</l>
<l>Ic selt dan wel weten laten.</l>
<l>Tis bet bewaert in uwer hoede</l>
<l n="240">Dan offment hier nu schaffen soude.</l>
<l>Wy sijn alle rijck ghenoech:</l>
<l>Wat sal ons meer dan int ghevoech?"</l>
<l>Doe daelden si neder op hoer knyen</l>
<l>Ende dancten horen heer van dien,</l>
<l n="245">Oeck danckten si God der liever maren,</l>
<l>Dat hoer heer wel mocht ontbaren</l>
<l>Hoerre ghiften daer ter tijt,</l>
<l>Ende waren sonderlinghe zeer verblijt.</l>
<l>Die des hadden cranck behaghen</l>
<l n="250">Die en dorsten nyemeer woorde waghen,</l>
<l>Als sy te voren hadden ghedaen:</l>
<l>Hoer wil en mochte niet volgaen.</l>
<l>Anders wasser volle vroechde</l>
<l>Overmits hoers heren doechde,</l>
<l n="255">Die sy gaerne hadden belet.</l>
<l>Wat here dat hem daer toe set,</l>
<l>Dat hi sijn meente laet becliven,</l>
<l>Gheen beter schat en mach hem bliven.</l>
<l>Rijcke meente in allen keer</l>
<l n="260">Die hebben selden armen heer,</l>
<l>Die ghierich is off nau besneden.</l>
<l>Dit proef ic waer by desen reden:</l>
<l>Doe die heer sijn luden bat,</l>
<l>Had hise veronrecht off gheschat,</l>
<l n="265">Ende hoer goede recht ghebroken,</l>
<l>Si en hadden niet dat woert ghesproken,</l>
<l>Dat sine rijck wouden maken.</l>
<l>Twaren al verkeerde saken,</l>
<l>Soud enen goeden gherechtighen heer</l>
<l n="270">Ter werlt breken goet off eer,</l>
<l>Off hemelrijc ten lesten male.</l>
<l>Hier off is hi zere in dwale,</l>
<l>Die onrecht doet ende daer om kiest,</l>
<l>Dat hi sijn hemelrijck verliest,</l>
<l n="275">Der werlt eer daer toe bineven,</l>
<l>Ende in schanden veel te leven.</l>
<l>Die dus kiest, ist heer, ist vrouwe,</l>
<l>Hi is hem selven onghetrouwe;</l>
<l>Want argher coor en coesmen nye</l>
<l n="280">Dan dese te hebben alle drie.</l>
</body>
</text>
<text>
<body><head type="comment"><pb n="25"/> XI. <hi rend="italic">Dit is van beschermen. </hi></head>
<l>                Ic heb ghehoirt een groet gheclach,</l>
<l>Dair men vroe te wesen plach</l>
<l>Om tverkeren van een woerde,</l>
<l>Datmen ter werlt gaerne hoerde</l>
<l n="5">Die wijl ment screeff in rechter maten</l>
<l>Volcomelic tot onsen baten,</l>
<l>Sonder sy off sonder mencken.</l>
<l>Doe plaghen die heren wel te dencken</l>
<l>Om hoer ziele ende om hoer eer,</l>
<l n="10">Ende leefden bi so wisen leer,</l>
<l>Dattet Gode was bequaem,</l>
<l>Enter rechter eren naem</l>
<l>Die wort den heren ooc ghegheven,</l>
<l>Doe dit woort in horen leven</l>
<l n="15">Minden ende setten voert,</l>
<l>Als ridders oerde toe behoert,</l>
<l>Ende heeft ghedaen van aenbeghin.</l>
<l>Hilden sijt noch in horen sin</l>
<l>Tridderscap an allen zyden,</l>
<l n="20">Twaer een seker toevertiden</l>
<l>Tkersten ghelove, der heiliger kercken,</l>
<l>Diese in rechten souden stercken,</l>
<l>Daer toe weduwen ende wesen,</l>
<l>Die nu staen in sulker vresen,</l>
<l n="25">Dat si en weten wat beghinnen.</l>
<l>Si en connen hulde noch troost ghewinnen,</l>
<l>Ten moet hem costen vanden haren.</l>
<l>Nu isser jammerlijc ghebaren.</l>
<l>Dat dit woort van hogher naem</l>
<l n="30">Is worden aldus onbequaem,</l>
<l>Dat sijt alle moghen haten,</l>
<l>Die nu comen souden te baten,</l>
<l>Hadt sinen rechten naem behouden.</l>
<l>Nu mocht ghi vraghen, by wat schoude</l>
<l n="35">Dat die zaeck is comen toe?</l>
<l>Dat willic u ontdecken hoe,</l>
<l>Entaer toe anders goeden luden.</l>
<l>Dit edel woort in sijn beduden,</l>
<l>Dat is al averecht gaen staen.</l>
<l n="40">Wye heeft ons desen moort ghedaen,</l>
<l>Dat dit woort dus is verkeert,</l>
<l>Daer menich man by was gheeert?</l>
<l>Mar een dieff, diet conste wel,</l>
<l>Off een schalck verrader fel,</l>
<l n="45">Teen van tween moet ymmer wesen.</l>
<l>Men cant ghespellen noch ghelesen,</l>
<l>Dit woert, alsmen dede te voren;</l>
<l>Theeft sijn recht gheluut verloren,</l>
<l>Daert van eerst was op ghestelt.</l>
<l n="50">Hoement leest, hoement spelt,</l>
<l>Dair moet een letter an ghebreken,</l>
<l>Die een schalc heeft doerghesteken,</l>
<l>Ende dander letteren hilt te samen,</l>
<l>Daermen twoort by plach te namen.</l>
<l n="55">Des moet den dief noch God verwaten,</l>
<l>Ende alle die werlt machten haten,</l>
<l>Die dese letter heeft ghestolen,</l>
<l>Daer die heren nu om verdolen</l>
<l>Vander rechter eren pat,</l>
<l n="60">Ende worden ghierich om den schat.</l>
<l>Doch den schat en laec ic niet,</l>
<l>Daer gheen onrecht om gheschiet.</l>
<l>Mitten schat ghecrijchtmen eer,</l>
<l>Op datment niet en mint te zere.</l>
<l n="65">Beschermen was dit woert ghenaemt,</l>
<l>Eer die letter wort gheplaemt,</l>
<l>Die Misericordia bewijst.</l>
<l>Ic wane hi spade in eren rijst,</l>
<l>Die gheen ontfarmherticheit en heeft,</l>
<l n="70">Dair die goede in anxten leeft,</l>
<l>Die hi wel mochte beschermen.</l>
<l>Wat wy claghen, wat wy kermen,</l>
<l>Die M. is uten woerde ghetoghen,</l>
<l>Dat wijs ghespellen niet en moghen,</l>
<l n="75">Als wy hier te voren daden.</l>
<l>Die goede claghen noch die schade,</l>
<l>Datmen die M. moet ontberen,</l>
<l>Wanttet spellet nu Bescheren,</l>
<l>Dit edel woert dair ic off waghe.</l>
<l n="80">Dit hoermen voert an alle daghe,</l>
<l>Nochtan ist een smadelic woort,</l>
<l>Data nyemant goeders toe en hoert.</l>
<l>Die der eren willen naken</l>
<l>Beschermen dat mach ruste maken,</l>
<l n="85">Dairmen den goeden wil ontladen</l>
<l>Ende beschermen voerden quaden,</l>
<l>Alsmen hier voertijts plach te doen.</l>
<l>Die heren souden wesen coen</l>
<l>Opten bossen te verdriven,</l>
<l n="90">Soe mochtmen die M. weder scriven</l>
<l><pb n="26"/>Ende maken twoort van letteren neghen,</l>
<l>Dat nu anders is gheleghen.</l>
<l>Men speltet nu mit letteren acht,</l>
<l>Daer langhe tijt is na ghewacht,</l>
<l n="95">Datmen die M. stelen soude,</l>
<l>Op datmen tvolck bescheren woude</l>
<l>Ende plucken dair men mocht.</l>
<l>Nochtan ist een vul ambocht</l>
<l>Bescheren, wye hem soe gheneert,</l>
<l n="100">Hoe veel hi crijcht, hi wert onweert;</l>
<l>Want ten staet op ghenen prijs</l>
<l>Bescheren in alsulker wijs:</l>
<l>Tis met sonden soe besmet.</l>
<l>Beschermen dat heeft God gheset</l>
<l n="105">Als een ridderlijc abbijt;</l>
<l>Beschermen is een wederstrijt</l>
<l>Voir die quaden, die willen rysen,</l>
<l>Om die doecht van haer te wisen.</l>
<l>Hier om ist een woert van eren,</l>
<l n="110">Dat wel betaemt hoghen heren</l>
<l>Ende allen goeden ridderen mede.</l>
<l>Gherechten tuych ende waerhede</l>
<l>Heb ic ghenomen al hier aff:</l>
<l>Die ridder wort op tHeilich Graff</l>
<l n="115">Tot Jherusalem, heb ic verstaen,</l>
<l>Eer hi ridder wort ghedaen,</l>
<l>Doerde een deel van ridders leven</l>
<l>Moet hi loven, ende vergheven,</l>
<l>Is hem misdaen hierop eerde,</l>
<l n="120">Eermen wyet totten zwaerde</l>
<l>Off ridder maect al daer ter stede.</l>
<l>Voert soe moet hi loven mede</l>
<l>Sinen gherechten heer getru te bliven;</l>
<l>Der heiligher kercken recht te stiven</l>
<l n="125">Ende hoer onrecht helpen weren,</l>
<l>Woude hoer yemant daer an deren;</l>
<l>Weduwen ende wesen schade</l>
<l>Die sel hi letten vroe ende spade,</l>
<l>Ende beschermen nae vermoghen.</l>
<l n="130">Die gheen die daer toe willen doghen,</l>
<l>Dat sijnse diemen ridders slaet</l>
<l>Te leven inder eeren staet.</l>
<l>Houden sijt wel dat si daer loven,</l>
<l>Soe moghen si mit vrou Eren hoven</l>
<l n="135">Achterdien hoer daghen lanc,</l>
<l>Ende God die sels hem weten danck</l>
<l>Ende lonen wel ghetrouwelick.</l>
<l>Ter werlt eer ende ewich rijck</l>
<l>Daer mochtmen gaern billix om poghen:</l>
<l n="140">Hadden die heren dit voir oghen,</l>
<l>Tsoude hem deren dat si saghen</l>
<l>Opten armen onrecht jaghen,</l>
<l>Mochten sijt keren eert gheschiet.</l>
<l>Die armen en moghent keren niet</l>
<l n="145">Al hoer onrecht noch bevechten;</l>
<l>Mar die heren soudent rechten</l>
<l>Opten quaden die misdoet,</l>
<l>Op dat hi quam in hoer ghemoet.</l>
<l>Waer die ondaghe wort ghespairt,</l>
<l n="150">Dair is tonnosel volc beswairt.</l>
<l>Och, edel M! waer sidi,</l>
<l>Suldi niet weder comen bi</l>
<l>In uwen rechten ouden staet?</l>
<l>Dats een sorchlic toeverlaet</l>
<l n="155">Der heiligher kercken enten armen,</l>
<l>Want u naem beduut Ontfarmen.</l>
<l>Ontfarmen ende gherechticheit</l>
<l>Dat soud der heren ommecleit</l>
<l>Wesen, wouden sy hem selven quiten.</l>
<l n="160">Doen sijs niet, God selt hem witen</l>
<l>Harde swairlic inden lesten,</l>
<l>Daer die mate mitten besten</l>
<l>Recht onnosel sullen staen,</l>
<l>Van horen werken loon ontfaen.</l>
<l n="165">Die hier gherechtich dan sijn bleven,</l>
<l>Hoer loon is daer een ewich leven.</l>
</body>
</text>
<text>
<body><head type="comment">XII. <hi rend="italic">Van enen cruut ende hiet selve. </hi></head>
<l>                Ghenoechte dwanc mi aldair toe,</l>
<l>Dat ic in Mey eens morghens vroe</l>
<l>Was gaen spelen in een wout,</l>
<l>Daer die voghelen, jonc ende out,</l>
<l n="5">Songhen elc nae haer naturen.</l>
<l>Wat hem die winter dede besuren</l>
<l><pb n="27"/>Dair te voren in sijn tyden,</l>
<l>Dat lieten si lichtelic lyden,</l>
<l>Ende elc verhoechde sinen sanc.</l>
<l n="10">Die tijt en dochte my niet lanc,</l>
<l>Soe soete was der voghel scal.</l>
<l>Die bloemen sproten in dat dal</l>
<l>By naturen lustelijc;</l>
<l>Die bomen waren alle rijck</l>
<l n="15">Van loveren ende van groenen bladen,</l>
<l>So dat sy stonden zere gheladen</l>
<l>In dien foreest van allen zyden.</l>
<l>Mit een sach ic in corten tyden</l>
<l>Enen knaep van verre comen,</l>
<l n="20">Dien ic niet en wist te noemen,</l>
<l>Wye hi was off waen hi quam.</l>
<l>Teerst dat ic den knaep vernam,</l>
<l>Doe docht mi recht an sijn ghebair,</l>
<l>Off hi mit sorghen bevanghen waer;</l>
<l n="25">Want hi sloech dick sijn oghen neder,</l>
<l>Hi ghinc voert, hi keerde weder,</l>
<l>Wyde ende zyde in allen hoecken.</l>
<l>Als ic waende soe wilde hi soecken</l>
<l>Byder aerden nyeuwe cruden,</l>
<l n="30">Dat hoorde ic sint an sijn beduden;</l>
<l>Want die Meye is een tijt,</l>
<l>Die die werlt seer verblijt.</l>
<l>Die cruden hebben dan hoer virtuten:</l>
<l>Dit machmen mitter waerheit besluten;</l>
<l n="35">Want wye dan cruden heeft te doen,</l>
<l>Die soectse meest in dat saysoen.</l>
<l>Doe docht ic dit in minen moet,</l>
<l>Aldair ic dus allene stoet:</l>
<l>Ic wil den knape bet naerre gaen,</l>
<l n="40">Lichte hi doet mi verstaen</l>
<l>Dinghen die ic niet en weet.</l>
<l>Met een trac ic bet an ghereet</l>
<l>Om nyeuwe mare van hem te horen.</l>
<l>Tis dicke mgheseit al hier te voren,</l>
<l n="45">Dat nyeuwe dinghen sonder blaem</l>
<l>Die sijn te horen seer bequaem,</l>
<l>Waermense vertrect tenigher stede.</l>
<l>Nu moechdi horen wat ic dede.</l>
<l>Ic gruete den knape mit soeter tale,</l>
<l n="50">Ende hi antwoerde ten eersten male:</l>
<l>"Vrient, God selve wese u loon,</l>
<l>Die machtich is in shemels throen,</l>
<l>Deser gruete, die ghi mi biet."</l>
<l>Doe seide ic: "Knape, wats u gheschiet,</l>
<l n="55">Dat ghi dus zere in peinsen gaet?</l>
<l>Mocht u yemant gheven raedt,</l>
<l>Waert ghi dan niet wel ontbonden?"</l>
<l>Die knaep antwoerde: "Had ic ghevonden</l>
<l>Dat ic zoeck, off waende ict vinden,</l>
<l n="60">Trueren soude mi luttel binden.</l>
<l>Mi heeft een meyster uutghesent,</l>
<l>Die menigherande cruden kent,</l>
<l>Om dbeste cruut dat wast op eerde.</l>
<l>Dat waendic wel mit snelre vaerde</l>
<l n="65">Hebben ghevonden eer yet lanc.</l>
<l>Nu heb ic menighen swaren ganc</l>
<l>Zeder na dit cruut ghegaen,</l>
<l>Mi en kan gheen man doen verstaen</l>
<l>Van desen crude den rechten naem."</l>
<l n="70">Doe seide ic: "Vrient, waert u bequaem,</l>
<l>Ic soud u wel die waerheit ghien:</l>
<l>Ic heb dit cruut al eer ghesien,</l>
<l>Dat u dus zere is worden tsuyr.</l>
<l>Ic weet al gader sijn natuer</l>
<l n="75">Ende sinen naem wort u bekant.</l>
<l>Dat edel cruut is Selve ghenant,</l>
<l>Dat boven allen cruden is moeder,</l>
<l>Als ic u noch wil maken vroeder,</l>
<l>Woudt ghi yet langher bi mi duren."</l>
<l n="80">Die knaep antwoerde in corter uren:</l>
<l>"Mocht ic dus vynden dat ic soeck,</l>
<l>Hoe langhe ic merred, mi en roeck,</l>
<l>Mijn meester souder mi om prisen.</l>
<l>Ic bidde u, moechdijt mi bewisen,</l>
<l n="85">Tot wat oevel esset guet?</l>
<l>Mocht ic des hier werden vroet,</l>
<l>Soe waer ic menigher sorghen vry."</l>
<l>Ic antwoerde: "Hoert nae mi,</l>
<l>Ic sels u wel een deel berechten:</l>
<l n="90">Selve doet grote vete slechten,</l>
<l>Diemen houden mocht ter wrake;</l>
<l>Selve is cruut van goeden smake,</l>
<l>Selve ghift eten ende drincken,</l>
<l>Selve doet horen here schincken,</l>
<l n="95">Selve is goet tot allen stonden;</l>
<l>Mit Selve heeltmen diepe wonden.</l>
<l>Dair om is tcruut ter werlt so dier,</l>
<l>Noch gheen meester also fier,</l>
<l>Ghine crijcht van hem wel u ghevoech,</l>
<l n="100">Op dat ghi Selve hebt ghenoech.</l>
<l>Selve is cruut van soeten ruken;</l>
<l>Wye Selve wat heeft, dat mach hi bruken.</l>
<l><pb n="28"/>Selve is cruut van hoghen doen,</l>
<l>Selve maect bloede herten coen,</l>
<l n="105">Selve is waert voer elken man,</l>
<l>Wye Selve wat heeft, dat vaet hi an.</l>
<l>Selve en machmen niet volprisen,</l>
<l>Selve doet oeck die ziele spisen,</l>
<l>Dat sy mit Gode wert vercoren:</l>
<l n="110">Hier om waer Selve quaet verloren.</l>
<l>Selve is elken man bequaem,</l>
<l>Selve ghift cleder den lichame,</l>
<l>Menighe chierheit al daer toe;</l>
<l>Selve ghift soude ende schoe;</l>
<l n="115">Selve heeft noch doechden meer</l>
<l>Dan ic u segghe in desen leer:</l>
<l>Dat machmen menichsins bescouwen.</l>
<l>Selve maect hulde mit scone vrouwen,</l>
<l>Dat sy ons eren ende nyghen,</l>
<l n="120">Op dat si wanen Selve te crighen;</l>
<l>Selve en machmen niet volloven:</l>
<l>Si hout den man in eren boven,</l>
<l>Op datmense nutten wil mit recht.</l>
<l>Daer en is oec ridder nochte knecht,</l>
<l n="125">Diese wille tonrecht bruken,</l>
<l>Sine waer veel beter ande struken</l>
<l>Bleven, dair si eerst an wyes.</l>
<l>Onnutte vroechde is tijt verlies,</l>
<l>Dat segghen ons die wise clercken."</l>
<l n="130">Doe sprac die knape: "God moet u sterken!</l>
<l>Wye maect u deser saken wijs?</l>
<l>Ic hebbe ghewandert van Parijs:</l>
<l>Mine costet gheen man dus bevroeden.</l>
<l>Mi wondert seer in mijn vermoeden,</l>
<l n="135">Wat meester u dus heeft gheleert."</l>
<l>Ick seide: "Vrient, God sijs gheeert,</l>
<l>Die my heeft desen sin verlient.</l>
<l>Ic en hebber nyemant om ghedient,</l>
<l>Gheen aertschen meyster, cleyn off groet:</l>
<l n="140">Wildi die waerheit weten bloet,</l>
<l>Ic en sel u zeker lieghen niet.</l>
<l>Mi is des ghelijc gheschiet,</l>
<l>Als ic u hebbe hier doen verstaen.</l>
<l>Hier voermaels was mi eer ghedaen,</l>
<l n="145">Doe ic Selve had ghenoech.</l>
<l>Daer nae creech ic mijn onghevoech,</l>
<l>Dat Selve hoer bladen liet verdwinen.</l>
<l>Doe word ic onwaerd alden minen,</l>
<l>Doe ghinc ic borghen ende lienen,</l>
<l n="150">Ende mit gheselscap mi veryenen,</l>
<l>Die ter zeewaert wilden varen,</l>
<l>Off ic my erghent mochte ghenaren,</l>
<l>Dat Selve hoer bladen weder creghe.</l>
<l>Hier toe soe had ic crancken zeghe,</l>
<l n="155">Want wairwart dat ic henen wende,</l>
<l>Die wint ghinc teghen mit ghenende</l>
<l>Mit fellen vlaghen onghehuyren,</l>
<l>Soe dat ic niet en waende gheduren</l>
<l>Vanden weder inder zee.</l>
<l n="160">Tanker en hilt noch min noch mee,</l>
<l>Al wierpment neder inden gront.</l>
<l>Van sorghen word ic onghesont,</l>
<l>Want elck man duchte voerden doot.</l>
<l>Doe ghinghen wy alle schier int tboot,</l>
<l n="165">Ende voeren mede te lande waert.</l>
<l>Dat schip dat dreeff mit snelre vaert</l>
<l>Sonder weer te zewairt uut.</l>
<l>Doe was Selve dat edel cruut</l>
<l>In mi verdorret uter maten.</l>
<l n="170">Doe ghinc ic dolen after straten,</l>
<l>Ende liet mijn boetkijn an dat lant,</l>
<l>Soe lang dat ic ghesellen vant,</l>
<l>Die my ghetrouwe vrienden waren,</l>
<l>Als mi docht int openbaren.</l>
<l n="175">Doe ghinc ic hem aldus verslaen,</l>
<l>Hoet mi ter zeewairt was ghegaen,</l>
<l>Dat schip ende want waer al ghebleven.</l>
<l>Doe sprac daer sulc: "Willem, u sneven</l>
<l>Is mi utermaten leet."</l>
<l n="180">Ende als die gheen dit hadde gheseet,</l>
<l>Die mi was van herten hout,</l>
<l>Een ander rekende sinen schout,</l>
<l>Hoe veel hi an mi mocht verliesen.</l>
<l>Inder noot soe machmen kiesen</l>
<l n="185">Alre best een trouwen vrient.</l>
<l>Wye dan des anders beste mient,</l>
<l>Die troesten gairne in sijn doghen.</l>
<l>Al schijnt een man een vrient voer oghen,</l>
<l>Alst comt dat hi hem tafter siet,</l>
<l n="190">Meent hijs mitter herten niet,</l>
<l><pb n="29"/>Hi en staet u dan niet veel in staden,</l>
<l>Waent hire bi te comen in schaden.</l>
<l>Dat nam ic op bi dien ghesellen,</l>
<l>Dien ic mijn doghen ghinc vertellen,</l>
<l n="195">Dat mi was zwaer ende groet te draghen.</l>
<l>Sulc ontfermde zeer mijn claghen,</l>
<l>Die mi mit minnen hadden bezeten;</l>
<l>Die ander dede mi thant te weten,</l>
<l>Dat hi gaerne nemen wilde</l>
<l n="200">Pande, daer hi sijn gheld an hilde,</l>
<l>Off yemant diet hem hadde verlijt.</l>
<l>Ic seide: "Vrient, als comt die tijt,</l>
<l>Dat u daghen sijn voerleden,</l>
<l>Breng ic dan Selve, dat donct mi reden."</l>
<l n="205">Desen troost was hem te cranck,</l>
<l>Dat beyden docht hem alte lanck;</l>
<l>Oec schene ic alsoe bescaven,</l>
<l>Dat sijt wel halff verloren gaven,</l>
<l>Loofden sijs mi tot horen daghen.</l>
<l n="210">Als gheleden waren die vlaghen</l>
<l>Ende mijn anker vaste stoet,</l>
<l>Doe waende ic varen mitter spoet</l>
<l>Tot minen scepe sonder beyden.</l>
<l>Doe brochtmen daer den bode leyden,</l>
<l n="215">Die mijn boetkijn soude letten.</l>
<l>Doe most ic enen borghe setten,</l>
<l>Eer ic vanden lande mochte.</l>
<l>Doe was mi te moede onsochte,</l>
<l>Nochtan mostet ymmer wesen.</l>
<l n="220">                Doe ghinc ic halen thant nae desen</l>
<l>Een mijn neve, die word mijn borghe;</l>
<l>Doe was mijn herte in minre sorghe,</l>
<l>Dan doemen wilde mijn bootkijn toeven.</l>
<l>Hier by moechdi alle proeven,</l>
<l n="225">Dat maghen wel nader Selven liken;</l>
<l>Want die natuer moet ymmer bliken,</l>
<l>Daer si in minne openbaert.</l>
<l>Oock vintmer som van sulker aert,</l>
<l>Die om sijn maghen luttel gheeft,</l>
<l n="230">Oeck hoe veel rijcheit dat hi heeft:</l>
<l>Dat en is gheen vrient ter noot.</l>
<l>Oock wien hi minne off vrienscap boot,</l>
<l>Hi gaet int eynde der vreemder pat;</l>
<l>Op hem so en tyde ic niet een blat:</l>
<l n="235">Dat doet het is een wankel schive.</l>
<l>Hier om radic dat elcman blive</l>
<l>Alsulken vrienden ymmer trouwe,</l>
<l>Die hem helpen uten rouwe;</l>
<l>Want trouwe vrienden is een troest,</l>
<l n="240">Die menighen man uut sorghen loest.</l>
<l>Als ic u hier te voren seide,</l>
<l>Mijn neve halp mi mit bescheide,</l>
<l>Dat ic vanden lande quam,</l>
<l>Op datmen hem te borghe nam.</l>
<l n="245">Ende als ic borghe had gheset,</l>
<l>Doe en wort mijn boetkijn niet belet,</l>
<l>Ende ic creech weder gueden wint,</l>
<l>- Des danck ic Gode, Marien kint! -</l>
<l>Soe dat ic quam behouden weder.</l>
<l n="250">Doe moste sorghe dalen neder,</l>
<l>Die mi te voren hadde bevaen;</l>
<l>Want ic vant Selve in bladen staen,</l>
<l>Doe ic weder quam te lande.</l>
<l>Doe ghinc ic quiten minen pande,</l>
<l n="255">Ende gaf vast daer ic schuldich was,</l>
<l>Als ic te voeren hier off las,</l>
<l>Hem dies seker wilde sijn.</l>
<l>Dat ic u segghe is waerheit fijn.</l>
<l>Hieran heb ics meest gheleert,</l>
<l n="260">Dat Selve mit recht mach sijn gheeert</l>
<l>Boven enigherhande cruut,</l>
<l>Dat binnen Meye uut aerden spruut;</l>
<l>Wanttet tot allen dinghen is goet."</l>
<l>                Doe sprac die knape: "So maect mi vroet,</l>
<l n="265">Hoe ic best mach Selve telen."</l>
<l>Ic antwoerde sonder helen:</l>
<l>"Ghi sult gaen huren een hoff</l>
<l>Ende telen Selve, soe crijchdi loff,</l>
<l>Ende daer in eren ende zayen:</l>
<l n="270">Wye Selve wat teelt, dat mach hi mayen.</l>
<l>Poechdi hier om sonder sparen,</l>
<l>Selve sel hoer wel openbaren</l>
<l>Ende in bladen comen voert."</l>
<l>Als die knaep dit hadde ghehoert,</l>
<l n="275">Doe seyde hi: "Willem, blijft te Gode!"</l>
<l>Dese knaep, des heren bode,</l>
<l><pb n="30"/>Die dancte mi van alre doecht,</l>
<l>Dat ic hem leerde. Als ghi vermoecht,</l>
<l>Peynst hier om, het sal u vromen.</l>
<l n="280">Die Selve wat heeft, hi is wellecomen</l>
<l>Sinen vrienden, sinen maghen;</l>
<l>Selve heeft een schoon behaghen.</l>
<l>Al creghe een man een cleyn misval,</l>
<l>Hi macht mit Selve verwinnen al;</l>
<l n="285">Selve is cruut van hogher macht,</l>
<l>Selve heeft menigherhande cracht,</l>
<l>Als ic u hier heb onderscheit.</l>
<l>Selven macht is also breyt,</l>
<l>Dat gheen cruyt en wast op aerde,</l>
<l n="290">Dat Selve gheliken mach in waerde.</l>
<l>Dat sellen meesters helpen tughen,</l>
<l>Die hem ter waerheit willen bughen.</l>
<l>Merct hoe sijn si dan besonnen,</l>
<l>Dien Selve te voren es ghewonnen</l>
<l n="295">Beide van moeder ende vader,</l>
<l>Ende nu verdorret staet alle gader,</l>
<l>Soe datter niet een struuc en wast.</l>
<l>Dit bispel heeft ons Willem ghepast</l>
<l>Van Hildegaersberch, ende wilt beduden</l>
<l n="300">Tenen exempel sulken luden,</l>
<l>Die in horen jonghen daghen</l>
<l>Selve mit sotheit van hem jaghen;</l>
<l>Want wye te rechte wil verzinnen:</l>
<l>In doude is Selve quaet te winnen.</l>
<l n="305">Hier om pijnt in uwer joecht,</l>
<l>Dat ghise teelt al dat ghi moecht;</l>
<l>Dat rade ic wel in rechten rade.</l>
<l>In doude soe ist al te spade</l>
<l>Selve telen tuwer baet:</l>
<l n="310">Si leit so langhe eer si opstaet.</l>
</body>
</text>
<text>
<body><head type="comment">XIII. <hi rend="italic">Vanden vrouwen die hoer kuken wachten. </hi></head>
<l>                Van al dat wonder dat wy sien</l>
<l>Off horen vertrecken int ghemien,</l>
<l>Soe en isser gheen soe groten wonder,</l>
<l>Al vertoghemen elck bi sonder,</l>
<l n="5">Als dat een mensche in sijn leven</l>
<l>Hem selven wil tot sonden gheven;</l>
<l>Want nyemant weet tghetal der daghen,</l>
<l>Hoe langhe hi tleven sal ontdraghen;</l>
<l>Ende wye dat mitten sonden sterft</l>
<l n="10">Sonder berou, die blijft onterft</l>
<l>Vander hofstede daer hi hoerde,</l>
<l>Eer hi quam in sulker oerde,</l>
<l>Daermen gheen les en leert te lesen,</l>
<l>Dan ewelijck verdoemt te wesen.</l>
<l n="15">Want sonder berou, des seker sijt,</l>
<l>En wort nyemant der sonden quijt,</l>
<l>Off die scriften moeten lieghen.</l>
<l>Wie dan die werlt hem laet bedriegen,</l>
<l>Soe dat hi Goeds daer by verghet,</l>
<l n="20">Die mocht hem gaern beraden bet;</l>
<l>Want God heeft ons soe vol ghedaen,</l>
<l>Wy mochten node van hem gaen</l>
<l>Om enich dinc dat ye ghewaert,</l>
<l>Want God des menschen oirbaer gaert.</l>
<l n="25">Hi maecte hem eerst hemel ende aerde</l>
<l>Ende menighe vrucht van hogher waerde,</l>
<l>Daer die menschen wel off varen,</l>
<l>Ende moghen nutten ende oerbaren.</l>
<l>Hi maecte nae hem ziel ende lijff,</l>
<l n="30">Ende armer dan een arm ketijff</l>
<l>Ghinc hi voer hem inden doot;</l>
<l>Wanttie minne was soe groot,</l>
<l>Die hi totten mensche droech,</l>
<l>Dat hi pijn ende onghevoech</l>
<l n="35">Voerden mensche lyden woude,</l>
<l>Om datmen weder minnen soude.</l>
<l>Desen waert van sinen ghelaghe,</l>
<l>Daer wy op teren alle daghe,</l>
<l>Dien moetmen rekeninghe doen,</l>
<l n="40">Ende voer hem selven elck persoen:</l>
<l>Nyemant en mach op anderen tyden,</l>
<l>Als wi die doet hier moeten lijden.</l>
<l><pb n="31"/>Men mach gheen boden daer toe winnen,</l>
<l>Diet voer ons eynden off beghinnen:</l>
<l n="45">Elck moet selve sijn deel besuren.</l>
<l>Mochtmen boden daer toe huren,</l>
<l>Die voer ons ghinghen inden doet,</l>
<l>Dat wair den rijcken voerdele groet.</l>
<l>Nu en macher nyemant wesen vry,</l>
<l n="50">Hoe rijck, hoe machtich dat hi sy,</l>
<l>Die die helle heeft verdient,</l>
<l>Hy en vint ter werlt ghenen vrient,</l>
<l>Die voer hem mach die reyse bestaen;</l>
<l>Elck moet selff sijn loen ontfaen.</l>
<l n="55">Ende of elcman voer hem selven moet</l>
<l>Sijn loen ontfaen, ist zuyr, ist zoet,</l>
<l>Wat willen wy dan op yemant laden,</l>
<l>Dat ons niet en comt te staden?</l>
<l>Tyden wy opter papen singhen,</l>
<l n="60">Off op die clocken die clinghen,</l>
<l>Off twywater dat sy wyen,</l>
<l>Daer die ziele mede te vryen</l>
<l>Nader tijt, soe ist al verloren,</l>
<l>Isser niet ghedaen te voren,</l>
<l n="65">Daermen op hopen mach na desen,</l>
<l>Daer en helpet singhen noch oec lesen</l>
<l>Voer een ziel, die is verdoempt,</l>
<l>Dat sy ymmermeer ten hemel coemt.</l>
<l>Diet quaetste kiest, het moet hem bliven,</l>
<l n="70">Daer en mach nyemant naerre scriven,</l>
<l>Die van leringhe is so rijck.</l>
<l>Een ruud exempel dier ghelijc</l>
<l>Heb ic ghehoert in leden tyden,</l>
<l>Hoe die vrouwen hem verbliden</l>
<l n="75">Sonderlinghen te lande waert</l>
<l>In April, in Sel, in Maert.</l>
<l>Als hoer ganze ende hoer hinnen</l>
<l>Broeden ende kuken winnen,</l>
<l>Soe sijn si blider dan te voren;</l>
<l n="80">Groet ghewin doet lesken toern.</l>
<l>Jonghe kuken hebben si lieff</l>
<l>Ende houdense sachte voer miskieff;</l>
<l>Si trecker inder sonnen mede,</l>
<l>Ende mit groter naerstichede</l>
<l n="85">Willen sise wachten ende hoeden</l>
<l>Voer ander schade, die si vermoeden.</l>
<l>Craeyen, aexteren ofte wuwen</l>
<l>Doet hem voer die schade gruwen,</l>
<l>Want sulke voghel mit ghewelt</l>
<l n="90">Op die kuken sijn ghestelt,</l>
<l>Die wijl si jonc sijn ende cleen.</l>
<l>Mar sy en bliven niet op een,</l>
<l>Vrouwen, die hoer kuken wachten.</l>
<l>Si willen naden ghenen slachten,</l>
<l n="95">Die der werlt minnen zeer</l>
<l>Ende wanen dienen onsen Heer.</l>
<l>Een van tween dat machmen maken,</l>
<l>Mer beyde te doen is quaet te raken.</l>
<l>Die op God hoer minne draghen,</l>
<l n="100">Die werlt is hem cranck behaghen.</l>
<l>Die werlt te minnen ende te pleghen,</l>
<l>Dat moet Gode ganghen teghen.</l>
<l>Dat seg ic biden goeden wiven,</l>
<l>Die inden zon hoer kuken driven,</l>
<l n="105">Ende waenre naerstelijc na mercken;</l>
<l>Soe schickensi hem tot anderen werken,</l>
<l>Spinnen, naeyen ofte breyden,</l>
<l>Soe is dan hoir ghedocht ghescheiden.</l>
<l>Die wijl sy opten rocken sien,</l>
<l n="110">Soe comter cray off aexter vlien,</l>
<l>Die hoer proy te voren kennen,</l>
<l>Ende nemen tkuken vander hennen.</l>
<l>Die henne maect een groet gherucht,</l>
<l>Als sy vernymt des voghels vlucht;</l>
<l n="115">Die vrouwe werpet mitten rocken,</l>
<l>Soe mit stenen, soe mit stocken,</l>
<l>Naden voghel als sijt ziet;</l>
<l>Mar dat kuken en crijcht sy niet;</l>
<l>Sy en can mit roepen ofte claghen</l>
<l n="120">Den voghel tkuken niet ontyaghen:</l>
<l>Hy vlyet daer mede daers hem ghenoecht.</l>
<l>Al is die vrouwe zeere onthoecht,</l>
<l>Dat en vroemt haer niet een stroe:</l>
<l>Tis gheschiet, het blijft alsoe;</l>
<l n="125">Daer en is ghenen hopen an.</l>
<l>Dus seg ic, als ic eerst began:</l>
<l>Wye soe langhe blijft in dwael,</l>
<l>Dat hem die vyant trect ter dael</l>
<l>Ende in sinen claeuwen crijcht,</l>
<l n="130">Tis beter datmen daer off zwijcht</l>
<l>Dan ofmen groot gheruchte maecte,</l>
<l>Ende hem gheen ruste dair off naecte.</l>
<l>Die wijl dat ziel ende lichaem staet</l>
<l>Te samen op een toeverlaet,</l>
<l n="135">Soe salmen byder hope duren,</l>
<l>Vroe ende spade tallen uren.</l>
<l>Wye dat inden lesten stonden</l>
<l>Recht berou crijcht van sijn sonden,</l>
<l>Ende voert sijn sonden meent te laten,</l>
<l n="140">Dien comt alle dinc te baten,</l>
<l><pb n="32"/>Singhen, lesen, testament;</l>
<l>Ende als sijn veghevier is volendt,</l>
<l>After dien is hem bereyt</l>
<l>Een deel der hogher salicheit,</l>
<l n="145">Die hem nyemant en can beroeven:</l>
<l>Dit selmen ganselijc gheloven.</l>
<l>Mar nyemant en leve op sulc betrouwen</l>
<l>Ymmer te crighen goet berouwen,</l>
<l>Want wine weten waer off hoe</l>
<l n="150">Dat ons die doet sal comen toe.</l>
<l>Hier om selmen sijn ghevreest</l>
<l>Voer die sonden alre meest,</l>
<l>Wat ons die sonden moghen leiden</l>
<l>Ewelijck van Gode te scheiden.</l>
<l n="155">Dus ist een wonder int verstaen,</l>
<l>Dat yemant wil ten sonden gaen,</l>
<l>Als ic roerde ende ghi wel hoerde,</l>
<l>Doe ic began mijn eerste woerde,</l>
<l>Dat nader tijt is veel te spade</l>
<l n="160">Te tyden op die Goeds ghenade;</l>
<l>Want inden oerdel soe gheschiet</l>
<l>Gherechtichede ende anders niet.</l>
<l>Hier om is weldoen vrome goet,</l>
<l>Twinnet leven sonder doot.</l>
</body>
</text>
<text>
<body><head type="comment">XIV. <hi rend="italic">Een notabel. </hi></head>
<l>                Den Joeden wondert alre meest,</l>
<l>Dat Vader, Zoen ende Heilich Gheest</l>
<l>Een God is ende onverscheiden;</l>
<l>Oeck verwonderdet den heiden,</l>
<l n="5">- Het verwondert oeck die sinnen mijn -</l>
<l>Dat drie een moeten sijn,</l>
<l>Ende een in drien; dit weet ic wel,</l>
<l>Dat ict ymmer gheloven sel.</l>
<l>Oeck ghelove ict sonder scil,</l>
<l n="10">Want God mach doen dat hi wil.</l>
<l>Die gronden wil die Godheit,</l>
<l>Die weet int lest niet wat hi seit.</l>
<l>Wat onbegripelic is te weten,</l>
<l>Wat sal daer nauwe nae ghemeten?</l>
<l n="15">Helle ende hemelrijck</l>
<l>Sijn my cond even ghelijck;</l>
<l>Ic weet een deel wat hier gheschiet,</l>
<l>Hoe tghinder is en weet ic niet;</l>
<l>Hoe dat aldair ghescapen sy,</l>
<l n="20">Dat comt mi al mit waen bi.</l>
<l>Ic moet miden ende laen</l>
<l>Menich dinc doer arghen waen,</l>
<l>Dat minen lichaem, minen vleysch</l>
<l>Smakelijck waer na sinen eysch.</l>
<l n="25">Dat ic der hellen enten doet</l>
<l>Moet ontsien, dat donct mi noet;</l>
<l>Ende icker nye gheen en sach.</l>
<l>Sterven ende der hellen clach</l>
<l>Doet mi seer in anxten staen,</l>
<l n="30">Ende ic en weet niet hoe si sijn ghedaen.</l>
<l>God, ziel, enghel ende wint,</l>
<l>Hoe heymelic si den luden sint,</l>
<l>Nyemant en seit mi sonder waen,</l>
<l>Hoe dese vier sijn ghedaen.</l>
<l n="35">Byden spreken kentmen doren</l>
<l>Ende den ezel biden oren;</l>
<l>Mar wat die Godheit is te gronde,</l>
<l>Des en mach nyemant dragen conde</l>
<l>Mit enighen vleysscheliken oghen;</l>
<l n="40">Mar wy sellen nauwe poghen</l>
<l>Dat best te doen ende tarchste laten,</l>
<l>Soe moghen wij hopen tonsen baten.</l>
</body>
</text>
<text>
<body><head type="comment"><pb n="33"/> XV. <hi rend="italic">Van Reynaert ende van Aven. </hi></head>
<l>                Archeit ende schalkernye</l>
<l>Die henghet God wel dat ghedye,</l>
<l>Als ghi tot menigher uren ziet.</l>
<l>Oeck henghet God wel dat gheschiet,</l>
<l n="5">Datmen den schalken somtijt hoont,</l>
<l>Soe dat sijn schalcheit wort gheloent.</l>
<l>Een oerkonde wil ic doen blyken,</l>
<l>Dat wel gheschiet is dier gheliken,</l>
<l>Hoe eens den schalken wort beraden</l>
<l n="10">Torment, ende al mit schalken daden.</l>
<l>                In een winter, alst was cout,</l>
<l>Quam ghelopen in een wout</l>
<l>Vos Reynaert mit groten zeer,</l>
<l>Want hi en vant nauwer min noch meer</l>
<l n="15">Daer hi hem op mochte bedraghen:</l>
<l>Dus ghinc hi in hem selven claghen,</l>
<l>Dat hem die hongher dede wee.</l>
<l>Velt ende wout was al mit snee</l>
<l>Ende mit groten vorst bevanghen.</l>
<l n="20">Van sorghen mocht hem wel verlanghen;</l>
<l>Want hi en conde niet gheweten,</l>
<l>Waer hi soude vinden teten:</l>
<l>Dus was hi veel te meer begaen.</l>
<l>Van verre soe sach Reynaert staen</l>
<l n="25">Een aexter op een hoghen boom.</l>
<l>Reynaert docht: "Dit waer een droem</l>
<l>Mi te helpen hoer te winnen;</l>
<l>Doch willics een arbeit beghinnen,</l>
<l>Ende proeven mijn ghewin.</l>
<l n="30">Mijn hert dat weet soe menighen sin:</l>
<l>Sy sel mi qualijck moghen ontvlyeghen,</l>
<l>Des icse crighen can mit lieghen."</l>
<l>Dus ghinc hi voert mit groten wille</l>
<l>Ten boomwaert, daer die aexter stille</l>
<l n="35">Op stoet ende hoer wel luttel hoede.</l>
<l>Reynaert sprac mit sachten moede:</l>
<l>"Vrou Ave, God die moet u gheven</l>
<l>Blyschap ende ghenoechlijck leven!"</l>
<l>Die aexter die sach neder waert,</l>
<l n="40">Daer si sach staen den vos Reynaert,</l>
<l>Ende docht: "Wes hier mede bediet,</l>
<l>Dat Reynart mi dese groete biet?</l>
<l>Hi moet menen mi te honen."</l>
<l>Doch sprac ver Ave: "God moets u lonen</l>
<l n="45">Der groeten, die ghi spraect tot my.</l>
<l>Reynart, neve, hoe staet u bi?</l>
<l>Hoe gheneerdi u, Reynaert?"</l>
<l>Reynart sach ter aexter waert,</l>
<l>Ende gaf ver Aven dus antwoerde:</l>
<l n="50">"Ver Ave, dat ic mi vermoerde</l>
<l>Ende van onwil al bedorve,</l>
<l>So en wistic niet hoe ic verworve</l>
<l>Dat ic tot enen male sat aet.</l>
<l>Nu moechdi horen hoet bi mi staet:</l>
<l n="55">Ic verderve al sonder weer,</l>
<l>Ick en vinde nouwer ghenen lijfneer.</l>
<l>Hoe gheneerdi u, ver Ave?"</l>
<l>- "Reynart, neve, mit crancker have;</l>
<l>Ick en vinde oeck gheen ghewin.</l>
<l n="60">Al hier soe bruke ic minen sin</l>
<l>Een deel mit sorghen ende mit pinen,</l>
<l>Want gheen gheluc wil mi verschinen."</l>
<l>Ave zwech ende Reynart begonde</l>
<l>Te spreken, als hi seer wel konde:</l>
<l n="65">"Ver Ave, soe sijn wi eens van heil;</l>
<l>Mar mocht ons vallen noch te deyl</l>
<l>Daer wy lijfneer mede creghen,</l>
<l>Soe mocht van ons sijn ghesweghen</l>
<l>Raet, die ons te doene staet.</l>
<l n="70">Ave, weet ghi enighen raet,</l>
<l>Die ons comen mocht te baten?"</l>
<l>- "Reynart, suldi op mi verlaten</l>
<l>Raet, dat donct mi wonder wesen.</l>
<l>Ic en can den hongher niet ghenesen,</l>
<l n="75">Die ic lide deser uren.</l>
<l>Soude ic in desen hongher duren,</l>
<l>Wist ic raet, lieve Reynart,</l>
<l>Dit waer alte selsijn aert.</l>
<l>Weet ghi yet raets, dat laet ons weten:</l>
<l n="80">Ic en sels int eynde niet vergheten."</l>
<l>Ave zweech ende Reynaert oeck;</l>
<l>Mar Ave docht: "Ic make u tlooc</l>
<l>Tot uwer feest, heb ics die macht,</l>
<l>Eer ghi volbringhet u ghedacht."</l>
<l n="85">Ende also docht oeck Reynaert mede:</l>
<l>"Mocht ic mit mijnre behendichede</l>
<l><pb n="34"/>U bi mi crighen opten snee,</l>
<l>Ic soud u leren tellen twee,</l>
<l>Entaer toe twee, al eer wy scheiden,</l>
<l n="90">Dat u u leven mocht verleiden."</l>
<l>Aldus docht elc om sanders scade;</l>
<l>Mar Reynart vant in sinen rade</l>
<l>Een loos dinc, als hi wel conde.</l>
<l>"Ave, ghi moecht mi alte gronde</l>
<l n="95">Vraghen raet. Nu latict weten,</l>
<l>Ic wist wel raet dat wy te eten</l>
<l>Souden crighen langhe tijt,</l>
<l>Had ic help, des zeker sijt;</l>
<l>Want sonder hulpe yet te bestaen</l>
<l n="100">Dat mocht wel misselic vergaen.</l>
<l>Hier om en dar ic niet beghinnen</l>
<l>Sonder hulp; mer mocht ic ghewinnen</l>
<l>Hulp, die mi ghetrou bistoede,</l>
<l>Wy souden wesen vroe van moede:</l>
<l n="105">Dat wetic sonder twifel wel."</l>
<l>- "Och, Here God, hoe quaet, hoe fel</l>
<l>Is u herte ende dat ghi mient,"</l>
<l>Dat docht ver Ave: "Reynaert, vrient,</l>
<l>Weti oerbair, haddi vuylst,</l>
<l n="110">Soe segtet mi al onghehuylst.</l>
<l>Mach u helpen minen raet,</l>
<l>Die ic can vinden of mijn daet,</l>
<l>Die sel u seker sijn bereyt.</l>
<l>Waer ons beyden baet an leit,</l>
<l n="115">Daer willic seker comen bi.</l>
<l>Spreect op, Reynart, wat raet wety?"</l>
<l>Reynart die gaf wedertale:</l>
<l>"Trouwen, Ave, ten voecht niet wale</l>
<l>Raet te segghen over luut.</l>
<l n="120">Tis tot menigher stadt beduut:</l>
<l>Tfelt heeft oghen, twout heeft oren.</l>
<l>Onsen raet mocht yemant horen,</l>
<l>Die hier onverschiets quaem gaen,</l>
<l>Dat wy wel schade by ontfaen</l>
<l n="125">Mochten: des coemt hier by;</l>
<l>Ic sel u segghen hoe dat wy</l>
<l>Die saken alre best hantieren,</l>
<l>Daer wy den hongher mede verweren.</l>
<l>Ic heb een woert van u ontfaen</l>
<l n="130">Dat ghi mi trouwelic wilt bistaen</l>
<l>Van desen daghen voert an meer,</l>
<l>Ende op dat woert troest ic mi zeer."</l>
<l>Ave die was wel besocht</l>
<l>Ende mercte nauwe des vos ghedocht;</l>
<l n="135">Entaer om quam si node lagher.</l>
<l>Mittien soe sach si enen jagher</l>
<l>Van verre comen, die honden springhen.</l>
<l>Doe docht ver Ave: "Wils God ghehinghen,</l>
<l>U sel nu rechte loen gheschien,</l>
<l n="140">- Des hoep ic ende bin in dien -</l>
<l>Van uwen wercke, claer ende al.</l>
<l>Nu wouts God hoet varen sal!"</l>
<l>Ave viel uut horen dencken,</l>
<l>Ende si sprack: "Menich crencken</l>
<l n="145">Is ghevallen hier ende daer;</l>
<l>Tis wel recht dat ghi hebt vaer</l>
<l>Voer dinghen, diere moghen gheschien.</l>
<l>Ghi ducht voer horen ende sien,</l>
<l>Entair voer duchtic utermaten;</l>
<l n="150">Mar woudi u in trouwen saten,</l>
<l>Ende mi gheselscap doen int goede,</l>
<l>Soe mocht ic voert an sonder hoede</l>
<l>By u comen ende wesen vry."</l>
<l>Reynart sprac ende swoer by</l>
<l n="155">Gode ende onser soeter Vrouwen:</l>
<l>"Ghi sult mi vinden vol van trouwen</l>
<l>In allen sticken ende in desen:</l>
<l>Des moechdi sonder twifel wesen."</l>
<l>Dus maecten si vast hoer ghespan;</l>
<l n="160">Mer Ave sach den jagher an</l>
<l>Comen, dat si zeer begheerde;</l>
<l>Si vloech vast lagher totter aerden.</l>
<l>Recht off si neder wilde comen</l>
<l>Tot Reynaerts rade, so heeft vernomen</l>
<l n="165">Reynaert den yagher also naer,</l>
<l>Dat hem te moede was wel swair;</l>
<l>Want hi sach wel ende dochte,</l>
<l>Dat hi niet ontganghen en mochte.</l>
<l>Doe sprac hi tot ver Aven aldus:</l>
<l n="170">"Kir Deus, Deus Dominus!</l>
<l>Ver Ave, hoe mochti sijn dus quaet</l>
<l>In uwer herten, dat ghi daet</l>
<l>Mi aldus lang by u te beyden,</l>
<l>Dat ic van minen live moet scheiden?</l>
<l n="175">En hoerdi niet mine woerde?</l>
<l>Al hadse een monick in een oerde</l>
<l>Ghesproken, hi mochter mede volstaen.</l>
<l>Waerom hebdi dit ghedaen?</l>
<l>Hoe, en haddi mi alre eerst besocht</l>
<l n="180">Wat ic mit u soud hebben ghewrocht?"</l>
<l>- "Trouwen," sprac ver Ave doe,</l>
<l>"Soe had voersien weest veel te vroe.</l>
<l><pb n="35"/>Die saken, die ghi mit mi mient,</l>
<l>Die sijn mit sulker aert veryent,</l>
<l n="185">Dat icker by soud sijn verloren;</l>
<l>Entaer om woude ic slechs niet horen</l>
<l>Uwen raet: ghi sijt soe fel.</l>
<l>Al spraecti mitten monde wel,</l>
<l>Ghi moecht van uwer doecht wel zwighen:</l>
<l n="190">U hert dat meende mi al te crighen</l>
<l>Ende in uwen buuck te stoppen.</l>
<l>Nu seldi mit sulck gheselscap soppen,</l>
<l>Dat u te rechte wel sal payen.</l>
<l>Gaet anders stricken ende drayen,</l>
<l n="195">Ende weest vroem in uwer const;</l>
<l>Ghi hebt nu loen nae uwer gonst,</l>
<l>Off die waen sal mi bedrieghen.</l>
<l>Vaert als ghi moecht, ic wil vlyeghen</l>
<l>Daer ic mi andersins ghemeyst."</l>
<l n="200">Mittien die jagher vaste heyst</l>
<l>Sine winden mitten honden,</l>
<l>Soe dat si Reynart deghelic pronden</l>
<l>Mitten tanden, ende maecten</l>
<l>Dat Reynart al sijn naden craecten</l>
<l n="205">Vanden rocke, die hi droech,</l>
<l>Des vrou Ave int herte loech.</l>
<l>Ver Ave vloech hoerre vaerde,</l>
<l>Doch si sach verdorven Reynarde</l>
<l>By macht des yaghers op tfelt.</l>
<l n="210">Hier bi soe heb ic dit vertelt,</l>
<l>Dat hem bi wilen arch gheschiet,</l>
<l>Die archeit gaern ghedien siet.</l>
<l>Reynaert meende te honen Aven,</l>
<l>Mar Hi versacht mit sijnre gaven,</l>
<l n="215">Die alles dinghes hevet macht,</l>
<l>Dat afterbleeff Reynarts ghedacht;</l>
<l>Ende hi bleef selver inder noot</l>
<l>Mitter pinen vander doot.</l>
<l>Ende alsoe moeten si alle bliven,</l>
<l n="220">Die hoorscheit ende schalcheit driven,</l>
<l>Alst noch, oft God wil, sel gheschien.</l>
<l>Woude elkerlijck die waerheit lyen,</l>
<l>Men vonde noch vele meer Reynarden,</l>
<l>Al en draghen si gheen rode baerden.</l>
</body>
</text>
<text>
<body><head type="comment">XVI. <hi rend="italic">Van drien bloemen. </hi></head>
<l>                Van drien bloemen hoerdic waghen,</l>
<l>Aldair die mensche in sinen daghen</l>
<l>Menighe salicheit mach of comen,</l>
<l>Wilt ghise horen, ic salse u nomen.</l>
<l n="5">Die een die brenct die tarwe roet,</l>
<l>Daer off so maectmen tedel broet;</l>
<l>Die ander bloeme brenct den wijn;</l>
<l>Die derde tvlas; dit donct mi sijn</l>
<l>Die beste bloemen die men heeft;</l>
<l n="10">Want ten is mensche gheen die leeft,</l>
<l>Die lijff ende ziel sel gheneren,</l>
<l>Dat hi die bloemen wel mach ontberen:</l>
<l>Hoir moghentheit is also groet.</l>
<l>God, die uut sijns vaders schoot</l>
<l n="15">Hier beneden wilde comen,</l>
<l>Heeft dese drie bloemen anghenomen.</l>
<l>Tarwenbroot ende wijn,</l>
<l>Lijnwaet moet ter missen sijn,</l>
<l>Selmen maken tsacrament,</l>
<l n="20">Dat elc priester wort bekent</l>
<l>Inder missen voerden outaer;</l>
<l>Dar boert hi al openbair</l>
<l>Goods vleysch ende sijn bloet,</l>
<l>Dat menich schoen mirakel doet</l>
<l n="25">Noch hudens daechs tot menighen stede.</l>
<l>Dit sijn bloemen der waerheide.</l>
<l>Tarwe donct mi dbeste sijn,</l>
<l>Daer na prisic den wijn</l>
<l>Ende dat edel linnewaet reen,</l>
<l n="30">Dat mitter sonnen is ghemeen;</l>
<l>Want nyemant en macht maken claer</l>
<l>Dan die sonne, dats openbaer,</l>
<l>Ghelijc die tarwe ende die wijn.</l>
<l>Hebben si niet dat sonneschijn,</l>
<l n="35">Soe bliven si van naturen cranck.</l>
<l>Als die sonne heeft horen ganck</l>
<l>Ende opt hoochste comt anden throen,</l>
<l>Soe schijnt si van naturen schoen,</l>
<l><pb n="36"/>Dat si verwinnet alle licht,</l>
<l n="40">Soe machmen sien dese heilighe vrucht,</l>
<l>Tarwe bloeyen ende wijn,</l>
<l>Dat vlas tieghen dat sonneschijn,</l>
<l>Elck ontfanghen sijn natuer,</l>
<l>Daer menich aerts creatuer</l>
<l n="45">Blyde om is als si gheraect,</l>
<l>Dese vrucht die God heeft ghemaect,</l>
<l>Want si die werlt al verhoecht.</l>
<l>Soudic volprisen hoere doecht,</l>
<l>Dat wair mi harde onghereet;</l>
<l n="50">Wantmen ons ter waerheit seit,</l>
<l>Datmen leecht op linnenwaet reen</l>
<l>Die hoechste bloeme die ic meen,</l>
<l>Dat is God, Marien soen,</l>
<l>Die is machtich ende was die ghoen,</l>
<l n="55">Die vanden water maecte wijn.</l>
<l>Dus proefic datse edel sijn</l>
<l>Dese bloemen, daer ic off began;</l>
<l>Want hem God der eeren gan,</l>
<l>Dat si mit hem sijn ghemeen.</l>
<l n="60">Men can ter werlt vinden gheen,</l>
<l>Die beter sijn in minen waen.</l>
<l>Een linnen cleet gafmen hem aen,</l>
<l>Den Heer, daer hi ant cruce hinc,</l>
<l>Die machtich is van alre dinc,</l>
<l n="65">Die moet ons also langhe sparen,</l>
<l>Eer wy van deser werlt varen,</l>
<l>Dat themelsche broet ende wijn</l>
<l>Tot onsen endaghe moet sijn,</l>
<l>Entaer toe een linnen cleet.</l>
<l n="70">Anders en is hem niet bereet,</l>
<l>Coninghen, hertoghen ende graven,</l>
<l>Hoe rijck dat si sijn van haven.</l>
<l>Die dese bloemen heeft int lest,</l>
<l>Ic hoop dat si sijn die best</l>
<l n="75">Ende voer den vyant wel bewaert.</l>
<l>Wy bidden Gode, dat hi ons spaert</l>
<l>Soe langhe, dat wy voerden doet</l>
<l>Dese bloemen hebben inder noot.</l>
</body>
</text>
<text>
<body><head type="comment">XVII. <hi rend="italic">Vanden waghen. </hi></head>
<l>                Ic sie die werlt soe verkeren</l>
<l>Ende elkerlijc an anderen leren</l>
<l>Dinghen, die mi zeer wanhaghen;</l>
<l>Want wouden si prijs ende eer beyaghen,</l>
<l n="5">Die nu inder werlt regneren,</l>
<l>Sy en souden ander dinc begheren</l>
<l>Dat hem nutteliker waer.</l>
<l>Want ic bins in groten vaer,</l>
<l>Selt aldus yet langhe staen,</l>
<l n="10">Dat sijs sullen wraeck ontfaen</l>
<l>Van Hem, die alles dincs is vroet.</l>
<l>Hert, lijff, sin ende moet</l>
<l>Begheert hovaerde tallen tiden;</l>
<l>Oetmoedicheit die tret bezyden,</l>
<l n="15">Want sine dar hoer niet verbaren,</l>
<l>Trouwe is uten lande ghevaren;</l>
<l>Ghierichede heeft al tghewelt.</l>
<l>Het is ter werlt alsoe ghestelt:</l>
<l>Men siet trecht om ghelt vercopen;</l>
<l n="20">Want Reynart heeft soe langhe ghelopen</l>
<l>Mitten heren inden hoff,</l>
<l>Dat si hem gheven thoochste loff</l>
<l>Ende segghen: hi is der wijsheit moeder:</l>
<l>Hier om staet Reynaert nu ten roeder</l>
<l n="25">Ende Symon opt voerchasteel.</l>
<l>Trouwe heeft hier tminste deel;</l>
<l>Nochtan is si dat outste kint,</l>
<l>Alsoe alsmen bescreven vint;</l>
<l>Want God die heeftse selve verheven,</l>
<l n="30">Al is si nu hoers lants verdreven,</l>
<l>Datmer niet en wil bekennen</l>
<l>Van hem die nu mit valen mennen;</l>
<l>Wanttet sijn die ghene die recht bewaren,</l>
<l>Ende om miede hoer ziel beswaren,</l>
<l n="35">Dat si recht tot onrecht wisen,</l>
<l>Ende onrecht voer dat rechte prisen,</l>
<l>Om datmen hem miede gheeft.</l>
<l>Een mate man, die niet en heeft</l>
<l><pb n="37"/>Miede te gheven dat sijn, is quaet</l>
<l n="40">Voerden rechter, dat verstaet,</l>
<l>Dair hi den rycken sel beclaghen:</l>
<l>Des mach den armen zeer wanhaghen.</l>
<l>Mar waer si twe te rechte comen,</l>
<l>Die tsamen hebben opghenomen</l>
<l n="45">Saken, dair hi mach an winnen,</l>
<l>Dan sel die rechter thants versinnen</l>
<l>Ende vraghen hem al om tghestant.</l>
<l>Ist om husen off om lant,</l>
<l>Soe gaen si eerst totten rechter;</l>
<l n="50">Die een comt nu, die ander echter,</l>
<l>Ende elkerlijck die looft hem miede:</l>
<l>Aldus verschalctmen nu die liede.</l>
<l>Ende alst dan comt ten hoechsten recht,</l>
<l>Soe doet hi vraghen over plecht,</l>
<l n="55">Off sijs beyde willen bliven</l>
<l>An hem, die recht daer sel bedriven.</l>
<l>Segghen sy ya, soe heeft hijt binnen,</l>
<l>Soe mach hi wel te dancke winnen</l>
<l>An hem beyden sonder toern,</l>
<l n="60">Oeck hoe hi miede nam te voren.</l>
<l>Mer willen si ymmer sonder sparen</l>
<l>Mitten rechte voerwaerts varen,</l>
<l>Om datsi miede hebben ghegheven,</l>
<l>Soe moet daer een van beiden sneven</l>
<l n="65">Want int eynde blijft hi boven,</l>
<l>Die den rechter meest mach loven.</l>
<l>Des toghe ic u exempel claer,</l>
<l>Dat ymmer viel al openbaer,</l>
<l>Van hem tween, die onderlinghe</l>
<l n="70">Om een erve souden dinghen,</l>
<l>Dat costelic van ghelde was.</l>
<l>Dese twee, sijt seker das,</l>
<l>Die aldus te rechte quamen,</l>
<l>Die en can ic u niet ondernamen.</l>
<l n="75">Die ene was een tymmerman,</l>
<l>Die nauwe consten wercken can;</l>
<l>Ic wil u segghen by wat saken:</l>
<l>Hi conste wel schone waghen maken,</l>
<l>Dair grote vrouwen noch te tyden</l>
<l n="80">In reysen plaghen op te riden,</l>
<l>Daermen feeste sel bedriven</l>
<l>Mit knapen ende mit camerwiven.</l>
<l>Oec wrocht hi wel der menten werck,</l>
<l>Ende ist alsoe als icket merc.</l>
<l n="85">Die ander man, na mijn verstaen,</l>
<l>Die konste wel vleysch ter banke slaen;</l>
<l>Hy was rijcke van aertschen goede</l>
<l>Ende subtijl van hoghen moede.</l>
<l>Nu weet ghi hoer beyder zede,</l>
<l n="90">Die camen dair ter stede,</l>
<l>Al dair die rechter was gheseten,</l>
<l>Omdat si ymmer wilden weten</l>
<l>Wyemen terve soude gheven,</l>
<l>Daer si beyde dus zere om keven.</l>
<l n="95">Die tymmerman waende wel,</l>
<l>Dat hi sijn claghe winnen sel,</l>
<l>Entie ander oock also;</l>
<l>Mar trecht en scheide niet soe vroe.</l>
<l>Tleet wel ses off seven daghen,</l>
<l n="100">Eermen ute die leste claghe.</l>
<l>Die tymmerman die duchte seer,</l>
<l>Want tander was sijn overheer,</l>
<l>Dat hem gheen rechte en soud gheschien.</l>
<l>Hier om ghinc hi thans nae dien,</l>
<l n="105">Als dat recht was daer ghescheiden,</l>
<l>Ende dede enen schonen waghen reyden,</l>
<l>Datmen sijn beter niet en wist,</l>
<l>Ende senden doe mit nauwer list</l>
<l>Des rechters vrouwe tot horen eren;</l>
<l n="110">Ende doe ghinc sy den rechter leren,</l>
<l>Dat hi den tymmerman waer hout:</l>
<l>Hi hads verdient mit rechter scout.</l>
<l>Ic wil u segghen alsoe hoe</l>
<l>Hi antwoerde: "Vrouwe, ic doe</l>
<l n="115">Uwen meester al ghelyke,</l>
<l>Ic en laets om arm noch om rijcke:</l>
<l>Des moechdi seker wel vermoeden."</l>
<l>Aldus soe liet hi hem bevroeden.</l>
<l>Hier nae soe quam een ander dach,</l>
<l n="120">Datmen dar recht te rechten plach.</l>
<l>Doe ghinghen si beyde te rechte weder,</l>
<l>Daer vellen tael op ende neder.</l>
<l>Doe sach hi zeer sijn onghevoech,</l>
<l>Die dat vleysch ter bancke sloech:</l>
<l n="125">Wat hi seide, twas onghehoert.</l>
<l>Die rechter vinc hem in sijn woert</l>
<l>Int archste, wat hi daer vertrack</l>
<l>Off oeck sijn taelman voer hem sprac:</l>
<l>Dus hadde hi tvuylste vanden spele.</l>
<l n="130">Al warp hi cansen noch soe vele,</l>
<l>Tsijn ghinc altoes onderstaen;</l>
<l>Mar als dat recht was daer ghedaen,</l>
<l><pb n="38"/>Ende elkerlijc ghinc sijnre vaerde,</l>
<l>Vereysschet hi varinc wat hem daerde;</l>
<l n="135">Want sijn vrient die quam na desen,</l>
<l>Ende seyde hem hoet mochte wesen,</l>
<l>Dat hi soe qualiken was ghehoeft:</l>
<l>"Die tymmerman heeft myede gheloeft,</l>
<l>Daer mede doet hi den rechte zwighen."</l>
<l n="140">- "Machmen om myede recht vercrighen,</l>
<l>Daer wy twee dus sere om kiven,</l>
<l>Soe sel ic wel mijn recht bedriven:</l>
<l>Ic ben die daer niet an en spaert."</l>
<l>Ende hi ghinc thuus met snelre vaert</l>
<l n="145">Tot sinen stalle, daer hi vant</l>
<l>Vier ossen, die hi schier ontbant;</l>
<l>Hi sendese tot des rechters hove.</l>
<l>Doe most hi spreken wel mit love.</l>
<l>Des derden daechs, daert was te doene,</l>
<l n="150">Ende elck daer quam tot sijn saysoen,</l>
<l>Daermen dat erve gheven soude</l>
<l>Naden recht aldairmen woude,</l>
<l>Doe hadt die tymmerman verloren,</l>
<l>Diet zeker waende winnen te voren:</l>
<l n="155">Des was hi droeve in sinen sin.</l>
<l>Doe quamen daer die schepen in,</l>
<l>Aldair die vierschaer was gheleghen,</l>
<l>Om rechte mate daer in te dreghen,</l>
<l>En dede die miede diet ommekeert,</l>
<l n="160">Al daerment trechte nu mede onteert.</l>
<l>Die schepen ghinghen hem beraden.</l>
<l>Die tymmerman was sere beladen,</l>
<l>Die daer byden rechter stoet.</l>
<l>Doe docht hi in sinen moet:</l>
<l n="165">"Ic salt den rechter oec bedieden</l>
<l>Mit subtijlheit eer wy schieden,</l>
<l>Off hi den waghen heeft vergheten."</l>
<l>Aldus soe dedijt hem te weten:</l>
<l>Eermen des vonnisse soude vraghen,</l>
<l n="170">Doe riep hi lude: "Crenghet den waghen,</l>
<l>Laten gaen an dander zyde."</l>
<l>Doe sach elcman om ten tyde</l>
<l>Van die biden rechter waren,</l>
<l>Wan die waghen quam ghevaren,</l>
<l n="175">Al daer die tymmerman om riep;</l>
<l>Ende alser nouwer gheen en liep,</l>
<l>Doe loecher sulc ende hilt sijn spot,</l>
<l>Ende seiden dat hi waer een sot;</l>
<l>Want hoerre gheen en wiste den gront</l>
<l n="180">Dan die ghene diet verstont,</l>
<l>Wat hi meende uut desen Latijne:</l>
<l>Dat was die rechter ende die sine,</l>
<l>Die verstonden wel dese woerde.</l>
<l>Ende als hi tvonnisse wisen hoerde,</l>
<l n="185">Doe bestontet hem te rouwen,</l>
<l>Dat hi den waghen sende der vrouwen,</l>
<l>Die also lustelic was ghedaen.</l>
<l>Mittien sprac hi den rechter aen</l>
<l>Anderwerven als die boude,</l>
<l n="190">Dat hi den waghen krenghen soude.</l>
<l>Doe loeghen si alle groet ende cleen</l>
<l>Sonder den tymmerman alleen;</l>
<l>Want hi bleeff daer an die schade,</l>
<l>Als menich doet bi valschen rade.</l>
<l n="195">Die daer omme stonden te ringhe,</l>
<l>Die docht dit wesen vreemde dinghen;</l>
<l>Want sine hadden nye ghehoert</l>
<l>Tebringhen sulke reden voert</l>
<l>Voer recht, al dair die schepen saten;</l>
<l n="200">Dit docht hem wonder boven maten,</l>
<l>Hoet die rechter mocht verdraghen,</l>
<l>Die had ontfanghen desen waghen</l>
<l>Ende die ossen alle vier.</l>
<l>Na deser talen quam wel schier</l>
<l n="205">Dat leste vonnisse onder die schepen.</l>
<l>Noch was die tymmerman begrepen,</l>
<l>Dat hijs ymmer vermanen wilde,</l>
<l>Of ment al voer scheren hilde,</l>
<l>Dat hi dat liedekijn hadde ghesonghen.</l>
<l n="210">Mittien is hi soe nae ghedronghen</l>
<l>Byden rechter daer hi sat,</l>
<l>Dat hijs hem heymeliken badt:</l>
<l>"Ay hoerdijt, rechter, lieve heer,</l>
<l>Gheeft den waghen sinen keer."</l>
<l n="215">Doe antwoirde hi tot sinen scheren:</l>
<l>"Knaep, is dit al u begheren,</l>
<l>Datmen den waghen krenghen sal?"</l>
<l>- "Jaet, here, dat weet ghi wael."</l>
<l>Die rechter sprac: "Tis noch te vroe.</l>
<l n="220">Daer sijn vier ossen comen toe,</l>
<l>Die mitten waghen voirwairt gaen.</l>
<l>Al hiete icse stille staen,</l>
<l>Off den waghen ommekrenghen,</l>
<l>Die ossen en willens niet ghehenghen,</l>
<l n="225">Sine trecken altoes vaste voert."</l>
<l>Doe wort die tymmerman verdoert,</l>
<l>Dat hi den waghen varen liet;</l>
<l>Want wat hi riep, ten halp hem niet,</l>
<l><pb n="39"/>Hi en verloes aldaer ter stede</l>
<l n="230">Dat lant ende sinen waghen mede.</l>
<l>Omdat hem dander was te rijck,</l>
<l>So toghen dossen uten slijck,</l>
<l>Al dair hi diep te voren in lach;</l>
<l>Ende sintmen op die myede sach,</l>
<l n="235">Soe creech dat recht een grote cromme,</l>
<l>Wantmen gaet nu buten omme.</l>
<l>Tpat dat buten omme leecht,</l>
<l>Dair wort die mensche by ontweecht,</l>
<l>Wantmen ment daer in mit valen;</l>
<l n="240">Maer die gheen en mach niet dwalen,</l>
<l>Die hier volcht den rechten pat,</l>
<l>Hi en comter by ter hoechster stadt,</l>
<l>Dair die rechter is gheseten,</l>
<l>Die recht ende onrecht al sal meten,</l>
<l n="245">Ende niet om miede en is te doen.</l>
<l>Dair mach die ghene wesen coen,</l>
<l>Die hier den rechten pat wil gaen,</l>
<l>Want God die sellen wel ontfaen.</l>
<l>Wye den rechten pat versmaet,</l>
<l n="250">Ende willens buten pade gaet,</l>
<l>Die mach wel ten lesten daghen</l>
<l>Duchten voer des rechters claghen,</l>
<l>Dairmen recht nae recht sel wreken,</l>
<l>Ende elck moet voer hem selven spreken,</l>
<l n="255">Dairmen rijck noch arm en spaert,</l>
<l>Noch gheenrehande myede en gaert.</l>
<l>Daer en is miede niet een saet,</l>
<l>Diemen mit vlyte al hier ontfaet,</l>
<l>Als die rechter dossen dede,</l>
<l n="260">Ende die vrouwe den waghen mede.</l>
<l>Hier om soe radic elken man,</l>
<l>Dat hi te tyde keer daer an,</l>
<l>Dat hi den rechter dar verbeyden,</l>
<l>Die alle dinc te recht sal scheiden.</l>
<l n="265">Dat donct Willem den besten raet</l>
<l>Van Hildegaersberch, dat ghijt verstaet</l>
<l>Alsoe te rechte als hijt u leert,</l>
<l>Ende ghi alle dinc int beste keert.</l>
</body>
</text>
<text>
<body><head type="comment">XVIII. <hi rend="italic">Een notabel van een hont. </hi></head>
<l>                Het was een hont al hier te voren,</l>
<l>Die had een goetman vercoren,</l>
<l>Die welke cokenmeester was</l>
<l>By enen heer, sijt seker das.</l>
<l n="5">Alsoe lieff had hi den hont,</l>
<l>Dat hi en cume tenigher stont</l>
<l>Afterliet, hi en nammen mede,</l>
<l>Waer hi ghinc off wat hi dede.</l>
<l>Die hont die wort alsoe vermaert,</l>
<l n="10">Onder tghesin lieff ende waert;</l>
<l>Een yghelijc den hont verhieff</l>
<l>Om den man dien hadde lieff.</l>
<l>Dus lietsine gaen ende keren</l>
<l>Horen cokenmeester teren.</l>
<l n="15">Inder koken had hi ghenoech,</l>
<l>Daermen ander honden uut sloech:</l>
<l>Des hadde hi harde goet verdrach.</l>
<l>Dair nae ghevielt op enen dach,</l>
<l>Datmen enen cokenknecht</l>
<l n="20">Beval te houden een gherecht,</l>
<l>Dat costelijck was ende dier.</l>
<l>Hi settet op in een masier,</l>
<l>Ende waendet hebben wel bewaert.</l>
<l>Die hont toechde der honden aert,</l>
<l n="25">Ende nam tgherecht al daer hijt vant,</l>
<l>Ende attent in sijn buuc al te hant.</l>
<l>Dat heeft een onderkoc voersien,</l>
<l>Ende vervolchde den hont mittien,</l>
<l>Ende ghinc hem grote slaghen deelen</l>
<l n="30">Mit cockmessen ende mit platelen;</l>
<l>Oeck waendien ghesleghen hebben doot.</l>
<l>By avontuer dat hy ontschoet,</l>
<l>Soe dat hi quam in een gaet;</l>
<l>Ende eer hi conde gherumen dat,</l>
<l n="35">Soe quam een ander die des gaert,</l>
<l>Ende sloech hem off sinen staert</l>
<l>Byden rugghe alsoe ghehende,</l>
<l>Dat hijt ruumde mit miswende,</l>
<l><pb n="40"/>Ende mit harde groten zeer</l>
<l n="40">Uter stadt, daer hem groot eer</l>
<l>Was gheschiet in sinen daghen:</l>
<l>Des hoordmen yammerlyken claghen.</l>
<l>In groten misbair dat hi ontran;</l>
<l>Ander houden schoten hem an,</l>
<l n="45">Ende vraechden zeer wat hem daerde,</l>
<l>Dat hi soe yammerliken baerde.</l>
<l>Hy antwoerde hem al vlyende:</l>
<l>"Schuwet dat hoff, lieve vriende,</l>
<l>Menghet u mitten heren niet,</l>
<l n="50">Op dat ghi selve thuus hebt yet</l>
<l>Dient den heren al u leven,</l>
<l>Ende worter by alsoe verheven,</l>
<l>Dat u donct dat ghijt al sijt,</l>
<l>Het ghevalt op eenre tijt,</l>
<l n="55">Dat ghi buten des coocs oerloff</l>
<l>Een schuttel spise draecht uten hoff,</l>
<l>Soe sidi daer off slants verdreven,</l>
<l>Off ghi moet daer renten gheven.</l>
<l>U staert die moetet dair becopen,</l>
<l n="60">Men slaten off, men laet u lopen:</l>
<l>Ontdraechdi tlijff dat es ghenoech.</l>
<l>Hier om soe pijnt om u ghevoech,</l>
<l>Lieve vrienden, laet des niet;</l>
<l>Want ghi exempel an mi ziet,</l>
<l n="65">Ende set al anders uwen aert,</l>
<l>Wildi behouden uwen staert."</l>
</body>
</text>
<text>
<body><head type="comment">XIX. <hi rend="italic">Van mer. </hi></head>
<l>                Waerom souden wy trueren yet?</l>
<l>Sint God die werlt werden liet,</l>
<l>Sone was sy nye soe wel te vreden.</l>
<l>Die paeus die leeft by goeden reden</l>
<l n="5">Om te dienen onsen Heer;</l>
<l>Exempel ende gherechte leer</l>
<l>Doetet volck in duechden leven;</l>
<l>Omdat sy goede exempel gheven,</l>
<l>Die mitten paeus gaen te rade,</l>
<l n="10">Soe en tretter nyemant buten pade,</l>
<l>Wy en menen al gherechticheit.</l>
<l>Heb ic meer niet gheseit,</l>
<l>Soe is een woort daer an vergheten.</l>
<l>Die byden paeus sijn gheseten,</l>
<l n="15">Cardinael ende legaet,</l>
<l>Si leven al in goeder staet</l>
<l>Sonder nijt ende ghierichede;</l>
<l>Bisscopen ende prelaten mede</l>
<l>Sijn gherechtich, waermen coomt:</l>
<l n="20">Mer is woort dat luttel vroomt!</l>
<l>Die Heilighe Kerck heeft ander kinder,</l>
<l>Beyde meerder ende minder,</l>
<l>Als abten ende rijcke monicken,</l>
<l>Prochypapen ende canonicken,</l>
<l n="25">Die alle schinen gheestelijck;</l>
<l>Want daer en isser gheen soe rijck,</l>
<l>Si en hadden liever meer dan min;</l>
<l>Doch si en gheren gheen ghewin</l>
<l>Vorder dan hem toe behoert.</l>
<l n="30">Isser Mer niet in twoert,</l>
<l>Soe doele ic seker in mijn dichten.</l>
<l>Die den luden nu verlichten</l>
<l>Mit absolucien tontbinden,</l>
<l>Nader waerheit die wy vinden,</l>
<l n="35">Sy sijn op reden al ghestelt:</l>
<l>Sy en absolveren niet om tghelt,</l>
<l>Noch oeck deken, noch provisoer,</l>
<l>Si segghen elck man te voer,</l>
<l>Si en willen gheen onrechte miede.</l>
<l n="40">Nader waerheit die ic bediede</l>
<l>Soe moghen si gherechtich sijn ghenoemt:</l>
<l>Mer is woort dat luttel vroemt!</l>
<l>Die keyser ende sijn hoghe man</l>
<l>Die hebben oec ghenomen an</l>
<l n="45">Tswaert der gherechticheit te voren,</l>
<l><pb n="41"/>Ende in doechden soe te roeren,</l>
<l>Dats die werlt si verhoecht.</l>
<l>Nu die keyser mint die doecht,</l>
<l>Nu doen die coninghen oec alzoe.</l>
<l n="50">Hy mach mit rechte wesen vroe,</l>
<l>Die hem mitten goede verzelt:</l>
<l>Mer is woert dat mi versnelt!</l>
<l>Als ic die zulke prisen waen,</l>
<l>Constmen meerre wel verstaen,</l>
<l n="55">Ick soude noch dichten ende vinden,</l>
<l>Hoe sy hem te gader bynden,</l>
<l>Keyser, coninghen in eendracht,</l>
<l>Om te crighen sulke macht,</l>
<l>Dat sy die straten maken vry.</l>
<l n="60">Eendrachteliken, sonder twy,</l>
<l>Menen si pays entaer toe vrede,</l>
<l>Als ghi wel siet in kerstenhede,</l>
<l>Hoe deen den anderen nu spaert.</l>
<l>Ghiericheit is onwaert</l>
<l n="65">Ende versmaet in allen dinghen,</l>
<l>Omdat keyser ende coninghen</l>
<l>Sterken trecht al dair si moghen;</l>
<l>Des gheliken doen hertoghen</l>
<l>Entie graven in hoer lant,</l>
<l n="70">Soe dat si alle werden bekant</l>
<l>Gherechtich, schamel ende milde.</l>
<l>Ic waen een yghelijc wel wilde,</l>
<l>Dat die ghierighe waer verdoempt:</l>
<l>Mer is woirt dat luttel vroempt!</l>
<l n="75">Onder alle dese hoghe heren</l>
<l>Leeft oock ridderscap in eren</l>
<l>Elkerlijc na sijnre macht.</l>
<l>Si sijn in doechden soe bedacht,</l>
<l>Dat sy gherechtichede minnen.</l>
<l n="80">Al mochtmer noch soe veel an winnen,</l>
<l>Mit ghelde en canmense ghemieden;</l>
<l>Si sijn ghenadich horen lieden,</l>
<l>Soe dat wy nyemant horen claghen.</l>
<l>Tmach den volke wel behaghen,</l>
<l n="85">Dat reden is dus zere vercoren</l>
<l>Onder theerscap wel gheboren,</l>
<l>Dat elck sijn recht by reden hout.</l>
<l>Oeck vintmen theerscap menichfout</l>
<l>Tot ridders oerden oeck ghewijt,</l>
<l n="90">Die jongheers heten inder tijt:</l>
<l>Si gaen oec mede den selven ganc.</l>
<l>An horen raet, in horen banc,</l>
<l>Is ghiericheit ghedreven off.</l>
<l>Wy moghen Gode wel gheven loff,</l>
<l n="95">Die ons dese gracie heeft ghesent:</l>
<l>Waerre Mer niet soe wel bekent!</l>
<l>   Ic soudse noch veel hogher prisen</l>
<l>Die trecht regieren ende wisen:</l>
<l>Baeliuwen, schouten ende scepen,</l>
<l n="100">Die sijn in doechden soe begrepen,</l>
<l>Dat sy niet dan recht en doen.</l>
<l>Men biet den armen sulke soen</l>
<l>Voer misdaet, die hem is gheschiet,</l>
<l>Dat hi hem wel ghenoeghen lyet,</l>
<l n="105">Al had hi min van sijnre blaem.</l>
<l>Onrecht heeft soe wreden naem,</l>
<l>Waermen comt ter werlt wijt,</l>
<l>Datmen mit ghelde gheen respijt</l>
<l>In onrecht can ghecrighen.</l>
<l n="110">Nu moeten al die schalken zwighen,</l>
<l>Die hem dickent hebben beroemt:</l>
<l>Mer is woert dat luttel vroemt!</l>
<l>Die huusman staet oeck op sijn hoede,</l>
<l>Om wel te leven als die vroede</l>
<l n="115">Min noch meer in sinen daghen</l>
<l>Als sijn overouders plaghen;</l>
<l>Hine wil bailiu noch scepen wesen,</l>
<l>Daer menich man by is gheresen;</l>
<l>Hy wilt den heren laten wouden,</l>
<l n="120">Dat sy trecht by reden houden,</l>
<l>Ende gheen onrecht en laten doghen,</l>
<l>Dair hem twair off comt voer oghen.</l>
<l>Die coopman die is oeck gheneghen</l>
<l>In sinen comanscap te dreghen</l>
<l n="125">Rechte mate ende anders niet;</l>
<l>Ja ende neen is hoer bediet</l>
<l>Die hem mit comanscap gheneren.</l>
<l>Sonder hoghen ofte meerren</l>
<l>Wort nu comanscap bescheiden;</l>
<l n="130">Meerre volcht mi sonder beiden,</l>
<l>Om te straffen dat ic make;</l>
<l>Oft Meerre mient dus felle wrake,</l>
<l>Ic moet mi hoeden veel te meer.</l>
<l>Een zeeman die nu vaert ter zee</l>
<l n="135">Om visch off om ander neer,</l>
<l>Gherechticheit is al hoer gheer;</l>
<l>Sy en nemen niet in hoer partie</l>
<l><pb n="42"/>Boeven offte schalkernye.</l>
<l>Die zeeman leeft der avonturen,</l>
<l n="140">Hy en dede niet om gheen besuren</l>
<l>Anders dan hi selve gaert.</l>
<l>Off elkerlijc hem wel bewaert,</l>
<l>Als ic u hier te voren telle,</l>
<l>Soe en dienter nyemant om die helle,</l>
<l n="145">Daer Lucifer in is verdoempt:</l>
<l>Mer is woert dat luttel vroemt!</l>
<l>Goede heren, goede papen,</l>
<l>Goede ridderen ende knapen,</l>
<l>Die sijn ghenoechlijc mede te hoven,</l>
<l n="150">Mer vrouwen gaen hem al te boven</l>
<l>Te prisen in gherechter doecht.</l>
<l>Als die heren sijn onthoecht</l>
<l>Op horen landen fel ende wreet,</l>
<l>Die vrouwen sijn altoes bereet</l>
<l n="155">Horen volck te staen in staden,</l>
<l>Ende heymelic den heer te raden</l>
<l>Off openbaer der meenten best.</l>
<l>Gaetmen oest off gaetmen west,</l>
<l>Men vint den vrouwen goedertieren,</l>
<l n="160">Want si en willen niet regieren</l>
<l>Datten heren is bevolen.</l>
<l>Hoe mach Kerstenheit dan dolen,</l>
<l>Oft wel te punten is beheert?</l>
<l>Heb ic Mer niet gheleert,</l>
<l n="165">Soe is mijn dichten luttel waert;</l>
<l>Ende die waerheit niet en spaert,</l>
<l>Die sel altoes den vrouwen prisen,</l>
<l>Ende ymmer doecht ende eer bewisen,</l>
<l>Want si sijn van hogher waerde.</l>
<l n="170">Men vint in vrouwen gheen hoveerde,</l>
<l>Daer ondoecht uut can gheleken;</l>
<l>Vrouwen souden node spreken</l>
<l>Dat horen manne waer contraer;</l>
<l>Si leven al in rechten vaer,</l>
<l n="175">Openbaer ende stille,</l>
<l>Om te doen hoers mans wille,</l>
<l>Dair sy moghen dach ende nacht.</l>
<l>Al hadden die vrouwen wel die macht,</l>
<l>Sy en willen gheen onminne maken;</l>
<l n="180">Eer si onpunteliken spraken,</l>
<l>Si zweghen liever seven daghe:</l>
<l>Aldus en comter ghene plaghe,</l>
<l>Diemen witen mach den vrouwen.</l>
<l>Sy leven die de werlt bouwen</l>
<l n="185">Mit ghenoechten alte male,</l>
<l>Als een die wandert inden dale,</l>
<l>Daer die Meye staet ghebloemt:</l>
<l>Mer is woort dat luttel vroomt!</l>
<l>Hoe comt Meerre dus te werke</l>
<l n="190">Onder pape ende clercke</l>
<l>Ende onder grote heren machtich?</l>
<l>Is daer yemant soe voerdachtich,</l>
<l>Die my ontbint ende overspelt,</l>
<l>Hoe Meerre crijcht dus groet ghewelt,</l>
<l n="195">Dat mense dicht bi goeden luden?</l>
<l>Hoert, ic sel u twaer beduden:</l>
<l>Meerre maect een weynich dat,</l>
<l>Waer Mer an is, hem brect al wat;</l>
<l>Doch die goede is sonder Meerre.</l>
<l n="200">Wijsten mi, hi woent noch verre,</l>
<l>Die Mer en heeft noch dat en ghien;</l>
<l>Mar God is sonder dat alleen;</l>
<l>Wil hi ons helpen ende raden,</l>
<l>So en can ons Mer noch dat ghescaden.</l>
</body>
</text>
<text>
<body><head type="comment">XX. <hi rend="italic">Van drien figuren. </hi></head>
<l>                Exempel vintmen veele bescreven,</l>
<l>Die vanden wisen sijn ghebleven</l>
<l>Ende gheset tot onser leer,</l>
<l>Op dat wy den hoechsten Heer</l>
<l n="5">Souden ontsien in allen wercken,</l>
<l>Ende overpeynsen ende mercken,</l>
<l>Off sijn wil ende onse begheren</l>
<l>Wel te samen concorderen,</l>
<l>Om te crighen ewich guet.</l>
<l n="10">Byden wercken diemen doet</l>
<l>Soe machmen proeven mitten sinnen</l>
<l>Wiese sijn die doechde minnen.</l>
<l><pb n="43"/>Tusschen goet ende quaet</l>
<l>Wijst ons reden die rechte maet:</l>
<l n="15">Die gheen reden en willen smaken,</l>
<l>Selden sel hem reden naken.</l>
<l>Ic heb exempel horen lesen,</l>
<l>Dat wy gherechtich souden wesen</l>
<l>Entie doeghet setten voert.</l>
<l n="20">By goeden exempel diemen hoort</l>
<l>Soe leertmen ondoecht wederstaen</l>
<l>Ende tot rechten reden gaen;</l>
<l>Ende wye tot rechten reden gaet,</l>
<l>Die siet wel hoe die werlt staet</l>
<l n="25">Ghemenghet mit onsalicheiden.</l>
<l>Men werct nu cleen by rechter reden,</l>
<l>Die wille gaeter al te boven.</l>
<l>Die mitten heren connen hoven,</l>
<l>Ende wat van Reynardien weten.</l>
<l n="30">Die sijn daer wel te punte gheseten.</l>
<l>Hoe sel dit int leste ghedien,</l>
<l>Als elck man moet die waerheit lyen</l>
<l>Ende van allen reden gheven?</l>
<l>Twaer veel nutter hier int leven</l>
<l n="35">Ghebiecht ende wat verclaert;</l>
<l>Wanttie langhe henevaert</l>
<l>En moghen wy letten noch ontvlien;</l>
<l>Tis een anxtelic ontsien</l>
<l>Mitten zonden hene te varen.</l>
<l n="40">Die hem niet te tyde en claren</l>
<l>Ende inden zonden langhe duren,</l>
<l>Dair willic sonderlinghe off rueren,</l>
<l>Ende by ghelycke brenghen voert</l>
<l>Exempel, als ic heb ghehoert:</l>
<l n="45">Elck versta die leren can.</l>
<l>                Men leest ons hoe een heilich man</l>
<l>Quam ghegaen in enicheide,</l>
<l>Off hi woude spreken sijn ghebede,</l>
<l>In een busch, daert heymelic was.</l>
<l n="50">Daer hi dus ghinc ende las,</l>
<l>Beyeghende heem een vreemt dinck,</l>
<l>Als hem docht, aldair hi ghinck</l>
<l>Bezyden vander rechter straet.</l>
<l>Ic wil u segghen in wat maet:</l>
<l n="55">Daer sach hi enen Moriaen,</l>
<l>Begrepen in een dullen waen;</l>
<l>Want hi las ende droech tenen gader</l>
<l>Hout, telghen ende blader,</l>
<l>Ende had ghedraghen een langhe stont.</l>
<l n="60">Int leste bant hijt in een bont,</l>
<l>Dat hi hadde ende droech niet meer.</l>
<l>Den goeden man verwonderde zeer</l>
<l>Van sijn ruspen, van sijn draghen;</l>
<l>Want hi en sach daer karre noch waghen,</l>
<l n="65">Daer hi thout op mochte voeren.</l>
<l>Int leste, als hijt waende verroeren</l>
<l>Off opheffen, doe bleeff hi doot.</l>
<l>Des had die goede man yammer groet,</l>
<l>Dat hien aldus sach bederven</l>
<l n="70">Ende onder die zware borde sterven.</l>
<l>                Die goede man den Moer daer liet,</l>
<l>Want hi en conden helpen niet,</l>
<l>Ende ghinc ter ander stadt van daen.</l>
<l>Aldaer soe sach hi enen man staen</l>
<l n="75">Water putten in een vat,</l>
<l>Des hem luttel wart te bat,</l>
<l>Want wat hi putte, seit die scriftuer,</l>
<l>Dat liep tene male onder doer,</l>
<l>Ende daer en bleeff altoes niet in:</l>
<l n="80">Nochtan en putte hi niet te min.</l>
<l>Des hadde die goede man quaet verdrach,</l>
<l>Dat hi hem alsoe putten sach,</l>
<l>Ende het niet en beschoot wat hi dede.</l>
<l>                Doe ghinc hi voert der derder stede.</l>
<l n="85">Daer vernam hi eer yet lanc</l>
<l>Hem tween, die enen zwaren planck</l>
<l>Hadden ghevaet ende mosten dreghen,</l>
<l>Ende hoer dinck was soe gheleghen,</l>
<l>Sy en mochtens nerghent legghen off.</l>
<l n="90">An horen weghe stont een hoff;</l>
<l>Wye daer in quam, die hadde vrede,</l>
<l>Oeck soe most hi rusten mede:</l>
<l>Dat hadden si te voren wel ghehoert;</l>
<l>Nochtan quamen si voer die poort</l>
<l n="95">Mitten planc al overdwers.</l>
<l>Die laste dede hem groten pers;</l>
<l>Mar si waren soe beraden,</l>
<l>Gheen en woude den anderen gaden</l>
<l>Ter poorten voeren in te gaen.</l>
<l n="100">Dus bleven si beyde buten staen,</l>
<l>Ende hoerre gheen en mochter in</l>
<l>Van allen desen drien den sin</l>
<l>Elck bysonderen exponeren,</l>
<l>Dat staet nu vast in mijn begheren.</l>
<l n="105">                Die Moer, die thout te gader droech,</l>
<l>Daer hem off quam dat onghevoech,</l>
<l>Dat is een sondich sondaer,</l>
<l>Die binnen enen langhen jair</l>
<l><pb n="44"/>Niet te biechte en is ghecomen</l>
<l n="110">Noch penitencie heeft anghenomen</l>
<l>Van sinen sonden, meer noch min,</l>
<l>Ende set al anders sinen sin</l>
<l>Dan totter biecht hem te reyden.</l>
<l>Hi wil noch een jaer beyden</l>
<l n="115">Ende dencket dan dat hi sal</l>
<l>Hem absolveren van al.</l>
<l>Soe beyt hi voertan totten derden,</l>
<l>Ende laet hem daer in soe verherden,</l>
<l>Dattet vierde comt in hant.</l>
<l n="120">Dus gadert hijt vaste in een bant</l>
<l>Van jaer te jaer ende latet hopen;</l>
<l>Die wech die wert hem onderlopen,</l>
<l>Dat hi sterft in sulker voer.</l>
<l>Soe blijft hi dan als die Moer,</l>
<l n="125">Die die sware borden las,</l>
<l>Dair hi by bedroghen was.</l>
<l>                Tander punt, verstaet wel dit</l>
<l>Vanden man die twater pit</l>
<l>Int vat, dat qualic was ghebonden,</l>
<l n="130">Dat sijnse die in hoeft zonden</l>
<l>Ligghen ende langhe sijn verwesen.</l>
<l>Wat si vasten, wat si lesen,</l>
<l>Tis te mael in hem verloren;</l>
<l>Want God en wilre niet off horen</l>
<l n="135">Voer der tijt, suldi verstaen,</l>
<l>Dat sy te biechte sijn ghegaen,</l>
<l>Ende hebben ontfanghen penitencie,</l>
<l>Ende mit goeder consciencie</l>
<l>Hebben berou vanden sonden,</l>
<l n="140">Ende voer den priester sijn ontbonden:</l>
<l>Dan alre eerst soe macht hem comen</l>
<l>Iet te baten ofte vromen</l>
<l>Dat sy doen ende dat sy deden.</l>
<l>Hebben si ghevast of oec ghebeden,</l>
<l n="145">Alle weldaet comt dan even,</l>
<l>Wanneer die sonden sijn vergheven.</l>
<l>                Die twee die den swaren planck</l>
<l>Mosten draghen sonder danck,</l>
<l>Als ic u hier te voren bediede,</l>
<l n="150">Dat sijn twee overmoedighe liedem</l>
<l>Die machtich sijn ende rijck van goede,</l>
<l>Ende mit swaren ovelmoede</l>
<l>Sijn begrepen onderlinghen,</l>
<l>Ende mit gheenrehande dinghen</l>
<l n="155">Connen comen tenighen pays.</l>
<l>Die sijn ten hoghen pallays</l>
<l>Wedergheseit dat hemelrijck,</l>
<l>Ende sijn wel der gheenre ghelijck,</l>
<l>Die den zwaren plancke droeghen;</l>
<l n="160">Ende hem niet en wilden voeghen</l>
<l>Malck mit anderen in te comen,</l>
<l>Dair sy rust hadden ghenomen,</l>
<l>Si en bleven thoren onghemaeck.</l>
<l>Die altoes leit op felle wraeck,</l>
<l n="165">Ende wil niet zoenen noch vergheven,</l>
<l>Is dat die wech om ewich leven?</l>
<l>Wat soude dan min off caritaet,</l>
<l>Die God selve tonser baet</l>
<l>Heeft ghetoecht soe menichfout,</l>
<l n="170">Doe sijn menscheit starff ant hout?</l>
<l>Hy vergaf, hi maecte soen,</l>
<l>Om dattet nodelic was te doen.</l>
<l>Twaer ons allen zeker noot,</l>
<l>Dat wy vreesden voerden doot</l>
<l n="175">Ende voer die langhe zerichede,</l>
<l>Die den nydighen sonder vrede</l>
<l>Was bereet van aenbeghin.</l>
<l>Elck versta den rechten sin</l>
<l>Van desen figuren, wat si houden.</l>
<l n="180">Off wy daer yet na werken wouden,</l>
<l>Waert niet grote rust op eerde?</l>
<l>Entat ewighe loon van hogher waerde</l>
<l>Gheeftmer off ten lesten tyden.</l>
<l>Dit grote ghewinan allen zyden</l>
<l n="185">Dit mocht een yghelic node ontberen;</l>
<l>Doch wes die luden niet en gheren,</l>
<l>Wat wilmen daer off veel ontdecken?</l>
<l>Wye den doven pijnst te wrecken</l>
<l>Mit sanghe off mit vedelspeel,</l>
<l n="190">Van beyden hoert hi even veel;</l>
<l>Weder men vedelt ofte singt,</l>
<l>Tgheluut hem cleyn in doren clingt,</l>
<l>Die willens doeff sijn voerden oren,</l>
<l>Als si die waerheit souden horen.</l>
<l n="195">Al en hoerden sise nymmermere,</l>
<l>Twaer der werlt een weynich zeer.</l>
<l>Wye gheen smaeck en vint in spise,</l>
<l>Die cock staet hem in crancken prise.</l>
<l>Wyen hat ende nijt opt herte leit,</l>
<l n="200">Watmen hem veel van minnen seit,</l>
<l><pb n="45"/>Tis hem al een wederwil.</l>
<l>Dus mocht een man veel liever stil</l>
<l>Sitten dan hi edel saet</l>
<l>Saeyede, daert niet op en gaet</l>
<l n="205">Doch die sayer die sal zaeyen,</l>
<l>Het mach hem qualiken al ontwayen;</l>
<l>Wye goet saet te zayen pliet,</l>
<l>Ymmer waster somwijls yet.</l>
</body>
</text>
<text>
<body><head type="comment">XXI. <hi rend="italic">Vanden doemsdaghe ende van sterven. </hi></head>
<l>                Die dichte connen ende vinden,</l>
<l>Die horen altoes gaern onbinden</l>
<l>Die woerden Goods entie scriftuer,</l>
<l>Omdat si gherechtich ende puer</l>
<l n="5">Ewelijck sel bliven staen.</l>
<l>Hemel ende aerde mach vergaen</l>
<l>Ende al datter binnen es,</l>
<l>Mer Goeds woert, sijt seker des,</l>
<l>Mach verganghen nymmermeer.</l>
<l n="10">Exempel ende rechte leer</l>
<l>Die machmen spreken sonder sonde;</l>
<l>Mar die doer penninghen off doer ponde</l>
<l>Ydel glori willen maken,</l>
<l>Entie quaetheit niet en laken,</l>
<l n="15">Al hebben si redelick verstaen,</l>
<l>Die moeten sulken loen ontfaen</l>
<l>Als horen wercken toebehoert.</l>
<l>Gherechte dichters bringhen voert</l>
<l>Dat wair is ende salich mede</l>
<l n="20">Te comen totter ewichede.</l>
<l>Voert wil ic u doen bekent</l>
<l>Wortel ende fondament,</l>
<l>Hoe dese materi wort ghesocht</l>
<l>Ende te Latine vortghebrocht,</l>
<l n="25">Entaer nae gheset in Duutschen tale.</l>
<l>Tquamen si twee tot enen male</l>
<l>Malc mit anderen in een kerck,</l>
<l>Een leeck dichter ende een clerck,</l>
<l>Tusschen vesper ende noen.</l>
<l n="30">Sy en hadden anders niet te doen,</l>
<l>Dan si van dichten ende van const</l>
<l>Spraken, entie clerc begonst</l>
<l>Goede boecken voert te legghen,</l>
<l>Ende hem tLatijn in Duutsche seggen</l>
<l n="35">Van drien veerssen, des sijt vroet,</l>
<l>Soe dattie leecke wel verstoet,</l>
<l>Dat si niet en moghen lieghen.</l>
<l>Scalcheit, smeken ende bedrieghen</l>
<l>Moeter offghesloten sijn.</l>
<l n="40">Elck verstae den rechten fijn.</l>
<l>Dese drie veersen sonderlinghen</l>
<l>Pleechtmen altoes gaern te singhen,</l>
<l>Als moghende heren hier verscheiden</l>
<l>Off hoghe rechters, teen van beyden,</l>
<l n="45">Off wise clercken of meesters goet.</l>
<l>Van desen drien bin ic vroet,</l>
<l>Wanneer enich laet sijn leven,</l>
<l>Soe wordense ghesonghen off opgheheven</l>
<l>Inder kercken byden lichame,</l>
<l n="50">Tot onser eer, tot onser vrame,</l>
<l>Op datter ander hoghe man</l>
<l>Exempel moghen nemen an.</l>
<l>Al sijn sy rijck ende wel gheboren,</l>
<l>Tsterven is hoer toebehoren.</l>
<l n="55">                Dese drie veersen, dair ic off waghe,</l>
<l>Roeren vanden doemsdaghe;</l>
<l>Mar dat respons vanden drien</l>
<l>Veersen machmen sien;</l>
<l>Dat is: Heer! maect mi vry</l>
<l n="60">Der ewigher doot, des bidde ic di;</l>
<l>Inden dach der yamerhede</l>
<l>Soe hout mi, Heer, in dinen vrede</l>
<l>Voerden wreden vyant fel,</l>
<l>Als hemel ende aerde beroeren sel;</l>
<l n="65">Want dien dach, staet toe ghescreven,</l>
<l>Hoe dan die quade sullen beven</l>
<l>Entie goeden loen ontfaen.</l>
<l>Die dag sal wesen sonder waen</l>
<l>Soe groot in sijn verbaren,</l>
<l n="70">Recht off hi waer van dusent jaren,</l>
<l>Als die oude vyant comt</l>
<l>Te wachten die daer werden verdoemt,</l>
<l><pb n="46"/>Opten kijff die dan gheschiet,</l>
<l>Ende hi sijn proy dan oversiet,</l>
<l n="75">Ghelijc den leewe sal hi dan laten,</l>
<l>Sere grymmende utermaten,</l>
<l>Om die zielen te verslinden,</l>
<l>Die an God gheen troest en vinden.</l>
<l>Dit eerste veers ten jongsten dach</l>
<l n="80">Willic bet bewisen nach</l>
<l>Ende verclaren int ghemien.</l>
<l>Toordel Goods sal dan gheschien</l>
<l>Inden daghe die ic meyne,</l>
<l>Ende wye daer comt van sonden reyne,</l>
<l n="85">Die wort den dach soe groet ghespelt</l>
<l>Van dusent jaren lanc ghetelt.</l>
<l>Hoe dat is off wesen sal</l>
<l>Dat willic nae bewisen al</l>
<l>Int anders veers ende doent bekennen,</l>
<l n="90">Soe datment claerlic mach verzinnen.</l>
<l>Die vyant oudt beduut soe vele</l>
<l>Als een oerspronc vanden spele,</l>
<l>Daer alle quaetheit, alle sonde</l>
<l>Eerst beghint uut sinen gronde.</l>
<l n="95">Sijn sy meerder, sijn si minder,</l>
<l>Hy hout die sonders al voer kinder,</l>
<l>Want si spruten inder tijt</l>
<l>Uut sinen wil, uut sinen vlijt.</l>
<l>Dus is hi alder sonden vader,</l>
<l n="100">Out van daghen ende quader</l>
<l>Dan doe hi vel om sijn hoveerde</l>
<l>Uten hemel doer die eerde</l>
<l>Inder hellen gront beneden.</l>
<l>                Nu heb ict eerste veers mit reden</l>
<l n="105">Besloten ende wilt laten bliven;</l>
<l>Mar wise meesters voert bescriven</l>
<l>Van desen daghe, dat hi sel</l>
<l>Den rechtveerdighen ghenoeghen wel,</l>
<l>Ende hem seer bitter sijn te lyden,</l>
<l n="110">Die onrecht doen in horen tyden;</l>
<l>Want meerre dach ende langher met</l>
<l>En wort van Gode nye gheset,</l>
<l>Alsons die wise meesters lesen,</l>
<l>Dan die selve dach sal wesen;</l>
<l n="115">Want den goeden is hi groet,</l>
<l>Ende die dan inder hellen schoet</l>
<l>Moeten varen, dien donct hi lanck</l>
<l>Van dusent jair den ommeganc.</l>
<l>Want swaerre pijn noch bitter zeer</l>
<l n="120">En connen si smaken nymmermeer</l>
<l>In der hellen gront te bouwen,</l>
<l>Dan sijn oerdel daer te scouwen,</l>
<l>Daer alle rechtveerdicheit in staet.</l>
<l>Ghi heren, ghi vrouwen, draecht den maet,</l>
<l n="125">Diemen u hier van hem bevelet,</l>
<l>So dattet cort noch lanc en schelet,</l>
<l>Als ghise weder bringhen moet</l>
<l>Voer hem, die alle maet is vroet;</l>
<l>Want alsmen mate om ommate leit,</l>
<l n="130">Dat is een kenlic onderscheit.</l>
<l>By mate meetmen gherechtichede,</l>
<l>Mar ommat en heeft ghene stede</l>
<l>Dan inder hellen gront te sincken.</l>
<l>Ghi heren, ghi vrouwen, wilt dit bedincken</l>
<l n="135">Hoe langhe, hoe breet ghi meten sult,</l>
<l>Datter niet bi uwer schult</l>
<l>Ghemeten wort el dan recht.</l>
<l>Hebdi enen schalken knecht,</l>
<l>Diet volc mit onrecht zeer bescheert,</l>
<l n="140">Ende ghi dan mede der baten gheert,</l>
<l>Ende laet hem daer om dienre bliven,</l>
<l>Tonrecht sal an u becliven:</l>
<l>Men macht op nyemant anders wisen.</l>
<l>Al hoert ghi hier u leven prisen</l>
<l n="145">Vanden sulken om tgheniet,</l>
<l>Tis altemale een cranck bediet,</l>
<l>Ten sal u vromen niet twee cave.</l>
<l>Als alle menschen uut den grave</l>
<l>Moeten rysen op die monde,</l>
<l n="150">Ju duer juweel, ju schat van goude</l>
<l>En sal u dan niet moghen baten:</l>
<l>U hoecheit is hier al ghelaten.</l>
<l>Wat helpt dan dyaleticum?</l>
<l>Die procurerers sijn al stom,</l>
<l n="155">Die hier studium leren langhe;</l>
<l>Nauwe subtijlheit, nauwe ganghe,</l>
<l>Diemen hier gaet mit schonen glosen</l>
<l>Byden rechte voerden bosen,</l>
<l>Om onrecht te rechte bringhen.</l>
<l n="160">Daer en helpt gheen nauwe dinghen</l>
<l>Om sentencie tappelleren</l>
<l>Off vorder enich hoff te gheren,</l>
<l>Alsmen hier ter werlt vint.</l>
<l>Gramatica en helpet twint,</l>
<l n="165">Die grote const, die menighe pade,</l>
<l>Die dair ingaen mit wisen rade,</l>
<l>En sal hem vromen niet een caff.</l>
<l>Oeck watmen hier dan taelmans gaf</l>
<l><pb n="47"/>Om schone woirden, diese lienen,</l>
<l n="170">Si en connen daer niet veel verdienen;</l>
<l>Des paeus macht ende des keysers mede</l>
<l>En proeven dan gheen waerdichede;</l>
<l>Hoer spel is uut, tis al volendt.</l>
<l>Schone claghen, argument,</l>
<l n="175">Diene sullen dan niet veel bedieden;</l>
<l>Hoir hoghe raden, hoir meisnieden</l>
<l>Tis al ghescheiden elck by hem;</l>
<l>Mer die sijn cruus tot Jherusalem</l>
<l>Voerden sondaer woude draghen,</l>
<l n="180">Die mach dair berechten ende vraghen.</l>
<l>Heb ghi sijn lichaem wel ghenomen,</l>
<l>Dat mach u baten ende vromen</l>
<l>Entaer gheleiden opten pat;</l>
<l>Want hi is teerghelt ende schat,</l>
<l n="185">Daer alle schat uut comt ghevloten.</l>
<l>Nu is tander veers besloten.</l>
<l>                Dat derde veers luut in doeren,</l>
<l>Datmen die aerde vermaent te horen,</l>
<l>Die diepe zee al dair bineven,</l>
<l n="190">Ende alle die onder die zonne leven:</l>
<l>Der werlt schoenheit ende glori,</l>
<l>Hoe vast si staet in onse memori,</l>
<l>Want wy dencken optie tyden,</l>
<l>Ende thants daer nae sien wise gliden</l>
<l n="195">Ende verganghen al te stove,</l>
<l>Al staet sy hierin smenschen love,</l>
<l>Die wijl hi rijst ende clymmet hoghe.</l>
<l>Int opslach van enen oghe</l>
<l>Wort hi quijt lijf ende guet;</l>
<l n="200">Die doet beneemt hem mitter spoet.</l>
<l>Die aertsche dinghen al ghemien</l>
<l>Betughent selve, als wy besien,</l>
<l>Dat si ghenen tijt en duren</l>
<l>Anders dan van uren tot uren.</l>
<l n="205">Sijn wy staphans wel ghesont,</l>
<l>Wy worden zieck in corter stont,</l>
<l>Ende worden wy zieck, wy sterven thant:</l>
<l>Dat is den wisen wel bekant;</l>
<l>Want alle materien, die wy spellen,</l>
<l n="210">Der aerdscher dinghen machmen tellen</l>
<l>Verganckelijc ghelijc den yse,</l>
<l>Dat voer der sonnen in gheenre wise</l>
<l>En can gheduren, ten versmelt.</l>
<l>Dus is alle dinc ghestelt,</l>
<l n="215">Watter werlt toe behoert,</l>
<l>Verganclijc altoes voert!</l>
<l>Want alst ons schijnt alrenaest,</l>
<l>Soe comt die doot mit groter haest</l>
<l>Onvoersien, het is hoer aert,</l>
<l n="220">Diet al verslint ende vertaert.</l>
<l>Grote gheslachten, groetheit van maghen,</l>
<l>Die ons ter werlt wel behaghen,</l>
<l>Die en moghen nyemant gheven lijff</l>
<l>Vorder dan die doot den kijff</l>
<l n="225">Op ons beghint, des zeker sijt;</l>
<l>Want wair hi comt, hi wint den strijt.</l>
<l>Scoenheit ende cracht van leden</l>
<l>Die en moghen nyemant hier bevreden</l>
<l>Voer die doot off doen ontganghen</l>
<l n="230">Men mach oec nyemant tlijff verlangen</l>
<l>Mit groter sameninghe van goude,</l>
<l>Diemen noch wel vinden soude,</l>
<l>Waert een seker toeverlaet.</l>
<l>Grote coninclike staet</l>
<l n="235">Mach hem selven niet beschermen:</l>
<l>Die doot en acht op nyemants karmen.</l>
<l>Visieringhe der gokelaren,</l>
<l>Die dinghen te voeren openbaren,</l>
<l>Ende spreken: dus off soe salt sijn;</l>
<l n="240">Consten van astronimijn,</l>
<l>Die dander luden alhier versnellen,</l>
<l>Sy en moghen desen strijt niet vellen</l>
<l>Of vrede maken voer den doot,</l>
<l>Vorder dan die tijt gheboot.</l>
<l n="245">Dit moghen wy menichsins oerkonden</l>
<l>Mitter scriften, wilment gronden.</l>
<l>Waer sijn si starc, waer sijn si rijc,</l>
<l>Waer sijn si machtich des ghelijc,</l>
<l>Waer sijn si die die consten seven</l>
<l n="250">Hier ter werlt ye bescreven,</l>
<l>Als Plato ende Porphirius?</l>
<l>Van desen tween lestmen dus,</l>
<l>Datsi wise meesters waren</l>
<l>Van groten consten te openbaren,</l>
<l n="255">Want elck die screeff in sijn partye</l>
<l>Menich wijsheit ende cleergie,</l>
<l>Die te voeren niet en was,</l>
<l>Eermen hoer goede boecken las,</l>
<l>Die sy dichten ende vonden.</l>
<l n="260">Waer sijn sy nu tot desen stonden,</l>
<l>Dair al die const in was verschenen?</l>
<l>Al doer, al voert, sy mosten henen:</l>
<l>Die grote consten van hem beyden</l>
<l>Die en mochtent vreden och bescheiden,</l>
<l n="265"><pb n="48"/> Sine worden mitter doot versleghen.</l>
<l>Sampson was die starcste deghen,</l>
<l>Dairmen off leest in die scriftuer,</l>
<l>Die doot die wort sijn naghebuer,</l>
<l>Ende wan hem off lijff ende cracht.</l>
<l n="270">Darius was wel gheacht</l>
<l>In sinen tyden hier op eerde,</l>
<l>In eeren ende in groter waerde;</l>
<l>Hi hadde rijcheit menigherhande,</l>
<l>Gout, sulver, brede lande,</l>
<l n="275">Een conincrijck van hoghen doen;</l>
<l>Al was hi machtich ende coen,</l>
<l>Ten mocht hem baten niet en hoy,</l>
<l>Die doot die nam hem al den proy,</l>
<l>Lijff, goet ende conincrijck.</l>
<l n="280">Alexander des ghelijck,</l>
<l>Die nyemant mochte wederstaen,</l>
<l>Die doot die quam ende deden saen</l>
<l>Alle sijn hoecheit hier teschoeren,</l>
<l>Hem bleeff enen huus mit nauwen doeren,</l>
<l n="285">Daer hi in wonen most allien.</l>
<l>Al was hi machtich ende ontsien,</l>
<l>Alexander die grote heer,</l>
<l>Die doot en spaerden min noch meer</l>
<l>Vorder dan sijn tijt verdroech:</l>
<l n="290">Hy en acht op nyemants onghevoech.</l>
<l>Socrates const, sijn sterke sin</l>
<l>En mocht hem baten meer noch min,</l>
<l>Ende allent dat hy ye bescreeff,</l>
<l>Het was een dinck dat nae hem bleeff,</l>
<l n="295">Mar stontet onlang tsinen ghebruken,</l>
<l>Die doot dede hem sijn oghen luken,</l>
<l>Ende brochten totten aertschen slycke,</l>
<l>Dien wisen meester van logycke</l>
<l>Aristotiles, die wist</l>
<l n="300">Alder naturen list,</l>
<l>Beyde boven ende beneden,</l>
<l>Ende waer die meesters ye om streden,</l>
<l>Dat twisken beyden stont in dwael,</l>
<l>Dat bescheide hi alte mael</l>
<l n="305">Mit goeder reden dus off soe,</l>
<l>Dats die meesters waren vroe,</l>
<l>Daer hi onder hadde ghedient,</l>
<l>Ende spraken tot hem: "Lieve vrient,</l>
<l>U const is waert dat wy u minnen."</l>
<l n="310">Doe sijn middel nae tbeghinnen</l>
<l>Opt alre hoochste was gheresen,</l>
<l>Doe quam die doet, het moste wesen,</l>
<l>Ende dede hem hier sijn lach betalen.</l>
<l>Wat wilment cort off lanc verhalen?</l>
<l n="315">Al die heren, die ic telle,</l>
<l>Die waren mitter werlt gheselle</l>
<l>In starcheden, in groter const,</l>
<l>Int rijchdoem, in menigher gonst,</l>
<l>In mogenthede van bedwanghe,</l>
<l n="320">Hoer tijt was cort ende seer onlanghe.</l>
<l>Hoe hoghen staet men van hem leest,</l>
<l>Men seit aldus: "Hier hebsi gheweest</l>
<l>Ende sijn mit haesten overleden</l>
<l>Den rechten wech der sterflichede,</l>
<l n="325">Corter dan een oech opslach."</l>
<l>Ende offer nyemant gheen verdrach</l>
<l>Voer die doet en can gheburen,</l>
<l>Wat sellen dan dese hoghe muren</l>
<l>Mit diepen graften om begraven?</l>
<l n="330">Die doot comt wel binnen der haven,</l>
<l>Hoe vast wy hier onse palen sluten,</l>
<l>Machse nyemant weren buten,</l>
<l>Soe bidden wy den hoochsten Heer,</l>
<l>Die ewelijc ende ymmermeer</l>
<l n="335">Mitten goeden sel regneren,</l>
<l>Dat hi ons sende alsulc begheren,</l>
<l>Dat wy Hem te dienste bliven</l>
<l>Entie sonden soe verdriven,</l>
<l>Dat wy niet ewelijck en sterven.</l>
<l n="340">Ay Heer! nu helpt ons daer verwerven</l>
<l>Doer dijn grote ontfarmherticheit,</l>
<l>Inden daghe als is voerseit,</l>
<l>Dat ghi die quade sult berechten,</l>
<l>Ende onghelijck ghelycke slechten,</l>
<l n="345">Ende hemel ende aerde sult beroeren,</l>
<l>Soe wilt ons, Heer, dan mede voeren</l>
<l>In u hemelrijc hier boven,</l>
<l>Daer die enghelen Gode loven</l>
<l>Ewelijc ende sonder ghetal:</l>
<l n="350">Nu spreect Amen over al.</l>
</body>
</text>
<text>
<body><head type="comment"><pb n="49"/> XXII. <hi rend="italic">Vanden goeden ridder. </hi></head>
<l>                Heren ende goede vrouwen</l>
<l>Selmen te dienste staen in trouwen,</l>
<l>Een yghelic van des hi can,</l>
<l>Op datten God der eren an,</l>
<l n="5">Datmen te dienste wil ontfaen.</l>
<l>Oeck selmen te dienste staen</l>
<l>Sonderlinghe den hoochsten Heer;</l>
<l>Dat is der alre wijste leer,</l>
<l>Diemen yemant leren mach.</l>
<l n="10">Hoe menich jair, hoe menighen dach</l>
<l>Dat wy hier mit vroechden leven,</l>
<l>Tis al ghelient ende niet ghegheven</l>
<l>Als verganclike dinck.</l>
<l>Mar wye den hemelschen coninc</l>
<l n="15">Te dienste staet, sijn loen is groet:</l>
<l>Die ghift tleven sonder doot;</l>
<l>Hy ghift rijcheit ende ghewin,</l>
<l>Nochtan en heeft hi niet te min:</l>
<l>Sijnre gaven is gheen ghetal.</l>
<l n="20">Hy voet die mene werlt al:</l>
<l>Wat hi ghift off heeft ghegeven,</l>
<l>Hem is nochtan meer ghebleven.</l>
<l>Dat is een heer van hogher waerde.</l>
<l>Ander heren hier op eerde,</l>
<l n="25">Keyser, coninghen, hertoghen, graven,</l>
<l>Die lonen wel van hoir haven,</l>
<l>Ende wye hem trouweliken dient,</l>
<l>Sijn naem, sijn loff dat wort versient</l>
<l>In eren om te comen voert.</l>
<l n="30">Ghi hebt van menighen man ghehoert,</l>
<l>Die byder goeden gonst van heren</l>
<l>Dicke quam tot groten eren,</l>
<l>Dat latic staen, dat willic prisen;</l>
<l>Mar hoe wy hier ter werlt risen</l>
<l n="35">In wille off in voerspoede,</l>
<l>Naem ons God niet in sijn hoede,</l>
<l>Soe waer al onse dinghen niet.</l>
<l>Het is menichwerven gheschiet,</l>
<l>Die gheen die Gode niet en ontsaghen,</l>
<l n="40">Dat hem misvel in horen daghen,</l>
<l>Ende worden sonderling gheplaecht.</l>
<l>Al ist dat God een wijl verdraecht</l>
<l>Ende laet veel onghelijcs gheschien,</l>
<l>Int lest soe wreect hijt onvoersien,</l>
<l n="45">Mit dat hi henghenisse gheeft</l>
<l>Die gheen, die qualijck heeft gheleeft,</l>
<l>Dat hi onvoersienlic sterft.</l>
<l>Sulck wort levens lijffs verderft</l>
<l>Mitter gychte, mitter artycke;</l>
<l n="50">Sulc wort arm, al was hi rycke,</l>
<l>Sulck verdorret daer hi gaet,</l>
<l>Sulck die popelcye slaet.</l>
<l>Die wrake Goeds is menichfout;</l>
<l>Mer veel ist onser sonden schout.</l>
<l n="55">Deden wy als wy billicx souden,</l>
<l>God is goet te vriende te houden;</l>
<l>Ende als God den mensche mit plaghen roert,</l>
<l>Soe wort hi bedevaert ghevoert,</l>
<l>Off men haelt hem meesters by.</l>
<l n="60">Karmen, claghen is hoer cry;</l>
<l>Ende alsmen hem ghehelpen niet en can,</l>
<l>Soe wort God gheroepen an;</l>
<l>Mar inder weelde daer te voren,</l>
<l>Soe worter dicke by ghesworen:</l>
<l n="65">Dat is tghebet datmen hem doet.</l>
<l>                Ic heb van enen ridder guet</l>
<l>Des ghelycke horen lesen,</l>
<l>Die also manlic plach te wesen,</l>
<l>Datten een coninc hoech gheboren</l>
<l n="70">Tot sinen ridder hadde vercoren;</l>
<l>Hy gaf hem cleder ende onthout,</l>
<l>Om dat hi vroem was ende stout.</l>
<l>Waerwaert dat hi hene reet,</l>
<l>Hadde die coninc vyanden wreet,</l>
<l n="75">Daer plach hi manlic op te riden</l>
<l>Ende mitten voersten veel te striden,</l>
<l>Soe dat hi menighen prijs verdiende</l>
<l>Onder vyanden ende onder vriende.</l>
<l>Een yghelijc die gaff hem loff,</l>
<l n="80">Mar God en dancte hi niet daer off</l>
<l>Der eeren, diemen hem dicke boot.</l>
<l>Daer nae creech hi wederstoet,</l>
<l>Datten God mit ziecten vande</l>
<l>Beyde an voeten ende an hande.</l>
<l n="85">Ende maecte hem alle sijn leden lam;</l>
<l>Ende alset voerden coninc quam,</l>
<l>Hoet mitten ridder was gheleghen,</l>
<l>Doe dede hi als vrienden pleghen,</l>
<l>Ende hi sprac uut rechter lieve:</l>
<l n="90">"Seint ons boden, seint ons brieve</l>
<l>Om meesters die hem wel verstaen,"</l>
<l>Des conincs wille wort ghedaen;</l>
<l>Men haelder meesters twee off drie,</l>
<l>Ende als te hove quamen die,</l>
<l n="95"><pb n="50"/> Si spraken troestelike woerde,</l>
<l>Die die ridder gaerne hoerde.</l>
<l>Wye mit ziecten is bevanghen,</l>
<l>Op goeden troest mach hem verlanghen:</l>
<l>Dat ghift nature, tis oec waer.</l>
<l n="100">Ander meesters quamen daer</l>
<l>Soe veel, dat sy ten lesten saghen,</l>
<l>Wat hoir conste mochte draghen.</l>
<l>Hoe subtilijc dat si wrochten,</l>
<l>Men seit ons dat si niet en mochten</l>
<l n="105">Den goeden ridder helpen yet.</l>
<l>Om datten God castien liet,</l>
<l>Soe wilder God beganghen mede,</l>
<l>Die wistet waer om dat hijt dede.</l>
<l>Die meesters spraken al te samen,</l>
<l n="110">Ende keerden weder als sy quamen:</l>
<l>Hoerre gheen en wiste raet.</l>
<l>Menich droeflijck ghelaet</l>
<l>Mochtmen anden ridder schouwen</l>
<l>Mit wenen ende mit groten rouwen.</l>
<l n="115">Doe die meesters van hem toghen</l>
<l>Bleef hi recht in sulken hoghen,</l>
<l>Als die nymmermeer ghesont</l>
<l>En waende werden tot gheenre stont.</l>
<l>Den coninc was lede der dinck;</l>
<l n="120">Ten goeden ridder dat hi ghinck</l>
<l>Om te coelen sinen moet,</l>
<l>Ende oerlof an den ridder goet</l>
<l>Te nemen aldair ymmermeer.</l>
<l>Die ridder sprac: "Heer coninc, heer,</l>
<l n="125">Wat meester sal mi helpen nu?"</l>
<l>- "Twaren, heer, dat seg ic u:</l>
<l>Die hulpe coemt an God alleen,</l>
<l>Ende anders en hebdi meester gheen,</l>
<l>Die u troesten mach ende raden.</l>
<l n="130">Roept an hem, hi is vol ghenaden."</l>
<l>Die ridder sprac: "Dats goede reden,</l>
<l>Sel ic God nu aenbeden</l>
<l>Mi te helpen als een vrient?</l>
<l>Ic en heb hem nye ghedient</l>
<l n="135">Mit aelmissen of in knyeghebede,</l>
<l>Wat woudic dat hi doer mi dede?"</l>
<l>Die coninc sprac: "Soe dient hem nach,</l>
<l>Dats beste dat ic u raden mach."</l>
<l>Mit deser talen wast ghenoech.</l>
<l n="140">Die coninc sach sijn onghevoech</l>
<l>Anden ridder, die hi minde</l>
<l>Boven alle sijn ghesinde.</l>
<l>Die coninc ghinc, die ridder bleeff,</l>
<l>Dair hi grote rouwe dreeff;</l>
<l n="145">Mar hi ghinc den rechten ganck.</l>
<l>Doet al an Gode was belanc,</l>
<l>Doe sprack hi: "God, almachtich vader,</l>
<l>An u staet nu mijn troost algader.</l>
<l>Nu helpt mi doch doer sijn oetmoet,</l>
<l n="150">Die doer ons storte sijn heilich bloet,</l>
<l>Ende om die moeder diene soeghede,</l>
<l>Die edel fonteyn die nye verdroghede,</l>
<l>Sine bleef altoes ghenaden vol.</l>
<l>Och! hoe was ic soe dol,</l>
<l n="155">Dat ic Gode niet eer en diende</l>
<l>Ende sijn moeder hilt te vriende!"</l>
<l>Soe langhe bat hi ende riep,</l>
<l>Dat God verhenghede dat hi sliep,</l>
<l>Ende inden slape wort hi ghesont.</l>
<l n="160">Dat was alden ghenen cont,</l>
<l>Diene saghen inder noot;</l>
<l>Het docht den luden wonder groot,</l>
<l>Diet hoerden segghen off diet saghen</l>
<l>Dat bitter wee, dat grote claghen,</l>
<l n="165">Dat die ridder openbaerde</l>
<l>Eer hi troest an God begaerde,</l>
<l>Die meester is van hoghen prise.</l>
<l>Dit machmen sien in menigher wise;</l>
<l>Wye dat troest an hem begheren,</l>
<l n="170">Hi can wel sachte visiteren,</l>
<l>Opdat wy yet volheerden moghen.</l>
<l>Nye en bleeffer mensch bedroghen,</l>
<l>Die sijn hope hilt an God;</l>
<l>Hi is sloetel ende slot</l>
<l n="175">Enter salicheiden schrijn;</l>
<l>Mar doch hi wil ghebeden sijn.</l>
<l>Die niet en bidt om salicheit,</l>
<l>Graci is hem onbereyt.</l>
<l>Wye sijn lyden can volherden,</l>
<l n="180">Hem sal rycken loon ghewaerden:</l>
<l>God volherde self sijn lyden,</l>
<l>Om ons allen te verbliden.</l>
<l>Nu willen wy al in weelden rysen,</l>
<l>God vergheten, tlichaem spisen;</l>
<l n="185">Ende als wy Goede te verre ontgaen,</l>
<l>Soe sent hi ons een lyden aen.</l>
<l><pb n="51"/>Wantmen in lyden God bekent,</l>
<l>Soe wort ons lyden toeghesent;</l>
<l>Ende wye verduldeliken lijdt,</l>
<l n="190">Hi mach hopen al sijn tijt,</l>
<l>Al ist den lichaem een groet hinder,</l>
<l>God die loentet hier off ghinder.</l>
<l>Wye van Gode wort gheloent,</l>
<l>Die wort rijck ende onghehoent.</l>
<l n="195">                Als die ridder was ghenesen,</l>
<l>Die coninc sprac: "Nu suldi wesen</l>
<l>Wat ghi wilt in minen dienst."</l>
<l>- "Heer, soe wille kiesen tsienst,"</l>
<l>Antwoerde die ridder optie stede.</l>
<l n="200">"Allent, dat ic ye ghedede</l>
<l>Doer u noch doer der werlt eer,</l>
<l>En mocht mi helpen min noch meer,</l>
<l>Noch al u meesters vanden rycke,</l>
<l>Eer ic God oetmoedelycke</l>
<l n="205">Bad mit goeder herten reyn,</l>
<l>Die ghenas mi cort alleyn:</l>
<l>Als ghi wel siet, tis ghedaen.</l>
<l>Ic heb die boete van Hem ontfaen,</l>
<l>Nu wil ic hem te dienste bliven,</l>
<l n="210">Die dus varinc mach verdriven</l>
<l>Siecte, pijn ende ongheval:</l>
<l>Hi is die mi wel troesten sal;</l>
<l>Ic wil hem dienen al mijn leven."</l>
<l>Die ridder die ghinc hem begheven</l>
<l n="215">Uter werlt in een oerde,</l>
<l>Dair hi luttel anders hoerde</l>
<l>Dan God te dienen ende te minnen.</l>
<l>Die coninc die ghinc oeck versinnen</l>
<l>Twonder dat hi hadde ghesien;</l>
<l n="220">Hi wort vervaert, ende achter dien</l>
<l>Sone dedi anders niet dan recht.</l>
<l>Heren, vrouwen, ridderen, knecht,</l>
<l>In wat staet ghi sijt gheresen,</l>
<l>Ghi sult altoes gherechtich wesen</l>
<l n="225">Ende ontsien den hoghen man,</l>
<l>Die aldus slaen ende salven can.</l>
<l>Der heren dienres menic met,</l>
<l>Ende wye dat hem te dienen set,</l>
<l>Die sal ghetrouweliken dienen</l>
<l n="230">Ende dat mit goeder herten mienen;</l>
<l>Want watter herten is contraer,</l>
<l>Die dienst wort elken mensch te zwaer.</l>
<l>Oeck wyen ghi dient in uwen daghen,</l>
<l>Ghi moecht wel God int herte draghen.</l>
<l n="235">God die weet die meninghe wel,</l>
<l>Daer hi dat loen off gheven sel.</l>
<l>Men mach niet al den ridder slachten:</l>
<l>Dan wy ons voer misdoen wachten.</l>
<l>Woude al tfolc in oerden varen,</l>
<l n="240">Wye soude dan die werlt ghenaren?</l>
</body>
</text>
<text>
<body><head type="comment">XXIII. <hi rend="italic">Vander wankelre brugghen. </hi></head>
<l>                Op een rivier quam ic ghegaen,</l>
<l>Dair bloemen stonden scoen ontdaen,</l>
<l>Int beghinsel vander Meye;</l>
<l>Ende ander vruchten menigherleye</l>
<l n="5">Waren versieret over al.</l>
<l>Die voghelkijns dreven groet ghescal</l>
<l>Mit soeten sanghe menighertieren;</l>
<l>Die vissche zwam inder rivieren.</l>
<l>Elc was zonderling verhoecht</l>
<l n="10">Overmits der Meyen doecht,</l>
<l>Dat si verstroyt wel menich vrucht;</l>
<l>Die voghelen boven inder lucht,</l>
<l>Die visschen mede byden gronde.</l>
<l>Hi waer wijs diet al verstonde,</l>
<l n="15">Hoe menighe doecht die Mey heeft in;</l>
<l>Want si verstroyt wel droeven sin,</l>
<l>Daer hi wandelt int ghedocht.</l>
<l>Hier om soe quam ic ende socht</l>
<l>Desen rivier schoen ende claer.</l>
<l n="20">Van sorghen was ic wat in vaer;</l>
<l>Mer ic docht ten selven tyden,</l>
<l>Dattie voghelkijns hem verbliden</l>
<l>Als die Meye comt an hant,</l>
<l>Ende legghen off der sorghen bant,</l>
<l n="25"><pb n="52"/> Die des winters sijn bedwonghen.</l>
<l>Wanttie voghelkijns dair songhen,</l>
<l>Soe lietic oeck die sorghen dalen,</l>
<l>Ende hoerde nader nachtegalen,</l>
<l>Die schone sanc op enen boem.</l>
<l n="30">In dese rivier soe ghinc een stroem,</l>
<l>Die stranghe was entaer toe diep.</l>
<l>Mi docht dat een joncfrouwe riep</l>
<l>Over twater, dat ic soude</l>
<l>Tot hoir comen off ic woude.</l>
<l n="35">Als ict hoerde, ic keerde mi omme:</l>
<l>"Joncfrou, ghi spreket als die domme,</l>
<l>Ic heb u reden wel vernomen.</l>
<l>Hoe soudmen tot u overcomen?</l>
<l>Hier en is brugghe noch schepelkijn."</l>
<l n="40">Als dit verhoerde die joncfrou fijn,</l>
<l>Soe leydsi mi een brugghe voren,</l>
<l>Wel ghemaect mit vasten schoren</l>
<l>Ende mit stilen, als mi docht.</l>
<l>Doe peynsde ic veel hoet wesen mocht,</l>
<l n="45">Aldair ic stont op die riviere,</l>
<l>Waen dese brugghe quam soe schier:</l>
<l>Daer moet wat anders wesen by.</l>
<l>Die vrouwe sprac: "Hebt ghenen twy,</l>
<l>Ghi gaeter over sonder wanck.</l>
<l n="50">Dit fondament en is niet cranck</l>
<l>Van deser brugghen, die ghi siet."</l>
<l>Ende als ic hoirde ende bediet,</l>
<l>Ic ghinc tot hoer mit groten vlijt.</l>
<l>Die joncfrou seyde in corter tijt</l>
<l n="55">Horen sin, ende ic ghinc weder</l>
<l>Mit groten anxt den brugghe neder,</l>
<l>Want my twivelde utermaten,</l>
<l>Doe si int eynde soude laten</l>
<l>Mi in doghen, als sy dede.</l>
<l n="60">Hier was ic dicke in twifel mede,</l>
<l>Want ic hoer hert niet wel en kende,</l>
<l>Ende als die brugghe quam ten eynde</l>
<l>Ende ic al over was gheleden,</l>
<l>Doe sach ic boven ende beneden</l>
<l n="65">Off die brugge yet vaste stont</l>
<l>Mit horen stilen op die gront,</l>
<l>Al dair ic dicwijl over ghinc.</l>
<l>Sy minnede mi voer alle dinck,</l>
<l>Als si toghede in haer ghelaet.</l>
<l n="70">Nu siet dat ghijt terechte verstaet,</l>
<l>Hoe ic int eynde wort ghehoont.</l>
<l>Ic hadde die joncfrou hoghe ghecroent,</l>
<l>Die desen brug al voir mi leyde;</l>
<l>Sint lietse mit onbescheyde</l>
<l n="75">Mi int water nederzincken,</l>
<l>Dat ic te voeren wel plach te dincken,</l>
<l>Al hoede ic mi een deel te spade.</l>
<l>Wye dicke claecht, die heeft die schade:</l>
<l>Dat vintmen dicke wel int lest.</l>
<l n="80">Ic hadde die joncfrou hoghe ghevest</l>
<l>In mijn hert ter goeder wise;</l>
<l>Nu setticse weder uten prise:</l>
<l>Dat doet mi seker wel die noot;</l>
<l>Want alden dienst, die si mi boet,</l>
<l n="85">Dat was int eynde mer een caf.</l>
<l>Si stiet mi vander brugghen aff,</l>
<l>So dat ic most int water vallen.</l>
<l>Ic wilt nu segghen voer u allen,</l>
<l>Waer off die brugghe was ghemaect,</l>
<l n="90">Die ic gheprijst heb ende ghelaect:</l>
<l>Van woerden, die si mit horen monde</l>
<l>Tot mi sprac tot menigher stonde:</l>
<l>Die vant ic sint alle gader loghen,</l>
<l>Daer menich mensch om blijft bedroghen,</l>
<l n="95">Die veel wil loven datmen seit.</l>
<l>Nochtan isser onderscheit</l>
<l>Inden mensch, dat weet ic wel,</l>
<l>Wiemen doecht gheloven sel.</l>
<l>Mochtmen den quaden dair off cloven,</l>
<l n="100">Men soude den gueden wel gheloven,</l>
<l>Die ymmer houden dat si spreken.</l>
<l>Die brug en can niet rede tebreken,</l>
<l>Wanttie gront es ymmer vast:</l>
<l>Hi mach wel draghen swaren last.</l>
<l n="105">Twater, dair ic eerst op quam,</l>
<l>Dat was een hert, offt droech een lam,</l>
<l>Naden woerden die ic verstoet,</l>
<l>Dat dieper lach dan enen vloet,</l>
<l>Dat selden ebbet op die gront.</l>
<l n="110">Hoer hert en was niet als die mont:</l>
<l>Dat dede mi vallen in die vlyet.</l>
<l>Dus was die brugghe ende anders niet</l>
<l>Mit schonen woerden overdect.</l>
<l>Die anders mitten monde sprect</l>
<l n="115">Dan sijn herte mient van binnen,</l>
<l>Dat is een brugghe, wildijt voersinnen,</l>
<l>Die niet seer en staet te loven;</l>
<l>Want schone woerden leggen boven</l>
<l>Ende therte diep dair onder:</l>
<l n="120">Hier om wast te minder wonder,</l>
<l><pb n="53"/>Dat ic my liet aldus verdoeren.</l>
<l>Die joncfrou was te voeren</l>
<l>Mit anderen saken soe beladen,</l>
<l>Sine conde mi niet wel beraden:</l>
<l n="125">Daer om misdede si veel te meer,</l>
<l>Dat si mi brocht in sulken keer,</l>
<l>Dat icse minde sonder veynsen.</l>
<l>Hier omme suldi alle peynsen,</l>
<l>Dat ghi maect een vaste brugge,</l>
<l n="130">Sone valter nyemant after rugge</l>
<l>In dat water, als ic dede.</l>
<l>Men vintse noch te menigher stede,</l>
<l>Die wanckel bruggen maken connen;</l>
<l>Hier om heb ic dit dicht begonnen,</l>
<l n="135">Dat elcman hoede, waer hi mach,</l>
<l>Voer sulken brugghe als voir mi lach,</l>
<l>Die dus lusteliken scheen,</l>
<l>Ende souder perse brac ontween,</l>
<l>Des ic mi luttel hadde vermoet.</l>
<l n="140">Hi is wijs die hem te tide hoet,</l>
<l>Dat seit Willem van Hilgaersberghe;</l>
<l>Dies niet en doet, hi comt in sorghe</l>
<l>Menichwerven, eer hijt weet,</l>
<l>Al ist hem nader schaden leet.</l>
</body>
</text>
<text>
<body><head type="comment">XXIV. <hi rend="italic">Vanden serpent. </hi></head>
<l>                Een dichter die te dichten pliet,</l>
<l>Die pijnt hem gaerne te vinden yet</l>
<l>Dat den luden inden oren</l>
<l>Wat ghenoechte brenct te voren,</l>
<l n="5">Ende int verstaen oeck wijsheit mede;</l>
<l>Want gherechte dichters zeede</l>
<l>Dat is, die waerheit bringhen voert.</l>
<l>Dichters waren wel ghehoert</l>
<l>Die wijl datmen die waerheit minde;</l>
<l n="10">Ende waermen doe een dichter kinde,</l>
<l>Hy wort geeert, hi wort ghepresen,</l>
<l>Sijn naem ghespreet, sijn lof gheresen.</l>
<l>Mocht den dichters dat gheschien,</l>
<l>Sy souden noch wel dichtens plien,</l>
<l n="15">Die nu zwighen ende loven,</l>
<l>Ende laten schalc mit schalken hoven.</l>
<l>Wat sy dichten, wat si maken,</l>
<l>Die die quaetheit willen laken</l>
<l>Entie waerheit openbaren,</l>
<l n="20">Die striken wel op dove snaren.</l>
<l>Doch men sel den dommen leren</l>
<l>Waer te spreken voerden heren.</l>
<l>Dat waer zeker goet ghedaen,</l>
<l>Woudent die heren wel verstaen,</l>
<l n="25">Als ic hope dat si doen.</l>
<l>Hierop willic wesen coen</l>
<l>Ende spreken twair na mijn vermogen.</l>
<l>Hi heeft hem selven zere bedroeghen,</l>
<l>Wye dat goet mit quaden ghelt,</l>
<l n="30">Al ist menichwerff voerspelt</l>
<l>Ende ghesien al daert gheschiede.</l>
<l>Tweten oock wel ander liede,</l>
<l>Dat sy dick hem selven honen,</l>
<l>Wye dat goet mit quaden lonen.</l>
<l n="35">Elc mensch isser node by,</l>
<l>Dan die hoer ghelijcke sy:</l>
<l>Men kent den quaden byden quaden,</l>
<l>Omdatse ghelijcke sijn van daden.</l>
<l>Die goede en macher niet op tyden,</l>
<l n="40">Dat hi den quaden vint in lyden,</l>
<l>Ende in dien lyden comt te baten,</l>
<l>Dat hijs hem sel ghenieten laten,</l>
<l>Valtet dat hi bidden moet;</l>
<l>Want sijn natuer en is niet goet.</l>
<l n="45">Exempel hier off in figuren.</l>
<l>Beesten moghen by naturen</l>
<l>Luttel sprake nemen ane,</l>
<l>Om te maken goet verstane</l>
<l>Soe worter in ghelijck ghescreven</l>
<l n="50">Figuren die exempel gheven.</l>
<l>                Men leest ons dus in een figure,</l>
<l>Hoe dat toochde sijn nature</l>
<l>Een serpent al hier te voren,</l>
<l>Dat een ridder wel gheboren</l>
<l n="55">Staende vant in sulker noot,</l>
<l>Daert ymmer waende wesen doot,</l>
<l><pb n="54"/>Ten mocht hem selven helpen niet;</l>
<l>Mar hoe dat quam in sijn verdriet</l>
<l>Dat waer een nyewe dinc te weten.</l>
<l n="60">Dair stont een boem, die was ghespleten</l>
<l>Mitten perse vanden wynde,</l>
<l>Dat die zonne daer doer rinde</l>
<l>Ende schinen mochte doer die stam:</l>
<l>Ende als tserpent dit vernam,</l>
<l n="65">Die sonne schinen doer den boem,</l>
<l>Doe wildet ymmer nemen goem,</l>
<l>Wat nyewe dinck dat wesen mochte,</l>
<l>Soe dattet mitten claewen sochte</l>
<l>Ende mitten oghen in die schoer,</l>
<l n="70">Daer die sonne blencket doer</l>
<l>Overmits den schonen weder,</l>
<l>Al lach die boem ghesleghen neder.</l>
<l>Die wijl tserpent dair binnen tast,</l>
<l>Doe brocht die wynt alsulken last,</l>
<l n="75">Dat hi zwanc an dander zyde.</l>
<l>Tserpent vermiste sijn ghetyde</l>
<l>Ende bleeff gevanghen byden claeuwen,</l>
<l>Soe dattet emmer moste flaeuwen.</l>
<l>Al wasset wreet ende onghenadich,</l>
<l n="80">Het wort ten lesten soe ghestadich</l>
<l>Mitter pinen ende mitten clem,</l>
<l>Dattet scheen te wesen tem.</l>
<l>Mittien quam daer een ridder riden,</l>
<l>Ende sach tserpent in sulken lyden</l>
<l n="85">Ende gevanghen soe onsochte,</l>
<l>Dattie goede ridder dochte,</l>
<l>Hi wilde hem helpen, als hi dede,</l>
<l>By gherechter schamelhede.</l>
<l>Als tserpent was ontsleghen,</l>
<l n="90">Doe deet als die ghene pleghen,</l>
<l>Die goeder daet niet lang en dencken</l>
<l>Off hoir nature willen mencken.</l>
<l>Die nature vanden bosen</l>
<l>Slacht den ghieren ende den lozen,</l>
<l n="95">Die lichte ghetroest sijn bozer daet,</l>
<l>Oec wyen dat mede off teghen gaet.</l>
<l>Tserpent toechde sinen aert</l>
<l>Ende blies tvenijn ten ridder waert,</l>
<l>Dat hi sterven waende schier.</l>
<l n="100">Die ridder sprac: "Onnaerdich dier!</l>
<l>Heb ic dit verdient an di?"</l>
<l>Tserpent antwoerde: "Ridder vry,"</l>
<l>Recht off tspraeck off spreken soude,</l>
<l>"Aldus vergheltmen menighe scoude</l>
<l n="105">Alle daghe op eertrijck."</l>
<l>Die ridder sprac: "Tis onghelijck,</l>
<l>Selmen tguet mit quade ghelden."</l>
<l>"Tis dicke gheschiet ende oeck niet selden,"</l>
<l>Sprack dat dier ten goeden man;</l>
<l n="110">"Deerste die ons comen an,</l>
<l>Ist man, ist dier, oec wye dat sy,</l>
<l>Die sel ons scheyden desen twy.</l>
<l>Ic wils u vonnes laten horen:</l>
<l>Wyement ontwijst die heeft verloren,</l>
<l n="115">Tcoem te schaden ofte vromen."</l>
<l>Dit heeft die ridder anghenomen</l>
<l>Ende tserpent loofdet mede.</l>
<l>Si ghinghen voert mit haestichede</l>
<l>Ende namen deerste die si vonden.</l>
<l n="120">Scaep ende gans ten selven stonden</l>
<l>Saghen si staen in dat foreest,</l>
<l>Dat waren beyde onnosel beest.</l>
<l>Aldus gheschieter noch ten tyden:</l>
<l>Als die rechters willen gliden</l>
<l n="125">Vanden planck off buten pade,</l>
<l>Men roept die wijste niet te rade,</l>
<l>Dat si tvonnes sullen scheyden:</l>
<l>Men mach donnosel best verleiden</l>
<l>Ende mede antwoerden voerden heer.</l>
<l n="130">Spreecter yemant op sijn eer,</l>
<l>Dat hi ghewelt ende onrecht doet,</l>
<l>Soe maect hijt sinen here vroet,</l>
<l>Dattet wel mit vonnes is besleten;</l>
<l>Soe gaetmen weghen ende meten,</l>
<l n="135">Ende brenghet opten scepen al,</l>
<l>Die luttel weten by gheval</l>
<l>Tnauste rechte of wat hi mient,</l>
<l>Daer si onder hebben ghedient.</l>
<l>Aldus soe deden dander twee.</l>
<l n="140">Een domme gans ende een ye</l>
<l>Die ghinghen volghen ende wisen,</l>
<l>Ende omberaden tvonnisse prisen</l>
<l>Nader boser werlt loop,</l>
<l>Den ridder anden quaetsten coep;</l>
<l n="145">Want si gavent hem verloren.</l>
<l>Die gans ghepluct, scaep ghescoren,</l>
<l>Dat soe is haer beider loen.</l>
<l>Hoe vetten herst, hoe goet, hoe schoen,</l>
<l>Dat si horen meester bringhen,</l>
<l n="150">Sy en connen nochtan niet verdinghen,</l>
<l>Si en worden tweewerff sjaers ontcleet.</l>
<l>Aldus gaetmen noch ghereet</l>
<l><pb n="55"/>Die luden plocken ende scheren,</l>
<l>Die die werlt moeten neren</l>
<l n="155">Beyde te water ende te lande,</l>
<l>Ende dicke setten tlijff te pande</l>
<l>Om goet te winnen ende te besparen,</l>
<l>Dair die heren wel off varen.</l>
<l>Dat laetmen hem ghenieten wel</l>
<l n="160">Als dander diemen schoert hoer vel,</l>
<l>Beyde mit plucken ende mit scheren;</l>
<l>Ende tvonnes by alsulken reden</l>
<l>Omberaden wijsden soe,</l>
<l>Dats die ridder was onvroe;</l>
<l n="165">Wanttet ghinc hem an sijn leven.</l>
<l>Doe quam vos Reynart dair by neven</l>
<l>Uten woude oeck, waen hi ran.</l>
<l>Daer ghinghen si tvonnes keren an,</l>
<l>Off hi enich beter wiste.</l>
<l n="170">Reynaert sochte nauwer liste</l>
<l>Dan dander twee ghevinden conden,</l>
<l>Die den ridder daer ten stonde</l>
<l>Lieten bliven inden last.</l>
<l>Hi is wijs die ondertast,</l>
<l n="175">Alsmen hem een zake vraecht,</l>
<l>Nader clachte die is gheclaecht,</l>
<l>Off nae des houders wederwoerde,</l>
<l>Alle dinc van egghe toirde,</l>
<l>Wat die beste reden si.</l>
<l n="180">Reynart sprac: "Nu hoert na my,</l>
<l>Ic wil u segghen minen sin.</l>
<l>Saghe ic die zake van aenbeghin</l>
<l>Waert gheschiede of op wat stede,</l>
<l>Soe mocht ic kennen die waerhede,</l>
<l n="185">Entaer nae wisen tbeste recht:</l>
<l>El en menic niet dan slecht."</l>
<l>Tserpent loofde Reynaert wel,</l>
<l>Dat hi was van rade snel,</l>
<l>Entie waerheit niet nauwe en sochte;</l>
<l n="190">- Ic woudment noch soe verre brochte,</l>
<l>Datmen schalck mit schalken vinghe -</l>
<l>Ende elck niet langhe voer en ghinghe,</l>
<l>Sine keerden weder daen si quamen,</l>
<l>Die ridder ende tserpent te samen,</l>
<l n="195">Dien Reynaert volchde mede,</l>
<l>Die mit sijnre behendicheide</l>
<l>Tserpent weder brocht int pas;</l>
<l>Entie ridder die ghenas</l>
<l>Mit dat tserpent weder toech</l>
<l n="200">Sijn venijn ende an hem soech,</l>
<l>Alsoot te voren hadde gheblasen.</l>
<l>Men mach den schalken wel verdwasen</l>
<l>Mit salute off mit myede,</l>
<l>Nochtan verschalken sy ander liede.</l>
<l n="205">Hoe die schoere was gheschepen,</l>
<l>Wyde ondaen off toe ghenepen,</l>
<l>Doe tserpent weder quam,</l>
<l>Dat wisti wel diet waer vernam</l>
<l>- Oeck soe statet wel te vraghen.</l>
<l n="210">Die wint dede den boem verwagen,</l>
<l>Entie ridder nam een tack,</l>
<l>Dien hi soe verre nedertrack,</l>
<l>Dat Reynaert sach den schoer ontdaen,</l>
<l>Ende dede tserpent daer binnen gaen;</l>
<l n="215">Mar tserpent en miende niet,</l>
<l>Datment daer soude letten yet</l>
<l>Vorder, wast wel in dien,</l>
<l>Dan Reyner had die zaec ghesien.</l>
<l>Hier op gheviel in sijn clof</l>
<l n="220">Entie ridder ghinck bet off</l>
<l>Van den bome, ende lieten ganghen.</l>
<l>Doe bleeff tserpent staen ghevanghen</l>
<l>Vaster dan te voeren stoet.</l>
<l>"Nu bin ic alder zaken vroet,"</l>
<l n="225">Sprack Reynaert ende louch;</l>
<l>Tserpent dat dreeff groet onghevoech,</l>
<l>Ende hadde sijn vonnes gaerne ghehoirt.</l>
<l>Reynaert nam sijn stede voert</l>
<l>Ende seyde, hi woude hem bet beraden.</l>
<l n="230">"Ghi hebt gheloent mit overdaden,</l>
<l>Ende mit quaetheiden vergouden</l>
<l>Die u tleven hadde behouden,</l>
<l>Nu moeti bliven dair ghi sijt.</l>
<l>Al ghifter menich in die tijt</l>
<l n="235">Alsulken loon als ghi wilt gheven,</l>
<l>Die wise en hebbent niet bescreven</l>
<l>Dattet reden hout off maet."</l>
<l>Die ridder reet sijnre straet,</l>
<l>Ende Reynaert liep te woude waert.</l>
<l n="240">                Die gheen die hoeren fellen aert</l>
<l>Toghen al hier op aertrycke,</l>
<l>Die sullen varen dier ghelycke;</l>
<l>Elck moet weder daen hi quam:</l>
<l>Daer en is ander wech noch dam,</l>
<l n="245">Dan die doecht te Gode vaert</l>
<l>Entie boesheit ter hellen waert:</l>
<l>Dit moet enteliken wesen.</l>
<l>Uter hellen comt gheresen</l>
<l><pb n="56"/>Alle boesheit diemen doet;</l>
<l n="250">Uten hemel comt al goet.</l>
<l>Tselve goet sel wederkeren</l>
<l>Daert gheen arch en can beseren,</l>
<l>Dier ghelijck der sonden last,</l>
<l>Die varen daer die wortel wast,</l>
<l n="255">Dats inder hellen gront mit rouwen.</l>
<l>Men mach oeck inder werlt scouwen,</l>
<l>Dattie schalke wort gheplaecht</l>
<l>Ende weder in sijn pas ghedaecht,</l>
<l>Als Reynaert daechde twrede serpent.</l>
<l n="260">Als die bose wort bekent</l>
<l>Mit sijnre boesheit hier entaer,</l>
<l>Al dede hi goet off spraec hi waer,</l>
<l>Men loefts hem niet; dat comt bi dien,</l>
<l>Om datmen an hem heeft ghesien</l>
<l n="265">Bose wercken ende onghenade,</l>
<l>Soe blijft hi selve in die schade,</l>
<l>Ende al sijn tijt hier op aerde</l>
<l>Sel hi leven in onwaerde,</l>
<l>Ende altoes achter sijn ghescoven,</l>
<l n="270">Recht alst serpent in sijnre cloven</l>
<l>Moste bliven als ic seyde.</l>
<l>Ic rade des elck hem daer toe reyde,</l>
<l>Dat hi bekenne sinen vrient,</l>
<l>Ende loont mit doechden die u dient,</l>
<l n="275">Ende schuwet archeit daer ghi moecht.</l>
<l>Wyemen kennet inder doecht,</l>
<l>Die en can men niet te licht beroven</l>
<l>Sijn goede woert, men sel hem loven.</l>
</body>
</text>
<text>
<body><head type="comment">XXV. <hi rend="italic">Dat ewangelium van paeschen. </hi></head>
<l>                Doe die Joden hadden verworven</l>
<l>Wille ende Jhesus was ghestorven</l>
<l>Den bitteren doot ant cruus alleyn</l>
<l>Voer die sondaren al ghemeyn,</l>
<l n="5">Sijn lichaem in een graf gheleit,</l>
<l>Doe wast den Jueden wel voerseit,</l>
<l>Dat hi soude verrisen daer naert</l>
<l>Des derden daechs al openbaer.</l>
<l>Hier om waren si seer in twy,</l>
<l n="10">Ende quamen Pilato alsoe by,</l>
<l>Dat hi tgraff bewaren dede</l>
<l>Mit vier ridderen daer ter stede.</l>
<l>Vaste ghewapent ende haert</l>
<l>Sende hise vast ten grave waert.</l>
<l n="15">Als si den grave ghenaecten voirt,</l>
<l>Doe spraken si hoveerdelike woert,</l>
<l>Die een, die ander entie derde,</l>
<l>Die vierde mede alsoe gheherde.</l>
<l>Deerste ridder sprac aldus:</l>
<l n="20">"Hier is begraven Jhesus,</l>
<l>Pilatus heeft ons hier ghesent</l>
<l>Dit graff te hoeden al omtrent,</l>
<l>Mit alsulker moghentheit,</l>
<l>Dat niet en gheschie alst is gheseit."</l>
<l n="25">                Dander sprac: "Dat menic mede.</l>
<l>Men scrijft van Hectors moghenthede,</l>
<l>Wy souden oeck wel coenheit waghen</l>
<l>Als Hector dede in sinen daghen."</l>
<l>                Die derde sprac: "Dats waerheit claer,</l>
<l n="30">Wy willen wesen sonder vaer.</l>
<l>Soude ons desen man ontgaen,</l>
<l>Soe ist anders dan ic waen."</l>
<l>                Die vierde sprac: "Ten doet gheen noet,</l>
<l>Men mach niet risen vander doot,</l>
<l n="35">Mar sine jongheren mochten lieghen,</l>
<l>Ende stelen wech ende tfolc bedrieghen."</l>
<l>Mit desen woerde saten sy neder,</l>
<l>Ende si ghinghen voert off weder;</l>
<l>Mar dat graff bewaerden si vast,</l>
<l n="40">Hem en twivelde niet een bast,</l>
<l>Dat hi yet verrisen soude;</l>
<l>Mer doe die Heer verrisen woude,</l>
<l>Doe was hoer hoemoet schier ghedaen:</l>
<l>Sine mochten sitten nochte staen,</l>
<l n="45">Si laghen of si waren doot;</l>
<l>Wanttie claerheit was soe groot</l>
<l>Omme tgraff in sijn verrisen,</l>
<l>Dats nyemant en mochte in maten wisen</l>
<l><pb n="57"/>Jeghen enich dinc op deerde;</l>
<l n="50">Ende hi sprac als donvervaerde:</l>
<l>"Die Goods zoen is op verresen.</l>
<l>Wat ye ghewas off noch sel wesen</l>
<l>Dat heeft sijn wijsheit al voersien;</l>
<l>Des vaders wille moste gheschien.</l>
<l n="55">Hi heeft den bitteren doot ghesmaect,</l>
<l>Daer mede een ewighe soen ghemaect;</l>
<l>Hi heeft verlost des menschen slacht,</l>
<l>Ende onderworpen svyants macht,</l>
<l>Die salighe soen ghebenedijt."</l>
<l n="60">Doe was hi van dien heren quijt,</l>
<l>Die hem hoghe hadden vermeten;</l>
<l>Entaer na waren sy opgheseten,</l>
<l>Ende hoerre gheen en wiste hoe</l>
<l>Off wat den anderen spreken toe.</l>
<l n="65">                Deerste sprac: "Wats hier gheschiet,</l>
<l>Saechdi dit grote wonder niet?</l>
<l>Ic heb soe groten vaer ghehadt,</l>
<l>Mi sijn noch al mijn leden mat."</l>
<l>                Dander sprac: "In deser wachte</l>
<l n="70">Heb ic gheleghen in ommachte</l>
<l>Vander claerheit die ic sach:</l>
<l>My beven al mijn leden nach."</l>
<l>                Die derde sprac: "Ic bin vervaert.</l>
<l>Wy willen tot Pilatum waert</l>
<l n="75">Ende doen hem alden sin verstaen:</l>
<l>Dese man is heen, hi is ons ontgaen."</l>
<l>                Die vierde sprac: "Dat is mijn sin,</l>
<l>Lichte wy crigher off ghewin,</l>
<l>Dat wy spreken onverholen:</l>
<l n="80">Sijn jongheren hebben wech ghestolen."</l>
<l>Aldus soe droeghen si over yen.</l>
<l>Thants daer nae soe mochtmen sien</l>
<l>Drie Marien, die daer quamen</l>
<l>Mit salve ende screyden te samen;</l>
<l n="85">Si sochten Jhesum van Nazareen.</l>
<l>                Doe sprac Maria Magdalen:</l>
<l>"O wy! o wach! bedroevet wijff,</l>
<l>Mijn minne, mijn troest, sijn weerde lijff,</l>
<l>Dat nye gheen sonde en hadde ghedaen,</l>
<l n="90">Is als een lam ter doot ghegaen,</l>
<l>Onnoselick inder Joden handen.</l>
<l>Mit spot, mit pijn ende mit schanden</l>
<l>Leyden si hem totten cruce voert,</l>
<l>Recht als een man die heeft ghemoert</l>
<l n="95">Off ondadelic gheleeft.</l>
<l>Hi, die selve die sonden vergheeft,</l>
<l>Leit hier in een doncker stede,</l>
<l>Ic salvede gaerne sijn wonde, sijn lede."</l>
<l>                Dander sprac: "Du wrede doot!</l>
<l n="100">Hoe harde pijn, hoe bittere noot</l>
<l>Hebben die wrede Joeden ghedaen</l>
<l>Minen lieven meester aen.</l>
<l>Tlicht, daer alle licht uut schijnt,</l>
<l>Wort soe ghepassijt ende ghepijnt,</l>
<l n="105">Dats nyemant en mach te vollen claghen;</l>
<l>Sijn hoeft ghecroent, sijn voeten doerslaghen,</l>
<l>Sijn handen gherect an scruces mast.</l>
<l>Hi is waert, ende si sijn gast,</l>
<l>Die hem mit slaghen hebben gheblouwen.</l>
<l n="110">Ic salvede gaern sijn wonden doerhouwen."</l>
<l>                Die derde sprac mit groten zeer:</l>
<l>"Mijn troester, alder werlt heer,</l>
<l>Hebben die Yoden soe mismaect,</l>
<l>Dat nyemant sulke confusie naect;</l>
<l n="115">Sijn wanghen gheslaghen, sijn baert ghetogen,</l>
<l>Ende in sijn zoet aenschijn ghespoghen.</l>
<l>Al saghen die Joden vrouch ende spade</l>
<l>Teyken, myrakel, die hi dade,</l>
<l>Twas in hem al offgheknocht:</l>
<l n="120">Sy hebben totter doot ghebrocht,</l>
<l>Sijn lichaem in een graf gheleit,</l>
<l>Dat ic te salven bin bereyt.</l>
<l>Wye sal den steen nu keren ave,</l>
<l>Dat wy mochten totten grave?"</l>
<l n="125">                Denghel hoerde der vrouwen claghe,</l>
<l>Ende sprac hem toe mit deser vraghe:</l>
<l>"Wat soecti, ghi vrouwen, hier ter stadt,</l>
<l>U aensicht bleick, mit tranen nat?</l>
<l>Ic heb uut uwen monde ghehoirt</l>
<l n="130">Alte claghelike woert."</l>
<l>- "Wy soeken hier mit herten swaer</l>
<l>Ihesum, die al openbair</l>
<l>Vanden Joeden is ghedoot,</l>
<l>Daer wy om lyden rouwe groet."</l>
<l n="135">Dit spraken die vrouwen alle drie;</l>
<l>Die enghel die antwoerde hem die:</l>
<l>"Hi en isser niet, hi is verresen</l>
<l>Vander doot ende al ghenesen.</l>
<l>Siet hier int graff, soe weti twaer.</l>
<l n="140">Brenghet den jongheren dese maer,</l>
<l>Ende Pieteren, dat hijt wel versta.</l>
<l>In Galilea, daer gaet hem nae,</l>
<l>Daer suldien schouwen, sonder twy,</l>
<l>Als hi gheseit heeft, lovets mi."</l>
<l n="145"><pb n="58"/>                 Doe keerden sy vanden grave wedr,</l>
<l>Hoer tranen vielen ter aerden neder,</l>
<l>Soe zeer waren si mit rouwen bevaen.</l>
<l>Thants daer nae saghen si staen</l>
<l>Horen meester in een hoff,</l>
<l n="150">Recht als een man mit clederen groff,</l>
<l>Ende een spade in sijn hant.</l>
<l>Hy was den vrouwen onbecant,</l>
<l>Eer hi wilde bekennet wesen;</l>
<l>Mar hi sprac al thant na desen</l>
<l n="155">Tot Marien Magdalenen,</l>
<l>Die daer quam mit groeten wenen:</l>
<l>"Wijff, waerom screystu nu?"</l>
<l>- "Twaren, vrient, dat seg ic u,</l>
<l>Mijn heer, mijn God is mi ghenomen,</l>
<l n="160">Ende ic en weet hoe off waer daer an comen,</l>
<l>Dat icken spreken mocht off scouwen:</l>
<l>Daer om soe bin ic dus in rouwen."</l>
<l>Doe was hi zeer beroert van minnen,</l>
<l>Ende oeck kende hi hoer herte binnen,</l>
<l n="165">Hoet mit rouwen was doerboert.</l>
<l>Doe noemde hise rechtevoert:</l>
<l>"Swijch, Maria, dat donct mi goet."</l>
<l>Doe viel si neder voer sijn voet</l>
<l>Mitter salve op hoer knyen,</l>
<l n="170">Want si kenden vluchs in dien,</l>
<l>Doe hise noemde bi horen naem,</l>
<l>Ende si sprac: "Heer, waert u bequaem,</l>
<l>Ic salvede gaern die voeten dijn."</l>
<l>- "Neen, Maria, ten mach niet sijn,</l>
<l n="175">Verhaesti niet," sprac onse Here,</l>
<l>"Volch een deel na mijnre leerre,</l>
<l>Ic moet noch eerst tot minen Vader.</l>
<l>Segt den jongheren alle gader</l>
<l>Ende Pieter, dat ic bin verresen.</l>
<l n="180">In Galilea daer wil ic wesen,</l>
<l>Daer sullen si mi kennen ende zien:</l>
<l>Ic hebt gheseit, het moet gheschien."</l>
<l>Niet meer woirde en had hi daer</l>
<l>Mitten vrouwen openbair.</l>
<l n="185">Si worden quijt, die vrouwen ghinghen</l>
<l>Om die goede mate te bringhen</l>
<l>Totten jongheren vluchs dair na,</l>
<l>Ende songhen lude Alleluya.</l>
<l>Magdalena die sprac voeren</l>
<l n="190">Totten jongheren uutvercoren:</l>
<l>"Pieter, Jan, nu weest verblijt,</l>
<l>Wy hebben ghesien in corter tijt</l>
<l>Onsen meester al ghesont</l>
<l>Ende troest ontfaen van sinen mont."</l>
<l n="195">                Doe saghen si die vrouwen an,</l>
<l>Sinte Pieter ende sint Jan,</l>
<l>Ende si vraechden hem mittien:</l>
<l>"Wat hebdi vernomen off ghesien</l>
<l>Van onsen meester, laet ons weten,</l>
<l n="200">Dat wy onse rouwe wat vergheten?"</l>
<l>                Dander Maria antwoerde doe:</l>
<l>"Peter, Jan, ic seg u hoe,</l>
<l>Byden enghel hebben wijt vernomen.</l>
<l>Wy waren totten grave ghecomen,</l>
<l n="205">Ende denghel seyde ons min noch mee,</l>
<l>Dat hi waer voren in Galilee,</l>
<l>Als hi selve hadde ghesproken.</l>
<l>Gaet, siet int graff, tis opgheloken;</l>
<l>Instrument ende laken wit,</l>
<l n="210">Daer hi in lach, mit bloede besmit."</l>
<l>                Die derde sprac al openbaer:</l>
<l>"Pieter, Jan, men seit u wair.</l>
<l>Mijn Heer, mijn God, mijn ewighe troest</l>
<l>Is opghestaen ende heeft verlost</l>
<l n="215">Alle salighe creaturen,</l>
<l>Die in ghelove by hem duren.</l>
<l>Maria sachen inden hoff,</l>
<l>Die daer nu staphans comt off:</l>
<l>Hi is ghesont ende wel te pas</l>
<l n="220">Bet dan hi te voeren was."</l>
<l>Doe ghinghen si lopen mitter spoet,</l>
<l>Om der waerheit te wesen vroet,</l>
<l>Tot dat sijt graff van binnen saghen;</l>
<l>Doe lieten si vorder yet te vraghen.</l>
<l n="225">Mar Pieter sprac mit luder stem</l>
<l>Tot sint Jan ende seyde hem:</l>
<l>"Jannes, Jannes, lieve broeder,</l>
<l>Nu sijn wijs wiser ende vroeder</l>
<l>Dan wi waren eer wy quamen</l>
<l n="230">Mit desen vrouwen hier te samen.</l>
<l>Nu spreect, wat donct u best ghedaen?"</l>
<l>- "Entrouwen, Pieter, dat wy gaen</l>
<l>In Galilea mit groter haest</l>
<l>Den rechten pat ende talre naest.</l>
<l n="235">Die vrouwen hebben u wel gheseit</l>
<l>Trechte waer ende onderscheit.</l>
<l>Hier is bedaecht een salighen dach,</l>
<l>Die ewelijck voer ons schinen mach,</l>
<l>Ende alle menschen moghen hopen:</l>
<l n="240">Die hemelsche poerte staet ons open,</l>
<l>Hem bereyt die daer nae leven,</l>
<l>Dat God die sonden wil vergheven."</l>
</body>
</text>
<text>
<body><head type="comment"><pb n="59"/> XXVI. <hi rend="italic">Vanden paep die sijn baeck ghestolen wert. </hi></head>
<l>                Eens omt jaer soe comt een tijt,</l>
<l>Dat over al die werlt wijt</l>
<l>Elck mensche gaern te biechte gaet,</l>
<l>Al dairmen kersten ghelove ontfaet,</l>
<l n="5">Van sonden die hi heeft ghedaen,</l>
<l>Ende neemt penitencie weder aen,</l>
<l>Als hem die priester raedt te doen.</l>
<l>Hier om soe prisic dit sysoen,</l>
<l>Wantmen peynst dan om die sonden</l>
<l n="10">Meer dan anders tenighen stonden,</l>
<l>Als ick u hier nae proeven sel,</l>
<l>Wat eens een jonghelinc ghevel,</l>
<l>Die der straten plach te leven</l>
<l>Ende luttic docht om enich sneven,</l>
<l n="15">Als wel scheen an sinen wercken.</l>
<l>Selden quam hi inder kercken</l>
<l>Om te horen Goods ghebot;</l>
<l>Nochtiens coes hi een quader lot</l>
<l>Tot sijnre zielen oirbair.</l>
<l n="20">Daer nae quam hi in enen vaer,</l>
<l>Dese overdadighe jonghelinck,</l>
<l>Ende bedochte menich dinck,</l>
<l>Dair hi hem dicke meed hadde gheneert.</l>
<l>Sijn eyghen guet dat was verteert;</l>
<l n="25">Doe tast hijt an al dat hi vant.</l>
<l>Des greep hi een berou al thant,</l>
<l>Dat hi sijn biechte woude spreken</l>
<l>Ende segghen over sijn ghebreken,</l>
<l>Al daer hi mede verladen was.</l>
<l n="30">Dus ghinc hi voert, sijt seker das,</l>
<l>Al daer een priester sat allien,</l>
<l>Die menighen mensche groet ende clien</l>
<l>Horen biechte plach te horen.</l>
<l>Daer ghinc die knape sitten voren,</l>
<l n="35">Ende begonste den priester vast te vertellen,</l>
<l>Hoe dat hi dicke onder ghesellen</l>
<l>Hadde ghewandert sinen tijt</l>
<l>Wildeliken mit jolijt,</l>
<l>Doe hi sijn eyghen goet verteerde,</l>
<l n="40">Ende sint hem soe mit onrecht neerde,</l>
<l>Dat sulken quam tot crancken baten.</l>
<l>Die priester sprac: "Dit suldi laten,</l>
<l>Off ghi dunct mi buten keer."</l>
<l>Die knape antwoerde: "Lieve heer,</l>
<l n="45">Want ic hier voer u bin ghecomen,</l>
<l>Soe wil ic spreken tonser vromen</l>
<l>Wat ghi mi raet op eenre zaken.</l>
<l>Ic weet ter stede twe vette baecken,</l>
<l>Den enen soudic gaerne stelen,</l>
<l n="50">Heer, woudijt mi helpen helen:</l>
<l>Ic souts my dan wel hoeden voert."</l>
<l>Ende als die knape sprac dat woert,</l>
<l>Doe louch die priester daer hi sat,</l>
<l>Ende seyde: "Vrient, beraet u bat,</l>
<l n="55">Dese reden hebben mi wonder."</l>
<l>- "Ja, lieve here, blevics sonder,</l>
<l>Ic en machs niet wel ontberen.</l>
<l>Ghy sult my tsamen absolveren,</l>
<l>Ende ic wil u die helfte bringhen."</l>
<l n="60">Nu moechdi horen nyewe dinghen:</l>
<l>Hoe die miede vanden knaep</l>
<l>Sel verschalken desen paep,</l>
<l>Dat wil ic u vertellen hier.</l>
<l>Deen was loes ende dander ghier:</l>
<l n="65">Daer dese twe sitten op een dost</l>
<l>Die hebben altoes rive cost.</l>
<l>Die paep die docht in sinen moet:</l>
<l>Dese halve baec waer ymmer goet,</l>
<l>Oeck hoe die knape daer om dede.</l>
<l n="70">Tis een deel der papen zeede,</l>
<l>Dat si hem gaerne laten myeden;</l>
<l>Nochtan sprac hi: "Wat salt bedieden</l>
<l>Dat ghi mi dit legghet te voren?</l>
<l>In quaden water moet ic versmoren,</l>
<l n="75">Dedict noch om twintich pondt."</l>
<l>                Die knaep antwoerde ter selver stont:</l>
<l>"Ghi selt vertyen deser talen;</l>
<l>Ic moet den baeck noch emmer halen</l>
<l>Tot eens rijcmans huse binnen,</l>
<l n="80">Ende ghi sult oec enen halven winnen."</l>
<l>Die priester sprac: "Selt ymmer wesen,</l>
<l>Soe ghevic u wel raet van desen;</l>
<l>Mer ghi moet mi alder eerst loven</l>
<l>By Gode selve van hier boven,</l>
<l n="85">Dat ghijs u voert selt emmer hoeden."</l>
<l>- "Here, des moechdi wel vermoeden,"</l>
<l>Sprac die knape, "des gheloeft."</l>
<l>Doe leyde hi hem die hant opt hoeft,</l>
<l><pb n="60"/>Ende absolveerden daer van al.</l>
<l n="90">Die knape en maecte ghene ghescal,</l>
<l>Ende scheide vanden priester daer.</l>
<l>Nu moechdi horen nyewen maer.</l>
<l>Die pape had selve twe vette baken,</l>
<l>Die beyde waren van goeder smaken,</l>
<l n="95">Die hadde die knaep te voeren versien.</l>
<l>Den besten bake vanden twien</l>
<l>Die stal hi hem ter selver nacht,</l>
<l>Al daer die paepe cleyn om dacht,</l>
<l>Doe hi hem liet alsoe verdoeren,</l>
<l n="100">Dat hine absolveerde te voren.</l>
<l>Smorghens ghinc die knape weder</l>
<l>Mitten bake ende leyden neder</l>
<l>Voirder poerten ende riep.</l>
<l>Die paep lach vaste ende sliep,</l>
<l n="105">Ende sijn maecht was opghestaen,</l>
<l>Ende ghinc ter poorten, als ic waen,</l>
<l>Ende vraechde den knaep, wat hi woude.</l>
<l>Hy antwoerde als die boude:</l>
<l>"Mijn heer die paep die wetet wel</l>
<l n="110">Wat ic wil ende nyemant el."</l>
<l>- "Ja! nu slaept hi alsoe vaste,</l>
<l>Ic en darff op laten ghene gaste."</l>
<l>- "Gaet, segt hem datter is een knaep,</l>
<l>Al soudmen wrecken uten slaep,</l>
<l n="115">Die sulke waer heeft ghebrocht,</l>
<l>Als hi ghister mit hem cocht,</l>
<l>Dat hi come ende hael sijn deel,</l>
<l>Off ic behoudene al gheheel."</l>
<l>Dit sprac die knaep aldaer hi stoet.</l>
<l n="120">Die maecht ghinc lopen mitter spoet</l>
<l>Toten paep al daer hi lach</l>
<l>Nochtien wast nauwe dach</l>
<l>Doe die maecht die bootscap brocht;</l>
<l>Die knaep wist wel wat hi docht,</l>
<l n="125">Die den maecht hiet lopen dus zeer.</l>
<l>Die maghet riep: "Wel lieve heer,</l>
<l>Hier is ghecomen een gherson,</l>
<l>Die mi dese boetscap hiete doen:</l>
<l>Hi heeft ghebrocht een dier juweel,</l>
<l n="130">Coomt ende haeltet wederdeel.</l>
<l>Hi seit: ghi weet wel wat hi mient."</l>
<l>- "Dat doe ic oeck, tis mijn vrient.</l>
<l>Gaet tot hem in snelre vaert,</l>
<l>Ende segt dat hi an mi begaert,</l>
<l n="135">Dat hi u dat selve doe;</l>
<l>Tis mi noch een deel te vroe</l>
<l>Op te staen in langhe tijt."</l>
<l>Die maecht die ghinc mit groten vlijt</l>
<l>Totten knaep al voer die poert,</l>
<l n="140">Ende seyde hem als si had ghehoert:</l>
<l>"Mijn heer die danct u utermaten,</l>
<l>Ende ghi sult my die helft laten</l>
<l>Vanden goede: ic wilt ontfanghen."</l>
<l>Die knaep die zere bestont te langhen,</l>
<l n="145">Die wort nu utermaten blyde,</l>
<l>Ende gaff der magheet deen zyde,</l>
<l>Al en worts den pape niet veel te bet:</l>
<l>Hy hadde ghemest dat varkijn vet,</l>
<l>Dat hi hem snachs hadde ghestolen.</l>
<l n="150">Die knaep ghinc thuus al sonder dolen</l>
<l>Haestelic mit snelre vaerde.</l>
<l>Des papen toern hem luttic daerde,</l>
<l>Wanttet dochte hem wesen rechte schout,</l>
<l>Ende hi dede den baec in sijn behout.</l>
<l n="155">Nu moechdi horen nyewe vite</l>
<l>Vanden paep, die dus wort quite</l>
<l>Sinen baeck ende waende wel,</l>
<l>dat hi enen halven winnen sel</l>
<l>Totten twien die hi wel wiste,</l>
<l n="160">Eer die knaep mit nauwer liste</l>
<l>Den enen baec aldus beroefde,</l>
<l>Ende die helft al daer off cloefde,</l>
<l>daer hi den paepe mede betaelde,</l>
<l>Die die maghet van hem haelde,</l>
<l n="165">Als hi hem loefde doe sy schieden.</l>
<l>Mar hi en liet hem niet bedieden,</l>
<l>Waer hi en halen soude ofte niet:</l>
<l>Des hadde die pape swaer verdriet,</l>
<l>Doe hi uut sijnre camer quam</l>
<l n="170">Entie waerheit al vernam;</l>
<l>Mar daer te voren was hi vro</l>
<l>Ende riep lude: "Hoho! hoho!</l>
<l>Wat goeder vetter baeck is dit!"</l>
<l>Doe hine sach legghen opt befit</l>
<l n="175">Voer hem so vet ende alsoe schone;</l>
<l>Mar luttel peinsde hi om die hone,</l>
<l>Die hem die knape hadde ghedaen.</l>
<l>Mittien sprac hi Lijskijn aen,</l>
<l>Dat si mit vlyte tot hem quame.</l>
<l n="180">"Heer," seit si, "wats u ghename?"</l>
<l>Doe si voer hem quam ghegangen.</l>
<l>"Lijskijn, willen wy desen hanghen</l>
<l><pb n="61"/>Byden anderen, wat donct u goet?"</l>
<l>- "Here, wat ghire mede doet,</l>
<l n="185">Dats mi harde wel te danck."</l>
<l>Ic waen die paep wel lude zanck:</l>
<l>"Dese is vetter dan die mijn!"</l>
<l>Mittien draeyde hi een luttelkijn</l>
<l>Sijn oghen opwaerts ende sach</l>
<l n="190">Weder dair die beter lach</l>
<l>Dan die twee die boven hinghen:</l>
<l>Doe liet hi haestelic sijn singhen,</l>
<l>Ende hi sprac al sonder sparen:</l>
<l>"Hier is schandelic ghevaren</l>
<l n="195">Hoe heeft mi desen dief berecht!"</l>
<l>Dus wort des papen vroechde slecht,</l>
<l>Ende hi ghinc lopen sonder merren</l>
<l>Als die zere wilde vererren,</l>
<l>Naden knaep ende sprac hem aen:</l>
<l n="200">"Seg, dieff, wat hebstu mi ghedaen?"</l>
<l>- "Entrouwen, heer, dat ic u loefde."</l>
<l>Die paep van toerne zere doefde,</l>
<l>Doe die knaep dit seide in spele.</l>
<l>"Ic doe di hanghen byden kele,"</l>
<l n="205">Dat sprac die paep in erren moede.</l>
<l>Die knaep antwoirde als die vroede:</l>
<l>"Here, wildijt te recht versinnen,</l>
<l>Op mi soe moechdi luttel winnen,</l>
<l>Waer ghi coemt mit enigher claghe.</l>
<l n="210">Ic seide u ghister anden daghe,</l>
<l>Dat ic wel wiste twee baken te stelen;</l>
<l>Mar ic woud dat ghijt most helen,</l>
<l>Doe ghi mi absolveerdet dair."</l>
<l>Doe docht die paep: "Tis al waer:</l>
<l n="215">Ic bin wel te recht gheloont."</l>
<l>Doe bleef die knape onghehoont,</l>
<l>Entie paep ghinc weder thuus</l>
<l>Toornich ende seer confuus;</l>
<l>Want hi duchte voer die schande,</l>
<l n="220">Hadment voerseit in enighen lande.</l>
<l>Dit dede den paep swighen stil,</l>
<l>Al wasset weder sinen wil,</l>
<l>Want hi en conde niet ghecomen</l>
<l>An sinen baeck tot sijnre vromen,</l>
<l n="225">Die hem te voren toebehoerde.</l>
<l>Ic woud mense alle dus verdoerde,</l>
<l>Waer si quamen tenighen steden,</l>
<l>Die om miede loesheit deden,</l>
<l>Die menighe souts hem dan wel hoeden.</l>
<l n="230">Dat heeft Willem in sijn vermoeden</l>
<l>Van Hildegaersberch, dat weet ic wel,</l>
<l>Die dichte dit ende nyemant el.</l>
</body>
</text>
<text>
<body><lg><head type="comment">XXVII. <hi rend="italic">Van drien ghebroederen. </hi></head>
<l>Een materi heb ic ghevonden,</l>
<l>                Die ons leringhe doet verstaen,</l>
<l>Ende wye die waerheit wil oerkonden,</l>
<l>                Die sels lyen sonder waen.</l>
<l n="5">                Hoert nae mi ende merct hier aen,</l>
<l>Ghi ghierighe minres vanden ponden,</l>
<l>                Tsel u doncken wel ghedaen,</l>
<l>Wanneer ghi coemt ten lesten stonden,</l>
</lg>
<lg><l>Daer u die bose sel wesen hat,</l>
<l n="10">                Als ghi in scriftuer wel hebt vernomen.</l>
<l>Nu wil ic beghinnen van eenre stadt,</l>
<l>                Daer coopmans plaghen an te comen,</l>
<l>                Die daer cochten tharen vrome,</l>
<l>Daer si an wonnen groten schat.</l>
<l n="15">                Oeck wast verlies mitten zommen:</l>
<l>Dat doet der avonturen rat.</l>
</lg>
<lg><l>Wanneer dat draeyt mit sinen rande,</l>
<l>                Soe moeter sommighe wederwenden:</l>
<l>Davontuer is menigherhande.</l>
<l n="20">                Soe wye tgheluc heeft byden enden,</l>
<l>                Entan mit vlyte wil ghenenden,</l>
<l>Dat hi volcht van lande te lande,</l>
<l>                Die mach wel rijcheit thuuswert senden</l>
<l>Ende quiten sine pande.</l>
</lg>
<lg><l n="25">Wye wat coept ende thuuswert seint,</l>
<l>                Dair mach hi boudelic toe tyden.</l>
<l>Die dese redene wel bekent.</l>
<l>                Hi siet den wech an beyden zyden.</l>
<l><pb n="62"/>Hi mach hem schandelic vermiden,</l>
<l n="30">Die in vreemde landen rent</l>
<l>                Om coop die hem wel mach ontgliden,</l>
<l>Ende dan naect van dane went.</l>
</lg>
<lg><l>Tot deser stadt soe quamen binnen</l>
<l>                Tot eenre tijt drie ghebroeder,</l>
<l n="35">Elkerlijc om guet te winnen,</l>
<l>                Eens vaders kint ende eenre moeder.</l>
<l>                Hoert nae mi, ic maecs u vroeder:</l>
<l>Comanschip ghinghen sy daer beghinnen;</l>
<l>                Al quamen si daer mit enen roeder,</l>
<l n="40">Contrari waren si van sinnen.</l>
</lg>
<lg><l>Dat mochtmen namaels an hoer sien,</l>
<l>                Doe si hoer comanscip besochten.</l>
<l>Die twee hilden hem al an een;</l>
<l>                Waer si een penninc an winnen mochten,</l>
<l n="45">                Dat besaghen si ende cochten</l>
<l>Ende sendent thuuswert onder yen,</l>
<l>                Alsoe dat si bederve dair wrochten:</l>
<l>Dat dar ic wel der waerheit ghien.</l>
</lg>
<lg><l>Hier op en achte die derde niet</l>
<l n="50">                Thuus te senden cleyn of groot,</l>
<l>Daer in soe halden si verdriet,</l>
<l>                Soe datmen dicke dat ontboot,</l>
<l>                Ende elck claechde anderen sinen noot,</l>
<l>Ende seiden: "Broeder, nu besiet,</l>
<l n="55">                Wordi hier van haven bloot,</l>
<l>Tot onsen dordi tyden niet."</l>
</lg>
<lg><l>Al seyden si hem wel van sulke dingen,</l>
<l>                Niet en wildi thuuswaert varen,</l>
<l>Ende hoopte hem soude bet ghelingen,</l>
<l n="60">                Ende sprac: "God moet u bewaren,</l>
<l>                Mer segt te heym int openbaren,</l>
<l>Dat icse groet al om te ringhe,</l>
<l>                Ende ic wil comen sonder sparen,</l>
<l>Als ic mijn reyse mach volbringhen."</l>
</lg>
<lg><l n="65">Dus namen si oerlof ende schieden:</l>
<l>                Al wast hem leet, sy mostent doghen;</l>
<l>Al dochten si seer voer sijn mesnieden,</l>
<l>                Hien haddes selve niet voer oghen</l>
<l>                Tsinen vrienden thuus te poghen,</l>
<l n="70">Oeck wat hem sijn broeders rieden,</l>
<l>                Ten conde hem diepen nochte droghen,</l>
<l>Hi en wrochte niet na hoer bedieden.</l>
</lg>
<lg><l>Teerst dat si doe creghen wint,</l>
<l>                Doe pijnden sy dat si thuuswaert quamen.</l>
<l n="75">Doe wort verfroyt wijff ende kint</l>
<l>                Ende al hoer vrienden diet vernamen;</l>
<l>                Mar als sy hoerden vander blamen,</l>
<l>Dat hoer broeder niet en twint</l>
<l>                En hadde ghesent tot sinen vrame,</l>
<l n="80">Doe dochte hi hem int herte blint,</l>
</lg>
<lg><l>Dat hi bleeff an dander zyde,</l>
<l>                Doe sijn broeders thuuswart reiden.</l>
<l>Al helden si hem te voren blyde,</l>
<l>                Nu bestont hem zere te leyden,</l>
<l n="85">                Dat si waren dus verscheiden</l>
<l>Malc van anderen alsoe wyde.</l>
<l>                Doe spraken dese twee ende seyden:</l>
<l>"Ons broeder comt in corten tyden,</l>
</lg>
<lg><l>Teerst dat hijt volbrenghen mach,</l>
<l n="90">                Des moechdi seker wesen vroet.</l>
<l>Al en comen wy niet op enen dach,</l>
<l>                Tis misselycken wiet hem doet.</l>
<l>                Wy lieten ghinder wel ghemoet,</l>
<l>Hier om neemts een goet verdrach,</l>
<l n="95">                Want hi ontboet u sinen groet,</l>
<l>Doe hi ons lest mit oghen sach."</l>
</lg>
<lg><l>Alle was hoir broeder afterbleven,</l>
<l>                Hier an deden si als die vroede.</l>
<l>Nu worden sy rijck ende oeck verheven,</l>
<l n="100">                Ende dienden God van horen goede,</l>
<l>                Die ons cocht mit sinen bloede</l>
<l>Ende heeft ghebrocht ten langen leven.</l>
<l>                Nu moechdi horen van sinen spoede</l>
<l>Ende wat hi ghinder heeft bedreven,</l>
</lg>
<lg><l n="105">Die daer bleeff van sinen maghen,</l>
<l>                Ende te heyme niet en acht:</l>
<l>Daer willic u een deel off waghen;</l>
<l>                Want hi wort van groter macht,</l>
<l>                Ende sijn goet, dat hi daer bracht,</l>
<l n="110">Bestede hi soe tot sinen behaghen,</l>
<l>                Alsoe dat hi niet veel en dacht</l>
<l>Thuus te varen tenighen daghen.</l>
</lg>
<lg><l><pb n="63"/>Want hi wort daer so wel ontfangen,</l>
<l>                Dat hi peynsde in sinen moet:</l>
<l n="115">"Soud ic in avonture ganghen</l>
<l>                Thuus te senden enich goet?</l>
<l>                Want ic bin des te voeren vroet,</l>
<l>Ic en waen daer varen nochte gangen;</l>
<l>                Want diemen altoes reden doet,</l>
<l n="120">Waer om soude hem thuuswert langen?"</l>
</lg>
<lg><l>Mar niet docht hi vroe off spade,</l>
<l>                Dat sijn dinc yet mochte keren;</l>
<l>Daer mede was hi in dommer dade,</l>
<l>                Nochtan soe en condet hem nyemant leren,</l>
<l n="125">                Hi en wilde altoes sijn renten meren</l>
<l>Ende verheffen sinen staet;</l>
<l>                Daer nae quam hi in crancker eren,</l>
<l>Doe brac hem sijnre vrienden raet.</l>
</lg>
<lg><l>Davontuer vel hem teghen,</l>
<l n="130">                Doe sijn dinc begonde te dalen,</l>
<l>Alsoe alst vreemde luden pleghen,</l>
<l>                Alsmen tghelach sal gaen betalen;</l>
<l>                Ende ic sel u die waerheit verhalen:</l>
<l>Die in ommaet heeft gheleghen,</l>
<l n="135">                Al laetmen oec een deel verdalen,</l>
<l>Die miente seit: "Tis al te deghen."</l>
</lg>
<lg><l>Want ic seide u hier te voren,</l>
<l>                Hine poechde in ghenen zyden</l>
<l>Thuus te senden enen coern,</l>
<l n="140">                Daer hi nae op mochte tyden,</l>
<l>                Doe hi quam in groten lyden,</l>
<l>Ende sijn vruechde moste schoren,</l>
<l>                Doe mocht hijs hem wel zeer vermiden</l>
<l>Ende in sijn herte draghen toern.</l>
</lg>
<lg><l n="145">Want hadde hi hem selven wel bekent,</l>
<l>                Die wyle hi was hoghe gheresen,</l>
<l>Soe soude hi wat hebben thuus ghesent,</l>
<l>                Eer hi wort van dane verdreven,</l>
<l>                Rijcheit die hem had ghebleven,</l>
<l n="150">Doe sijn hoecheit wort gheent,</l>
<l>                Ende hijt in rouwen most begheven,</l>
<l>Aldaer sijn sin was op ghewent.</l>
</lg>
<lg><l>Want hi most op een ander velt</l>
<l>                Ende rumen aldaer sijn rijck,</l>
<l n="155">Dat dede, sijn dinck was soe ghestelt,</l>
<l>                Die heer die was hem onghelijck.</l>
<l>                Doe en wisti nerghent ghenen wijck:</l>
<l>Al daer hi mede was verzelt,</l>
<l>                Die hulpen neder inden slijck</l>
<l n="160">Ende dreven danen mit ghewelt.</l>
</lg>
<lg><l>Doe en wist hi nerghent waer onthouden;</l>
<l>                Sijn ghepeins was menigherhande,</l>
<l>Qualic dort hi hem verbouden</l>
<l>                Thuus te varen tsinen lande,</l>
<l n="165">                Want hi duchte voer die schande,</l>
<l>Dat hem sijn maghen verwiten souden,</l>
<l>                Dat hise te voeren niet en kande</l>
<l>Die wijl hi rijcke was gheschouden.</l>
</lg>
<lg><l>Hier om was hi tenden rade,</l>
<l n="170">                Doemen dus van dane dreeff;</l>
<l>Want hi kende wel sijn misdade,</l>
<l>                Als ic u hier te voeren screeff,</l>
<l>                Doe hi in vreemde landen bleeff,</l>
<l>Dat hi hem bedocht te spade.</l>
<l n="175">                Oeck hoe sijn hert hier teghen keeff.</l>
<l>Hy toech te lande ende socht ghenade.</l>
</lg>
<lg><l>Des hem luttic was te bat,</l>
<l>                Want si spraken, jonc ende out:</l>
<l>"Wy hebben rou om u ghehadt,</l>
<l n="180">                Entaer toe zorghe menichfout,</l>
<l>                Dat ghi te heyme niet en wout,</l>
<l>Doe mens u vriendeliken bat;</l>
<l>                Nu dunctet ons een rechte schout,</l>
<l>Dat ghi vaert in een ander stadt;</l>
</lg>
<lg><l n="185">Want hier en vint ghi min noch mee,</l>
<l>                Ende ghi en hebt hier niet doen comen,</l>
<l>Die wile ghi woendet over zee</l>
<l>                Ende waert in groten vromen.</l>
<l>                Al is u nu u guet ghenomen.</l>
<l n="190">Van ons en crijcht ghi niet een slee,</l>
<l>                Daer ghi u nu op doet beroemen."</l>
<l>Dat dede hem in sijn herte wee;</l>
</lg>
<lg><l>Want hi most varen in ellende,</l>
<l>                Al doe hi daer gheen troost en vant,</l>
<l n="195">Om dat hi niet thuus en sende</l>
<l>                Die wijl hi rijcke was ghenant,</l>
<l>                Ende hi theft had in die hant,</l>
<l>Eer hi tlemmel byden ende</l>
<l><pb n="64"/>Daer nae tot sijnre onbaten prant,</l>
<l n="200">Ende hi doe naect van danen wende.</l>
</lg>
<lg><l>Ende al sijn goet dat moster bliven,</l>
<l>                Het wort gheleit an menich stick,</l>
<l>Sy deeldent nauwe sonder kiven.</l>
<l>                Ic rade dat elcman voer hem mick;</l>
<l n="205">                Want ghi sietet vallen dick</l>
<l>Ende hebtet oec wel horen scriven,</l>
<l>                Nochtan gaedi in sulken strick:</l>
<l>Dit mach ghiericheit bedriven,</l>
</lg>
<lg><l>Als ic u noch wel exponeren</l>
<l n="210">                Ende inder waerheit openbaren.</l>
<l>Verstaet wel, hets mijn begheren:</l>
<l>                Wy sijn alle van huus ghevaren,</l>
<l>                Alsoe als dese drie broeders waren,</l>
<l>Nu hoet u wel voer sulken deren</l>
<l n="215">                Als hem gheviel al sonder sparen,</l>
<l>Die niet en wilde te tyde keren.</l>
</lg>
<lg><l>Wy wonen al in vreemden steden,</l>
<l>                Hier om souden wy thuuswaert reyden</l>
<l>Ende doen als dese deden,</l>
<l n="220">                Die hoer ghelt onder hem beyden</l>
<l>                Tot horen baet alsoe beleyden,</l>
<l>Als ic u seyde langhe heden,</l>
<l>                Soe mochten wy blydeliken scheiden.</l>
<l>Als onse tijt is hier gheleden,</l>
</lg>
<lg><l n="225">Wine moghen mede voeren niet,</l>
<l>                Ende ymmer moeten wy thuuswert tyden.</l>
<l>Hets recht datmen die reyse ontsiet,</l>
<l>                Wantse nyemant wil vermiden.</l>
<l>                Hi mach hem sorchlijck verblyden,</l>
<l n="230">Die hier om daertsche have spiet,</l>
<l>                Want si leyt u al besyden</l>
<l>Wakender oghen inden vliet.</l>
</lg>
<lg><l>Naect ende arm soe sijn wy dan,</l>
<l>                Alst hierop een scheiden gaet.</l>
<l n="235">Elkerlijck diet mercken can,</l>
<l>                Die sie dat hi mi wel verstaet:</l>
<l>                Tis nauwe dat u een lindewaet</l>
<l>Ten lesten mach gheboeren an;</l>
<l>                Van uwen vrienden wordi versmaet,</l>
<l n="240">Die mit u hilden groot ghespan.</l>
</lg>
<lg><l>Ende vaerdi dan ten hemelschen Vader,</l>
<l>                Ende voer tgheselscap al hier boven,</l>
<l>Daen wy ghesent sijn alle gader,</l>
<l>                Soe hebben wy Gode veel te loven;</l>
<l n="245">                Want wye dat wort van hem verscoven,</l>
<l>Sijn lot en mach niet wesen quader.</l>
<l>                Dat doet, die bose sel mit hem doven,</l>
<l>Die alre quaetheit is een rader.</l>
</lg>
<lg><l>Soe vaerdi recht als dese dede,</l>
<l n="250">                Die mit ellende moste wiken,</l>
<l>Doe hi quam uter vreemder stede,</l>
<l>                Ende hem sijn maghen wouden bezwiken.</l>
<l>                Naect ende arm, al dier ghelyken,</l>
<l>Varen si nach, die sulke zede</l>
<l n="255">                Hier ter werlt laten blyken;</l>
<l>Want int eynde moeten si mede.</l>
</lg>
<lg><l>Nu peynst te tyde om dese tale,</l>
<l>                Die in dit bispel sijn ontbonden,</l>
<l>Ende wercter nae, soe doedi wale,</l>
<l n="260">                Ende sent wat thuus van uwen ponden</l>
<l>                Ende ander weldaden tallen stonden,</l>
<l>Die wijl ghi sijt in desen dale.</l>
<l>                Sonder twy het wort ghevonden,</l>
<l>Als ghi coomt ten lesten male.</l>
</lg>
<lg><l n="265">Als ic u hier te voren seide</l>
<l>                Vanden tween, die hoer bederff</l>
<l>Alsoe wrochten mit bescheide,</l>
<l>                Ende brochten thuus tot horen erff,</l>
<l>                Des sy hem vroechden menichwerff,</l>
<l n="270">Doe sy te lande quamen beyden.</l>
<l>                Ic rade elcman, eer hi sterf,</l>
<l>Alsoe thuus te varen reyde.</l>
</lg>
<lg><l>Want die vaert moet emmer wesen,</l>
<l>                Ende nyemant en canse wederstaen.</l>
<l n="275">Hoe rijc wy sijn, hoe hoech gheresen,</l>
<l>                Ten can ons vromen niet een spaen.</l>
<l>                Ghi siet den doot hier nederslaen</l>
<l>Haesteliken dien off desen,</l>
<l>                Ende sijns en coendijs niet ontgaen,</l>
<l n="280">Al waendijs lichtelic ghenesen.</l>
</lg>
<lg><l>Want die doot dus niet en spaert,</l>
<l>                Hier om soe doet als ic u leer,</l>
<l><pb n="65"/>Ende siet dat ghi u wel bewaert,</l>
<l>                Hoeneer dat comt ten wederkeer,</l>
<l n="285">                Dat ghi dort varen totten Heer,</l>
<l>Die van nyemant en is vervaert.</l>
<l>                Ten sel u rouwen nymmermeer,</l>
<l>Set ghi daer nae u begaert.</l>
</lg>
<lg><l>Des sijt zeker sonder twy,</l>
<l n="290">                Want Willem, die dit vant,</l>
<l>Die heeftet soe gheleret mi,</l>
<l>                Dat ic en gheer gheen beter pant.</l>
<l>                Vanden weghe is hi ghewant,</l>
<l>Die hier om in twifel zy.</l>
<l n="295">                Die dit bispel eerst bevant</l>
<l>God maken noch van zonden vry!</l>
</lg>
<lg><l>Ende hael ons tot Hem in sijn rijcke,</l>
<l>                Daer blyscap is ende ewich vrede!</l>
<l>Des bidden wy hem oetmoedelijcke,</l>
<l n="300">                Waer wy sijn tenigher stede;</l>
<l>                Ende Willem van Hildegaersberch mede,</l>
<l>Want el en weet hi ghenen wijcke.</l>
<l>                God doer u oetmoedichede</l>
<l>Haelt ons uut desen aertschen slijcke!</l>
</lg>
</body>
</text>
<text>
<body><head type="comment">XXVIII. <hi rend="italic">Een notabel. </hi></head>
<l>                Die ter werlt is verheven,</l>
<l>Verdient hi dan in desen leven,</l>
<l>Dat hi machtich blijft hier boven,</l>
<l>Soe heeft hi Gode veel te loven;</l>
<l n="5">Want tis al niet daermen off scrijft,</l>
<l>Dan die een vrient mit Gode blijft.</l>
</body>
</text>
<text>
<body><head type="comment">XXIX. <hi rend="italic">Een notabel. </hi></head>
<l>                Mochtwy malcander hier verdriven</l>
<l>Mit macht ende dan ten hemel cliven,</l>
<l>Als onse tijt ten eynde naect,</l>
<l>Soe hadt God onghelijc ghemaect.</l>
<l n="5">Waer op souden dan die ghene hopen,</l>
<l>Die hier ter armoede sijn gheschopen?</l>
</body>
</text>
<text>
<body><head type="comment">XXX. <hi rend="italic">Een notabel. </hi></head>
<l>                Een sot moet sotteliken baren.</l>
<l>Wye mach sulken sot bewaren,</l>
<l>Die hem selven ghevet prijs</l>
<l>Ende denct altoes: "Ic bin soe wijs,</l>
<l n="5">Wye soude mi leren off castyen?"</l>
<l>Mit sulken zotten selmen lyen,</l>
<l>Want si sijn sotter veel dan zot;</l>
<l>Si horen wel hoer selfs ghebot,</l>
<l>Mar ander leringhen vanden wisen</l>
<l n="10">En willen si doen noch hoeren prisen.</l>
</body>
</text>
<text>
<body><head type="comment">XXXI. <hi rend="italic">Van sterven. </hi></head>
<l>                Wat willic dichten off beghinnen?</l>
<l>Die die waerheit souden minnen</l>
<l>Ende die doechden setten voert,</l>
<l>Die helden veel an tander boort,</l>
<l n="5">Si en willen mitter awerheit niet plechten.</l>
<l><pb n="66"/>Die waerheit heeft altoes overvechten</l>
<l>Byder clesi, byden heren;</l>
<l>Sy en can hoer onrecht niet ghekeren.</l>
<l>Hoe sal ic dan, arme oude,</l>
<l n="10">Die gaerne die waerheit spreken soude,</l>
<l>Der heren gunst off hulde verwerven?</l>
<l>Ic wil nu dichten vanden sterven,</l>
<l>Dat horen die heren node vermanen;</l>
<l>Doch wat si dencken, wat si wanen,</l>
<l n="15">Twaer wel noet datmen hem seide</l>
<l>Ende wat te voeren hem daer off leyde</l>
<l>In sanghe of in rime slecht.</l>
<l>Wouden si daer wat off verstaen te recht,</l>
<l>Sy quamer lichte by in vaer,</l>
<l n="20">Datter hel off sterven waer,</l>
<l>Daer si hem luttel off ontsien;</l>
<l>Nochtan van node moet gheschien.</l>
<l>Sterven is een zeker goet,</l>
<l>Dat ymmer eyghen bliven moet:</l>
<l n="25">Men macht versetten noch verlienen.</l>
<l>Die dan die werlt nauwe dienen</l>
<l>Ende veel om onrecht voirdel poghen,</l>
<l>Die en hebbent sterven nyet voer oghen.</l>
<l>Dochten si dat si sterven souden,</l>
<l n="30">Sine lieten van die werlt niet houden</l>
<l>Soe vaste stricken of ghevaen,</l>
<l>Sy en mochten tijts ghenoech ontgaen.</l>
<l>Dese materi is ghenoech:</l>
<l>Spraec ic yemants onghevoech,</l>
<l n="35">Soe waer danck ende cost verloren.</l>
<l>Node name ic yemants toern,</l>
<l>Maer elkerlijc versta mi wel,</l>
<l>Waer mijn materi sluten sel,</l>
<l>Eer hi mi straft van mijn beghin:</l>
<l n="40">Groot haest is dicwil onghewin.</l>
<l>Der heren, des priesters oerde,</l>
<l>Dedet elcken als hem toebehoerde,</l>
<l>Wat mocht die werlt hoir dan beclaghen?</l>
<l>Tsoude oeck Gode wel behaghen,</l>
<l n="45">Dat latic staen ten goeden bescheiden,</l>
<l>Mar dair is een middel twisken beiden.</l>
<l>In anxt, in troest, in goeden waen</l>
<l>Soe heeft die werlt langhe ghestaen,</l>
<l>Ende noch en docht si in gheenre maten.</l>
<l n="50">Vondmen heren noch prelaten,</l>
<l>Soe waert een wout sonder ghenaden.</l>
<l>Tis eerst gheschiet by wisen rade,</l>
<l>Dat goede heren sijn op eerde;</l>
<l>Ende vye en docht niet sonder harde,</l>
<l n="55">Noch een harde sonder vye,</l>
<l>Waer vantmen goeden harde ye,</l>
<l>Die scaep noch vye en hadde te wachten?</l>
<l>Wanneer die heren niet en achten</l>
<l>Der hellen off der doot ontsien,</l>
<l n="60">Soe moeter onrechts veel gheschien:</l>
<l>Dus comt dat ic dat sterven ruer.</l>
<l>Sterven blijft ons naeghebuer,</l>
<l>Tmach ons tallen tyden vanden</l>
<l>Ende schatten op verloren panden:</l>
<l n="65">Mit ghenen rechten machment weren.</l>
<l>Wat willic vorder dan begheren,</l>
<l>Dan te leven nacht ende dach</l>
<l>Om wel te ghelden mijn ghelach?</l>
<l>Die tijt die comt van daghe tot daghe,</l>
<l n="70">Entair en is nyemant quijt vanden ghelaghe,</l>
<l>Heer noch knecht, maecht noch vrouwe.</l>
<l>Dat ic der werlt veel betrouwe,</l>
<l>Si en heeft gheen eyghendoem te gheven.</l>
<l>Sette hem elc mensche soe te leven,</l>
<l n="75">Dair hi wel woude sterven mede,</l>
<l>Dat waer die meeste wijshede;</l>
<l>Mer tretter yemant buten pade</l>
<l>Der heren, dats die meest schade:</l>
<l>Hoer hoghe gheboert, hoer edel naem,</l>
<l n="80">Waer alre doechden wel betaem.</l>
<l>Een goet voergangher wort gheprijst,</l>
<l>Diet volc ten besten weghe wijst.</l>
<l>Wouden priesters ende heren</l>
<l>Hem selven eerst ter doghet keren,</l>
<l n="85">Tghemene volck soude hem schamen,</l>
<l>Dat si niet ter doecht en quamen.</l>
<l>Oft alsoe ter werlt stonde,</l>
<l>Datmen veel dier heren vonde,</l>
<l>Twaer een staet van groten love,</l>
<l n="90">Na tregiment van menighen hove;</l>
<l>Doch is alder heren staet</l>
<l>Om eer, om weldoen eerst ghesaet,</l>
<l>Ende om ander dinghen ghien.</l>
<l>Nu hoortmen rucht wel int ghemien,</l>
<l n="95">Dattet soe niet en sluyt;</l>
<l>Tis een anxtelic gheluyt,</l>
<l>Daer die meente roept om wraeck,</l>
<l>Entan die here is selve die zaeck,</l>
<l>Daer die wrake op mach comen,</l>
<l n="100">Alst wel ter werlt is vernomen,</l>
<l>Dat grote heren worden gheplaecht</l>
<l>Ende om haer sonden zeer ghelaecht,</l>
<l>Keyser, coninghen, hertoghen,</l>
<l>Dat niet en had ghevallen moghen,</l>
<l n="105">Hadse hoir sonden niet ghesleghen.</l>
<l>Noch can God wel veel verdreghen,</l>
<l>Ende dat gheschiet is mach gheschien.</l>
<l>Die heren souden hem ontsien</l>
<l>Voer sulke wrake, voer sulken toern,</l>
<l n="110">Als anderen heren hier te voren</l>
<l>Gheschiet is, die hem cleyn ontsaghen,</l>
<l>Datse yemant soude moghen laghen.</l>
<l>Dits noot datmen den heren seit,</l>
<l><pb n="67"/>Want daer meerre macht in leit</l>
<l n="115">Dan an een ander naghebuyr;</l>
<l>Doch setten sijt veel ter avontuer,</l>
<l>Ende latent driven op die riemen.</l>
<l>Al sla ic zeer, en rake nyeman:</l>
<l>Si sijn al vry ende op hoer hode.</l>
<l n="120">Hier voertijts waren wise vroede,</l>
<l>Die hoochste van alle kerstenrijck,</l>
<l>Alsmen hem toonde guet ghelijck,</l>
<l>Dat exempel mochte gheven,</l>
<l>Si setter hem wat nae te leven,</l>
<l n="125">Tghenoechde hem wael, si warens vro.</l>
<l>Wouden die heren noch alsoe</l>
<l>Goede reden gaerne horen,</l>
<l>Reden quaem hem wel te voren.</l>
<l>                Men lest dus van enen aertschen vader,</l>
<l n="130">Daer tkersten ghelove an stont algader,</l>
<l>Als hi paens ghecoren was,</l>
<l>Soe quam een man ende brochte vlas</l>
<l>Off wercs een luttel in sijn hant;</l>
<l>Daer stac hi an een vuerich brant:</l>
<l n="135">Die brant die namt, het dreef daer hin.</l>
<l>"Sich, vader, dienstu om aertsch ghewin,</l>
<l>Aldus licht selt di ontdriven:</l>
<l>Die glori der werlt en mach niet bliven;</l>
<l>Mer leefstu wel, tis dine ghebode,</l>
<l n="140">Aertsche have ende rijc mit Gode."</l>
<l>Dit sprac die bode sonder sparen.</l>
<l>Twas sijn dienst, hi mostet bewaren.</l>
<l>Die paeus die namt oeck wel int goede,</l>
<l>Des was den dienre wel te moede.</l>
<l n="145">Byden keyser is ghesent</l>
<l>Een ander manier van regiment.</l>
<l>Als hi ghecoren was in macht,</l>
<l>Soe quam een dienre diet verwacht,</l>
<l>Ende brochte drie manieren van sthien</l>
<l n="150">Off vier, ende liet den keyser sien,</l>
<l>Van welken sthien dat hi woude,</l>
<l>Datmen sijn graff maken soude.</l>
<l>Die keyser sprac nae desen reden:</l>
<l>"Welckoir du neemst, ic bins te vreden;</l>
<l n="155">Ic weetet, oec wistict te voren,</l>
<l>Dat ic sterflijc was gheboren."</l>
<l>Ander exempel menich ende yen</l>
<l>Plachmen hier voertijts wel te sien</l>
<l>Byden heren, byden clercken,</l>
<l n="160">Byden goeden patriarchen,</l>
<l>Die aendochten hoer beghin</l>
<l>Ende middel aertsch ghewin,</l>
<l>Wat hem bliven mocht int lest:</l>
<l>Doe docht hem weldoen talre best.</l>
<l n="165">Die hoer sterven dus voersaghen,</l>
<l>Die worden oudt ende grijs van daghen;</l>
<l>God die spaerdse, hi starctse mede</l>
<l>Om hoir grote gherechtichede.</l>
<l>Noch soude God die heren sparen,</l>
<l n="170">Waert dat si alle gherechtich waren,</l>
<l>Als sy zouden, waren si wijs.</l>
<l>Die werlt soude hem gheven prijs,</l>
<l>Ende God die souts hem weten danck,</l>
<l>Ghinghen si alle den rechten ganck</l>
<l n="175">Na gherechte toebehoeren.</l>
<l>Quaem hem onrecht voer den oren,</l>
<l>Hoe veelt baten mocht off schaden,</l>
<l>Nyemant en soude daer toe raden</l>
<l>Te doen dat God verboden heeft.</l>
<l n="180">Elcman sie wel hoe hi leeft:</l>
<l>Dit corte leven mach ons bringhen</l>
<l>Tot groten salichliken dinghen</l>
<l>Off tot groter onsalicheit.</l>
<l>Mar wye hem wel te sterven reyt</l>
<l n="185">Mit goeden doechdeliken wercken,</l>
<l>Dair is oerbair in te mercken:</l>
<l>Wy moeten al ten oerdel staen,</l>
<l>Van onsen wercken loon ontfaen.</l>
</body>
</text>
<text>
<body><head type="comment">XXXII. <hi rend="italic">Vanden ouden ende vanden jonghen. </hi></head>
<l>                Als die somer was gheresen,</l>
<l>Soe dat die dinghen mochten wesen</l>
<l>Opt alre lancste vanden jaer,</l>
<l>Die nachten cort, dat weder claer,</l>
<l n="5">Die vruchten vol van horen doene,</l>
<l>Die velden rijck, die wouden groene,</l>
<l>Berch ende dal van douwen nat,</l>
<l>Doe ghinc ic in enen smalen pat</l>
<l>Recht als die dach begonste te glymmen.</l>
<l n="10">Die lewerijck sachmen opwarts clymmen</l>
<l><pb n="68"/>Mit horen vlederkijns nader lucht;</l>
<l>Hoer sanghe maecte zoet gherucht</l>
<l>Anden velden an allen zyden;</l>
<l>Een trurich hert mocht hem verbliden,</l>
<l n="15">Dat noch quam op sulken pas.</l>
<l>An enen bosch, dat schone was,</l>
<l>Soe lach dit padekijn ghestrect.</l>
<l>Die nachtegael was oeck verwrect.</l>
<l>Mit dat si den dach vernam;</l>
<l n="20">Den anderen voghelen boven clam</l>
<l>Mit horen stemme, mit horen sanghe.</l>
<l>Nae desen tijt en wast niet langhe,</l>
<l>Die dach en hadde den nacht verwonnen;</l>
<l>Het quam int risen vander zonnen,</l>
<l n="25">Die tijt verclaerde hoer al te male.</l>
<l>Twisken twee berghen in een dale</l>
<l>Sach ic gheselscap veel te samen,</l>
<l>Die oock om hoer ghenoechte quamen</l>
<l>Spelen inder merghen stont;</l>
<l n="30">Der voghelen sanck was hoer wel cont,</l>
<l>Die daer smorghens plach te wesen.</l>
<l>Sy brochten voer hem uutghelesen</l>
<l>Sanghers ende menestreel,</l>
<l>Die wel behoirden thoren speel;</l>
<l n="35">Want sy alle vrolic waren.</l>
<l>Dat zoete gheluut van horen snaren,</l>
<l>Die zanck die si mit kelen songhen,</l>
<l>Die dede den ouden mitten jonghen</l>
<l>Volghen mede in dat foreest.</l>
<l n="40">Mar een dinck hadde my wonder meest:</l>
<l>Doet al verhuecht was datter ghinc,</l>
<l>Ende si spanden horen rinc</l>
<l>Op een schoon suver pleyn,</l>
<l>Doe sach ic buten off alleyn</l>
<l n="45">Een schone joncfrou wel ghedaen</l>
<l>Ter aerden neder sitten gaen</l>
<l>Op een suverlijcke stede.</l>
<l>Wat dat jonghe gheselscap dede,</l>
<l>Des en achte si min noch meer;</l>
<l n="50">Mar den ouden dede si eer,</l>
<l>Waneer dair enich quam bezyden</l>
<l>Neffens der joncfrou voer te lyden.</l>
<l>Daer toe schickt si hoer ghemoet</l>
<l>Mit rechter vriendeliker gruet;</l>
<l n="55">Sy neech hem toe, si boet hoer hant.</l>
<l>Mi dochte sijn in hoer becant</l>
<l>Doeghet, eer ende rechte schaemt,</l>
<l>Als goede vrouwen wel betaemt.</l>
<l>Als ic aensach die edelheit</l>
<l n="60">Vander joncfrouwen wel ghemeit,</l>
<l>Soe wort ic sonderling becoort,</l>
<l>Om te weten doch een woort</l>
<l>Vander joncfrou, hoe sijt miende,</l>
<l>Die dus van eren weghen diende</l>
<l n="65">Mit rechter gunst den goeden ouden,</l>
<l>Als wy alle billicx souden.</l>
<l>Ic haeste mi dairwairt sonder merren,</l>
<l>Ic neech der joncfrou toe van verren,</l>
<l>Ic groetse doe ic by hoer quam.</l>
<l n="70">Sy, diet wel int goede nam,</l>
<l>Antwoerde mi mit zoeter tale:</l>
<l>"Seker, Willem, nu doedi wale,</l>
<l>Dat ghi hier coomt op dese tijt.</l>
<l>Ic weet dat ghi een dichter sijt,</l>
<l n="75">Laet ons tsamen onderlinghen</l>
<l>Spreken van wat nyewe dinghen,</l>
<l>Siet ghi hier yet dat u behaecht;</l>
<l>Want wye dat sulke consten draecht,</l>
<l>Als ghi dicwijl hebt gheploghen,</l>
<l n="80">Die is guet wat nyewes vertoghen.</l>
<l>Lichte hi mochte daer bi verwrecken</l>
<l>Ende een materi daer uut trecken,</l>
<l>Dair hy op dichten mocht hier naer."</l>
<l>Ic antwoerde: "Ghi segt waer,</l>
<l n="85">Joncfrou, ja, ic heb ghesien,</l>
<l>Dat ghi hier buten hout u allien,</l>
<l>Ende an dit gheselscap luttel keert,</l>
<l>Meer dan dat ghi den ouden eert.</l>
<l>Mit oerlove soudict gaerne vraghen,</l>
<l n="90">Hoe ghi dat meent, dorste ics ghewaghen."</l>
<l>-"Ja ghi, Willem," sprac die joncfrou,</l>
<l>"Ic bid u oec op rechter trouwe,</l>
<l>Dat ghi van die materi maect</l>
<l>Een goet ghedicht wel gheraect:</l>
<l n="95">Men sels u seker spreken loff</l>
<l>Ende oec bedancken seer daer off.</l>
<l>Om dat ic wil dat dit gheschiet,</l>
<l>Soe hoert van mi een waer bediet,</l>
<l>Ic sels u gaern berechten twy</l>
<l n="100">Om des ghi hebt ghevraghet mi.</l>
<l>Jonc ende out sijn onghelijc,</l>
<l>Al sijn sy ghemaect van enen slijck:</l>
<l>Elkerlijc gaet sinen pat.</l>
<l>Tis een rijckelijcke schat</l>
<l n="105"><pb n="69"/> Out te wesen ende vroet;</l>
<l>Die joecht prijst oec haer leven goet,</l>
<l>Ende is ghenoechlijck by te wesen.</l>
<l>Hoe mach yemant sijn ghepresen</l>
<l>Eer hijt mitter daet bewijst?</l>
<l n="110">Ic waen die doecht haer selven prijst,</l>
<l>Want sy schijnt int openbair.</l>
<l>Waer om ic trat die oude naer</l>
<l>Ende dede hem eer, dit is die reden:</l>
<l>Die oude comt van goeden zeden</l>
<l n="115">Ende van redeliken leven;</l>
<l>Daer isser menich afterbleven,</l>
<l>Die totter oude niet en quamen,</l>
<l>Om dat si mit joeghet annamen</l>
<l>Zaken, die hem tieghens droeghen,</l>
<l n="120">Dair sy hem selven mede versloeghen,</l>
<l>Ende mosten sterven eer hoir tijt.</l>
<l>Hoveerde, ghiericheit ende nijt</l>
<l>Hebben menighen man verslaghen,</l>
<l>Eer hi quam ten ouden daghen.</l>
<l n="125">Overaet ende overdranck,</l>
<l>Luxurie sonder groet bedwanck,</l>
<l>Vele te waken boven reden,</l>
<l>Haesticheit, onnutte zeden,</l>
<l>Dit sijn al punten ende zaken,</l>
<l n="130">Die selden totter oude raken.</l>
<l>Wye totter oude comen sel,</l>
<l>Hy moet hem eerst regieren wel,</l>
<l>Te maten eten ende drincken,</l>
<l>Ende sinen God daer in bedincken,</l>
<l n="135">Ende niet te langhe toornich sijn.</l>
<l>Gramscap is een quaet venijn</l>
<l>Beyde den lichaem ende den sin,</l>
<l>Men proefter luttel wijsheit in;</l>
<l>Mer wel te leven by bescheide,</l>
<l n="140">Dat brenghet oude ende wijsheit beyde.</l>
<l>Hier om soe sullen wy ons versinnen</l>
<l>Ende mitter jongher joecht beghinnen</l>
<l>Te leven om een salich ende.</l>
<l>Ic waende God sijn enghel sende</l>
<l n="145">Tot Noe ende deden darcke bouwen,</l>
<l>Hy en wouts den jonghen niet betrouwen,</l>
<l>Om dats die oude hem bet versinnen:</l>
<l>Die joecht heeft wel een starck beghinnen,</l>
<l>Mar tvolherden valt haer te swaer.</l>
<l n="150">Noe wrochte wel menich jaer</l>
<l>Om sijn arke te maken vast,</l>
<l>Mede tontdraghen sulken last,</l>
<l>Als hem God hadde doen verstaen.</l>
<l>Waer dat grote macht leit aen,</l>
<l n="155">Dat en doech den dommen niet bevolen:</l>
<l>Hoer ghedochte mocht wel dolen,</l>
<l>Dat zijt versumeden mitte joecht.</l>
<l>Al en wrochten si salicheit nochte doecht,</l>
<l>Dat soudsi lichtelic ghewaghen:</l>
<l n="160">Die joecht en wil gheen sorghe draghen.</l>
<l>Hadmen dan gheen oude vroede,</l>
<l>Die werlt die stout in cranke hoede:</l>
<l>Elck soude den anderen verdringhen,</l>
<l>Die nu int recht hem laten dwinghen.</l>
<l n="165">Waer die vroede te rade gaen,</l>
<l>Dair moet recht op reden staen;</l>
<l>Wair dat recht op reden staet,</l>
<l>Dair rechtmen ghewelt ende overdaet;</l>
<l>Dat maecte die alder beste vrede</l>
<l n="170">Te Gode ende ter werlt mede:</l>
<l>Hier om wil ic die oude prisen.</l>
<l>Ic macht oec mitter daet bewisen,</l>
<l>Datter doecht ende eer in steect,</l>
<l>Die menighen jonghen veel ghebreect;</l>
<l n="175">Ende heeft avontuer beleeft,</l>
<l>Des die jonghe niet en heeft;</l>
<l>Hi heeft ghehoert ende ghesien</l>
<l>Menich dinck ter werlt gheschien,</l>
<l>Des die jonghen nye en saghen.</l>
<l n="180">Het mocht een landsheer seer mishagen,</l>
<l>Die te stride wort ghestelt,</l>
<l>Had hi gheen oude vroede int velt.</l>
<l>Byden ouden, byden vroeden</l>
<l>Machmen menich dinck verhoeden,</l>
<l n="185">Daer schade ende smert off comen soude,</l>
<l>En dede die wijsheit entie oude.</l>
<l>Alle sijn die jonghen te striden guet</l>
<l>Starc van live ende wel ghemoet,</l>
<l>Tmoet mit wijsheit sijn bewaert.</l>
<l n="190">Datmen tvolck te punten schaert</l>
<l>Entie afterhoede wel beset,</l>
<l>Dat weten die oude vroeden bet,</l>
<l>Hoet dair mede is gheleghen,</l>
<l>Dan die gheen sorghe en connen dreghen.</l>
<l n="195">Want ons salicheit ende eer</l>
<l>Comt uut goeder wiser leer,</l>
<l><pb n="70"/>Die inden ouden wort ghevonden,</l>
<l>Soe souden wy billics tallen stonden</l>
<l>Den ouden eren ende loven</l>
<l n="200">In allen conventen, in allen hoven.</l>
<l>Sel ic twaer ontbinden slecht,</l>
<l>Wy en moghen hier mit ghenen recht</l>
<l>Den ouden schuwen off verwaten;</l>
<l>Want nyemant en wil sijn leven laten</l>
<l n="205">Die wijl sijn jonghe daghen duren.</l>
<l>Waer sal hi dan yet lang om curen?</l>
<l>Wil hem God sijn leven sparen,</l>
<l>Hi en crijcht een goet ghetal van jaren,</l>
<l>Ende als die jaren hem becliven,</l>
<l n="210">Soe moet hi byder oude bliven:</l>
<l>Des en can hi niet ontdrayen:</l>
<l>Hoe schoen si singhen ende hem verfrayen,</l>
<l>Die tijt die gaet al onghelet.</l>
<l>Wye op die juecht hem hooch vermet,</l>
<l n="215">Dats een wankel toevertyden,</l>
<l>Want si cort moet overlyden.</l>
<l>Tot twintich jaren is hi kint:</l>
<l>Die tijt gaet over als die wint,</l>
<l>Si en weet niet hoe haer is gheschiet,</l>
<l n="220">Eer sy haer selven wel besiet</l>
<l>Entie waerheit smaken leert;</l>
<l>Die juecht heeft menich man beseert,</l>
<l>Eer hi wiste waer hi was.</l>
<l>Die juecht is alre best te pas,</l>
<l n="225">Als si te XXX jaren lijt.</l>
<l>Voer off nae een corte tijt</l>
<l>Soe crijcht sy wijsheit ende cracht.</l>
<l>Datmen veel nae dwasen wacht</l>
<l>Dair in te comen wijsheit,</l>
<l n="230">Dats verloren arbeit:</l>
<l>Die bliven kintsch hoer leven lanc.</l>
<l>Die yoecht die staet in horen ganck,</l>
<l>Crijcht si ziect noch ongheval,</l>
<l>Te XL jaren, dat ist al;</l>
<l n="235">Soe moet si totter oude gaen,</l>
<l>Als die menighe heeft ghedaen.</l>
<l>Wil sy dan der waerheit ghyen,</l>
<l>Tjaerghetal is alte clien,</l>
<l>Dat si brinct in rechter maten,</l>
<l n="240">Eer hem doude comt te baten;</l>
<l>Want doude hoet hem nacht ende dach</l>
<l>Voer dat hem die juecht te deren plach.</l>
<l>Die yoecht is dicwijl onbehoet</l>
<l>Voer menich dinc, dat wesen moet;</l>
<l n="245">Al heeft die yoecht een starck berueren,</l>
<l>Die oude mach veel langher duren</l>
<l>In goeden live ende ghesonden,</l>
<l>Dat heeftmen dicke waer ghevonden.</l>
<l>Wye hem selven wel beleyden,</l>
<l n="250">Daer en staet gheen tijt bescheiden,</l>
<l>Sine moghen leven menich jaer.</l>
<l>Men leest ons inden bibel claer</l>
<l>Van alden vaders hier te voren,</l>
<l>Die God in minnen hadde vercoren.</l>
<l n="255">Om dat si leefden redelijck</l>
<l>Horen tijt hier op aertrijck,</l>
<l>Soe spaerdse God al hier te bliven,</l>
<l>Soe datter veel off waer te scriven,</l>
<l>Hoe menich jaer, hoe groet ghetal</l>
<l n="260">Die oude vaders leefden al.</l>
<l>Dander voeren horen voy</l>
<l>Hinderwaert, die meeste proy</l>
<l>Om hoer quaetheit, om hoer sonden,</l>
<l>Alst noch gheschiet tot menigen stonden.</l>
<l n="265">Daer hebben oec veel jonghen gheweest,</l>
<l>Daermen alle daghe off leest,</l>
<l>Heilighe Sancten ende Sanctinnen,</l>
<l>Die inder yoecht mit goeder minnen</l>
<l>Voert ghelove lieten tleven,</l>
<l n="270">Die sijn nu mit Gode verheven:</l>
<l>Dat latic staen op sijn beloop.</l>
<l>Hi heeft den alre besten coop,</l>
<l>Die hem mit reden laet ghenoeghen.</l>
<l>Mocht ic elck op tsijn voeghen,</l>
<l n="275">Soe stont al buten argueren;</l>
<l>En cant u al niet exponeren,</l>
<l>Hoet hier voermaels is gheschiet:</l>
<l>Tis alre best een cort bediet,</l>
<l>Als elke reden heeft hoer slot,</l>
<l n="280">Ende ic en bin oeck niet soe sot,</l>
<l>Dat icker naerre wil ombinden</l>
<l>Dan mi die reden helpt bevinden.</l>
<l>God mach wercken dat hi wil,</l>
<l>Dair off soe wil ic swighen stil:</l>
<l n="285">Die vorder socht hi mochte dwalen.</l>
<l>Soud ic oud ende jonc ophalen,</l>
<l>Daer hoerde toe een lanc termijn.</l>
<l>Tis ghenoechlic jonc te sijn,</l>
<l>Mar die oude is bet tevreden,</l>
<l n="290">Die sijn joeghet heeft gheleden</l>
<l>Ende van beyden heeft gheproeft.</l>
<l>Ic waen die ziel oec wel behoeft,</l>
<l>Datmen peynst om heen te varen.</l>
<l>Die yoecht wil yoechdelick ghebaren,</l>
<l n="295"><pb n="71"/> Sy en peynst niet waen si comen es;</l>
<l>Die joecht wil draghen swaert off mes,</l>
<l>Ende lichtelijck om zaken striden,</l>
<l>Dat die oude wel laet glyden.</l>
<l>Die juecht is stout ende zeer behaghel:</l>
<l n="300">Heng sy an enen vasten naghel</l>
<l>Sonder onghestadicheit,</l>
<l>Wat baet daer reden veel gheseit?</l>
<l>Als elcman leest in sijn partye</l>
<l>Men vint meer wijsheit ende cleergye,</l>
<l n="305">Die die oude hebben bescreven,</l>
<l>Dan vanden jonghen is ghebleven.</l>
<l>Hier om soe blivic op mijn woert,</l>
<l>Ic wil doude prisen voert."</l>
<l>Om dattet mi die joncfrou leerde,</l>
<l n="310">Die altoes den ouden eerde,</l>
<l>Soe houdict noch in minen sin:</l>
<l>Ic wensch hoir heil ende goet ghewin;</l>
<l>Want ic en sachse zeder nye.</l>
<l>Ende nu ic in die oude zye</l>
<l n="315">Doechde, eer ende redelicheide,</l>
<l>Schaemte, trou ende wijsheit mede,</l>
<l>Soe wil ics byder jonfrouwen bliven</l>
<l>Ende voert by allen goeden wiven,</l>
<l>Die der jonfrouwen leer onthouden,</l>
<l n="320">Dat si altoes den goeden ouden</l>
<l>Doen als die joncfrouwe dede:</l>
<l>Daer machmen eer verwerven mede.</l>
<l>Die den ouden eer bewisen,</l>
<l>Die moghen selve in eren risen.</l>
</body>
</text>
<text>
<body><head type="comment">XXXIII. <hi rend="italic">Van dominus. </hi></head>
<l>                Dichters, die die waerheit minnen,</l>
<l>Entan hoir reden wel voersinnen</l>
<l>Eer si spreken openbair,</l>
<l>Alsulke dichters segghen waer,</l>
<l n="5">Off byder waerheit alsoe hende,</l>
<l>Als hoir reden comt ten eynde,</l>
<l>Datmer wat mach leren by.</l>
<l>Wye schuldich is, die maeck hem vry</l>
<l>Eer hi comt tot meerre schade.</l>
<l n="10">Wye mitten wisen gaen te rade,</l>
<l>Die moghen leren ende verstaen.</l>
<l>Hier om heb ic te rade ghegaen</l>
<l>Mit clercken, die hem des verstonden;</l>
<l>Al heb ic menich dinc ghevonden,</l>
<l n="15">Dat int Latijn bescreven staet,</l>
<l>Dair toe moetic nemen raet</l>
<l>Mit clercken, diet mi duutschen voert.</l>
<l>Int Latijn staet menich woert,</l>
<l>Daer menich hoghe leer in stect,</l>
<l n="20">Alsmen die waerheit al vertrect.</l>
<l>Uten Latijn wort mi vertoghen,</l>
<l>Hoe dat grote heren moghen</l>
<l>Horen naem in eren houden</l>
<l>Ende altoes edel sijn gheschouden.</l>
<l n="25">Inden Latijn noemt men aldus</l>
<l>Enen heer Dominus.</l>
<l>Dat woort is van letteren seven,</l>
<l>Ende elke letter can gheven</l>
<l>Een woert, dat hem sal toebehoren,</l>
<l n="30">Die den naem te recht sal voeren;</l>
<l>Ende wye die letteren alle heeft,</l>
<l>Mit recht men hem den name gheeft.</l>
<l>Die eerste letter is gheheten</l>
<l>Een D; dair machmen by weten</l>
<l n="35">Datse Discrecio beduut,</l>
<l>Ende in Duutsche aldus luut:</l>
<l>Bescheydenheit, dat is een doecht,</l>
<l>Die enen heer mit rechten voecht,</l>
<l>Want een onbescheiden heer</l>
<l n="40">Die en werct salicheit noch eer,</l>
<l>Die is oeck anxtelic by te wesen.</l>
<l>Die ander letter comt na desen</l>
<l>Anden naem, dat is een O;</l>
<l>Die beteykent ons alsoe</l>
<l n="45"><pb n="72"/> In Latijn Obediencia;</l>
<l>Dat is in Duutssche, als ick verstae,</l>
<l>Onderdanicheit mit sinnen.</l>
<l>Een heer die sel uut rechter minnen</l>
<l>Gode wesen onderdaen,</l>
<l n="50">Ende sijn prelaten wel verstaen</l>
<l>In gherechter hoersamicheit;</l>
<l>Een heer sel kennen onderscheit</l>
<l>Wye tot sinen rade coomt:</l>
<l>Het raedt die menighe om dat hem vroemt.</l>
<l n="55">Waende hire by comen in schade,</l>
<l>Hy en quame niet tot sinen rade.</l>
<l>Die derde letter is een M.</l>
<l>Ghi sult weten dat hoir stem</l>
<l>Misericordia bewijst,</l>
<l n="60">Dats Ontfarmicheit; si is gheprijst</l>
<l>Om dat si den naem helpt stercken.</l>
<l>Ontfarmich in horen wercken</l>
<l>Soe sullen wesen alle heren,</l>
<l>Soe voeren sy den naem mit eren.</l>
<l n="65">Die vierde letter is een I.</l>
<l>Daer is ons beteykent by</l>
<l>Justicia, Gherechtichede.</l>
<l>Dat si den name helpt stercken mede,</l>
<l>Daer om is si int midden gheset</l>
<l n="70">Vanden woerde, dat si te bet</l>
<l>Alle die letteren hout te samen.</l>
<l>Een heer sel hem billicx schamen</l>
<l>Onrechtte doen off ghehinghen;</l>
<l>Mer gherechtich wesen in allen dinghen.</l>
<l n="75">Die vijfte letter is een N,</l>
<l>Ende beduut ons, als ic ken,</l>
<l>Nobilitas int Latijn,</l>
<l>Dat mach in Duutsche Edelheit sijn.</l>
<l>Dat woort mach in alle zaken</l>
<l n="80">Eens heren naem zeer volmaken.</l>
<l>Edel wercken te hantieren,</l>
<l>Dat doet den naem in eren verchieren.</l>
<l>Die seste letter is een U.</l>
<l>Sel ic twaer bedieden nu,</l>
<l n="85">Soe machse Veritas beduden,</l>
<l>Ende in Duutsche aldus luden</l>
<l>Warachticheit, een edel stick,</l>
<l>Dair ic sonderling op mick,</l>
<l>Hoe wel dat inden naem behoert.</l>
<l n="90">Een heer die niet en hout sijn woert,</l>
<l>Die scheit alre doecht ende eren off:</l>
<l>Nyemant goeders en ghift hem loff.</l>
<l>Hier by elken heer wel staet</l>
<l>Warachtich te sijn, hoe dattet gaet.</l>
<l n="95">Die sevende letter is een S;</l>
<l>Die beduut, des sijt ghewes,</l>
<l>In Latijn Sapiencia,</l>
<l>Dat is Wijsheit, als ic versta,</l>
<l>Die elken heer hebben moet</l>
<l n="100">In allen wercken, die hi doet,</l>
<l>Sel sijn naem in eren risen.</l>
<l>Een heer machmen billics prisen,</l>
<l>Daer rechte wijsheit in wort bekent.</l>
<l>Hiermede wort die naem volent,</l>
<l n="105">Die elken heer wel betaemt.</l>
<l>Een heer wort aldus ghenaemt</l>
<l>Mit seven letteren onghestraft,</l>
<l>Dats een heer die oerbair scaft</l>
<l>Sinen lande, sinen luden:</l>
<l n="110">Wat willic naerre meer beduden?</l>
<l>Selmen yemant noemen here,</l>
<l>Dese seven letteren min noch mere</l>
<l>Moet hi hebben al volcomen,</l>
<l>Diemen te rechte heer sal noemen.</l>
<l n="115">Bescheydenheit, dats sijn beghin;</l>
<l>Ghehoersamicheit die brinct hem in,</l>
<l>Dat hi by wisen rade leeft,</l>
<l>Ende sinen wille daer toe gheeft,</l>
<l>Dat Ontfarmicheit gheschiet</l>
<l n="120">Over al sijn arme diet,</l>
<l>Die ghenade an hem begheren.</l>
<l>Trecht en machmen niet ontberen,</l>
<l>Die doet alle dinck bescheiden,</l>
<l>Al en dars die quade niet verbeiden.</l>
<l n="125">Een heer sal sijn Edelheit toenen,</l>
<l>Den quaden castyen, den goeden lonen,</l>
<l>Warachtich wesen ende wijs.</l>
<l>Men mach mit rechte gheven prijs</l>
<l>Enen heer, die desen naem</l>
<l n="130">In eren hout ende sonder blaem.</l>
</body>
</text>
<text>
<body><head type="comment"><pb n="73"/> XXXIV. <hi rend="italic">Vanden goeden vrouwen. </hi></head>
<l>                Een man diet sulker wonnen steit,</l>
<l>Dat hem een goet wijff is bereit</l>
<l>Mit rechter gunst ter eren waert,</l>
<l>Ist dan een man van goeder aert,</l>
<l n="5">Hi sels hoer dan ghenieten laten.</l>
<l>Ic hoerde een vrou goet utermaten</l>
<l>Claghen, dat si was gheneghen</l>
<l>Gunst tot enen man te dreghen</l>
<l>Voir yemant anders menighen dach;</l>
<l n="10">Oeck hoe hi hoer opt herte lach,</l>
<l>Hi was die gheen diet luttic achte;</l>
<l>Nochtan beyde si ende wachte</l>
<l>Ende hoopte, tmochte beter werden.</l>
<l>Wye in trouwen can volherden,</l>
<l n="15">Tis reden dat hi wert gheloont.</l>
<l>Men seit, dat hi hem selven hoont,</l>
<l>Die sijn vrienden in doghen laet,</l>
<l>Op dat hi is van sulker staet,</l>
<l>Dat hi hem helpen mach ter noot.</l>
<l n="20">Twaer enighen man te nemen groot</l>
<l>Gunst ende troost van gueden wiven,</l>
<l>Al schietet somwijls den ketiven,</l>
<l>Daer een wijff van sinnen vroet</l>
<l>Al verslaghen wort om goet,</l>
<l n="25">Off ander kaerl off plompe doeren,</l>
<l>Die totter eren niet en horen,</l>
<l>Al sijn si een weynich schoen van leden</l>
<l>Off inden mont wat suet van reden,</l>
<l>Datter vrouwen op verdwasen.</l>
<l n="30">Men soude een sot mit bonen azen,</l>
<l>Hi en can gheen wiltbraet wel hantieren:</l>
<l>Hoe soud hi dan mit vrouwen vertieren?</l>
<l>Gheliken enen schamelen man,</l>
<l>Daer wijsheit ende doecht leit an,</l>
<l n="35">Ende gaerne soud in eren rysen,</l>
<l>Die mach vrouwen eer bewisen</l>
<l>Die selve gheen eer hevet in.</l>
<l>Die acht der eren mer noch min.</l>
<l>Twaer een kaerl onwijs te weten</l>
<l n="40">Off by maten dat te meten,</l>
<l>Wat loff den vrouwen toebehoert,</l>
<l>Die bliven in hoer edel woert</l>
<l>Ende van schanden onbescoven.</l>
<l>Men mach mit rechte vrouwen loven</l>
<l n="45">Voer gout, voer schat, voer duer ghesteyne;</l>
<l>Si maken eens mans herte reyne</l>
<l>Van quaden ghedachten ende van zorghen.</l>
<l>Gheliken als die lichte morghen</l>
<l>Verblyden doet die voghelkijn,</l>
<l n="50">Soe mach een wijflijc beelde fijn</l>
<l>Eens mannes herte doen verwecken,</l>
<l>Dat hi wil ter eren trecken,</l>
<l>Wairwairt dat hi hene vaert;</l>
<l>Want der rechter minnen aert</l>
<l n="55">Wil mit weldoen sijn gheveert,</l>
<l>Des die nydighe niet en gheert.</l>
<l>Die nydighe leit op felle wrake,</l>
<l>Hy vint in weldoen cleyne smake</l>
<l>Noch in goeder vrouwen eer,</l>
<l n="60">Dair om en doech hi min noch meer</l>
<l>Gode noch der werlt ront.</l>
<l>Het mocht wel sijn een reden bont,</l>
<l>Dat hem heyl van vrouwen quame:</l>
<l>Dat doet, het waer hem onbequame,</l>
<l n="65">Hi is den vrouwen al contraer</l>
<l>Ende doet hem dickent groten vaer;</l>
<l>Daer om en heeft hi eer noch loff</l>
<l>Daer die goeden honden hoff,</l>
<l>Ghelijcken dat een minre doet,</l>
<l n="70">Die om prijs van vrouwen goet</l>
<l>Avontuert lijff ende schat,</l>
<l>Ende allent dat hy ye besat</l>
<l>In storme, in stride, in tafelronde.</l>
<l>Wye ter minne draghet conde,</l>
<l n="75">Dien ist leet tot allen tyden</l>
<l>Dat hy vrouwen hoort benyden,</l>
<l>Mocht hijt keren mit bescheide.</l>
<l>Die arch van goeden vrouwen seide,</l>
<l>Hy waer wel waert, datmen hem dede</l>
<l n="80">Lachter ende onwaerdicheide.</l>
<l>Al quam by Even onsen val,</l>
<l>Maria die versoendet al:</l>
<l>Hier om sel een man mit trouwen</l>
<l>Te dienste bliven goeden vrouwen,</l>
<l n="85">Op dat hi reden inne heeft.</l>
<l>Een vrouwe, die hoer daer toe gheeft,</l>
<l>Als ic roerde in mijn beghin,</l>
<l>Dat sy lijff, moet ende sin</l>
<l>Gheneghen heeft tot enen man,</l>
<l>Die hoir dat selve niet en gan,</l>
<l><pb n="74"/>Dat si wil nemen ende gheven,</l>
<l>Dat is een ongerechtich leven,</l>
<l>Dair in te leven even stijff.</l>
<l>Dus claechde mi dat goede wijff:</l>
<l n="95">"Ic moet hem volghen die mi vlyet,</l>
<l>Als menighen jagher is gheschiet,</l>
<l>Die twilt ontghinc dat hi opdede,</l>
<l>Ende vincket na ter ander stede.</l>
<l>Wye dat ghedurich blijft int jaghen,</l>
<l n="100">Twilt en cans niet al ontdraghen,</l>
<l>Die honden en treckent som ter neder.</l>
<l>Woude elck jagher keren weder,</l>
<l>Als hy ten eersten niet en vinghe,</l>
<l>Menich wilt dan wel ontghinghe,</l>
<l n="105">Dat na mit honden wort versnelt.</l>
<l>Aldus ist noch mit mi ghestelt,"</l>
<l>Sprac die joncfrou goedertieren,</l>
<l>"Ic wil al voert sonder faelgieren,</l>
<l>Gheliken als die jagher doet,</l>
<l n="110">Die ymmer twilt verduren moet,</l>
<l>Sel hijt vanghen of ghecrighen.</l>
<l>Die wille doet mi dairwaert nighen,</l>
<l>Ic moetet soete mitten suren</l>
<l>Beyde tsamen avonturen,</l>
<l n="115">Tsy verlies of tsy ghewin"</l>
<l>Niet veel woorden meer noch min</l>
<l>Hadde ic mitter joncfrou dair.</l>
<l>Ic keerde my ende scheide van hair,</l>
<l>Want sy wilde in enen pas</l>
<l n="120">Ymmer bliven daer si was:</l>
<l>Daer om en dorstics niet ontraden.</l>
<l>Wye mit minnen es verladen,</l>
<l>Die wil al voert sonder vertoeven:</l>
<l>Dit machmen wel mit reden proeven.</l>
<l n="125">Als wille ende hope staen op yen,</l>
<l>Daer toe ghenoechte onder hem drien,</l>
<l>Alsmen dese te gader twijnt,</l>
<l>Dat wort een streng die vaste bijnt.</l>
<l>Nader vasticheit van desen</l>
<l n="130">Soe wil altoes die minne wesen</l>
<l>Weder totter selver stam,</l>
<l>Daer si uut ghesproten quam:</l>
<l>Anders en vint sy ghenen gront.</l>
<l>Die zieck is waer gaerne ghesont,</l>
<l n="135">Dat is overste sijn ghedacht;</l>
<l>Mar wye soe verre is inden gracht</l>
<l>Of ghewaden is mitter haest,</l>
<l>Dat hem tander lant is naest,</l>
<l>Die en can ten halven niet ghekeren,</l>
<l n="140">Oeck hoe si hem stoten off bezeren.</l>
<l>Wye ghecomen is int wat,</l>
<l>Hy pynthem voert, al wort hi nat;</l>
<l>Mar die te voeren tasten conde</l>
<l>Off hi waer op goeden gronde,</l>
<l n="145">Eer hi tancker vallen liet,</l>
<l>Die en waer die alre dwaeste niet:</l>
<l>Wair die gront wel ancker hout,</l>
<l>Dair mach die schipman wesen bout.</l>
</body>
</text>
<text>
<body><head type="comment">XXXV. <hi rend="italic">Vander wrake goeds. </hi></head>
<l>                Maria moeder, reyne maghet,</l>
<l>Want ghi soe rechte wel behaghet</l>
<l>Der Heiligher Drievoudicheit,</l>
<l>Soe weest mijn hulpe, mijn ommecleit,</l>
<l n="5">Te bidden uwen lieven zoen</l>
<l>Voer kerstenheit, voir al die ghoen,</l>
<l>Die sijnre hulpe hebben noot,</l>
<l>Sijn si levende, sijn sy doot!</l>
<l>Wy souden billicx al ghemien</l>
<l n="10">Ter aerden dalen op onsen knyen,</l>
<l>Entaer toe bidden naerstelijck</l>
<l>Anden Vader van hemelrijck.</l>
<l>Die alle mate weet gheweghen,</l>
<l>Dat hi wille onse borden dreghen,</l>
<l n="15">Beyde by nacht ende by daghe,</l>
<l>Voir manslach ende ander plaghe,</l>
<l>Datse van ons worden ghewijst.</l>
<l>Als die werlt in sonden rijst,</l>
<l>Soe is te duchten ende tontsien,</l>
<l n="20">Datter wrake off sal gheschien;</l>
<l>Want tis Goods gherechticheit.</l>
<l>Twas een yammerlijc ghescheit,</l>
<l><pb n="75"/>Dat Yeve ende Adam mosten scheiden</l>
<l>Om die sonden van hem beyden</l>
<l n="25">Uten paradijs mit rouwen,</l>
<l>Ende si die eerde mosten bouwen</l>
<l>Mit arbeyde ende pinen.</l>
<l>Dander wrake sachmen schinen,</l>
<l>Die van Caym erfde voert.</l>
<l n="30">Om die yammerlijcke moert,</l>
<l>Die hi an sinen broeder dede,</l>
<l>Soe en woude God om nyemants bede</l>
<l>Dat sondighe diet laten ghedyen,</l>
<l>Als ghi dicke hebt horen lyen,</l>
<l n="35">Dat God die ghemene werlt al</l>
<l>Verdrencken liet, ende Noe beval</l>
<l>Een arke te maken tijts ghenoech,</l>
<l>Dair hi sijn leven by ontdroech</l>
<l>Ende sijn gheselscap al te samen,</l>
<l n="40">Die mede in die arke quamen.</l>
<l>Wy moghen proeven wel ghereet,</l>
<l>Dat God die sonden hevet leet</l>
<l>By dese wrake ende menich ander.</l>
<l>Die grote wrake van Alexander,</l>
<l n="45">Die der werlt ommeganck</l>
<l>Plaechde ende mitten zwaerde dwanck,</l>
<l>Hi en was selve niet soe machtich</l>
<l>Noch in weldoen soe voerdachtich,</l>
<l>Dat hijs te vollen hadde verdient,</l>
<l n="50">Dat God hem soude sijn soe vrient;</l>
<l>Mar twas een ghecel by ghehinghe</l>
<l>Van Hem die kennet alle dinghe.</l>
<l>Ander wraken laet ic staen,</l>
<l>Ic wil tot mijnre materi gaen,</l>
<l n="55">Die my eerst op therte lach.</l>
<l>Ic heb ghehoert een swaer gheclach</l>
<l>Ende een yammerlike mare,</l>
<l>Die kerstenheit is veel te zware,</l>
<l>Dat sise ymmer horen moet,</l>
<l n="60">Van soe menighen ridder goet,</l>
<l>Die voirden Turken sijn ghebleven:</l>
<l>God die moet hem allen gheven</l>
<l>Hemelrijc ende blyscap groet</l>
<l>Voir den yammerlyken doot,</l>
<l n="65">Die sy male an anderen saghen!</l>
<l>Kerstenheit mach zeer wel claghen,</l>
<l>Dat God des heinghenisse gheeft.</l>
<l>Hadwy niet sondelijck gheleeft,</l>
<l>God en liets hem niet gedoghen,</l>
<l n="70">Mer wy sient voer onsen oghen</l>
<l>Hoe die heren hem bereyden:</l>
<l>Sy willen ghelovich maken beiden,</l>
<l>Mar sy en sijn selve niet voersien.</l>
<l>Dat kersten ghelove stont al op yen,</l>
<l n="75">Off die coninc van Turkyen</l>
<l>Verwonnen waer ende woude lyen</l>
<l>Te doen dat goede kerstinen pleghen;</l>
<l>Ende hi daer toe waer gheneghen,</l>
<l>Dat hi sijn doopsel wilde ontfaen,</l>
<l n="80">Tot welken paeus soude hi gaen,</l>
<l>Die hem sijn doopsel mochte gheven</l>
<l>Nae gherechte kersten leven?</l>
<l>Wy waren schuldich alle gader</l>
<l>Te hebben enen aertschen vader,</l>
<l n="85">Als Sinte Pieter was gheset</l>
<l>Te regieren al die kersten wet.</l>
<l>Wouden die heren dit voersinnen,</l>
<l>Hoe mochten si lichter eer ghewinnen,</l>
<l>Dan sy te samen overdroeghen</l>
<l n="90">Ende hulpent setten ende voeghen,</l>
<l>Dat nyemant el dan recht en dede,</l>
<l>Gheestelijck ende waerlic mede.</l>
<l>Soe quaem tghelove in enen pas</l>
<l>Weder daert te voren was.</l>
<l n="95">Daer most onrecht schulen in,</l>
<l>Off ghiericheit off groot ghewin,</l>
<l>Dat kersten ghelove soe langhe staet</l>
<l>Ghedeilt ende sonder toeverlaet</l>
<l>Van hulpe off van enighen troost.</l>
<l n="100">Ghevanghen, diemen niet en loost,</l>
<l>Die bliven vergheten int prison:</l>
<l>Kersten ghelove heeft hulp te doen.</l>
<l>Mar die ghene die tsoude weten,</l>
<l>Die hebbent langhe tijt vergheten;</l>
<l n="105">Doch God die sels hem wel vermanen,</l>
<l>Dies niet en verghet, oeck wat si wanen,</l>
<l>Keyser, coninghen, ander heren,</l>
<l>Die hoir eyghen volck beseren</l>
<l>Ende helpen beschatten boven reden,</l>
<l n="110">Ende trecken dan in vremden steden</l>
<l>Om eer te halen buten lande.</l>
<l>Al striden sy op Gods vyande,</l>
<l>Ist Gode bequaem? dat en weet ic niet,</l>
<l>Die alle dinc te recht aensiet.</l>
<l n="115">Die buten ere willen halen,</l>
<l>Die souden binnen hore palen</l>
<l>Oversien dat daer ghebrect,</l>
<l>Soe datter nyemant op en sprect,</l>
<l><pb n="76"/>Die reden kent of rechte maet,</l>
<l n="120">Ende setten dan in horen staet</l>
<l>Rechters die ghelycke rechten,</l>
<l>Soe mochten si buten varen vechten</l>
<l>Ende striden op die Sarrasine:</l>
<l>Anders ist verloren pine.</l>
<l n="125">Die selve vyant is te hove,</l>
<l>Sijn arbeit staet te crancken love,</l>
<l>Al doet hi wel, wye trecten voirt</l>
<l>Te hove, dairmen node hoirt?</l>
<l>Die God tevrient heeft eer hi caert,</l>
<l n="130">Is voer den vyant wel bewaert.</l>
</body>
</text>
<text>
<body><head type="comment">XXXVI. <hi rend="italic">Van Affricanus </hi></head>
<l>                   Die winnet een verloren goet,</l>
<l>Ende dat mit wijsheit soe behoet,</l>
<l>Dat hi des selff mach bliven here</l>
<l>Van tijt te tyde voert an mere,</l>
<l n="5">Of den hijs gan, soe ist bewaert.</l>
<l>Wairmen schat off myede gaert</l>
<l>Voir eer, voer macht off lant te houden,</l>
<l>Dair is ghiericheit vrou ghescouden,</l>
<l>Die eer ende oirbair trecket neder</l>
<l n="10">Om lancsom op te rechten weder,</l>
<l>Als hi seyde, die wise man,</l>
<l>Die den Romeynen tlant te voren wan,</l>
<l>Dat ontwonnen was mit cracht,</l>
<l>Daer ghiericheit had in ghewracht,</l>
<l n="15">Als ic u noch wil voort beduden.</l>
<l>Daer was een rechter by dien luden</l>
<l>In dat lant alsoe ghesint,</l>
<l>Alsmen noch wel ander vint:</l>
<l>Om te vollen sinen zac</l>
<l n="20">Dede hi den luden onghemac,</l>
<l>Waren sy schuldich off onschuldich,</l>
<l>Des maecte hi tvolc soe onverduldich.</l>
<l>Dat sy onderlinghen spraken</l>
<l>Ende over den man hem selven wraken</l>
<l n="25">Ende bleven ontwonden langhe tijt.</l>
<l>Doe moster oerloghe ende strijt</l>
<l>Weder ghedyen op dat lant,</l>
<l>Eer sy den Romeynen ghinghen in hant.</l>
<l>Alst volck ontwonden was aldus,</l>
<l n="30">Doe sendemen Affricanus</l>
<l>Enen machtighen man uut Romen dair,</l>
<l>Van volck enen moghentlyke schaer,</l>
<l>Die mit Affricano street,</l>
<l>Ende dwonghen tvolc, al wast hem leet.</l>
<l n="35">Weder an die stat van Romen.</l>
<l>Als Affricanus wilde comen</l>
<l>Weder uut den selven lande,</l>
<l>Doe sende hi ghisel voer te pande</l>
<l>Binnen Romen, als men ons seit,</l>
<l n="40">Daer sy off namen zekerheit</l>
<l>Ende sulck verbant ny wisen rade,</l>
<l>Dat sy bleven voert gehestade</l>
<l>Die wijl die macht van Romen stoet</l>
<l>In hoirre wijsheit wel behoet.</l>
<l n="45">Als dit verbant dus was gheschiet,</l>
<l>Doe en dochten sy sonder harde niet;</l>
<l>Doe baden sy voert om sulken voecht,</l>
<l>Die tlant regierde in sulken doecht,</l>
<l>Datmen dat volck om ghierichede</l>
<l n="50">Gheen onrecht noch ghewelt en dede.</l>
<l>Hier om ghingen si te rade voert</l>
<l>Ende onderspraken menich woert,</l>
<l>Eer sy droeghen over een.</l>
<l>Affricanus quam na dien</l>
<l>55  Byden rade doemen ontboot,</l>
<l>Ende hoorde hoe hoir reden sloot,</l>
<l>Off wyen sy coren int ghemeyn,</l>
<l>Als daer te wesen capiteyn</l>
<l>In dat lant, dair ic off rure.</l>
<l n="60">Doe antwoerden sy in corter ure:</l>
<l>"Wy hebben twee man uutghelesen,</l>
<l>Deen van tween sal rechter wesen,</l>
<l>Doerdijt raden off ghenenden,</l>
<l>Dat hi nut is daer te senden:</l>
<l n="65">Hier op sijn wy overdraghen.</l>
<l>Die een is rijck ende out van daghen,</l>
<l>Mer wat ghierich is hi mede;</l>
<l>Dander is vol gherechtichede,</l>
<l><pb n="77"/>Maer die is maet van aertschen goede.</l>
<l>Welken ghi wilt, den gheeft die roede,</l>
<l>Ende laet dien dairwairts trecken zaen."</l>
<l>Als Affricanus hadde verstaen</l>
<l>Horen raet ende hoer beduut,</l>
<l>Doe antwoerde hi overluut:</l>
<l>"Wat coer is hier off tonderscheiden?</l>
<l>Ic en wilre gheen van beyden</l>
<l>Setten in dat lant te raden:</l>
<l>Den ghierighen machmen niet versaden,</l>
<l>Die blijft ghierich alle sijn leven;</l>
<l n="80">Den armen mochtmen oeck wel gheven</l>
<l>Myede soe vele ende aertscher have,</l>
<l>Dat hi hem selven overgave</l>
<l>Ende worde gierich als die ander.</l>
<l>Doe die moghende Alexander</l>
<l n="85">Ghierichworde, men sprac daer off,</l>
<l>Doe verminderde sijn loff,</l>
<l>Dat hem ghegheven was te voren.</l>
<l>Wonnen guet is quaet verloren,</l>
<l>Dat mit arbeyde is bezuert</l>
<l n="90">Ende lijff ende goet om avontuert,</l>
<l>Mochtmen mit wijsheit yet verhoeden",</l>
<l>Sprac Affricanus totten vroeden.</l>
<l>"Wairmen den ghemenen oirbair</l>
<l>Wercken sal, weet voirwair,</l>
<l n="95">Dair en doech ghien ghiericheit gheploghen.</l>
<l>Een heer blijfter mede bedroghen,</l>
<l>Set hi rechters in een lant,</l>
<l>Die ghierich sijn ende onbecant,</l>
<l>Daer die luden om haer mishaghen</l>
<l n="100">Alden dach niet en moghen claghen</l>
<l>Wat onghelijck dat hem gheschiet."</l>
<l>Als Affricanus hadde bediet</l>
<l>Die van Romen dus den sin,</l>
<l>Doe baden sie hem anders meer noch min</l>
<l n="105">Dan hi selve woude doen besoecken</l>
<l>Binnen Romen in allen hoecken</l>
<l>Om enen, die slants profijt</l>
<l>Wilde werken talre tijt,</l>
<l>Entie van Romen hoer eer bewaren.</l>
<l n="110">Doe dede hi staphans openbaren</l>
<l>Binnen Romen, dat hi soude</l>
<l>Comen kiesen wyen hi woude,</l>
<l>Die nuttelic waer ende Goeds ontsaghe,</l>
<l>Hoe Hi anden lesten daghe</l>
<l n="115">Trecht sel loven ende prysen</l>
<l>Ende onrecht totter hellen wisen.</l>
<l>Als die mare was vernomen,</l>
<l>Dat Affricanus wilde comen,</l>
<l>Doe was een yghelic bereyt</l>
<l n="120">Mitter meester waerdicheit,</l>
<l>Dien sy Affricanus bieden.</l>
<l>Hy wort vanden myenen luden</l>
<l>Wel ontfaen ende zeer gheprijst</l>
<l>Ende menighe duecht ende eer bewijst,</l>
<l n="125">Om dat hi den oirbair sochte.</l>
<l>Ic wilde elck heer hem wel bedochte</l>
<l>Off sine raden, ende deded vraghen</l>
<l>Wye den oirbair gheerne saghen,</l>
<l>Ende setten die in horen dienst:</l>
<l n="130">Dat waer hem selven talre sienst.</l>
<l>Blijft die ghemient in riken schijn,</l>
<l>Die heer en mach niet arme sijn.</l>
<l>Affricanus quam al te hant</l>
<l>Daer hi sijn begheren vant,</l>
<l n="135">Ende ander vroede, die mit hem quamen,</l>
<l>Om te stercken al te samen</l>
<l>Den ghemenen oirbair boven al.</l>
<l>God verliende hem sulc gheval,</l>
<l>Dat sy vonden enen man,</l>
<l n="140">Daer si gaerne waren an,</l>
<l>Doe sy vernamen sinen staet.</l>
<l>Hy en hadde niet dan aerden vaet,</l>
<l>Dair mede verchierde hi sijn tresoer;</l>
<l>Oeck plachmense hem te setten voer</l>
<l n="145">Ter tafel als hi eten soude;</l>
<l>Van ghenen sulver noch van goude</l>
<l>Sone haddi chierheit dier ghelyke,</l>
<l>Nochtan was hi van have rijcke.</l>
<l>Lant, waghen ende ploech,</l>
<l n="150">Aertscher haven had hi ghenoech;</l>
<l>Mar hoveerde lyethy glyden,</l>
<l>Daer die rijcken zeer toe tyden.</l>
<l>Doe vraechtmen hem ende sprac hem toe</l>
<l>Van allen sticken, ende hoe</l>
<l n="155">Dat hi soe snoedelic was bereyt,</l>
<l>Want hi hadde grote rijcheit.</l>
<l>Hy antwoerde naden vraghen:</l>
<l>"Wat willic setten mijn behaghen</l>
<l>Op chierheit groot van hogher waerde?</l>
<l n="160">Ic bin selff ghemaect van aerde,</l>
<l>Daerde sel mi wel verduren,</l>
<l>Ic moeter toe in corter uren,</l>
<l>Ende des en can ic niet verweren.</l>
<l>Men mocht wel mit my houden scheren,</l>
<l n="165"><pb n="78"/> Lietic ander chierheit bouwen,</l>
<l>Mit hoveerden aen te schouwen,</l>
<l>Off ghierich worde om goet te rapen,</l>
<l>Die doot die sel mi schier betrapen,</l>
<l>Ende ic en weet gheen zeker tijt."</l>
<l n="170">Doe waren die van Romen zeer verblijt</l>
<l>Ende gaven hem die roede in sijn hant,</l>
<l>Ende bevalen hem dat lant,</l>
<l>Dat Affricanus hadde bedwonghen,</l>
<l>Alst die van Romen was ontdronghen.</l>
<l n="175">Hi was ghehoersaem ende dede</l>
<l>Dat hem beval die Roomsche stede,</l>
<l>Ende tvolc worter mede verhoecht;</l>
<l>Ende God die spaerden om sijn doecht,</l>
<l>Dat hi out worde ende grijs.</l>
<l n="180">Warens al die heren wijs,</l>
<l>Sy souden daer toe sijn ghekeert,</l>
<l>Als Affricanus heeft gheleert,</l>
<l>Dat sy den rechtighen enten goeden</l>
<l>Lieten lant ende volc behoeden,</l>
<l n="185">Die verre waren van hem gheseten</l>
<l>Ende hoir ghebuer oec niet vergheten.</l>
<l>Men soude om myede noch om bate</l>
<l>Yet ganghen buter rechter strate:</l>
<l>Ten is salicheit noch eer.</l>
<l n="190">Die verre sitten vanden heer,</l>
<l>Daer soudmen somwijls trecken by</l>
<l>Ende oversien hoet mit hem si.</l>
<l>Daer die wolff sel harder wesen,</l>
<l>Die scaep en connens niet ghenesen:</l>
<l n="195">Si moeten veel te quiste gaen.</l>
<l>Hier moechdi exempel nemen aen,</l>
<l>Hoe die van Roemen hier te voren</l>
<l>By ghierichede hoer lant verloren.</l>
<l>Om dattet verre was gheleghen,</l>
<l n="200">Ende die lude gheen troost en creghen,</l>
<l>Soe worden sire onverduldich met.</l>
<l>Aldus en dochter niet gheset</l>
<l>Ghierighe rechters, machment waren,</l>
<l>Sy mochten tvolck wel so beswaren,</l>
<l n="205">Dat by wanrade daer off quame</l>
<l>Onraet, diemen node name.</l>
</body>
</text>
<text>
<body><head type="comment">XXXVII. <hi rend="italic">Vanden wijnvaet. </hi></head>
<lg><l>Schone dinghen entie volmaect</l>
<l>                In doechden ende reynicheiden,</l>
<l>Hy heeft onrecht diese laect:</l>
<l>                Dat donct mi ene ware reden.</l>
<l n="5">                Ic quam eens tot eenre steden,</l>
<l>Daer ic vant een schoen juweel;</l>
<l>                Boven, midden ende beneden</l>
<l>Hadt van duechden wel sijn deel.</l>
</lg>
<lg><l>Twas een wijnvat al gheheel,</l>
<l n="10">                Mit neghen banden wel ghebonden,</l>
<l>Alsoe volmaect datmen niet veel</l>
<l>                Sijns ghelijcs een heeft ghevonden.</l>
<l>                Die doecht die waer mi quaet te gronden</l>
<l>Vanden traen, die lach int vat,</l>
<l n="15">                Opdat mi God verlient die stonden,</l>
<l>Ic wilre u off segghen wat.</l>
</lg>
<lg><l>Twas een traen drooch ende nat,</l>
<l>                Die enen ghesonden zieck maect;</l>
<l>Byden wijn ghelijck ic dat,</l>
<l n="20">                Want hi mit rechte is ghelaect:</l>
<l>                Hy maect een blyde, al waer hi naect</l>
<l>Van have ende van aertschen goede:</l>
<l>                Wye dats oec te veel smaect,</l>
<l>Tvergaet hem dicke tonspoede.</l>
</lg>
<lg><l n="25">Dit soe en doen niet die vroede,</l>
<l>                Die hem houden an die maet;</l>
<l>Die desen reden wel verstoede,</l>
<l>                Hem souder dicke off comen baet.</l>
<l>                Die neghen banden vanden vaet</l>
<l n="30">Die wil ic u bedieden twaer,</l>
<l>                Om dat ic seer die loghen haet:</l>
<l>Ic selse u noemen, hoerter naer.</l>
</lg>
<lg><l><pb n="79"/>Die eerste bande hiet openbaer</l>
<l>                Schamelhede, bloem der eren,</l>
<l n="35">Ende is in hem selven also claer,</l>
<l>                Dat hi doet al vulnisse weren,</l>
<l>                Die den traen mochten deren,</l>
<l>Die besloten leit in tvat.</l>
<l>                Den anderen bant wil ic u leren:</l>
<l n="40">Heet Milthede, verstaet wel dat,</l>
</lg>
<lg><l>Entie volcht altoes gaern den pat,</l>
<l>                Die die Schamelhede heeft ghetreden.</l>
<l>Die milde schaemt hem telker stat</l>
<l>                Die daet van ontschamelheden.</l>
<l n="45">                Die derde bant is vander zeden,</l>
<l>Dat hi Wijsheit is ghenaemt,</l>
<l>                Ende staet oeck mede byder Miltheden,</l>
<l>Want hi daer wel by betaemt.</l>
</lg>
<lg><l>Ic waent den sulken luttel vraemt,</l>
<l n="50">                Die tsijn enwech ghift sonder bescheit;</l>
<l>Wye dat milde wil sijn vernaemt,</l>
<l>                Die nemer over die Wijsheit.</l>
<l>                Die vierde bant hiet Stadicheit,</l>
<l>Die hoert oec der Wijsheit toe;</l>
<l n="55">                Want hi is altoes bereyt</l>
<l>In trouwen, spade ende vroe.</l>
</lg>
<lg><l>Elcman sie wel wat hi doe!</l>
<l>                Ghestadicheit in rechter trouwen,</l>
<l>Neemter ymmer die Wijsheit toe,</l>
<l n="60">                Int ende en selt u niet berouwen.</l>
<l>                Sijn sy heren, sijn sy vrouwen,</l>
<l>Die den vreemden in staden staen,</l>
<l>                Ende hoir naesten laten in rouwen,</l>
<l>Dat en donct mi niet wel ghedaen.</l>
</lg>
<lg><l n="65">Den vijften bant, sult ghi verstaen,</l>
<l>                Dats Schoenheit, diemen gaerne aenziet.</l>
<l>Al waer een quaet ende lelic ghedaen,</l>
<l>                Te meer en soudmens prisen niet;</l>
<l>                Mar als nature dat ghebiet,</l>
<l n="70">Dat hi schone is int opsien,</l>
<l>                Soe seit daer som int kersten diet:</l>
<l>Twaer schade, soude hem misschien.</l>
</lg>
<lg><l>Den sesten bant, willic ghien,</l>
<l>                Die es Ghelatenheit gheheten.</l>
<l n="75">An wyen dat Schoenheit is ghesien,</l>
<l>                Aen hem soe waer sy quaet vergheten.</l>
<l>                Wye mit schoenheit wart beseten</l>
<l>Ende onghelatich is daer by,</l>
<l>                Sijnre hoveerde wordet verweten,</l>
<l n="80">Tot hem soe soudmen seggen: Tfy!</l>
</lg>
<lg><l>Den sevenden bant set ic hier by,</l>
<l>                Dats Vrolicheit sonder blame.</l>
<l>Ghelatelicheit waer selden vry,</l>
<l>                Waert dat sy gheen vruechde en name;</l>
<l n="85">                In droefheiden soe wert onbequame</l>
<l>Aen te schouwen schoen ghelaet.</l>
<l>                Wye wil doen soe dat hem vrame,</l>
<l>Wese vrolic by tyden, dats mijn raet.</l>
</lg>
<lg><l>Die achtende bant, een edel zaet,</l>
<l n="90">                Die staet Reynicheit ghescreven.</l>
<l>An hem waer hi vergheten quaet,</l>
<l>                Die altoes gaerne in vroechden leven.</l>
<l>                Wye dat vrolijc waer beseven,</l>
<l>Ende onreyn waer sijn werc, sijn woert,</l>
<l n="95">                In gheenre duecht en wordet verheven,</l>
<l>Die sulke vreuchde brochte voert.</l>
</lg>
<lg><l>Wanttet wel te gader hoert</l>
<l>                Een reyn hert, een vrolijcke moet,</l>
<l>Die dese niet van eynen schoert,</l>
<l n="100">                Int eynde selt hem wesen guet.</l>
<l>                Die neghende bant, des sijt vroet,</l>
<l>Dats Oetmoet, moeder alre duecht,</l>
<l>                Soe wye daer mede wart ghevoet</l>
<l>Int leste sel hi sijn verhoecht.</l>
</lg>
<lg><l n="105">Wye is oetmoedich, hem ghenoecht</l>
<l>                Wat hem God doet, ist guet, ist quaet!</l>
<l>Wye sijn herte daer buten voecht,</l>
<l>                Van alle der doechden hi ledich staet.</l>
<l>                Nu bidden wy Gode, die alle raet</l>
<l n="110">Kent, onse wercken ende onse woert,</l>
<l>                Om Oetmoet, als die ziele uutgaet.</l>
<l>Die neghen banden hebdi ghehoert.</l>
</lg>
<lg><l>Isser yemant die hem stoort,</l>
<l>                Ende seit dattet niet waer en sy,</l>
<l n="115">Die brenghet bet mit rade voort:</l>
<l>                Heb ic onrecht, ic beters my.</l>
</lg>
</body>
</text>
<text>
    <body>
<head type="comment"><pb n="80"/> XXXVIII. <hi rend="italic">Vanden ghesellen die ommeseylden. </hi></head>
<l>                Wye dat varen wil ter zee,</l>
<l>Die sel sijn zeil, mast ende ree</l>
<l>Ende al sijn tou doen besorghen</l>
<l>Voir tweder, datter is verborghen</l>
<l n="5">Ende onvoersienlic comt bi vlaghen,</l>
<l>Ende doet een schip onsachte yaghen</l>
<l>An een zant off op een slijc,</l>
<l>Dairt hem staet al onghelijc.</l>
<l>Menichsins soe macht gheschien,</l>
<l n="10">Dat menighe vrese comt onvoersien;</l>
<l>Hier om souden wy tallen stonden</l>
<l>Wachten ons van zwaren zonden,</l>
<l>Soe waert alleens wanneer wy storven.</l>
<l>Tis menich schip in zee bedorven,</l>
<l n="15">Ende binnen slants by avonturen,</l>
<l>Dair tvolck die doot in moste besuren,</l>
<l>Des sy cleyn hadden vermoet.</l>
<l>Dus is hi wijs, van sinnen vroet,</l>
<l>Die hem set tot goeden leven.</l>
<l n="20">Misselic wat God wil gheven;</l>
<l>Wijsheit hoort tot allen dinghen.</l>
<l>Die roekeloes te schepe ghinghen,</l>
<l>Dair sy in anxte mosten varen,</l>
<l>Die mochtent liever bet bewaren,</l>
<l n="25">Ende overzien mit naersticheit</l>
<l>Waer oerbair ende baet an leit.</l>
<l>Oirbair ist diet wel bewaert,</l>
<l>Datmen eerst die langhe vaert</l>
<l>Overziet voer alle dinck.</l>
<l n="30">Corter dan een oghenwinck</l>
<l>Hebben wy lijff ende goet verloren;</l>
<l>Die ziel in anxt voer groten toern,</l>
<l>Dair sy in sonden blijft besmet.</l>
<l>Noch wil ict ons verclaren bet</l>
<l n="35">Dese materie int verstaen.</l>
<l>Ic sach eens te schepe gaen</l>
<l>Vijff ghesellen roeckelose:</l>
<l>Si waenden varen sonder nose</l>
<l>Te Hollant wert van Arremuden.</l>
<l n="40">Die wynt was nauwer wat dan Zuden,</l>
<l>Hy was ant Noort al buten West.</l>
<l>Al hadde hi gheweest alre best,</l>
<l>Thadde gheweest wel hoir ghevoeghen,</l>
<l>Als ic u wil by reden proeven.</l>
<l n="45">Hoer schip was ydel ende clyen,</l>
<l>Sine hadden ballast in neghien,</l>
<l>Dat hoer schepelkijn mochte stiden:</l>
<l>Opt goet weder was hoer tyden,</l>
<l>Ende lyeten tseyl op thoochste draghen;</l>
<l n="50">Mar die felle zomer vlaghen,</l>
<l>Die die stierman wachten moet,</l>
<l>Dair waren sy luttel voer behoet,</l>
<l>Als ic hier te voren rure.</l>
<l>Daer quam een vlaech in corter ure,</l>
<l n="55">Die tseyl bespreyde rechtevoert,</l>
<l>Dattet water ghinc int boort</l>
<l>Entie stierman wort vervaert.</l>
<l>Doe hilt hi tschip te winde waert,</l>
<l>Dattet weder rechten soude,</l>
<l n="60">Mar het becoelde alsoe houde,</l>
<l>Ende dat zeyl sloech anden mast.</l>
<l>Hy en condes houden niet so vast,</l>
<l>Noch dat roeder soe bedwinghen,</l>
<l>Die mast die most int water zwinghen</l>
<l n="65">Mitten zeil in dat becoelen.</l>
<l>Doe ghinghen sy hem vanden swete spoelen,</l>
<l>Al wast qualic hoer begheren.</l>
<l>Elcman waende sijns lijfs onberen,</l>
<l>Doch sy bleven al behouwen;</l>
<l n="70">Twisken Duuflant ende Schouwen</l>
<l>Worden sy ghevisket mit een boot</l>
<l>Ende gheholpen uter noot</l>
<l>Al waren sy nat an elken zyde</l>
<l>Vander vaert, soe worden sy blyde</l>
<l n="75">Doe sy den lande mochten naken.</l>
<l>Tis wonder boven alle zaken,</l>
<l>Die eens alsulke vrese lijt,</l>
<l>Dat hy na ter ander tijt</l>
<l>Waghen dar ende avonturen,</l>
<l n="80">Dat hi soe swaerlic most besuren.</l>
<l>Doch wy waghen des ghelijcs:</l>
<l>Al hier in desen aerderijck</l>
<l>Worden wy menichwerff ghevreest</l>
<l>Mit siecte, mit lyden, mit tempeest;</l>
<l n="85">Ende als ons God gheholpen heeft,</l>
<l>Onlanghe men des in vreden leeft,</l>
<l>Wy en vergheten al te hant,</l>
<l>Dat God ons eenwerff heeft ghevant,</l>
<l>Ende hijt wel anderwerff mach doen.</l>
<l n="90">Al sijn wy op dit leven coen,</l>
<l>Alsoe cort macht ommeslaen</l>
<l>Onse bootkijn, als dat heeft ghedaen</l>
<l>Daer die ghesellen in misvoeren.</l>
<l>Laet u reden alsoe beroeren,</l>
<l n="95">Dat ghi rechte mate kent</l>
<l>Wanneer u God die doot toesent,</l>
<l>Dat ghi te voren sijt bereyt:</l>
<l>Want nyemant tijt noch stont en weyt,</l>
<l>Hoe off waert hem sel gheschien.</l>
<l n="100">Dus ist een wiselic voersien,</l>
<l>Die in weldoen ende in doghen</l>
<l>Tewighe leven heeft voir oghen.</l>
</body>
</text>
<text>
<body><head type="comment"><pb n="81"/> XXXIX. <hi rend="italic">Vanden meerblade. </hi></head>
<l>                Nadat ic merck in minen sin,</l>
<l>Twisken verlies ende groet ghewin</l>
<l>Is een kenlic onderscheit;</l>
<l>Hoveerde ende oetmoedicheit</l>
<l n="5">Sijn seer onghelijc te pleghen:</l>
<l>Oetmoedicheit is gheneghen</l>
<l>Tot elker doecht diemen beghint;</l>
<l>Die hoveerde is soe ghesint,</l>
<l>Datse die doghet heel benijt</l>
<l n="10">Ende tieghen reden altoes strijt.</l>
<l>Hoe mach ic dan hoveerde prisen,</l>
<l>Off erghent by ghelyke wisen</l>
<l>In figuren off in reden;</l>
<l>Want sy wil tot elken steden</l>
<l n="15">Die hoochste sijn in hoir begheren,</l>
<l>Off sy benyden diet hoer weren.</l>
<l>Hoe soude ic dan figuren neemen,</l>
<l>Die enighen mensche mochte betemen</l>
<l>Te liken gyeghen rechte hoveerde?</l>
<l n="20">Mar kinder crijcht sy opter eerde:</l>
<l>Daer vindick wel ghelyke by</l>
<l>In figuren, hoe dat sy.</l>
<l>Dat sijn die gheen die smeken connen,</l>
<l>Enten hoff hebben ghewonnen</l>
<l n="25">Byder clesy, byden heren.</l>
<l>Figuren, die ons doechde leren,</l>
<l>Die machmen gherne bringhen voert:</l>
<l>Ic heb allesins ghehoirt</l>
<l>Figuren ende goede exempel.</l>
<l n="30">Men seit ons van vrou Eren tempel,</l>
<l>Wye soe mach dair in regneren:</l>
<l>Die smeken connen ende flatteren,</l>
<l>Dien waer hi seker onbetame.</l>
<l>Die edel goede vrou ver Scame</l>
<l n="35">Die soude den tempel doen bewaren</l>
<l>Ende regieren mitten haren,</l>
<l>Die den heren dede kinnen,</l>
<l>Hoe dat si ere mochten ghewinnen,</l>
<l>Als plach te sijn by ouden tyden,</l>
<l n="40">Doe schaemte niet en woude lyden,</l>
<l>Dat die heren schande creghen;</l>
<l>Ten wort verstoppet noch versweghen,</l>
<l>Men laecte den heren hoer misdoen.</l>
<l>Nu en isser nyemant alsoe coen</l>
<l n="45">Die den heren dar castien;</l>
<l>Elck wil mitten brode lyen</l>
<l>Ende leren smeken dair hi mach.</l>
<l>Al lijt die Schaemte groot gheclach,</l>
<l>Dair en wilmen langher niet off horen:</l>
<l n="50">Sy sijn al doeff mit beyden oren,</l>
<l>Die leren souden ende verstaen</l>
<l>Der rechter eren pat te gaen:</l>
<l>Des heeft die Schaemte groten toern.</l>
<l>Node ghift sijt al verloren,</l>
<l n="55">Dorst doir yemant helpen keren</l>
<l>Die machtich waer al byden heren.</l>
<l>Trouwe, Milthede ende Oetmoet</l>
<l>Die en hebben langher lijff noch guet;</l>
<l>Dat is yammer an te sien;</l>
<l n="69">Dair comen smekers int ghemien</l>
<l>Ende byden heren also veel,</l>
<l>Dattet gaet ten anderen speel.</l>
<l><pb n="82"/>Vrou Eren tempel wart ghescoort.</l>
<l>Elckman wil ant hogher boort,</l>
<l n="65">Ende an tnaeste lant can hijt vinden;</l>
<l>Die smeken seylt mit allen winden:</l>
<l>Hoe hi weit, tis hem alleens;</l>
<l>Mitten heren crijcht hi meens</l>
<l>Soe veel datmen daer ontfaet.</l>
<l n="70">Ic waen hi tscrift oec wel verstaet,</l>
<l>Want die clesy houten an</l>
<l>Die smeken ende flatteren can.</l>
<l>Wat node doet hem den hoff te rumen?</l>
<l>Hy strijct den heren vanden plumen:</l>
<l n="75">Mitten schalken gaet hi runen.</l>
<l>Al saydement coern buten dunen,</l>
<l>Hy soudt al prisen watmen dede,</l>
<l>Om te crighen moghenthede.</l>
<l>Dat heeft hi langhe tijt gheploghen</l>
<l n="80">Ende hem selven opghetoghen,</l>
<l>Dat hi boven is an trat,</l>
<l>Ghelyken dattet meerblat</l>
<l>Altoes boven is an tvlot.</l>
<l>Gherechtich man scheltmen zot,</l>
<l n="85">Die tieghen onrecht wil kiven:</l>
<l>Selden mach hi boven driven,</l>
<l>Gheliken dat datt meerblat doet,</l>
<l>Gaen ter ebbe off comt ter vloet,</l>
<l>Tmeerblat is altoes boven.</l>
<l n="90">Die smeker die cant oec wel loven</l>
<l>Wattie heren nu beghinnen,</l>
<l>Opdat hi hulde mach ghewinnen,</l>
<l>Entaer in bliven voort ghestade,</l>
<l>Gheliken als die meerblade</l>
<l n="95">Altoes boven sijn int rysen.</l>
<l>Wye soude hem tspel verloren wisen,</l>
<l>Die tselve ghewinnen niet en can?</l>
<l>Men ghift der eren nu den ban,</l>
<l>Schaemte en is niet veel gheacht;</l>
<l n="100">Mar Hi, die alles dincs hevet macht,</l>
<l>Die selt int leste wel bescheiden,</l>
<l>Al denct Hi ons wat lang te beyden,</l>
<l>Tis hier doch een corte tijt.</l>
<l>Die dan van thoghe nederglijt,</l>
<l n="105">Ende ymmer daelt soe lang soe meer,</l>
<l>Die mach sijn clymmen rouwen zeer;</l>
<l>Wanttet doet hem een ende al:</l>
<l>Van bovenen comt die hoochste val.</l>
<l>Die neder opter eerden leyt,</l>
<l n="110">Die is te vallen onbereyt,</l>
<l>Want hi en mach niet lagher comen.</l>
<l>Van hoghen wort die val ghenomen:</l>
<l>Hier om selmen tclymmen schuwen,</l>
<l>Soe en darff ons niet voer tvallen gruwen.</l>
<l n="115">Die daelt daermen niet en rijst,</l>
<l>Dat is den meesten val ghewijst,</l>
<l>Want hi slacht nae Lucifeer,</l>
<l>Die om hoveerde viel soe seer.</l>
<l>Hier by is oetmoedichede</l>
<l n="120">Wortel alre goeder zeede.</l>
</body>
</text>
<text>
<body><head type="comment">XL. <hi rend="italic">Vander gheboorten Christi. </hi></head>
<l>                Wi willen alle vrolic sijn;</l>
<l>Ons is een ewich licht anschijn</l>
<l>Ende een salich dach bedaecht;</l>
<l>Want Maria, die suver maecht,</l>
<l n="5">Droech den zoon al sonder man,</l>
<l>Die ons ewighe vroechde wan</l>
<l>Overmits des Vaders wille.</l>
<l>Die langhe veete ende groot gheschille</l>
<l>Die soe heeft hi al ghesoent,</l>
<l n="10">Reyn ghemaect ende uutgheboent</l>
<l>Die eerste wortel onser sonden,</l>
<l>Mits Adams daet, dat wy ghebonden</l>
<l>Waren mitter hellen bant,</l>
<l>Daer recht ghelove in was becant.</l>
<l n="15">Die niet en gheloeft des rijckes heil,</l>
<l>Ten wert hem nymmermeer te deyl;</l>
<l>Want ons blyscap is gheschaert,</l>
<l>Mit dat die zoen wart ghebaert,</l>
<l><pb n="83"/>Soe willen wy leven sonder trueren,</l>
<l n="20">Wyen dat blyscap mach ghebueren.</l>
<l>Die rechte blyscap bueren mach,</l>
<l>Dat sijn sy die om thoghe lach</l>
<l>Dencken vast van daghe tot daghe,</l>
<l>Enten waert van sijn ghelaghe</l>
<l n="25">Een rechte rekeninghe maken,</l>
<l>Ende wel betalen naden zaken:</l>
<l>Dat is dbeste van den drien.</l>
<l>Hem sel zeker wel gheschien,</l>
<l>Die hem houden inden doecht.</l>
<l n="30">Dattie bose hem seer verhuecht</l>
<l>Ende buten vrese is gheseten,</l>
<l>Hoe comt dat toe? dat suldi weten:</l>
<l>Hi en heeft reden niet gheproeft.</l>
<l>Hi mach wel billics sijn bedroeft,</l>
<l n="35">Die hem selven kent misdadich.</l>
<l>Al is God alsoe ghenadich,</l>
<l>Dat hise spaert ende laetse leven,</l>
<l>Sy worden rijck ende oock verheven,</l>
<l>Ende driven blyscap ende jolijt;</l>
<l n="40">Hoir blyscap heeft een corte tijt,</l>
<l>Die jaren sijn al thants gheslopen;</l>
<l>Daertsche dinghen, dair sy op hopen,</l>
<l>Die en weet ic nyet waer by ghelyken:</l>
<l>Alsment moet van henen wijcken,</l>
<l n="45">Soe isser recht soe veel ghewonnen,</l>
<l>Als off ic grepe nader zonnen</l>
<l>Ende woudse in kisten gaen besluten:</l>
<l>Tmeeste deel bleeff daer buten.</l>
<l>Dier ghelijck is hem gheschiet:</l>
<l n="50">Sy tyden op een wanckel niet,</l>
<l>Al die gheen die weldoen sparen;</l>
<l>Al mochtsy tvolc alhier beswaren</l>
<l>Ende horen wille voerweert driven,</l>
<l>Niet meer en sel hem dair of bliven,</l>
<l n="55">Dan men der zonnen offten dach</l>
<l>In kisten wel besluten mach.</l>
<l>Wye gheveynsde bliscap toghen,</l>
<l>Dat sijn beken die verdroghen,</l>
<l>Als gheen vocht en comt van boven.</l>
<l n="60">Wat si dansen, wat si hoven,</l>
<l>Tis al el niet dan ydel glori.</l>
<l>Wye dat draecht in sijn memori,</l>
<l>Datse nyemant en willen verraden,</l>
<l>Off helpen dair hi wort verladen</l>
<l n="65">Vanden heer off anders waer,</l>
<l>Die moghen leven sonder vaer</l>
<l>Ende horen tijt mit blyscap menghen,</l>
<l>Wil natuer hem des ghehenghen:</l>
<l>God die gan hem themelrijck;</l>
<l n="70">Laet ons raden al ghelijck.</l>
<l>Wye mach des hoechsten dienen wel</l>
<l>Ende sijn broeder wesen fel?</l>
<l>Nyemant die ter werlt leeft,</l>
<l>Want ons God gheboden heeft</l>
<l n="75">Hem te minnen sonderlinghen;</l>
<l>Dair nae voert voer ander dinghen</l>
<l>Selwy hopen tot ghewin.</l>
<l>Wy moeten broederlijcke min</l>
<l>Bewisen onsen evenkersten,</l>
<l n="80">Off dbeste deel sel ons ontborsten,</l>
<l>Alsmen tlach betalen moet,</l>
<l>Daer miede, schat noch ander guet</l>
<l>Nyemant en comt tot ghener baten.</l>
<l>Nu willic dese materi laten,</l>
<l n="85">Ende spreken voert op mijn beghin.</l>
<l>Wye enighe vroechde hevet in,</l>
<l>Die sal nu blyscap openbaren</l>
<l>Ende al sijn trueren laten varen.</l>
<l>God heeft ewighe vroechde ghemaect</l>
<l n="90">Hem, die bliven onghelaect</l>
<l>Ende onghewroecht voerden vyant,</l>
<l>Dien alle boesheit is becant;</l>
<l>Want si comt uut hem ghevloten.</l>
<l>Tweldoen is uut Gode ghesproten,</l>
<l n="95">Dair om ist in hem selven claer,</l>
<l>Al wilment straffen hier off daer.</l>
<l>Dat doen die gheen dies niet en pleghen</l>
<l>Ende totter boosheit sijn gheneghen,</l>
<l>Dien is tweldoen niet belanc.</l>
<l n="100">Tweldoen gaet den rechten ganck.</l>
<l>Entat en menen sy niet te doen.</l>
<l>Wye weldoet is altoes coen</l>
<l>Ende onversaecht, wat hem gheschiet;</l>
<l>Die weldoet hem en twifelt niet.</l>
<l n="105">Waer om soude hi hem versaghen?</l>
<l>Al worde hi by sijn heer verslaghen</l>
<l>Onvoersienlic in een kijff,</l>
<l>Wat verloer hi dan sijn lijff?</l>
<l>Die ziel en machmen niet onterven;</l>
<l n="110">Wat roect hem dan wanneer si sterven,</l>
<l>Hier off daer of op wat stede?</l>
<l>Int weldoen woent een ewich vrede:</l>
<l>Dat mach een yghelijc vermoeden;</l>
<l>Wye hem verbliden mitten goeden,</l>
<l n="115">Dat is blyscap sonder veynsen;</l>
<l>Dus moghen wy proeven ende peynsen,</l>
<l><pb n="84"/>Dat weldoen zeer te prisen staet.</l>
<l>Alwaer een van naturen quaet,</l>
<l>Hy schaemt hem als hi weldoen ziet.</l>
<l n="120">Dus ist menichwerff gheschiet,</l>
<l>Dat die bose weldaet dede,</l>
<l>Niet om minnen, mer om die zeede;</l>
<l>Doch ist beste best ghedaen.</l>
<l>Weldoen doet guet loon ontfaen,</l>
<l n="125">Weldoen is een edel have.</l>
<l>Dat God gheen loon daer off en gave,</l>
<l>Ende bleven wy vast int weldoen staen,</l>
<l>Soe en hadden wy nochtan niet misdaen.</l>
<l>Boosheit staet ter avonture,</l>
<l n="130">Waerse God ter lester ure</l>
<l>Wisen sel off hieten varen.</l>
<l>Nae dat die scriften openbaren,</l>
<l>Soe ist een anxtelijc verbeiden</l>
<l>Vander werlt hier te scheyden.</l>
<l n="135">Die veel boosheit heeft gheladen,</l>
<l>Ende niet te voren en is beraden,</l>
<l>Dat hi tghelach betalen moet,</l>
<l>Als die doot comt onverhoet,</l>
<l>Soe isser tweerehande noot:</l>
<l n="140">Die sonden is een ewich doot;</l>
<l>Tsterven is een harde pijn,</l>
<l>Die ymmer moet gheleden sijn.</l>
<l>Als dese twee den mensch verladen,</l>
<l>Soe ist hooch tijd te sijn beraden,</l>
<l n="145">Hoe wy dan toordel dorren verbeiden</l>
<l>Van God ende sijn gherechticheide,</l>
<l>Daer onse ghelove in staet ghescreven,</l>
<l>Soe moghen wy waer sentenci gheven.</l>
<l>Hoe wy ons selven hier bedrieghen,</l>
<l n="150">Toordel Goods en sel niet lieghen.</l>
<l>Die dan mit weldoen wort ghevonden,</l>
<l>Hy is alles bants ontbonden</l>
<l>Entaer toe alles wandels vry.</l>
<l>Wy willen blyde wesen, wy,</l>
<l n="155">Wanttet is nu recht die tijt;</l>
<l>Wye in weldoen hem verblijt,</l>
<l>Alsulke blyscap minnet God.</l>
<l>Men mach oeck nyemant schelden sot</l>
<l>Dan die sotteliken leven;</l>
<l n="160">Sy staen voor al te sot bescreven,</l>
<l>Die gheen die weldoen niet en minnen.</l>
<l>Wie dat doecht voer archeit kinnen,</l>
<l>Die sellen ymmer dbeste kyesen:</l>
<l>Men mach mit weldoen niet verliesen.</l>
<l n="165">Na weldoen comt die blyscap al,</l>
<l>Die sonder eynde duren sal:</l>
<l>Dus ist een seker toeverlaet,</l>
<l>Die hem wacht van boser daet.</l>
</body>
</text>
<text>
<body><head type="comment">XLI. <hi rend="italic">Van seven doechden der minnen. </hi></head>
<l>                Dichters conste was ghepresen,</l>
<l>Doe die goeden hoer edel wesen</l>
<l>Bruucten inder eren naem:</l>
<l>Nu ist den sulken onbequaem,</l>
<l n="5">Datmen hem die waerheit seecht.</l>
<l>Wye die waerheit tyeghen dreecht,</l>
<l>Die helpt straffen off versteken.</l>
<l>Nu wil ic gaen van minnen spreken,</l>
<l>Dair is elc mensch toe gheneghen,</l>
<l n="10">Ende nyemant en macher segghen tieghen,</l>
<l>Hy en vint ymmer dat off dit,</l>
<l>Dat hi mit minnen hier besit.</l>
<l>Minne te spreken dat is een woort,</l>
<l>Dat uut Gode is comen voort:</l>
<l n="15">God is selve die hoochste minne.</l>
<l>Draghen wy dan in onsen sinne</l>
<l>Vreemde minne op aertsche dinghen,</l>
<l>Die die werlt wel ghelinghen,</l>
<l>Isser God ghescheyden van,</l>
<l n="20">Ghelijc den doren minnen wy dan,</l>
<l>Die netel, classe, scharpe doern</l>
<l>Planten onder tgoede coern,</l>
<l>Daer die vrucht wert om bezeert.</l>
<l>Gherechte minne ons doeghet leert:</l>
<l n="25">Nye en sach ic mensch die minde,</l>
<l>Nader waerheit die ic vinde,</l>
<l>Hy en was mit alle sine reden</l>
<l>Meer ghestelt tot goeden seden,</l>
<l><pb n="85"/>In woerden, in wercken, in wanderinghe,</l>
<l n="30">Dan diere nye mede om en ghinghe.</l>
<l>Minne heeft seven goede graden,</l>
<l>Die seven dorperlijcke daden</l>
<l>Doen versmaden ende verwaten,</l>
<l>Die altoes beter sijn ghelaten</l>
<l n="35">Dan ghedaen off voertgebrocht.</l>
<l>Onnutte werck, wat salt ghewrocht,</l>
<l>Daer eer noch baet en can uut rysen?</l>
<l>Men hoort den gueden tweldoen prisen.</l>
<l>                Die eerste graet, daer minnen op rijst</l>
<l n="40">Ende ons der eren pat bewijst,</l>
<l>Dat is Gherechte Schamelheit,</l>
<l>Daer sijn si alle toe bereit,</l>
<l>Die minne draghen off die minnen.</l>
<l>Schamelheit die doet bekinnen</l>
<l n="45">Watter eren toebehoirt,</l>
<l>Hier om ist der minnen oert</l>
<l>In schamelheden eerst fondeert.</l>
<l>Wye minne draecht off eer begheert,</l>
<l>Die moet ontschamelheit vertyen,</l>
<l n="50">Ende hem in schamelheit belyen;</l>
<l>Wye ter minnen dienste staet,</l>
<l>Die schaemt hem altoes boser daet.</l>
<l>                Die ander graet, daer minnen op rast</l>
<l>Ende altoes voert in doechden wast,</l>
<l n="55">Die mach wel Miltheit sijn ghenaemt,</l>
<l>Entaer om staet sy byder schaemt.</l>
<l>Wye dat leert in minnen leven,</l>
<l>Die moet ghiericheit begheven</l>
<l>Entie vrecheit alsoe wael.</l>
<l n="60">Al waer hi ghewrocht hart van stael,</l>
<l>Minne maect hem vry ghenoech,</l>
<l>Milde te wesen int ghevoech.</l>
<l>Sonder miltheit stonde minne</l>
<l>Recht off een man van wisen sinne</l>
<l n="65">Sonder spreken worde ghevonden,</l>
<l>Soe waer sijn wijsheit quaet te gronden,</l>
<l>Want si hoer niet en openbaert.</l>
<l>Alsoe soud een man, die nauwe spaert,</l>
<l>Dicke sonder vanghen jaghen,</l>
<l n="70">Woude hi hoghe minne draghen.</l>
<l>                Die derde graet is seer te loven</l>
<l>In allen convent, in allen hoven,</l>
<l>Die die minne leren doet.</l>
<l>Ic hoorde an enen meester guet,</l>
<l n="75">Die hem op leringhe wel verstoet,</l>
<l>Dat een reyne hoefsche mont</l>
<l>Menighen mensche brinct ter eren:</l>
<l>Hierom doet die minne leren</l>
<l>Hoefsche woerde in elker sprake.</l>
<l n="80">Twaer een onghelike sake,</l>
<l>Dat lieghen, drieghen, clappen, roemen</l>
<l>Wesen souden der minnen bloemen</l>
<l>Tenighen tyden, vroe off spade;</l>
<l>Want si wisen tallen quade,</l>
<l n="85">Ende minne doet als die minne pleecht,</l>
<l>Die ghenen mensch te zwaer en wecht.</l>
<l>Al waer hi cranc ende out van jaren,</l>
<l>Minne en mochten niet beswaren,</l>
<l>Op dat si in maten waer ghestelt</l>
<l n="90">Ende mitter wijsheit yet verselt.</l>
<l>Die doren minnen onberaden,</l>
<l>Dat doet hem dicke onsacht laden.</l>
<l>                Die vierde doecht der minnen lere</l>
<l>Brengt ons salicheit ende ere</l>
<l n="95">Ende menighe ruste hier op eerde.</l>
<l>Minne is van sulker waerde,</l>
<l>Sine wil draghen hat noch nijt.</l>
<l>Twaer een onverwinlic strijt</l>
<l>Nijt te draghen ende minne</l>
<l n="100">Beyde te gader in enen zinne.</l>
<l>Waer die minne rusten zel,</l>
<l>Daer moet nijt ende ander fel</l>
<l>Uter herten sijn ghesat:</l>
<l>Minne en staet in ghenen hat.</l>
<l n="105">Dat machmen horen an tgheluut,</l>
<l>Dairmen der minnen naem beduut.</l>
<l>Minne is minne altoes ghenoemt,</l>
<l>Om datter reyn ghedacht uut comt.</l>
<l>Al leefde een mensche een deel in nyde,</l>
<l n="110">Minne maecten wel so blyde,</l>
<l>Dat hi den nijt moste afterlaten</l>
<l>Ende inder vroechden hem selven saten.</l>
<l>                Die vijfte doecht der minnen zede</l>
<l>Dat is Gherechte Soberhede,</l>
<l n="115">Die leerse in allen sinnen bruken:</l>
<l>Horen, zien, smaken, ruken,</l>
<l>Tasten, voelen doetse stellen</l>
<l>Om die gulsicheit te vellen.</l>
<l>Gulsicheit is onbequaem</l>
<l n="120"><pb n="86"/> Beyde der zielen ende den lichaem;</l>
<l>Si hout den mensche in weldoen lat:</l>
<l>Hier om soe leert die minne dat</l>
<l>Wy ons selven sullen saten</l>
<l>In soberheiden wel by maten.</l>
<l n="125">Gulsicheit is quaet te minnen,</l>
<l>Men mochte alte veel an winnen;</l>
<l>Men is den rijcken onderdaen,</l>
<l>Om datmer veel mach winnen aen;</l>
<l>By naturen mintmen tgoet,</l>
<l n="130">Om dattet sochte leven doet.</l>
<l>Die seste doecht, die minne ons scrijft,</l>
<l>Entaer si bi ghestadich blijft,</l>
<l>Die machmen proeven ende mercken</l>
<l>Int volbrenghen vanden wercken.</l>
<l n="135">Waermen mint sonder veynsen,</l>
<l>Daer sietmen luttic achterpeynsen</l>
<l>Om arbeit off om cost te lyden,</l>
<l>Mer in eren voerwaert tyden.</l>
<l>Wye in eeren hem verschinen,</l>
<l n="140">Die sietmen dick om weldaet pinen.</l>
<l>Wye int weldoen bliven traghe,</l>
<l>Die sijn onghemint al hoir daghe;</l>
<l>Die een en mint den anderen niet,</l>
<l>Daer en is "waer om" dat ghesciet.</l>
<l n="145">Minne is daer om eerst ghevoecht,</l>
<l>Om datmen minnen sel die doecht.</l>
<l>Die sevende doecht, als ic bevroede,</l>
<l>Die staet bewortelt in Oetmoede</l>
<l>Ende op een zeker fondament;</l>
<l n="150">Want God heeft self die minne ghesent</l>
<l>Te rusten op die selve stede,</l>
<l>Al daer si vint oetmoedichede.</l>
<l>Want oetmoet enter minnen oirde</l>
<l>Oyt ende ye te gader hoerden</l>
<l n="155">Ende onverscheiden moeten bliven,</l>
<l>Selmen doecht van minnen scriven.</l>
<l>Oetmoet is in allen staet</l>
<l>Een yghelijc wel te maet,</l>
<l>Op dat hi redeliken leeft.</l>
<l n="160">Mar hoveerde in hem selven heeft</l>
<l>Dat sy nerghent mate hout;</l>
<l>Si en vint nyemant, jonc noch out,</l>
<l>Die sy kennet hoers ghelyke,</l>
<l>Sy en sijn hoer te arm off te rijcke;</l>
<l n="165">Ende wye sy hoers ghelijcke telt,</l>
<l>Die sijn al boven hoer ghestelt.</l>
<l>Dus blijft hoveerde onghemint,</l>
<l>Want sy hoer ghelijcke vint,</l>
<l>Dat is die vyant Lucifeer:</l>
<l n="170">Anderen vintsi nymmermeer</l>
<l>Boven der eerden off daer beneden,</l>
<l>Die hoer ghelijcken mach mit reden.</l>
<l>Dus is Oetmoet die hoechste bloem</l>
<l>Van alden doechden die ic noem,</l>
<l n="175">Daermen minne in mach regieren.</l>
<l>Oetmoet maect ons goedertieren,</l>
<l>Schamel, hovesch ende milde.</l>
<l>Ic waen, die minre niet en wilde,</l>
<l>Datmen op hem spreken soude</l>
<l n="180">Om enigherhande schat van goude,</l>
<l>Op dat hi billics waer te ghelden.</l>
<l>Al vintmen nyders, diese melden</l>
<l>Ende arch van hem te seggen weten,</l>
<l>Dat selmen lichtelijc vergheten,</l>
<l n="185">Want si en moghens laten niet,</l>
<l>Wanneer daer yemant goet gheschiet,</l>
<l>Sy en moeten nyden ende knaghen.</l>
<l>Canment lichtelic verdraghen,</l>
<l>Soe knaecht sy hoer selven totten bien,</l>
<l n="190">Om dat si horen onwil zien.</l>
<l>Hoe die nyder vorder zaghe,</l>
<l>Ende hi dan leefde langhe daghe,</l>
<l>Hoe hem meer onwils stonde te lyden,</l>
<l>Soe menich dinck soud hi beniden;</l>
<l n="195">Want sy hem selven dus vervloecken.</l>
<l>Mitter boesheit, die sy zoecken,</l>
<l>Soe selmense laten in horen doghen</l>
<l>Ende brenghen hem niet veel voir oghen</l>
<l>Dinghen, die te helen staen:</l>
<l n="200">Dat donct mi wijslic ghedaen.</l>
<l>Dese edel doechden alle seven,</l>
<l>Dair die minne doetin leven,</l>
<l>Die sijn oec Gode wel bequaem,</l>
<l>Mochten si bliven sonder blaem.</l>
<l n="205">Wair arch ende list in minne schuult,</l>
<l>Dat is minne die vervult</l>
<l>Off bevlecket haestelijcke,</l>
<l>Als witte clederen anden slijcke.</l>
<l>Wye bose wercken doet an minnen,</l>
<l n="210">Dat sijn bastaerden of bastaerdinnen</l>
<l>Te noemen, daermen goede minres telt.</l>
<l>Goede minne wort ghevelt</l>
<l>Byden bosen diese draghen</l>
<l>Dorperlijck in horen daghen;</l>
<l n="215"><pb n="87"/> Want minne is in haer selven reyn;</l>
<l>Si slacht een deel nader fonteyn,</l>
<l>Die altoes hoer selven puert,</l>
<l>Al wort sy dorperlijc gheruert.</l>
<l>Is die minne by naturen</l>
<l n="220">Dus edel in hoer selfs beruren,</l>
<l>Soe sijn si salich diet bekinnen,</l>
<l>Dat si Gode ten voirsten minnen.</l>
</body>
</text>
<text>
<body><head type="comment">XLII. <hi rend="italic">Vander hontsschede. </hi></head>
<l>                Een hontsschote heeft mi gheraect</l>
<l>Heymelic ende soe mismaect,</l>
<l>Datse mi onghenoechte gheeft.</l>
<l>Waense quam, ic bin diese heeft;</l>
<l n="5">Ic en hoede mi niet voerden snack,</l>
<l>Die my doet dit onghemaec.</l>
<l>Honden die van afteren biten</l>
<l>Heymelijc, hem is wat te witen.</l>
<l>Hoedet u voer die honts schote;</l>
<l n="10">Hoir sang is van sulker note,</l>
<l>Dat hi onsalicheit in brinct:</l>
<l>Hy danst oeck mede, die voren sinct.</l>
<l>Misdoet een schalc op sijn behaghen,</l>
<l>Hy moetet boeten off beclaghen.</l>
<l n="15">Doet hi iement sonder voerhoeden,</l>
<l>Dies machic mijn selven wel vermoeden.</l>
<l>                Si comen heymeliken ghegaen,</l>
<l>Die van afteren bestaen</l>
<l>Enen man, eer hijt weet.</l>
<l n="20">Blaffende honden, al sijn si wreet,</l>
<l>Die machmen mit voerhoede keren;</l>
<l>Die enen man aldus beseren</l>
<l>Heymelike sonder hoede,</l>
<l>Die sijn wreet off fel van moede.</l>
<l n="25">Die mit liste willen voert,</l>
<l>Visieren wonder ende moert.</l>
<l>                Siet ghi enen lupenden hont</l>
<l>Doeghet toghen tenigher stont,</l>
<l>Ymmer en suldi hem niet betrouwen.</l>
<l n="30">Die misdoet, het mach hem rouwen;</l>
<l>Mer gherne blivet in den mensche cleven</l>
<l>Twoort, dat hem die luden gheven:</l>
<l>Tmach hem billicx wel behaghen,</l>
<l>Die dar berechten ende vraghen.</l>
<l n="35">Ic woud wel dat si bellen droeghen</l>
<l>Honden, die hem daer toe voeghen,</l>
<l>Soe mochtense dan wel horen comen:</l>
<l>Horen wille word hem lichte benomen,</l>
<l>Dien si volbrenghen menichwerven,</l>
<l n="40">Sint schalcheit mocht op wijsheit erven</l>
<l>Ende schalcheit wijsheit beten sel:</l>
<l>Dat dunct mi sijn groot ongheval.</l>
<l>Hy is wijs, die hem voir schalcheit hoet,</l>
<l>Ende salich diese niet en doet,</l>
<l n="45">Want si comt uut fellen gronde.</l>
<l>Dit seg ic byden lupenden honde:</l>
<l>Eer hi volbrenghet sinen wil,</l>
<l>Soe blijft hi staen ende swighet stil,</l>
<l><pb n="88"/>Ende keert weder achterwaert;</l>
<l n="50">Soe laet hi sinken sinen staert,</l>
<l>Recht off hi onnosel ware.</l>
<l>Ic woudmense schoer mit enen schare,</l>
<l>Datmen elc wel kennen mochte,</l>
<l>Die gaern veel uut scalcheit wrochte.</l>
<l n="55">Die die rechte strate schuwet,</l>
<l>Hy zoect sijn vordel off hem gruwet.</l>
<l>Ghi sult ommesien te tijt,</l>
<l>Als ghi voer een hove lijt,</l>
<l>Daer lupende honden wesen mochten.</l>
<l n="60">Eer sy volbringhen dat si sochten,</l>
<l>Men mochtse lichte wederstaen.</l>
<l>Wye mitter scalcheit ommegaen,</l>
<l>Wist nyemant scalcheit el dan sy,</l>
<l>Soe waer hoer behaghen vry.</l>
<l n="65">Die een scalcheit wist allien</l>
<l>Hi verdorve een lant ghemien.</l>
<l>Sich omme, schalc, wat mach di baten?</l>
<l>Constu dijn vinden niet ghelaten,</l>
<l>Dair sijn onsalicheit an leyt?</l>
<l n="70">Waer om soe doestu onbescheit,</l>
<l>- Ten is salicheit noch eer -</l>
<l>Die heer den knecht, die knecht den heer,</l>
<l>Die vrouwe der maecht, die maecht der vrouwen?</l>
<l>Doch men gheter veel mit ontrouwen:</l>
<l n="75">Denen maech verschalct den anderen,</l>
<l>Vrienden die te gader wanderen,</l>
<l>Denen ghebuer de anderen mede.</l>
<l>Op dorp, op lant, te menigher stede,</l>
<l>Soe sietmen nu tot deser tijt</l>
<l n="80">Hoveerde, ghiericheit ende nijt</l>
<l>Soe veel ghemenghet onder die lude,</l>
<l>Die mitten wisen hem beriede,</l>
<l>Hi soude hem seker bet bewaren.</l>
<l>Tis goet, wel heen, ic latet varen.</l>
<l n="85">Waer twee schalken tsamen runen,</l>
<l>Die sayen coren buten dunen.</l>
</body>
</text>
<text>
<body><head type="comment">XLIII. <hi rend="italic">Vanden rijcken vrecken. </hi></head>
<l>                Al had een man die doecht alleen</l>
<l>Van alder werlt, sonder een,</l>
<l>Dat is, dat hi niet milde en waer,</l>
<l>Soe soudmen hieten wandelbair.</l>
<l n="5">Die vracheit wil wederstaen,</l>
<l>Die maeck hem miltheit onderdaen;</l>
<l>Die vracke en can niet wesen milde:</l>
<l>Wat docht die gheen die tsijn al hilde?</l>
<l>Gheven is een punt vermaert,</l>
<l n="10">Tcomt van alsoe hogher aert,</l>
<l>Dat sijt qualic weten moghen,</l>
<l>Die te gheven niet en doghen.</l>
<l>Doch si horen wel te samen,</l>
<l>Die gaerne gaven ende namen.</l>
<l n="15">Die gheerne namen prisen tgheven,</l>
<l>Ten quam nemmer anders even,</l>
<l>Dat hi gaerne gheven soude;</l>
<l>En vonde hi nyemant die hebben wouden,</l>
<l>Soe most hi sijn gheven laten.</l>
<l n="20">God gaf vryliken tonsen baten</l>
<l>Hem selven tonser salichede.</l>
<l>Die altoes gheven wil te stede,</l>
<l>Die crijcht van gheven nemmer eer.</l>
<l>Ons seit een man van wisen leer,</l>
<l n="25">Dat God den vrecken wil verhoghen</l>
<l>Alsmen een ezels hoeft sal moghen</l>
<l><pb n="89"/>In een hallincsbuerse sluten;</l>
<l>Ende sel hi daer nae bliven buten</l>
<l>Ter salicheit, soe ist qualic ghevaren.</l>
<l n="30">Sech, rijcke vrecke! wat helpt dijn sparen?</l>
<l>Hoetstu tgoet, dan wachtet dy;</l>
<l>Wilt God, du biste varinc vry,</l>
<l>Als die doot di maect confuus:</l>
<l>Wat hebstu dan? een borden huus,</l>
<l n="35">Daer di die nose ter verste slaet.</l>
<l>Een symme, die ghebonden staet</l>
<l>Aen enen pael, wye maect mi vroet</l>
<l>Welckoir den anderen hoet?</l>
<l>Dat seg ic byden rijcken vrecken,</l>
<l n="40">Ic en cans te punte niet vertrecken</l>
<l>Vanden goede dat hi hout,</l>
<l>Welck ander hout in sijn ghewont.</l>
<l>Waert sijn, hy deelter zeker of</l>
<l>Om Goede, om eer, om enich loff;</l>
<l n="45">Mar tschijnt wel dat hijt mint,</l>
<l>Hy doeter toe al dat hi wint.</l>
<l>Rijcke vracke, wat moechstu dencken?</l>
<l>Du soudste dijn tijd node menken,</l>
<l>Mochstu eweliken leven:</l>
<l n="50">Ghif, God sel di weder gheven</l>
<l>Meer dan du moghes vermoeden.</l>
<l>Wat helpt dijn sparen ende dijn hoeden?</l>
<l>Doorstuus selve niet oerbaren,</l>
<l>Tmocht die sulke noch vertaren,</l>
<l n="55">Dies di cleynen danck sal weten.</l>
<l>God sel weghen ende meten</l>
<l>Van als datmen verdienen can.</l>
<l>Proef, haddi ontseit enen man</l>
<l>An dijn lijff, du soutste vervaren,</l>
<l n="60">Ende doen vreden ende bewaren,</l>
<l>Wanttu quames in zekerhede;</l>
<l>Ende wy sijn altoes buten vrede</l>
<l>Tieghen Hem, die ons gheboot.</l>
<l>Trouwen, dat is die meerre noet.</l>
<l n="65">Doch vrede ende maech zoen,</l>
<l>Tis dair om ziel, om lijff te doene.</l>
<l>Al bleefstu doet in een kijff,</l>
<l>Wat verloerstu dan dijn lijff,</l>
<l>Op dat di God ghenadich waer?</l>
<l n="70">Hier om leeff altoes in vare,</l>
<l>Laet off vrecheit ende nijt.</l>
<l>Wy en hebben gheen seker tijt,</l>
<l>Dit aertsche goet is al gheleent.</l>
<l>Tis groot wonder wat ghi meent,</l>
<l n="75">Ghi donct my zeker buten vroede,</l>
<l>Dat ghi mit gheleenden goede</l>
<l>Verdient die ewighe duusterheit.</l>
<l>Tsgoet, tis ghenoech gheseit,</l>
<l>Ic hoop ten sel ons niet gheschien,</l>
<l n="80">Wy willen alter doecht wert tyen.</l>
<l>Wye hem wel voer misdoen wacht,</l>
<l>Die wort rijck ende groot van macht.</l>
</body>
</text>
<text>
<body><head type="comment">XLIV. <hi rend="italic">Vanden hont die verbroeyt wort. </hi></head>
<l>                Beghin ende eynde sijn twee zaken:</l>
<l>Als deen den anderen mach ghenaken</l>
<l>Ende tende sluut op sijn beghin,</l>
<l>Soe ist gherechtich meer noch min.</l>
<l n="5">Die dan een werc beghint van baten,</l>
<l>Die mach op teynde hem zeer verlaten,</l>
<l>Ende leven in goeder hopen,</l>
<l>Can hi tmiddel wel beknopen,</l>
<l>Als dbeghin ende teynde wijst.</l>
<l n="10">Daer is menich man die hoghe rijst</l>
<l>Ende daelt daer nae in crancker hoede.</l>
<l>Woude hi mercken naden vroede,</l>
<l>Die hoer middel also saten,</l>
<l>Dat hem tende comt te baten,</l>
<l n="15">Hi soude hem zeer voert dalen hoeden;</l>
<l>Wanttie leringhe vanden vroeden</l>
<l>Staet opt weldoen veel ghemeten.</l>
<l>Weldoen en blijft niet vergheten:</l>
<l>God die loontet off die mensch.</l>
<l n="20">Soe leven si oec horen tijt te wensch,</l>
<l>Die die doecht hebben vercoren.</l>
<l>Een quaet beghin is cost verloren,</l>
<l><pb n="90"/>Wantmen hoopt op teynde niet,</l>
<l>Als naden wercken loon gheschiet,</l>
<l n="25">Alsmen dickent heeft ghesien</l>
<l>Beyde an desen ende an dien,</l>
<l>Die hoir beghinsel was onreyn,</l>
<l>Ende tende ende tmiddel bleeff op eyn,</l>
<l>Datter een loon off quam mit sorghen.</l>
<l n="30">Op goede betalinghe sietmen borghen</l>
<l>Menighen coopman hier entaer.</l>
<l>Men leit hem ooc mit wrake naer</l>
<l>Inder werlt, die quaet verdienen.</l>
<l>Want wy borghen, wat wy lienen,</l>
<l n="35">Als die daghen sijn gheleden,</l>
<l>Nae wercken loon, dat staet op reden.</l>
<l>So sijn si sot, die werck beghinnen,</l>
<l>Daer crancken loon staet an te winnen,</l>
<l>Als menich sot ter werlt doet,</l>
<l n="40">Die niet voer teynde en is behoet:</l>
<l>Als sijn beghin hem wel behaecht,</l>
<l>Daer haest die menich ende yaecht.</l>
<l>Hi quaem wel tijts ghenoech by staden,</l>
<l>Dede hi als die wise raden,</l>
<l n="45">Die hem op reden wel verstaen.</l>
<l>Wanneer die wercken sijn ghedaen,</l>
<l>Daermen om daelt van hoghen neder,</l>
<l>Soe ist te spade keren weder,</l>
<l>Alset mitten honden was,</l>
<l n="50">Die seer verbolghen over pas</l>
<l>Tot eenre tijt ghelopen quamen</l>
<l>Mit groten partyen veel te samen,</l>
<l>Dat sy den coocks wilden verdriven,</l>
<l>Omdat si buten den coken bliven,</l>
<l n="55">Alsmen die goede gherechten draecht.</l>
<l>Daer is menich man die hem beclaecht,</l>
<l>Die selve in misdaet wort ghevonden:</l>
<l>Dier ghelijck ist mitten honden.</l>
<l>Lietmense inden coken comen,</l>
<l n="60">Ende worde den cock sijn spise ghenomen.</l>
<l>Hine souds int goede niet verdraghen.</l>
<l>Al worde die hont daer om gheslaghen,</l>
<l>Tbleve nochtan alst was te voren:</l>
<l>Die cock hadde ymmer tsijn verloren.</l>
<l n="65">Daer is den menighen schade gheschiet,</l>
<l>Al claecht hi nae, men gheeft heme niet.</l>
<l>Men leest ons voer in een figure,</l>
<l>Al ist dat ic den honden rure,</l>
<l>Niet dat honden yet spreken moghen,</l>
<l n="70">Mar int ghelijcke wert vertoghen</l>
<l>Menighe leer tot onser bate,</l>
<l>Recht oft schiede in sulker maten,</l>
<l>Datter yemant alsoe dede.</l>
<l>Honden hebben honts zede;</l>
<l n="75">Selden siedi rechten hont,</l>
<l>Hy en toocht sijn aert tot sulker stont.</l>
<l>Die honden liepen ende ronnen,</l>
<l>Ende hadden hoer spel gaern ghewonnen</l>
<l>Voer die coken mit ghewelt;</l>
<l n="80">Mar si vondent soe ghestelt,</l>
<l>Dat hem zwaerlic was te moede.</l>
<l>Die coocs die waren op haer hoede,</l>
<l>Ende hadden hem te voeren versien</l>
<l>Mit heten zoede ende mitten stien,</l>
<l n="85">Mit groten kneppelen ende roeden,</l>
<l>Als die hoer coken wilden hoeden</l>
<l>Voer die honden, voor die ghoen,</l>
<l>Die gripens, prindens sijn ghewoen.</l>
<l>Wye ghierich is ende overtast,</l>
<l n="90">Hi wert al thants een onweert gast.</l>
<l>Die honden slachten naden ratten,</l>
<l>Die verdreven gaern die catten;</l>
<l>Mar als die rotten den cater vinden,</l>
<l>Nyemant en dar hem den bel anbinden;</l>
<l n="95">Mer van verren sijn si stout,</l>
<l>Daer die cater cleyn off hout.</l>
<l>Die honden hadden hooch ghesproken</l>
<l>Die coocs te driven uter coecken,</l>
<l>Mar nyemant en dorste die reyse bestaen</l>
<l n="100">Inden coken voer te gaen;</l>
<l>Meer dan yen, die was soe coen,</l>
<l>Die sach den cock die doer ontdoen,</l>
<l>Daer schoot hi in mit groter haest,</l>
<l>Ende tgoede rentvleysch stont hem naest.</l>
<l n="105">Daer prant hi uut tot sinen deel</l>
<l>Een groot rebsteck al gheheel.</l>
<l>Ende waender achterwaert mede te tyden.</l>
<l>Eer hi die koken conde lyden</l>
<l>Ter doeren uut, daer hi in schoot,</l>
<l n="110">Doe quam daer een die nae hem goot,</l>
<l>Entie raecten voerden ende</l>
<l>Mitten heten zoede alsoe ghehende,</l>
<l><pb n="91"/>Dat hem sijn haer offghinc mit allen.</l>
<l>Sijn vleysch was hem vol nae ontvallen;</l>
<l n="115">Mar die hongher deedt hem houwen.</l>
<l>Dander die niet in en wouwen</l>
<l>Ende van anxten buten bleven,</l>
<l>Die spraken: "Wat hebwy nu bedreven?</l>
<l>Wy staen hier buten over niet,</l>
<l n="120">Den hongher doet ons swaer verdriet,</l>
<l>Entesen haelt een stick alleen."</l>
<l>- "Ja, woudi my after sien,"</l>
<l>Sprack die hont ende was verbroyt,</l>
<l>"Ghine had u dairwart niet ghespoeyt,</l>
<l n="125">Om den cock sijn vleysch tontdraghen."</l>
<l>Ende doe sy hem achter wel bezaghen,</l>
<l>Hoe hem die swaerde was offghevlaecht,</l>
<l>Doe worden sy bloede ende versaecht:</l>
<l>Elckman duchte voer die gote.</l>
<l n="130">Al stonden sy daer mit groten rote,</l>
<l>Sy scheyden hem mit snelre vaert,</l>
<l>Entie ghebrant was inden staert,</l>
<l>Die mishelt hem utermaten</l>
<l>Ende sprac aldus: "Had ic ghelaten</l>
<l n="135">Dat menich grypen heeft gheleert,</l>
<l>Soe en ware ic aldus niet beseert."</l>
<l>Doch sy moghens oeck vermoeden,</l>
<l>Die hem voer tende niet en hoeden</l>
<l>Ende ghierlic inden coken schieten,</l>
<l n="140">Dat mense after sel beghieten</l>
<l>Mitten zode off mitten peke.</l>
<l>Tis by oerlove dat ic spreke:</l>
<l>Die hont die meendic in figuren.</l>
<l>Hoe sout yemant avonturen</l>
<l n="145">Enich goet an hem te trecken,</l>
<l>Dat sijn ziele mochte bevlecken?</l>
<l>Want daer staet van Gode ghescreven,</l>
<l>Hoe rechtich loen dat Hi sal gheven.</l>
<l>Die den anderen tsijn beneemt,</l>
<l n="150">Die moet van Gode sijn vervreemt,</l>
<l>Ende onse ghelove en waer anders niet.</l>
<l>Die sijn beghin wel besiet,</l>
<l>Hoe hem tende lonen mach,</l>
<l>Die hoede hem voerden wederslach.</l>
<l n="155">Hadde die hont alsoe ghedaen,</l>
<l>Twaer hem lichte wel vergaen.</l>
</body>
</text>
<text>
<body><head type="comment">XLV. <hi rend="italic">Een notabel. </hi></head>
<lg><l>Maria, vrou, dijn reynicheit</l>
<l>Die wese huden mijn ommecleyt</l>
<l>Voer alle misval ende leit,</l>
<l>                Jeghens die vyanden mijn.</l>
<l n="5">Maria, vrouwe, dijn oetmoet</l>
<l>Beveel ic lijff, ziel, ende goet,</l>
<l>Dat nyemant hoveerde an my en doet,</l>
<l>                Felheit, nijt in mijn aenschijn,</l>
<l>                Des wil ic di bevolen sijn.</l>
</lg>
<lg><l n="10">Maria, vrouwe, hemels lucht,</l>
<l>Ic bevele mi der selver vrucht,</l>
<l>Die ghi droecht sonder mans gherucht,</l>
<l>                Reyne maghet, moeder ende wijff!</l>
<l>Maria, vrouwe, doer die minne</l>
<l n="15">Die ghi droecht in uwen sinne,</l>
<l>Laet my verenicht sijn daer inne,</l>
<l>                Soe dat my laet der duvelen kijff</l>
<l>                Onbezeert an ziel ende an lijff.</l>
</lg>
<lg><l>Maria, doer dat bitter wee,</l>
<l n="20">Die ghi woud lyden, reyne twee,</l>
<l>U lieve kint voer die kersten ee,</l>
<l>                Ende ghi voer yammer sijnre doot,</l>
<l>O Maria, weerde vrouwe,</l>
<l>Soe helpt my an een gans berouwe</l>
<l n="25">Int scheiden, daermen my bescouwe</l>
<l>                Voer uwes soons gherecht al bloot,</l>
<l>                Ende blijft bi mi in alre noot.</l>
</lg>
<lg><l>Maria, ic beveel mi dinen naem,</l>
<l>Die God selve is soe bequaem,</l>
<l n="30">Dat hi mit ziele ende mit lichaem</l>
<l>                Di heeft ghecroont ter rechter hant.</l>
<l>Maria, di bevele ic voort</l>
<l>Mijn sin, mijn werck ende mijn woort,</l>
<l><pb n="92"/>Ende allent dat my toebehoert,</l>
<l n="35">                Gesonde off siect in enich lant,</l>
<l>                Hout my int beste, dats di becant.</l>
</lg>
<lg><l>Maria, vrou, dijn naem die woont</l>
<l>Boven twaelff coninghen ghecroont</l>
<l>Van Ysrahel, die ons verschoont</l>
<l n="40">                Byden twaelff apostelen goet,</l>
<l>Maria, vrou, die waren bidi</l>
<l>In dijnre noot, soe wes bi my.</l>
<l>In allen noden, waer ic sy,</l>
<l>                Bevele ic my in dijn behoet</l>
<l n="45">                Voir boser vyanden overmoet.</l>
</lg>
<lg><l>Maria, vrouwe, morghensterre,</l>
<l>Die enghelen loven, na ende verre,</l>
<l>Dijn soeten name, die ons die werre</l>
<l>                Van Adams sonden al offdede;</l>
<l n="50">Maria, die antwoordic dan</l>
<l>Van allen sonden, daer ic can</l>
<l>Yet menschelic ghescheiden van;</l>
<l>                Verlos mi mit dijnre bede,</l>
<l>                Du tempel der Drievouchede!</l>
</lg>

</body>
</text>
    <text>
        <body>
<head type="comment">XLVI. <hi rend="italic">Van twifel. </hi></head>
<l>                Twifel heeft mi soe bedwonghen,</l>
<l>Dat ic mit ouden noch mit jonghen</l>
<l>Niet en waen ten besten sijn.</l>
<l>Dede hoop my hulp aenschijn</l>
<l n="5">Ende goet gheval my wilde mede,</l>
<l>Dan waende ic comen binnen der stede,</l>
<l>Daer die lieve is gheseten.</l>
<l>Mit rechte most ic helpe weten,</l>
<l>Woudic al die werlt dwinghen.</l>
<l n="10">Des ghelijck waendic volbringhen</l>
<l>Dat my die lieve quaem te baten:</l>
<l>Dus dwinct mi twifel boven maten,</l>
<l>Ende watmen boven mate drecht,</l>
<l>Dat is een last die zwaerlic wecht.</l>
<l n="15">Aldus is boven maten last</l>
<l>Op mi gheladen alsoe vast,</l>
<l>Dat ic qualic mach van steden;</l>
<l>Mar woude mi tgheluc bevreden,</l>
<l>Tmocht mi noch wel helpen draghen.</l>
<l n="20">Twifel is na sijn behaghen</l>
<l>Alsoe vast in mi ghevest,</l>
<l>Dat mijn herte luttic rest;</l>
<l>Ende wye sonder ruste leeft sinen tijt,</l>
<l>Selden is hi wel verblijt,</l>
<l n="25">Ten waer off natuerlijcke ghenoecht</l>
<l>Wilde zinnen vervollen mocht.</l>
<l>Wat een mit ghenoechten doet,</l>
<l>Al waert al quaet, dat docht hem goet.</l>
<l>Dat rust soe langhe van my merret,</l>
<l n="30">Dat doet al twiffel diet verwerret:</l>
<l>Dus volch ic buten rusten na.</l>
<l>Veel ic jaghe, cleyn ic va,</l>
<l>Doch bin ic inden wil altoes;</l>
<l>Dus hout mi twifel rusteloes.</l>
<l n="35">Hi is salich ende wel ghesint,</l>
<l>Die sonder twifel Gode mint.</l>
<l>Om dat minne is menich sens</l>
<l>Soe maket twifel my ghepens,</l>
<l>Dat ic niet en can mijn mienen</l>
<l n="40">Altemael an yen veryenen.</l>
<l>Die en is ruste niet gheheelt,</l>
<l>Daer die sonnen sijn ghedeelt:</l>
<l>Des mach elcman wesen vroet.</l>
<l>Als mi hopen maect die moet,</l>
<l n="45">Soe comt twifel ende werpten neder:</l>
<l>Dus verliese ic hope weder.</l>
<l>Daer mi dan die sin toe staet,</l>
<l>Dat doe ic zeker, off ic laet,</l>
<l>Sonder twifel teen van tween:</l>
<l n="50">Wil ende macht is niet alleen.</l>
<l>Had wille macht nae mijn begheren,</l>
<l>Wat soude mi twifel moghen deren?</l>
<l>Om datter middel twisschen gaet,</l>
<l>Soe comt twifel, die mi slaet</l>
<l n="55"><pb n="93"/> Menichwerven buten kere,</l>
<l>Die vroede raet in sijnre lere:</l>
<l>Set dijn wille wel in maten,</l>
<l>Soe sel di twifel rusten laten.</l>
<l>Dat een begheerde grote schat,</l>
<l n="60">Creghe hijs niet, wat holp hem dat,</l>
<l>El dan hi in ghiericheiden</l>
<l>Mit twifel had sijn tijt gheleden?</l>
<l>Condic dit selve wel versinnen,</l>
<l>Soe waendic noch die lieve winnen,</l>
<l n="65">Die mi te vaste sit bemuert,</l>
<l>Dat ic dicwijl heb besuert;</l>
<l>Nochtan ics nye bate en hief.</l>
<l>Dat een mint, dat is sijn lieff;</l>
<l>Daer is menich die van minnen spreect,</l>
<l n="70">Daer rechte lieve in ghebreect.</l>
<l>Watmen sonder twifel mint,</l>
<l>Dat is lieff, oec wyet ghewint.</l>
<l>Mijn wille raet my dat ic minne,</l>
<l>Mar om dat ict soe selden winne</l>
<l n="75">Dat ic minne, maket mi versaecht</l>
<l>Twifel, dat my die minne wanhaecht;</l>
<l>Doch en is nyemant, groot noch cleen,</l>
<l>Inder werlt nu alleen,</l>
<l>Hi en mint ymmer dit off dat:</l>
<l n="80">Sulck hoghe borghe, sulck groten scat,</l>
<l>Schone vrouwen of dierbaer paerde,</l>
<l>Cleder, steen van rijcker waerde.</l>
<l>Goeden wijn, duerbaer morseel;</l>
<l>Sulc die kiest tot sinen deel</l>
<l n="85">Gode, die hi mint voer al,</l>
<l>Die sonder twifel lonen sal</l>
<l>Van des men pleecht in desen leven.</l>
<l>Al is natuer van Hem ghebleven,</l>
<l>Diemen minnen sel bi haer,</l>
<l n="90">Hy weecht boven allen minne zwaer.</l>
<l>Ende Hi is goet van sinent weghen;</l>
<l>Wat minne mach daer liken tieghen?</l>
<l>En gheen dinck datter werlt is binnen:</l>
<l>Wye en mint, hi selre wel an winnen.</l>
<l n="95">Daer is menich die by naturen kiest</l>
<l>Te mynnen daer hi an verliest;</l>
<l>Harde goet waert offghelaten,</l>
<l>Datmen besuyrt buten baten.</l>
<l>Buten baten is mijn begheren</l>
<l n="100">Menichwerff, des ic ontberen</l>
<l>Soude, en waer dat twifel dede.</l>
<l>Twifel is van sulker zede,</l>
<l>Dat hi enen man doet stille staen,</l>
<l>Ommesien ende voerwerts gaen,</l>
<l n="105">Wederkeren daen hi quam;</l>
<l>Twifel maect den zinnen lam,</l>
<l>Datmen wort al tenden rade;</l>
<l>Twiffel doet den menighen schade;</l>
<l>Twifel doet den sulken laten</l>
<l n="110">Dat hem comt tot groten baten:</l>
<l>Dus is twifel menich sens.</l>
<l>Twifel maect wel groot ghepens,</l>
<l>Dat die siende niet en siet;</l>
<l>Al spraeckmen hem toe, hi en hoerde niet;</l>
<l n="115">Nochtan soe en is hi niet dooff.</l>
<l>Twifel die maect menighen roeff</l>
<l>In rusten, die wel soude bliven</l>
<l>Hem, die twifel conde verdriven,</l>
<l>Datmen gheerighen niet en can,</l>
<l n="120">Des moet ontberen menich man.</l>
<l>Wat sel gheschien, dats quaet te weten!</l>
<l>Dus moet menich hem vermeten</l>
<l>Saken, die hi avontuert,</l>
<l>Die hi swaerliken besuert;</l>
<l n="125">Eer hi tende volcomen siet,</l>
<l>En is hi sonder twifel niet.</l>
<l>Twisken tende ende tbeghin,</l>
<l>Watmen beghint, daer is twifel in;</l>
<l>Rechte menschelike nature</l>
<l n="130">Is gaern in twifel, zoet of zure:</l>
<l>Hope, ducht, dats twifel beyde.</l>
<l>Twaent sulc mensch al ghereyde</l>
<l>Hebben des hi beyden moet,</l>
<l>Daer comt twifel onverhoet</l>
<l n="135">Ende brenct den mensche wel in dien,</l>
<l>Dat is gheschiet off sel gheschien.</l>
<l>Mar trouwen, des men nye en sach,</l>
<l>Is twifel oft ghevallen mach.</l>
<l>Tis waer dat ymmer sal becliven,</l>
<l n="140">Des en can twifel niet verdriven.</l>
<l>"Ic sel," "ghine selt," dat staet in kive,</l>
<l>Ist dat ics an u selven blive</l>
<l>Sonder twifel wel ghemeten,</l>
<l>Daer is die kijff vergheten,</l>
<l n="145">Meenwijt beyde mitten sinne.</l>
<l>Trouwen, isser twifel inne.</l>
<l>Soe en ist voer Gode niet ghenoech;</l>
<l>Tmoet der herten sijn ghevoech,</l>
<l>Datmen spreect mitten monde,</l>
<l n="150">Sel vergheven sijn die sonde.</l>
<l><pb n="94"/>Schone woorden sonder myenen</l>
<l>Daer moet twifel in veryenen.</l>
<l>Wes mi niet en staet tontberen,</l>
<l>Dat mocht een ander oec begheren.</l>
<l n="155">Plachmen nymmermeer te lieghen,</l>
<l>Twifel soude te min bedrieghen</l>
<l>Menich mensche, die wel denct.</l>
<l>By deser zake wort ghemenct</l>
<l>Die man, om dat hi trouwe dede</l>
<l n="160">Sonder hoede op schamelheden.</l>
<l>Wes men leven moet in sorghen,</l>
<l>Daer is twifel in verborghen.</l>
<l>Die consciencie wroecht den man,</l>
<l>Wye nu meest subtijlheden can,</l>
<l n="165">Hem is twifel alre naest.</l>
<l>Hi peynst: die man heeft hem verhaest,</l>
<l>Dat hi viel van hoghen neder,</l>
<l>Hi sel lancsam oprechten weder.</l>
<l>Ic hieten enen wisen man,</l>
<l n="170">Die exempel nemen can</l>
<l>An een ander, die voer hem gaet.</l>
<l>Die sonder twifel yet bestaet,</l>
<l>Hi is buten sorghe gheseten.</l>
<l>Twifel raet den man te weten</l>
<l n="175">Weder hi quaet sel doen off goet;</l>
<l>Trouwen, hi waer harde vroet,</l>
<l>Diet altoes te voren wiste.</l>
<l>Twifel hout den man in twiste:</l>
<l>"Wil ic, mach ic, ende ic dat can,</l>
<l n="180">Sonder twifel doe ict dan."</l>
<l>Waer enich vanden drien ghebrake,</l>
<l>Soe waer twifel in die zake;</l>
<l>Twifel hevet groot ghewelde.</l>
<l>Al waer een man rijck van ghelde,</l>
<l n="185">Off dat hi hadde een schoon wijff,</l>
<l>Twifel maect wel in hem kijff,</l>
<l>Dat hire sonde duchten voer.</l>
<l>Twifel gaet die werlt doet:</l>
<l>Die wandert, daer die werlt ent,</l>
<l n="190">Die mach wesen wel bekent,</l>
<l>Dat is twifel boven al.</l>
<l>Twifel heeft nu sulck gheval,</l>
<l>Dat nyemant sijns en is sonder.</l>
<l>Twifel maect menich wonder;</l>
<l n="195">Dat merck ick by mi selven wel,</l>
<l>Om dat mi davontuer is fel,</l>
<l>Soe en laet mi twifel niet gheduren:</l>
<l>Hope, ducht tot allen uren</l>
<l>Moet ic lyden by twifels rade;</l>
<l n="200">Goet gheval comt mi te spade:</l>
<l>Dit liden ghift my twifel inne.</l>
<l>Die schone lieve, die ic minne,</l>
<l>Daer ic of seide hier te voren,</l>
<l>Ten baet niet, tis al verloren</l>
<l n="205">Wat ic door hoor heb ghedaen.</l>
<l>Come ic lopen of ghegaen,</l>
<l>Sittic, stae ic, wat ic doe,</l>
<l>Tis al te spade of te vroe:</l>
<l>Dus blive ic sonder troest onblyde,</l>
<l n="210">Ende sy hout horen hals soe stide,</l>
<l>Sy soude hier node te mywert porren:</l>
<l>Dus moet twifel in mi verworren,</l>
<l>Doch sy doet den menighen vrame.</l>
<l>Gheluc is der joncfrouwen name,</l>
<l n="215">Die ic soecke sonder vinden;</l>
<l>Hier om moet twifel mijns bewinden</l>
<l>Soe seer, dattet mi is te haert.</l>
<l>Oeck soe bin ic mede verveert,</l>
<l>Dat my nyemant en is ghetrouwe,</l>
<l n="220">Om dat my haet die joncfrouwe,</l>
<l>Ende sy heeft mede ghezworen:</l>
<l>Wye te penninghen is gheboren,</l>
<l>Hy en comt nymmermeer te ponde;</l>
<l>Dat hi al die wijsheit conde,</l>
<l n="225">Die die werlt can ghemeen,</l>
<l>Ten soude hem helpen groot noch cleen,</l>
<l>Stonde hem tgheluc niet in staden.</l>
<l>Elck man hoede hem voer misdaden,</l>
<l>Ende dancke Gode, wat hem gheschiet.</l>
<l n="230">Al minne ic hoir, si en mint mi niet,</l>
<l>Mar om dat hope is soe goet,</l>
<l>Soe minne ic hoer, wat si mi doet.</l>
</body>
</text>
<text>
<body><head type="comment"><pb n="95"/> XLVII. <hi rend="italic">Van drierehande staet van heren. </hi></head>
<l>                Wat die wise vroeden raden</l>
<l>En sal men billicx niet versmaden;</l>
<l>Want der wiser vroeden raet</l>
<l>Dat is der doren toeverlaet.</l>
<l n="5">Sel den dommen heil gheschien,</l>
<l>Wijsheit moetet al voorsien.</l>
<l>Die ghemeente tijt al opten heren</l>
<l>Ende op prelaten diese leren,</l>
<l>Dat si daer mede sijn behoet;</l>
<l n="10">Ende voort regieren si hoer goet,</l>
<l>Ende winnen daer die werlt of leeft</l>
<l>Mar wat hem God gheboden heeft,</l>
<l>Den oversten, die tvolck bewaren,</l>
<l>Dat soude die Scrift wel openbaren,</l>
<l n="15">Wouden si te recht studeren.</l>
<l>God en heeftse niet om scheren</l>
<l>Gheset in alsulker waerde,</l>
<l>Over tvolck te wesen haerde,</l>
<l>Die hi ghemaect heeft hoer ghelijc</l>
<l n="20">Vander aerde ende vanden slijck,</l>
<l>Al sijn si boven hem gheseten.</l>
<l>Die heren plaghen die Scrift te weten</l>
<l>Hier te voren by ouden tyden,</l>
<l>Om dat sy niet en souden glyden</l>
<l n="25">Buten pade, si en wistent wel.</l>
<l>Als David inden sonden vel,</l>
<l>Hy bekende sijn misdade,</l>
<l>Hy riep an God, hi bat ghenade</l>
<l>Soe langhe dat hi creech perdoen.</l>
<l n="30">Die wise coninc Salomoen</l>
<l>Bekende God in sinen rijck</l>
<l>Ende hier in desen aertschen slijck</l>
<l>Hem selven knecht in sinen dienst.</l>
<l>Ende wouden die heren over tsienst</l>
<l n="35">Hem selven hier bekennen knecht,</l>
<l>Ende Gode in sijn hoghe recht,</l>
<l>Ende wat Hi heeft om recht gheleden,</l>
<l>Ende hoe Hi rechten sal bi reden,</l>
<l>Traden si erghent buten maet,</l>
<l n="40">Soe saghen si watter screven staet,</l>
<l>Off sy lietent hem beduden.</l>
<l>Nu gaetmen voer den heren huden</l>
<l>Trechte loy ende wattet hout,</l>
<l>Si en sijns hem niet te seggen bout,</l>
<l n="45">Die gheen diet openbaren souden,</l>
<l>Sy decken twaer, si nemen gouden:</l>
<l>Die ghiericheit verdrivet al,</l>
<l>Soe soeten clanc, soe soeten scal</l>
<l>Is dat ghelt te horen clincken.</l>
<l n="50">Die claerliken sien, men doetse winken,</l>
<l>Papen, clercken al ghemien;</l>
<l>Hoe veel onrechte dat si sien,</l>
<l>Si worden doeff in hoer verstaen;</l>
<l>Mar alsmen siet die hant ontdaen</l>
<l n="55">Om uut te tellen die florine,</l>
<l>Dan slachten si naden everswine,</l>
<l>Dat altoes scarper is int horen</l>
<l>Dan enich dier dat hevet oren,</l>
<l>Off creatuer dat aerde voet.</l>
<l n="60">Gherechticheit waer dbeste goet;</l>
<l>God is selve gherechtich leven,</l>
<l>Na dat die wise hebben bescreven.</l>
<l>Salomon, die wise man,</l>
<l>Die heefter dus ghescreven van</l>
<l n="65">Int boeck der Wijsheit, daerment nach</l>
<l>Openbaer wel lesen mach,</l>
<l>Dat coninc en is noch heer so groot,</l>
<l>Hi moet van Hem, die ons gheboot,</l>
<l>Houden al sijn macht te lyen.</l>
<l n="70">Hier om spreect hi int ghemien</l>
<l>Totten coninghen tevoren,</l>
<l>Ende op die heren wel gheboren,</l>
<l>Vanden keyser nederwaert,</l>
<l>Ende op die gheen die voeren tswaert;</l>
<l n="75">Ende dienres der gherechtichede</l>
<l>Die neemt hi alle gader mede,</l>
<l>Ende spreect aldus: "Ghi baroene,</l>
<l>Die recht bevolen is te doene.</l>
<l>Doeter toe u oren zaen,</l>
<l n="80">Soe moechdijt horen ende verstaen</l>
<l>Wat ic spreke ende hoe ict meene.</l>
<l>Van u allen en is ghene</l>
<l>Soe rijcke noch soe machtich met,</l>
<l>Ghi en moet ten oerdel sijn gheset,</l>
<l n="85">Daer al u wercken sullen blyken.</l>
<l>Weder den armen noch den rijcken</l>
<l>En salmen daer geen onrecht wisen:</l>
<l>Daer mach den ghenen wel of grisen,</l>
<l><pb n="96"/>Die tgoede recht alhier verdringhen</l>
<l n="90">Entie luden moghen dwinghen</l>
<l>Mit groten scharen die hem volghen,</l>
<l>Ende ghierlic hebben veel verswolghen,</l>
<l>Miede ende aes, om recht te mencken:</l>
<l>Men sal hem daer dan weder schencken</l>
<l n="95">Rechten loon na horen daden;</l>
<l>Ende een wreet vonnisse om beraden,</l>
<l>Daer nyemant yeghen dinghen en can,</l>
<l>Dat moeten syre ymmer horen van.</l>
<l>Hoir grote scaren, hoer grote macht,</l>
<l n="100">Die en sijn dan daer niet veel gheacht;</l>
<l>Si en moghen ghelt noch talman halen,</l>
<l>Si en moeten selve al op betalen</l>
<l>Siele ende lichaem, beyde tsamen.</l>
<l>O ghi rechters! wilt u schamen</l>
<l n="105">Recht te mencken om enich ghelt,</l>
<l>Dat nye te copen en was ghestelt.</l>
<l>Die boven den rechters sijn gheseten,</l>
<l>Ende kennen souden ende weten</l>
<l>Hoet in horen lande ghinghe,</l>
<l n="110">Of hoe si setten hoer ghedinghe;</l>
<l>Die gheen die totten rechte zweren,</l>
<l>Entie dan mit onrecht gaen besceren</l>
<l>Hier entaer hoers heren liede,</l>
<l>Ende rekeninghe van sulker miede</l>
<l n="115">Horen heer doen omt jaer,</l>
<l>Een hardt sentenci ende zwaer</l>
<l>Sal over hem gaen ten lesten daghe,</l>
<l>Als men al mit eenre claghe</l>
<l>Berechten sal wat sy ye bedreven,</l>
<l n="120">Daer schat noch myede en is te gheven,</l>
<l>Daer si mede verdinghen moghen.</l>
<l>Sijn sy graven off hertoghen,</l>
<l>Daer sulke dienres onder dienen,</l>
<l>God die kent wel al hoer myenen,</l>
<l n="125">Der knechten daet, der heren sin;</l>
<l>Weder sijt henghen om ghewin</l>
<l>Off onnoselic verswimen,</l>
<l>Dit machmen elc by sonder rimen,</l>
<l>Ende weghen in ghelike scale;</l>
<l n="130">Die gheen die willens sijn in dwale</l>
<l>Ende tonrecht doer den vingher sien,</l>
<l>Des ghelijcs sal hem gheschien.</l>
<l>Salomon heeft gheseit</l>
<l>In sinen boeck der Wijsheit:</l>
<l n="135">Alsoe veel als si heer sijn,</l>
<l>Alsoe veel harder sal hoer pijn</l>
<l>Ende hoer sentenci moeten wesen.</l>
<l>Dies niet en ghelooft, hi machet lezen</l>
<l>Int seste capittel vanden boecke,</l>
<l n="140">Soe mach hi horen off ic zoecke</l>
<l>Anders yet dan trechte waer;</l>
<l>Ende Salomon openbaer</l>
<l>Heeft den heren toeghesproken,</l>
<l>Die ghene die henghen dat wort ghebroken</l>
<l n="145">Tgoede recht by horen scouden,</l>
<l>Dat si billics stercken souden.</l>
<l>Peynst hier om, ghi hoghe heren!</l>
<l>En weet u niet wat anders leren.</l>
<l>Wye sijn overste misdoet,</l>
<l n="150">Alsulken knecht en is niet guet.</l>
</body>
</text>
<text>
<body><head type="comment">XLVIII. <hi rend="italic">Hoe man ende wijff sullen leven. </hi></head>
<l>                Man ende wijff in allen sinnen</l>
<l>Die sellen malcanderen minnen</l>
<l>Mit herten puer ende reyne,</l>
<l>Ende al hoer dinck sal sijn ghemeyne,</l>
<l n="5">Ende altoes, lude ende stille,</l>
<l>Beyde sijn van enen wille,</l>
<l>Want sy sijn beyde een lijff.</l>
<l>God gaff Adam een wijff</l>
<l>In daertsche paradijs,</l>
<l n="10">In dier manieren, in dier wijs,</l>
<l>Dat sy een vleysch wesen souden,</l>
<l>Entaer den huwelijck houden,</l>
<l><pb n="97"/>Om datsi kinder mochten winnen te gader,</l>
<l>Die den hemelschen vader</l>
<l n="15">Dienen mochten hier in aertrijck.</l>
<l>Hierom worter huwelijck</l>
<l>Puerlijc ghemaect allien,</l>
<l>Ende om ander dinc neghien.</l>
<l>Wye te huwelic trect om dat</l>
<l n="20">Sijn oncuuscheit te doen te bat</l>
<l>Sonder schande na sijn ghevoech,</l>
<l>Die en doet Gode niet ghenoech.</l>
<l>Doch het moet soe wesen al,</l>
<l>Datmen kinder winnen sal,</l>
<l n="25">Die te Goods eren dyen,</l>
<l>Als ghi mi hebt horen lyen.</l>
<l>Die man, als ghi horen moecht,</l>
<l>Is mit rechte sijns wijfs voecht,</l>
<l>Dair hi goet is ende bescheiden,</l>
<l n="30">Ende sal bestemmen ende beleiden</l>
<l>Sijn goet ter bester baten,</l>
<l>Hy en salt om twijff niet laten;</l>
<l>Want hi is voecht altemale</l>
<l>Van wive, van goet alsoe wale.</l>
<l n="35">Die man die sel in allen sinnen</l>
<l>Sijn goede wijff eren ende minnen,</l>
<l>Niet alleen om hoer schoenhede,</l>
<l>Mar om hoer doecht oock mede</l>
<l>Ende om hoer goede zeden,</l>
<l n="40">Die beter sijn tot allen steden</l>
<l>Dan schoonheit van live si.</l>
<l>Die man sel oeck daer bi</l>
<l>Twijf na sijnre macht versien</l>
<l>Van clederen ende van allen dien,</l>
<l n="45">Dat behoirt tot horen staet,</l>
<l>Entaer oeck in houden maet.</l>
<l>Hebt liever dat ghi hoer gheeft</l>
<l>Tameliken daer sy bi leeft,</l>
<l>Dan oft hoer een ander gave,</l>
<l n="50">Dair ghi beide schande had ave,</l>
<l>Off dat sijt u heimelike name,</l>
<l>Daer u schade ende schand of quame.</l>
<l>Een wijff, te nauwe ghespeent</l>
<l>Off ghehouden te verweent,</l>
<l n="55">Dat en is oerbair noch guet,</l>
<l>Si en waer van naturen vroet.</l>
<l>Mar als een man ghevoelt des,</l>
<l>Dat sijn wijff goet ende vroet es,</l>
<l>Soe laet hi hoer alles ghebruken dan,</l>
<l n="60">Ende dancket God dat hise ghewan.</l>
<l>XLIX. <hi rend="italic">Vanden twaelff maenden.</hi> </l>
<l>                In twaelf manieren, dat is waer,</l>
<l>Soe keert hem twaelf warf tjaer,</l>
<l>In twaelf maenden, als ic weet.</l>
<l>Deen is cout, dander heet,</l>
<l n="5">Alsoe als comen hoer figuren;</l>
<l>Ende alsoe doen die creaturen,</l>
<l>Als sy van moeder sijn gheboren</l>
<l>Entie werlt hebben vercoren.</l>
<l>Figuer ghenomen naden mensch,</l>
<l n="10">Is dat si leven dan te wensch,</l>
<l>In goeden live ende in ghesonden,</l>
<l>Soe verkeren sy te twaelff stonden,</l>
<l>Dat is van ses jaren tot sessen,</l>
<l>Twaelffwerven, dat en mach niet messen,</l>
<l n="15">Ten sijn twee ende tseventich jaer.</l>
<l>Ist dat si leven daer naer,</l>
<l>Soe vallen sy in groter outheden.</l>
<l>Men vinter luttel, dats waerheden,</l>
<l>Die nu alsoe langhe leven,</l>
<l n="20">Sy en hebben die werlt eer begheven.</l>
<l>Eer sy comen tot dien tyden,</l>
<l>Soe moeten sy veel overlyden,</l>
<l>Als ic u noch wil maken vroet.</l>
<l>                Die eerste ses jaer, nae dat si bloet</l>
<l n="25"><pb n="98"/> Ende vleysch vander moeder hebben ontfaen,</l>
<l>Dair God consent toe heeft ghedaen,</l>
<l>Soe leven si enen jonghen leven</l>
<l>In wenen, in suchten ende in beven,</l>
<l>Sieckelijc in teren leden,</l>
<l n="30">In onrust ende in oncuuscheden:</l>
<l>Dat is dat hem toebehoert.</l>
<l>Gheliken der Looumaent, als die voert</l>
<l>Comt, machmen dien tijt gheliken;</l>
<l>In reghen, in wynde ende in slyken</l>
<l n="35">Soe sietmen desen maent regieren:</l>
<l>Daer by mach icse compareren</l>
<l>Billics byden voerseiden tyden.</l>
<l>                Als sy dander ses jaer overlyden,</l>
<l>Soe laden sy in hem selven kennes.</l>
<l n="40">Luttic sinnes ende verstannes</l>
<l>Hebben si dan tot dier ure;</l>
<l>Weec ende teder is hoer nature,</l>
<l>Ende hoer cracht die es oock neder.</l>
<l>Dier ghelijck soe is oeck dat weder</l>
<l n="45">In de Sellen menighertieren;</l>
<l>Doch sietmen an die manieren</l>
<l>Vanden tyden, dat uutwert draecht.</l>
<l>Dier ghelijc mijn sin ghewaecht,</l>
<l>Draecht die mensche sijn natuer.</l>
<l n="50">                Die Maerte die is harde stuer</l>
<l>Ende volcht der Sellen vaste naer.</l>
<l>Sommels is dat weder claer,</l>
<l>Recht oft bliven soude ghestadich,</l>
<l>Sommels doncker ende onghenadich:</l>
<l n="55">Soe is des menschen derde staet.</l>
<l>Wanneer hi opwert clymt een graet</l>
<l>Van twaelff totter jaren achtien,</l>
<l>Soe machmen wonder an hem zien,</l>
<l>Tschijnt recht off hi waer verwoet;</l>
<l n="60">Wanneer datmen hem misdoet,</l>
<l>Soe wort hi wreet ende zeer verwaent</l>
<l>Ende onghestadich gheliken der maent.</l>
<l>                Daer nae soe comt Aprille,</l>
<l>Die beyde boomten ende hille</l>
<l n="65">Groen maect mit sinen bloemen.</l>
<l>Elck verblijt hem om sijn comen,</l>
<l>Om dat hi is van vroechden so rijc.</l>
<l>Desen maent dat ic ghelijc</l>
<l>Tot vier ende twintich der jaren.</l>
<l n="70">Dan sietmen den mensche baren</l>
<l>Fresschelijck in sinen doen.</l>
<l>Wel ghelijct hy der maent groen,</l>
<l>In hem selven soe wert hi soe froy,</l>
<l>Dat hem nyemant en dunct so moy</l>
<l n="75">Van gherechter behaghelheden.</l>
<l>                Entan als desen tijt is leden,</l>
<l>Soe crijcht hi jaren totten dertich;</l>
<l>Starck ende wel ghehartich</l>
<l>Wort hi dan in sinen lede,</l>
<l n="80">Ende tot sinen besten leven mede,</l>
<l>Heet van naturen in sijn doen.</l>
<l>Dan soe is hi int sysoen</l>
<l>Vanden Meye ghecompareert.</l>
<l>Desen maent die wort ghescheert</l>
<l n="85">Inden zomer, daer sy steet;</l>
<l>Vast is dan tweeder ende niet te heet,</l>
<l>Ende alle cruden nemen haer ghewas.</l>
<l>                Dan soe comt int seste pas</l>
<l>Die mensche, dat is die Wedemaent,</l>
<l n="90">Dat die bomen sijn ontspaent</l>
<l>Entie bloysem vallen seer:</l>
<l>Alsoe doet die mensche min noch meer</l>
<l>Als hi tot XXXVI jaren lijt,</l>
<l>Dan soe heeft hi sinen tijt</l>
<l n="95">Inder vroechden veel versleten.</l>
<l>                Die sevende tijt, suldi weten,</l>
<l>Die is die Hoymaent ghenoemt;</l>
<l>Die vrucht tot horen ripen comt,</l>
<l>Ende men siet wel wat wesen zal</l>
<l n="100">Alsoe ist byden menschen al</l>
<l>Beyde wesen ende nature.</l>
<l>Is hi niet tot dier ure</l>
<l>Rijp, hine wort des nymmermeer;</l>
<l>Hi is niet vroet by ghenen keer,</l>
<l n="105">En sel hi hem ter vroescap stellen.</l>
<l>XLII jaer machmen tellen</l>
<l>An hem out tot dien stonden.</l>
<l>                Oestmaent, daer coern in ghebonden</l>
<l>Wort, ghesneden ende thuus ghevoert,</l>
<l n="110">In dese maent soe sijn beroert</l>
<l>Die meeste meny vanden lieden.</l>
<l>By desen maent wil ic bedieden</l>
<l>Tachtende leven vanden mensch.</l>
<l>Is dat hi dan te wensch</l>
<l n="115">Ghewonnen heeft ende is hi rijc,</l>
<l>Soe mach hi leven blydelijck;</l>
<l>Want dese maent is vruchten vol:</l>
<l>Die niet en wint dan, hi is dol,</l>
<l><pb n="99"/>Die wijl dat hijs heeft die macht.</l>
<l n="120">Te XL jaren ende acht</l>
<l>Heeft hi gheleeft dan.</l>
<l>                Pietmaent volcht den Oest an,</l>
<l>Daermen tlant in winnen gaet</l>
<l>Ende al dat op die bomen staet;</l>
<l n="125">Appelen, noeten ende peren</l>
<l>Doetmen in omt verteren:</l>
<l>Dits een maent van wisen sinnen.</l>
<l>By deser maent wil ic bekinnen,</l>
<l>Dat die mensche danne sal</l>
<l n="130">Sine vruchten inden schuren slepen al,</l>
<l>Soe dat neghenste leven doet vertoghen,</l>
<l>Dat elck mensche dan sal poghen</l>
<l>Goet te winnen ende daer om pinen</l>
<l>Ende leggent op, so dat hem schinen</l>
<l n="135">Mach in sijn oude daer naer.</l>
<l>Dan heeft hi LIIII jaer</l>
<l>Gheleeft in desen aertschen dijck.</l>
<l>                Daer nae comt een sisoen rijck</l>
<l>Van October, sonder waen.</l>
<l n="140">Den wijngaer sietmen sniden gaen</l>
<l>Vanden rysen, men stampt verjuys;</l>
<l>Jeghens den winter doetmen in huus,</l>
<l>Oeck hanctmen menighen harinc;</l>
<l>Turf, hout, ende ander dinck</l>
<l n="145">Doetmen in tieghens die coude.</l>
<l>Die winter comt, ende tot sijnre oude</l>
<l>Gaet die mensche ende faelgiert.</l>
<l>Heeft hi hem selven dan soe bestiert,</l>
<l>Dat hi rijc van goede sy,</l>
<l n="150">Daer hi mach wel leven bi</l>
<l>Entie oude wederstaen,</l>
<l>Soe heeft hi wijslijc ghedaen;</l>
<l>Heeft hijs niet mit gheenre lere,</l>
<l>Soe en ghecrijcht hijs nymmermere,</l>
<l n="155">Noch hi en macher te tyde an comen,</l>
<l>Ten doe datter sterven hem sommen:</l>
<l>El en crijcht hijs in gheen maniere.</l>
<l>LVI jaer ende viere</l>
<l>Heeft hi dan bi rechten ghetale.</l>
<l n="160">                November, die die elfste pale</l>
<l>Brenghet van des menschen nature,</l>
<l>Cout ist weder ende stuere,</l>
<l>Ende tgaet ten ende waert.</l>
<l>Grijs wort die mensch ende out ghejaert,</l>
<l n="165">Cranc, teder van naturen;</l>
<l>Qualic mach hi pijn besuren.</l>
<l>Heeft hi goet, hi macht verteren;</l>
<l>Heeft hijs niet, hi moet ontberen</l>
<l>Ende leven in groter armoede;</l>
<l n="170">Vrienden en heeft hi gheen soe goede,</l>
<l>Die hem veel sullen gheven.</l>
<l>LXVI jaer heeft sijn leven</l>
<l>Gheduert, dat is een lanc termijn.</l>
<l>                December moet die twaelfste sijn,</l>
<l n="175">Die comt int ende vanden jaer.</l>
<l>Coude is dan tweder, entie haer</l>
<l>Vanden mensche worden wit.</l>
<l>Wanneer hi dit sysoen besit,</l>
<l>Soe heeft hi LXXII jaer,</l>
<l n="180">Ende oeck soe is hi voerwaer</l>
<l>Out, cout, cranck, teder.</l>
<l>Warme scoen, warme cleder,</l>
<l>Eten ende drincken nae sijn ghenoghen,</l>
<l>Langhe slapen soude hem wel voeghen;</l>
<l n="185">Ende hadde hi goet, datmen hem diende,</l>
<l>Ende heeft hijs niet, hi en heeft gheen vriende,</l>
<l>Die hem ter noot sullen bistaen,</l>
<l>Sy en saghen liever, had hi ontfaen</l>
<l>Die doot dan hi langher leeft.</l>
<l n="190">Ist dat hi veel goets heeft,</l>
<l>Wouden sijn maghen dat hi storve,</l>
<l>Ende tgoet op hem verworve.</l>
<l>Aldus, alst comt ten ouden tyden,</l>
<l>Weet, dat een sijn maghen beniden,</l>
<l n="195">Ende hem langhet nae sijn doot wel zeer.</l>
<l>Dat seg ic ons tot eenre leer.</l>
<l>Hadden wy alle wisen sin,</l>
<l>Wy souden exempel nemen hier in,</l>
<l>Ende stellen daer nae onsen moet,</l>
<l n="200">Mar niet te zeer om taerdsche guet;</l>
<l>Want dat is verganclic dinc,</l>
<l>Ende nae ons leven en volcht ons twinc,</l>
<l>El dan ons werken sullen</l>
<l>Ghelonet werden, ghelovets mi,</l>
<l n="205">Van Gode, den wy souden dienen;</l>
<l>Onse spel mocht daer bi voersienen</l>
<l><pb n="100"/>Meer dant an die werlt doet.</l>
<l>Die selve Here die sijn bloet</l>
<l>Gaf om onse salichede,</l>
<l n="210">Die brenghe ons ter hemelscher stede,</l>
<l>Ter rechter hant der Triniteit!</l>
<l>Nu spreket Amen, dats wel gheseit.</l>
</body>
</text>
<text>
<body><head type="comment">L. <hi rend="italic">Van sempelen ghelove. </hi></head>
<l>                Men vindet simpel luden so leec</l>
<l>Ende int ghelove so weec,</l>
<l>Datsi houden in hoer verstaen,</l>
<l>Dat God is als een mensch ghedaen,</l>
<l n="5">Die lichaem van leden heeft</l>
<l>Als hi ons menschen gheeft.</l>
<l>Neen hi niet, die twaer vereest,</l>
<l>God is altemale een gheest,</l>
<l>Daer hemel ende aerde vol sijn mede;</l>
<l n="10">Nochtan en volt hi ghene stede;</l>
<l>Op een ure is hi over al,</l>
<l>In hemel, in zee, in berch, in dal</l>
<l>Sijn diepheit is sonder gront,</l>
<l>Sijn hoocheit en is nyemant cont;</l>
<l n="15">Sijn grootheit is onghemeten,</l>
<l>Ende nyemant en is die can volweten</l>
<l>Sijn maniere ende sijn wesen.</l>
<l>Die ghene die daer meest nae lesen,</l>
<l>Die dwalen vast weder ende wey,</l>
<l n="20">Als die blinde die slaet nae tey,</l>
<l>Dat hoerre gheen gheraken can.</l>
<l>Ende gheliken enen man</l>
<l>Ghinc die Goods zoen op eertrijck,</l>
<l>Die selve God was sekerlijck;</l>
<l n="25">Mar sine godlike ghedaen</l>
<l>Die en schouwede men daer niet aen,</l>
<l>Mar sine godlijcke dade,</l>
<l>Die hi wrochte, vrouch ende spade,</l>
<l>Die sachmen dair al openbair.</l>
<l n="30">Men siet oec voerden outaer</l>
<l>Broot des levens, sijt seker des,</l>
<l>Daer hi waerliken es;</l>
<l>Mar sijn godheit in dien</l>
<l>Die blivet daer al onghesien.</l>
<l n="35">Thoochste wesen is die Godheit,</l>
<l>Entaer in is een drieheit,</l>
<l>Dats drie in een, ende een in drie.</l>
<l>Meerre wonder en sachmen nie</l>
<l>Onder des hoghen hemels troen,</l>
<l n="40">Dan in een wesen drie persoen,</l>
<l>Ende drie persoen in een God.</l>
<l>Nyemant en wese alsoe sodt,</l>
<l>Dat hi daer op yet langhe dure,</l>
<l>Om te weten Goods nature.</l>
<l n="45">Een mensche mach cume hem selven kinnen,</l>
<l>Hoe soude hi Gode dan versinnen?</l>
<l>Dusent sonnen, diemen siet,</l>
<l>En sijn alsoe schoen niet,</l>
<l>Noch oeck alle hemelrijc mede,</l>
<l n="50">Als God in sine moghenthede;</l>
<l><pb n="101"/>Wat dat hier is, groot ende smal,</l>
<l>Dat maecte God van niet al;</l>
<l>Ende dede hire off sijn hoede yet,</l>
<l>Tghinghe weder altemale te niet.</l>
<l n="55">Ende dat alle dese dinghen</l>
<l>Weder te niete ghinghen,</l>
<l>Enghelen ende menschen ghemien,</l>
<l>Enter niet en bleeff dan God allien,</l>
<l>Soe en soude sijn blyscap, sijn glori daer af</l>
<l n="60">Te minre wesen niet een caff.</l>
<l>Waenstu, sot mensche, dat hi</l>
<l>Na sijnre ghelike schiep di</l>
<l>In des vulen lichaems forme,</l>
<l>Dat eten sullen die worme?</l>
<l n="65">Neen hi niet, sekerlijc;</l>
<l>Wanttu biste van vuylen slijck,</l>
<l>Ende stinckende onreyn als die mis;</l>
<l>Entie pure Godheit is</l>
<l>Alsoe edel ende schone,</l>
<l n="70">Dat niet en leeft onder die throne,</l>
<l>Diere van enen haer toe docht,</l>
<l>Dat hire yet off spreken mocht.</l>
<l>Mer men ghelove sempelic,</l>
<l>Dat God, onse heer van hemelrijc,</l>
<l n="75">Is een God ende drie persoen,</l>
<l>Daer comtmen by ten hoghen loon.</l>
</body>
</text>
<text>
<body><head type="comment">LI. <hi rend="italic">Van tregiment van goeden heren. </hi></head>
<l>                By consent van goeden heren,</l>
<l>Sietmen doeghet voerwart keren</l>
<l>Ende menich lant in rusten bliven,</l>
<l>Daer deen den anderen soude ontliven</l>
<l n="5">Ende beroven vanden sinen.</l>
<l>Der heren macht sal daer om schinen,</l>
<l>Dat sy den bosen hier castien,</l>
<l>Enten goeden soe bevryen,</l>
<l>Dat hi te bat mach sijn in vreden.</l>
<l n="10">Een machtich heer van goeden zeden</l>
<l>Is sijn volc een salicheit</l>
<l>Ende menighen lande, dat bi hem leit;</l>
<l>Want elck ontsiet hem sinen toern.</l>
<l>Dies ghelijc vel hier te voren</l>
<l n="15">Van enen heer van hogher waerde,</l>
<l>Die soe berechte mitten zwaerde</l>
<l>Sijn volck, tlant, die coopman mede,</l>
<l>Datter pays was ende vrede</l>
<l>Binnen sinen lande al omtrent.</l>
<l n="20">Hy hadde die bosen soe ghewent,</l>
<l>Dat sy hoer boesheit mosten laten</l>
<l>Ende totter doecht hem besaten,</l>
<l>Of hoer lijff daer om verliesen.</l>
<l>Van desen tween mosten si kiesen,</l>
<l n="25">Des en wort hem gheen verdracht.</l>
<l>Oeck sachmer veel betalen tghelach</l>
<l>Die inder boosheit bleven vast.</l>
<l>Een heer, die naden rechte tast,</l>
<l>Dien hoortmen vanden goeden prisen;</l>
<l n="30">Den bosen macher wel off grisen,</l>
<l>Want hoer wesen is contraer.</l>
<l>Die bose schuwen openbair</l>
<l>Te comen al daermen recht ansiet.</l>
<l>Dus is den volke wel gheschiet,</l>
<l n="35">Die sulken heer connen gheraken,</l>
<l>Die gherechtich is in allen zaken.</l>
<l>Hier nae ghevelt alst wesen soude,</l>
<l>Dat hi starf ende voer ter moude,</l>
<l>Dese edel heer, daer ic of waghe.</l>
<l n="40">Doe schiede daer yammer ende claghe</l>
<l>Binnen sinen lande in corten tyden:</l>
<l>Tvolck ghinc onderlinghe striden,</l>
<l>Die heren scheyden in partyen;</l>
<l>Men ghinc den huusman soe castien,</l>
<l n="45"><pb n="102"/> Dat hem rouwen mocht sijn leven,</l>
<l>Had hi schat off guet te gheven:</l>
<l>Teerste rumen was hem best.</l>
<l>Tghinc soe wonderlijc int lest,</l>
<l>Dat nyemant en wiste waer onthouden,</l>
<l n="50">Die buten slote wonen souden:</l>
<l>Dus wast een wout sonder ghenade.</l>
<l>Daer nae quam bi wisen rade</l>
<l>Een edel heer, wel jonc van daghen,</l>
<l>Die ghinc die bosen soe veryaghen,</l>
<l n="55">Dat hem die goeden quamen by</l>
<l>Ende maecten sint die straten vry,</l>
<l>Die te voren onveilich waren.</l>
<l>Dese edel heer van jonghen jaren</l>
<l>Die heeft verworven rijcken loff:</l>
<l n="60">Waermen quam in enighen hoff,</l>
<l>Men seide: "Tis een edel heer,</l>
<l>Hi hatet quaetheit, hi minnet die eer;</l>
<l>Sijn volck dat isser by verhuecht."</l>
<l>Een heer, die mitter jongher juecht</l>
<l n="65">Een naem van eeren can ghewinnen,</l>
<l>Dat is een hoechlic beghinnen;</l>
<l>Want gaern soe comtet by naturen.</l>
<l>Alsulken name mach langhe duren.</l>
<l>Op datten God in doechden spaert;</l>
<l n="70">Want wat uut dier naturen aert</l>
<l>Werkende is, dat hevet cracht;</l>
<l>Doch wil die juecht in hoerre macht</l>
<l>Ghedurich sijn, soe en cant niet scaden,</l>
<l>Dat sy hoer laet den ouden raden;</l>
<l n="75">Want die oude heeft meer ghesien</l>
<l>Beyde van desen ende van dien,</l>
<l>Dan die jeucht begripen can.</l>
<l>Waermen vint in enen man</l>
<l>Die jonghe juecht ende wijsheit mede,</l>
<l n="80">Dat is een starcke heerlichede,</l>
<l>Al dairmen node tieghens strijt.</l>
<l>Al waren si droevich langhe tijt,</l>
<l>Dat ghemene volc hier te voren,</l>
<l>Die horen heer hadden verloren,</l>
<l n="85">Byden jonghen, die ic meyne,</l>
<l>Quamen si so uut horen weyne,</l>
<l>Dat sy mit rechte mochten loven</l>
<l>Den hoghen meester van hier boven,</l>
<l>Die hem verliende alsulken heer,</l>
<l n="90">Die dus mit ridderliker eer</l>
<l>In rusten brocht dat edel lant,</l>
<l>Dat soe yammerlijc was ghescant.</l>
<l>By deser saken moechdi sinnen,</l>
<l>Hoe ic meende in mijn beghinnen:</l>
<l n="95">Men mach der heren niet ontberen,</l>
<l>Sal die coopman hem gheneren</l>
<l>Off die huusman acker bouwen.</l>
<l>Hier om sijn heren ende vrouwen</l>
<l>Inder werlt eerst ghevonden,</l>
<l n="100">Dat si bedwinghen den onghebonden,</l>
<l>Die den goeden doen verdriet;</l>
<l>Anders en waer die werlt niet,</l>
<l>Want si verghinghe al tenen gader.</l>
<l>Wy bidden anden hemelschen vader,</l>
<l n="105">Dat hi in doechden wel behoet</l>
<l>Elken heer die reden doet,</l>
<l>Waer si sijn tot enigher stede;</l>
<l>Ende Willem van Hildegaersberch mede.</l>
</body>
</text>
<text>
<body><head type="comment">LII. <hi rend="italic">Een exempel van partyen. </hi></head>
<l>                Mocht ic mit mijnre zwacker const</l>
<l>Verdienen soe, datmen mi gonst</l>
<l>Yet van dat die heren gheven,</l>
<l>Dat is smal; doch bin ics bleven</l>
<l n="5">Op hem selven an ghenade.</l>
<l>Laec ic den heren hoer misdade,</l>
<l>Soe bin ic quaet off half verwoet;</l>
<l>Seg ic van enen die wel doet</l>
<l>Off heeft ghedaen in sinen live,</l>
<l n="10">Dat set die menighe thans in kive,</l>
<l>Ende vraecht, off ic anders niet en can:</l>
<l>Dus werct die nyde inden man.</l>
<l>Hoe soud hem weldoen wel behagen,</l>
<l>Die weldoen benijt in sinen daghen?</l>
<l n="15">Mar of een man in sinen leven</l>
<l>Verdient dat hem die ghene gheven</l>
<l>Goeden loff, dies hem verstaen,</l>
<l>Seg ict dan voert, is dat misdaen?</l>
<l><pb n="103"/>Wye een dinc int archste wil gronden,</l>
<l n="20">Heeft schier een nauwe vont ghevonden.</l>
<l>Verdienen ridderen ende knapen</l>
<l>Neghenen loff in horen wapen,</l>
<l>Soe mach hem sarbeits wel verdrieten.</l>
<l>Ay, laet elken man ghenieten</l>
<l n="25">Dat hi mitten live besuyrt,</l>
<l>Die wijl dat hem sijn leven duyrt:</l>
<l>Nader tijt selmen gheven</l>
<l>Warachtich lof; mer int leven</l>
<l>Mochtet blat wel ommekeren:</l>
<l n="30">Die nijt is groot onder den heren;</l>
<l>Tghemeene volc is ontwonden,</l>
<l>Dattet nu tot desen stonden</l>
<l>Malc ander luttel doechden ghelooft.</l>
<l>Als een boom is gheclooft,</l>
<l n="35">Soe is hi crancker dan gheheel.</l>
<l>Woudmen der haesticheit een deel</l>
<l>Ende der nijt afterlaten,</l>
<l>Tquaem den myenen luden te baten.</l>
<l>Men siet eendrachticheit verwerven,</l>
<l n="40">Des onderling partyen derven:</l>
<l>Daer om siet wel wat ghi doet.</l>
<l>Donct u selven wesen goet,</l>
<l>Dat daer nae vergaet ten quade,</l>
<l>Draecht in ghemenen rade</l>
<l n="45">Ende staet in zekerheden vast;</l>
<l>Besiet selve wel den last,</l>
<l>Die in tghemiene lant leit.</l>
<l>Men heeft ghesien, oec ist gheseit,</l>
<l>Daer vrienden onderlinghe nijt wercken,</l>
<l n="50">Dat sy horen vyanden stercken,</l>
<l>Ende sy worden daer mede verblijt,</l>
<l>Wapen over die felle nijt,</l>
<l>Die schiet in steden off op tlant!</l>
<l>Sulc lacht den mont, hem steect een brant</l>
<l n="55">Van groten nijt in sijnre herten.</l>
<l>Die voer ons allen lect die smerte,</l>
<l>Die moetet noch int beste voirsien!</l>
<l>Als icket meen, moet mi gheschien:</l>
<l>Tis een dinc dat mi wanhaecht.</l>
<l n="60">Men seit, wye den anderen yaecht,</l>
<l>Dat hi selve mach worden moede.</l>
<l>Menich man die houwet een roede,</l>
<l>Daer hi hem selven mede slaet:</l>
<l>Recht en is gheen overdaet.</l>
<l n="65">Wel hem die trecht setten voert,</l>
<l>Want arm mans raet is onghehoirt;</l>
<l>Volvomen recht en is gheen crom.</l>
<l>Men souder noch wel vinden som,</l>
<l>Die liever hadden horen wil,</l>
<l n="70">Nochtan waert beter gheseten stil</l>
<l>Dan gheclommen om een vallen:</l>
<l>Men brake licht den hals mit allen.</l>
<l>Tsguet, ic wil zwighen ende lyden:</l>
<l>Tgheschiet soe vele nu ten tyden</l>
<l n="75">Wonders ende ghemelichede</l>
<l>Buten slants ende binnen mede,</l>
<l>Dat mijn herte is onthuecht.</l>
<l>Ay, laet lyden, off ghi moecht,</l>
<l>Mitten minsten, tis mijn raet,</l>
<l n="80">Tvalt te spade nader daet.</l>
</body>
</text>
<text>
<body><head type="comment">LIII. <hi rend="italic">Van gheduricheit. </hi></head>
<l>                Die wel verdenckt in sinen leven,</l>
<l>Hoe rijcken loon dat God sel gheven</l>
<l>Den ghenen, die die boosheit haten,</l>
<l>Hi mocht hem geerne ter doghet saten,</l>
<l n="5">Ende ghedurich daer in bliven;</l>
<l>Want sy, die loff van enen scriven,</l>
<l>Die segghen dat gheduricheit</l>
<l>Mantel is ende ommecleit</l>
<l>Van menigher doecht al hier op aerde;</l>
<l n="10">Want onse ghedocht hevet snelle vaerde,</l>
<l>Ten blijft niet langhe op ene stede,</l>
<l>Gheduricheit en isser mede</l>
<l>Ende helptet ende te vollen draghen.</l>
<l>Wanttet comt in sijn behaghen,</l>
<l n="15">Soe machmen tweldoen eerst bescouwen,</l>
<l>Wye ghedurich is in trouwen,</l>
<l>Die crijcht loon van karitaten,</l>
<l>Dat hoept hi zere tot sinen baten;</l>
<l><pb n="104"/>Want weldoen is een salichede</l>
<l n="20">Te Gode ende oeck ter werlt mede.</l>
<l>Weldoen voertmen sonder blame,</l>
<l>Dan machmen niet der schalken name,</l>
<l>Die mitter boesheit sijn besmet.</l>
<l>Weldoen heeft God selff gheset</l>
<l n="25">Ende vervolt mit sijnre leer;</l>
<l>Die boesheit comt van Lucifer,</l>
<l>Die salmen schuwen ende miden.</l>
<l>Wye in weldoen neemt verblyden,</l>
<l>Die hout die leer van Salomoen.</l>
<l n="30">Hier om soe saet u wel te doen</l>
<l>Ende blijft ghedurich al uwen tijt,</l>
<l>Als ghi dan tmiddel overlijt,</l>
<l>Soe comt u ende in eren voert.</l>
<l>Dan vervoldi dat edel woort,</l>
<l n="35">Datter staet inden scriftuer:</l>
<l>Mit reynre herten ende puer</l>
<l>Selmen Gode ten voorsten minnen,</l>
<l>Om den rijcken loon te winnen,</l>
<l>Dien Hi wil gheven alden sinen.</l>
<l n="40">Die mit arbeit ende mit pinen</l>
<l>Ghedurich blijft in bosen zaken,</l>
<l>Die machmen wel mit rechte laken;</l>
<l>Want sijn ende wort onreen.</l>
<l>Daer comt nae den langhen ween,</l>
<l n="45">Alsmen moet voert oerdel beven.</l>
<l>Daer staet van Gode dus ghescreven,</l>
<l>Dat dan sijn woorden sullene snyden</l>
<l>Als een zwaert an beyden zyden,</l>
<l>Dat te slane is ghetoghen.</l>
<l n="50">Dan alre eerst is hi bedroghen,</l>
<l>Die den bosen heeft ghedient.</l>
<l>Dat doet, hi is een wanckel vrient,</l>
<l>Die minne en heeft noch doeghet mede;</l>
<l>Mar die langhe zerichede</l>
<l n="55">Heeft hi verworven tsinen deel.</l>
<l>Hier om suldi al gheheel</l>
<l>Eerst ghedurich sijn in God;</l>
<l>Daer nae soe comt een ander slot,</l>
<l>Dat is broederlike minne:</l>
<l n="60">Soe wye ghedurich is daer inne,</l>
<l>Die sal sijn evenkersten eren,</l>
<l>Daer toe wisen ende leren</l>
<l>Waer hi mach, ter bester vrame:</l>
<l>Dat is Gode wel bequame.</l>
<l n="65">Ende sonderling in een ghespan,</l>
<l>Twisken vrouwen ende man,</l>
<l>Sel rechte min sijn ghestade.</l>
<l>Al doolde Adam by Yeven rade,</l>
<l>Nochtan bleef hi hoer ghetrouwe.</l>
<l n="70">Is hi heer off is hi vrouwe,</l>
<l>Elck mensche heeft een conincrijcke</l>
<l>In hem selven properlike,</l>
<l>Dat hi bewaren sal na recht;</l>
<l>Ende maken wy hier den bodem slecht,</l>
<l n="75">Dat is ons selven alre sienste;</l>
<l>Want wyen Hi vint in trouwen dienste,</l>
<l>Die hoghe meester van hier boven,</l>
<l>Sijns loons sel hi hem wel beloven.</l>
<l>By desen exempel moechdi leren,</l>
<l n="80">Ghi die dient den artschen heren,</l>
<l>Wildi oock rijcken loon ontfaen,</l>
<l>Soe blijft ghedurich int volstaen:</l>
<l>U sal te beter heyl gheschien.</l>
<l>Soe wye dat twifel hout na dien,</l>
<l n="85">Dat hi volherden niet en can,</l>
<l>Dat mach wel sijn een dom man;</l>
<l>Want menich dienre wert verheven</l>
<l>Mit dat hem die heren gheven,</l>
<l>Dat hijs te bet mach al sijn daghe</l>
<l n="90">Onder vriende ende onder maghe;</l>
<l>Dit is openbaer aenschijn:</l>
<l>Hier om suldi ghedurich sijn,</l>
<l>Heren ende vrouwen mede,</l>
<l>Wildi crighen moghenthede,</l>
<l n="95">Daer toe eer in uwen daghen.</l>
<l>Al deert ons twifel off wanhaghen,</l>
<l>Men kent den goeden byden daden,</l>
<l>Ende tcomt menighen heer te staden,</l>
<l>Dat hi sijn dienres wel voersiet;</l>
<l n="100">Want after dien en sparen si niet</l>
<l>Lijff noch guet, sy en willent waghen</l>
<l>Om hoers heren last te draghen,</l>
<l>Warwairt dat hijs heeft te doen;</l>
<l>Want rijcheit maect dat herte coen,</l>
<l n="105">Ende coenheit doet wel avonturen.</l>
<l>Die tzoete nemen mitten zueren,</l>
<l>Alsulke dienres selmen prysen</l>
<l>Ende helpen, dat si moghen rysen,</l>
<l>Want sy ter eren sijn ghevoecht.</l>
<l n="110">Heren gonst ende vrouwen doecht</l>
<l>Dat is des dienres toeverlaet:</l>
<l>Hi is wijs, die wel verstaet</l>
<l>Wat hem schaden mach of vromen.</l>
<l>Ic meen allegader, niet hem somen,</l>
<l n="115">Heren, vrouwen, onverscheiden,</l>
<l>Die sullen hem hier ter doghet reyden</l>
<l>Ende ghedurich daer in wesen;</l>
<l>Want wat wy leren, dien off desen,</l>
<l><pb n="105"/>Thoert hem toe mit allen recht,</l>
<l n="120">Want si sijn der Heren knecht,</l>
<l>Die voer ons allen heeft ghestreden.</l>
<l>Opter eerden hier beneden</l>
<l>Was hi ghedurich totter doot,</l>
<l>Om te helpen uter noot</l>
<l n="125">Trouwe dienres, lieve caren,</l>
<l>Die hem hier ghedurich waren.</l>
<l>In desen spieghel moechdi scouwen,</l>
<l>Hoghe heren, edel vrouwen.</l>
<l>Loont mit doechden die u dient,</l>
<l n="130">Soe sydi oeck een durich vrient</l>
<l>Ende totter salicheit gheneghen,</l>
<l>Selment loot te rechte weghen,</l>
<l>Wy en vinden hier gheen zeker stat</l>
<l>Te coop om sulver noch om schat,</l>
<l n="135">Wy moeten rumen taertsche dal;</l>
<l>Mar Hi, die heer is boven al,</l>
<l>Die heeft die stat van duricheit</l>
<l>Sinen vrienden wel bereyt,</l>
<l>Al dair die salighen wonen in.</l>
<l n="140">Wat salmen gronden meer noch min?</l>
<l>Gheduricheit in trouwen vast</l>
<l>Die verdrijft der sonden last,</l>
<l>Ende brenget ons totter hogher zale.</l>
<l>Hier soe endic mine tale,</l>
<l n="145">Want Willem raet ons sonderlinghen</l>
<l>Van Hildegaersberch voer alle dinghen,</l>
<l>Men sal die sondene ligghen ave</l>
<l>Ende ontfaen ons Heren gave,</l>
<l>Die rijcker is dan al die goene,</l>
<l n="150">Die hier te gheven sijn ghewone.</l>
</body>
</text>
<text>
<body><head type="comment">LIV. <hi rend="italic">Vander liever tijt. </hi></head>
<l>                Als die winter was gheleden</l>
<l>Entie zomer over meden</l>
<l>In sijnre cracht begonste te rysen,</l>
<l>Als natuer hem doet bewisen,</l>
<l n="5">Quam ic ghegaen daert schone was.</l>
<l>Lover, bloemen ende gras</l>
<l>Sachmen daer lustelic openbaren;</l>
<l>Der Meyen her mit sinen scharen</l>
<l>Quamen ghestreken moghentlijcke;</l>
<l n="10">Van zoeten sanghe waren sy rijcke,</l>
<l>Die voghelkijns in haer verblyden.</l>
<l>Daer sach ic an ten selven tyden</l>
<l>Wonder ende moghenthede,</l>
<l>Die bature blyken dede</l>
<l n="15">Overmits des vaders cracht,</l>
<l>Die al hevet in sijnre macht,</l>
<l>Wat ye ghewas off sel gheschien;</l>
<l>Van elker sake is hi yen,</l>
<l>Ende sonder hem beghintmen niet;</l>
<l n="20">Want hi beghin ende eynde siet</l>
<l>Ende yeghenwoerdich al bekent,</l>
<l>Planeten ende firmament,</l>
<l>Ende wes nature mochte draghen,</l>
<l>Dat maect hi al in seven daghen,</l>
<l n="25">Ende gaf den mensche teenre gaven</l>
<l>Hemelrijck ende aertsche haven:</l>
<l>Dit was een hoghe waerdicheit.</l>
<l>Der zielen is themelrijc bereyt</l>
<l>Ende den lichaem taerdsche guet.</l>
<l n="30">Hi, diet al by reden doet,</l>
<l>Hi hiet ons hier in minnen leven</l>
<l>Ende te doen alst staet bescreven,</l>
<l>Soe worden wy int leste salich ghevonden</l>
<l>Ende vry van allen helschen honden.</l>
<l n="35">Als ic aensach ende overdocht,</l>
<l>Wat Hi al wonders heeft ghewrocht</l>
<l>Ende werckende is noch alle daghe,</l>
<l>Die meester, daer ic hier off waghe,</l>
<l>Soe dochtet mi exempel wesen,</l>
<l n="40">Ende ic ghinc dichten wat van desen</l>
<l>Tonser leer, als ghi moecht horen:</l>
<l>Een yghelijc ontdoe sijn oren!</l>
<l>By goeden exempelen, diemen hoort,</l>
<l>Soe sterctmen onse ghelove voert.</l>
<l n="45">Daertsche goet is seer contraer</l>
<l>Jeghen trijcke hier boven claer,</l>
<l>Wanttet is vander aerde ghecomen.</l>
<l>Waer tbeghinsel wert ghenomen,</l>
<l><pb n="106"/>Daer settet ende sijn begheren,</l>
<l n="50">Die wille cans hem niet verweren.</l>
<l>Wanttie natuer trecket neder.</l>
<l>Wy moeten al ter aerden weder,</l>
<l>Wat vander aerden comen es;</l>
<l>Ende oeck begheert die ziele des,</l>
<l n="55">Dat si gaern ten hemel soude,</l>
<l>Wanneer die lichaem vaert ter moude,</l>
<l>Want sy van boven nederquam,</l>
<l>Eer sy int lichaem stede nam.</l>
<l>Nu en mach si niet ten hemel rysen,</l>
<l n="60">Si en moet die sonden van hoer wysen</l>
<l>Die wijl sy tlichaem heeft beseten;</l>
<l>Want God die laet der zielen weten</l>
<l>Consent, verstannes ende memori,</l>
<l>Hoe sy ghewinnen mach die glori</l>
<l n="65">Sonder eynde thoren vrame,</l>
<l>Off hoe dat hoer der sonden blame</l>
<l>In duusternissen moghen voeren.</l>
<l>Ende heeft die ziel alsulck beroeren</l>
<l>Entaer toe redelic verstaen,</l>
<l n="70">Ende willen wy dan ten sonden gaen,</l>
<l>Wat onschulde machmen doen</l>
<l>Voer hem, die starff ter rechter noen</l>
<l>Om ons te vryen vanden sonden?</l>
<l>Eens menschen reden selt oerkonden</l>
<l n="75">Ende gheven ghetuuch van allen zaken.</l>
<l>Men mach daer gheen onschulde maken</l>
<l>Noch verdinghe mit aertschen goede,</l>
<l>Hier om stae elcman op sijn hoede</l>
<l>Wel te tyde, dat is hem noot.</l>
<l n="80">Rijck te sijn, van machte groot,</l>
<l>Is meest onse wil, ist jonc, ist out;</l>
<l>Ende brenctmen die ziel in haer behout,</l>
<l>Soe heeft elck sijn toebehoren,</l>
<l>Als ic u seide hier te voren.</l>
<l n="85">Die ziele begheert te leven lanc,</l>
<l>Tlichaem dat neemt sinen ganc</l>
<l>Al daert die wormen voetsel gheeft,</l>
<l>Als hem natuer bevolen heeft;</l>
<l>Wanttet moet inder aerden molen.</l>
<l n="90">Ende wildi raken sonder dolen</l>
<l>Ter ewicheit, soe merct hier aen,</l>
<l>Tis wijsheit harde groot ghedaen.</l>
<l>Sydi rijck off hoghe verheven,</l>
<l>Te bet betaemde u tlanghe leven</l>
<l n="95">Na deser tijt te comen toe.</l>
<l>Ic wil u spreken reden hoe</l>
<l>Hi is drove tallen tiden,</l>
<l>Die uut weelden comt in lyden:</l>
<l>Dit machmen sien inder natuer.</l>
<l n="100">Nu is die ziele ons naghebuyr</l>
<l>Een ewich wesen sonder eynde.</l>
<l>Weelde te kiesen voer ellende</l>
<l>Dat en salmen ghenen wisen vraghen,</l>
<l>Wanttet is onghelijck in sijn behagen,</l>
<l n="105">Wanttie wise kiesen dbeste deel.</l>
<l>Al hier te leven mit riveel,</l>
<l>Dat en is te prisen niet een oort,</l>
<l>Wy en erfdent onser zielen voort;</l>
<l>Wanttet hoochste deel ende dbeste</l>
<l n="110">Dats hemelrijck int leste;</l>
<l>Want God die heeftet selve beseten.</l>
<l>Had hi hogher staet gheweten,</l>
<l>Twaer den mensche toeghevoecht.</l>
<l>Hier om peynst al dat ghi moecht,</l>
<l n="115">Dat ghi den hoghen staet besit,</l>
<l>Ende hoet u voer der hellen pit,</l>
<l>Daer Lucifeer is in ghedaelt,</l>
<l>Die heeft mit zonden overpaelt</l>
<l>Onsen pat ten hemel waert.</l>
<l n="120">Hier om sel elck mensch sijn vervaert</l>
<l>Voer die zonden boven al,</l>
<l>Ende laten hem den hoghen val,</l>
<l>Lucifeer ende sijn ghesellen.</l>
<l>Men mochtet yammerlic vertellen,</l>
<l n="125">Dat enich menschelic ghebeelde</l>
<l>Dalen soude uut sulker weelde,</l>
<l>Die ewich staet, ghedurich lanc,</l>
<l>Die door weelde noch bedwanc</l>
<l>Hem daer toe gave, hi en waer verwoet:</l>
<l n="130">Ic hoop dat nyemant des en doet,</l>
<l>Die kersten doopsel heeft ontfaen.</l>
<l>Wildi Willem te recht verstaen</l>
<l>Van Hildegaersberch, ghi moecht wel sinnen,</l>
<l>Dat nuttelic die doecht te winnen;</l>
<l n="135">Want weldoen is een cleyn misdaet,</l>
<l>Oeck hoe dat mitter boosheit gaet.</l>
</body>
</text>
<text>
<body><head type="comment"><pb n="107"/> LV. <hi rend="italic">Een notabel. </hi></head>
<l>                Die wanckel staen ende vaste schinen</l>
<l>Brenghen den mensche die in pinen.</l>
<l>Wye op den bosen trou vermoet,</l>
<l>Die is der salicheit onbehoet;</l>
<l n="5">Wanttie bose heeft haest gheseit</l>
<l>Woorde, daer clene daet an leit.</l>
<l>Mar wye in eren wil comen voert,</l>
<l>Die diene ghetrouwelic ende houde sijn woert.</l>
<l>Die wint die wayt uut allen hoecken,</l>
<l n="10">Men vintse wel, die nau woud zoecken,</l>
<l>Die mit allen winden draeyen,</l>
<l>Gheliken dattie wolken wayen</l>
<l>Ende nerghent en houden stede:</l>
<l>Dat claghet zeer ghestadichede,</l>
<l n="15">Want hoer hulpe die is cleyn.</l>
<l>Die schalken hebben nu alleyn</l>
<l>Den voortganc, ist dat hi hem duert.</l>
<l>Waer gheseit, dats vast ghemuert;</l>
<l>Dats dat Reynaert niet en can</l>
<l n="20">Waer te segghen, hine winter an.</l>
</body>
</text>
<text>
<body><head type="comment">LVI. <hi rend="italic">Van feeste van hylic. </hi></head>
<l>                Menighe feeste wort opheven,</l>
<l>Opdat die tijt van onsen leven</l>
<l>Mit ghenoechten overgae.</l>
<l>Elck bedenck hem ende versta,</l>
<l n="5">Waermen feeste mach bedriven,</l>
<l>Ende buten sonden mach off bliven;</l>
<l>Want blyde te sijn sonder zonde</l>
<l>Dat quam uut reynre herten gronde,</l>
<l>Oeck ist Gode wel bequame.</l>
<l n="10">Doe hy Yeve gaff Adame,</l>
<l>Hi maecte daer feest van hoghen prise,</l>
<l>Ende setse inden Paradise,</l>
<l>Ende hadden si buten sonden ghebleven,</l>
<l>Wy mochten sonder sterven leven.</l>
<l n="15">Dat God Adam den wille gaff,</l>
<l>Daer quam ons allen sterven aff.</l>
<l>Sterven is een swaer ontsien,</l>
<l>Daer om sel elcman daer nae spien,</l>
<l>Dat weldoen sy sijn hoechste mienen:</l>
<l n="20">Voir sterven moghen wy loon verdienen.</l>
<l>Waren wy buten vallen ghemaect,</l>
<l>Ons hadde hogher loon ghenaect</l>
<l>Dan daer hi eerst was in gheset.</l>
<l>Aldus soe staet te prisen bet</l>
<l n="25">Die vrye wil mitter doecht,</l>
<l>Om dat ghi loon verdienen moecht.</l>
<l>Den vryen wil is meerre danck</l>
<l>Dan wel te doen door bedwanck.</l>
<l>Bedwanc dat is een onghenoecht:</l>
<l n="30">Daer om heeft God die wil ghevoecht,</l>
<l>Dat elcman is sijns selfs vry</l>
<l>Te comen daer ghenoechte sy,</l>
<l>In feeste, die niet en mach vergaen.</l>
<l>Hoe hoghe feeste wy hier begaen</l>
<l n="35">Om vreuchde te driven mit jolijt,</l>
<l>Tis al verganc in corter tijt.</l>
<l>Hierom selmen feesten maken</l>
<l>Buten sondeliken zaken,</l>
<l>Gode te loven, der werlt te vromen.</l>
<l n="40">Soe wye in brulofts feeste comen,</l>
<l>Die moghen sonder zonde hoven,</l>
<l>Gode te dancken ende te loven.</l>
<l>Laten sijt hoff in sijnre waerde</l>
<l>Sonder nijt of hoveerde.</l>
<l n="45">Hoveerde, nijt ende ghierichede</l>
<l>Daer wort een hoff onzuver mede;</l>
<l>Daer by machmense mit goeden reden</l>
<l>Te hove laten onghebeden.</l>
<l>Want hoghe bruloften off edel feste,</l>
<l n="50">Wat soude daer nijt of tempeeste?</l>
<l>Vruechde, blyscap, melody,</l>
<l>Die wil God selve datter sy,</l>
<l><pb n="108"/>Want in sijn lof ist al ghesticht,</l>
<l>Man ende wijff, dese edel gycht,</l>
<l n="55">Die si malcander moeten gheven,</l>
<l>Trouwe te houwen al hoer leven:</l>
<l>Thouden dat is al die zake,</l>
<l>Die lofte gheschiet in corter sprake.</l>
<l>Man ende wijff, dese edel vrucht,</l>
<l n="60">Dat sijn twe boom van edelre tucht,</l>
<l>In enen steel te gader geent,</l>
<l>Dat is dat helighe Sacrement,</l>
<l>Dat sy ontfaen in enen bant</l>
<l>Mitten stoel van spriesters hant.</l>
<l n="65">Dat bediet eendrachtichede,</l>
<l>Dat sy altoes op ene stede</l>
<l>Mit gonsten sellen bliven vast,</l>
<l>Ende elck sel anderen sinen last</l>
<l>Helpen draghen totter doot,</l>
<l n="70">Entat om weelde noch om noot</l>
<l>Nymmermeer te staen ave,</l>
<l>Voer dat sy comen totten grave.</l>
<l>Hilic is een salicheit,</l>
<l>Daer menich eer ende bate an leyt,</l>
<l n="75">Alsment regiert na sijnre accoerde.</l>
<l>Een hoghe wet, een edel oerde,</l>
<l>Heeft hi gheset, diet eerst began.</l>
<l>Tis voer Gode een duer ghespan,</l>
<l>Daer man ende wijff malcanderen trouwen.</l>
<l n="80">Hoghe heren ende edel vrouwen,</l>
<l>Die mogher by in rusten bliven;</l>
<l>By hilijc letmen menich kiven,</l>
<l>Want als twee landen te gader minghen</l>
<l>By hilic, dat si te samen bringhen,</l>
<l n="85">Hoer vyande worder mede versaecht.</l>
<l>Hoe groten hoemoet datmen draecht,</l>
<l>Groot ontsich van felre wrake</l>
<l>Dat doet verhoeden menighe zake.</l>
<l>Tis den menighen volke noot,</l>
<l n="90">Dat heren sijn van machten groot.</l>
<l>Een wel ghesinnet machtich here</l>
<l>Hout veel lants in groter ere</l>
<l>Daer twee ghelike te gader kiven,</l>
<l>Die willen beyde an tscoenste bliven:</l>
<l n="95">Daer by ist onghelike guet,</l>
<l>Wanttet wel verdraghen doet.</l>
<l>By hilic machmen veel verwerven:</l>
<l>Als sonder gheboorte die heren sterven,</l>
<l>Hoer lant comter bi in node;</l>
<l n="100">Die menighe lyen mitten brode</l>
<l>Die wijl den heer sijn leven duert,</l>
<l>Dat zwairlijck na sijn lant besuyrt.</l>
<l>Want als een heer partyen heelt,</l>
<l>Oeck hoe ghelike dat hi deelt,</l>
<l n="105">Si moeten beyde sijn bedwonghen;</l>
<l>Want wort een heer te tijt ondronghen</l>
<l>Sonder gheboorten, soe staet in vresen,</l>
<l>Sy en sellent onghelike tesen</l>
<l>Ende zwaerlic in partyen scheiden.</l>
<l n="110">Aristotiles was een heyden,</l>
<l>Nochtan proefde hi in reden claer,</l>
<l>Dat by node een meester waer,</l>
<l>Die alle wesen heeft ghefundeert.</l>
<l>Oeck ist wel noot datmen begheert</l>
<l n="115">In elken lande een overheer,</l>
<l>Diet wel regiert in allen keer;</l>
<l>Want veel heren in een lant</l>
<l>Sonder ontsien, dat wort gheschant.</l>
<l>Hier om sullen hoghe heren</l>
<l n="120">Te hilic meest hem selven keren,</l>
<l>Want als sy kinder afterlaten,</l>
<l>Tcomt den lande te meerre baten</l>
<l>Dan off die mate kinder winnen.</l>
<l>Doch sel elck die sine minnen,</l>
<l n="125">Dat doet, het is ghemeen accoert.</l>
<l>By hylic quam die werlt voert,</l>
<l>By hilic machse staende bliven,</l>
<l>Doet ons God sijn hulp beclyven.</l>
<l>Soe wye gheleghen hilic staet,</l>
<l n="130">Die neem te tyde sulken raet,</l>
<l>Dat hi der bester wijsheit plyet:</l>
<l>Ten valt tot allen tyden niet.</l>
<l>Gheleghen hilic selmen prisen:</l>
<l>Machtighe vrienden verre te wisen</l>
<l n="135">Die en connen ons niet helpen draghen,</l>
<l>Waren wy belast van fellen laghen,</l>
<l>Ghelijc den ghenen die ons sien;</l>
<l>Doch ist beter vanden tween:</l>
<l>Verre vrienden in goeden staden,</l>
<l n="140">Dan naerre by ende omberaden;</l>
<l>Want hilic vallet misselic.</l>
<l>By hilic wordt die mate rijck</l>
<l>Entie rijcke maet van goede;</l>
<l>Te hilic hoort wel grote hoede;</l>
<l n="145">Al is die coop al thants ghedaen,</l>
<l>Die dach die moet al langher staen,</l>
<l><pb n="109"/>Ende wye misraect op sinen dach,</l>
<l>Ic waent hem langhe dencken mach.</l>
<l>Van bilic mochtmen dichten vele:</l>
<l n="150">Soud ic tende vanden spele</l>
<l>Dichten, tworde ons te lanc,</l>
<l>Soe waert een arbeit sonder danck;</l>
<l>Ende sonder danck te menighe stede</l>
<l>Spreect die dichter die waerhede,</l>
<l n="155">Want elck materi hout hoer slot.</l>
<l>Ghi heren, peynst om Goods ghebot,</l>
<l>Ende laet u niet verlanghen zeer,</l>
<l>Als ghi wat hoert van goeder leer;</l>
<l>Want goede leer ende wel besloten</l>
<l n="160">Is dickent wijsheit uutghevloten;</l>
<l>Doch hoert tot allen dinghen maet.</l>
<l>Een dichter, die hem wel verstaet</l>
<l>Ende overdenct wat hem mach deren,</l>
<l>Dien dicht niet al sijns selfs begheren,</l>
<l n="165">Want goet ghedicht ende niet te langhe,</l>
<l>Een schoen vertreck van nyewen sanghe,</l>
<l>Dat heeftmen gaern ter heren hove.</l>
<l>Tis best dat icket mede love,</l>
<l>Want Willem heeftet mi gheleert</l>
<l n="170">Van Hildegaersberch, wye is verheert,</l>
<l>Dat hi sijn striden laten moet.</l>
<l>Smeken, lyden is die boet,</l>
<l>Daermen wreden mede verwint:</l>
<l>Hi is wijs diet wel voersint.</l>
</body>
</text>
<text>
<body><head type="comment">LVII. <hi rend="italic">Vanden corencopers. </hi></head>
<l>                Tdenct my wonder int verstaen,</l>
<l>Dien God heeft soe veel eer ghedaen,</l>
<l>Dat hi kent onderscheet van reden,</l>
<l>Ende denct wat is overleden</l>
<l n="5">Off wat van node mach gheschien,</l>
<l>Want noch sal comen onvoersien</l>
<l>Die bitter doot al onghespaert,</l>
<l>Ende daer nae toordeel ende tzwaert,</l>
<l>Daer nyemant voer en mach verdingen,</l>
<l n="10">Sijn sy keyser off coninghen,</l>
<l>Hertoghen, graven off prelaten:</l>
<l>Nyemant en comt daer schat te baten;</l>
<l>Alsulke mate alsmen hier draecht,</l>
<l>Dat weet die rechter onghevraecht.</l>
<l n="15">Die dat bekent ende oversint,</l>
<l>Hy donct my sotter dan een kint,</l>
<l>Laet hi den bosen hem bedwellen.</l>
<l>Men macht oeck wel voer wonder tellen,</l>
<l>Want nae misdoen in elker zake</l>
<l n="20">Is toegheset een rechte wrake,</l>
<l>Die ymmer moet van node wesen,</l>
<l>Al machmen srechters hier ghenesen.</l>
<l>Hy gheeft den loon ter lester stont,</l>
<l>Dien recht ende onrecht al is cont;</l>
<l n="25">Ende oec hebdi ter werlt vernomen</l>
<l>Onvoersiende wrake tecomen</l>
<l>Opten ghenen alre meest,</l>
<l>Die in misdoen hebben feest.</l>
<l>Des willic u toghen een ghelijcke,</l>
<l n="30">Hoe die coninc van Vrancrijcke</l>
<l>Wrack een sake van misdoen</l>
<l>Naden rechte an veel persoen,</l>
<l>Die yeghen Gode hadden ghewracht</l>
<l>Ende boven der naturen cracht,</l>
<l n="35">Mit liste, by des vyants raet;</l>
<l>Ende ghiericheit, dat oevel zaet,</l>
<l>Was een wortel oock vanden spele.</l>
<l>God mach wonders ghehenghen vele,</l>
<l>Eer hi wrake laet gheschien,</l>
<l n="40">Oeck comt si dicke onvoersien:</l>
<l>Daer om stae elcman op sijn hoede</l>
<l>Ende neem exempel anden vroeden,</l>
<l>Die gaerne volghen den rechten pat.</l>
<l>Tgheschiede te Parijs inder stadt</l>
<l n="45">Wonder, als ghi horen moecht.</l>
<l>God die hadde die werlt verhoecht</l>
<l>Mit goeden coern, mit goeden zade.</l>
<l>Wat God vervolt mit sijnre ghenade,</l>
<l>Dat en can gheen man destrueren.</l>
<l n="50">Dit namen sy in groten deeren</l>
<l>Die tcoern te voren cochten,</l>
<l>Om dat sy daer cleyn an winnen mochten.</l>
<l><pb n="110"/>Sulc die poecht om groot ghewin,</l>
<l>Hem waers ghenoech, al had hi min;</l>
<l n="55">Doch wye ter ghiericheden dienen,</l>
<l>Gheluc ende ghewin is al hoer mienen.</l>
<l>Dese, daer ic off hebbe gheseit,</l>
<l>Die waren mitter ghiericheit</l>
<l>So beseten ende vervult,</l>
<l n="60">Dat sijs namen onverdult</l>
<l>Ende in hoer herten groten nijt,</l>
<l>Dattet was soe vollen tijt</l>
<l>Van coorn, van brode, te menighen steden;</l>
<l>Ende overmits hoer ghiericheden</l>
<l n="65">Soe plaghen sijt coern te voeren te copen</l>
<l>Opten velde mit groten hopen,</l>
<l>Ende helden vaste van jare te jare.</l>
<l>Om duren tijt was al hoir gaer;</l>
<l>Mar God en wouts hem niet ghehinghen.</l>
<l n="70">Twort vervolt van allen dinghen;</l>
<l>Hoer cassen bleven vast gheladen,</l>
<l>Al lanc so meer quamen sy in scaden,</l>
<l>Dattie ghierighe node lyden.</l>
<l>Doe ghevelt tot enen tyden,</l>
<l n="75">Dat si onderlinghe spraken</l>
<l>Ende wilden conjuraci maken:</l>
<l>Om dat die vruchten souden verdwinen,</l>
<l>Diemen mit arbeit ende mit pinen</l>
<l>Totter aerden bringhen moet.</l>
<l n="80">Alsmen die conjuraci doet,</l>
<l>Soe moet die bose die waerheit lyen,</l>
<l>Ende mit nigromancien</l>
<l>Sietmen wercken wonder groot.</l>
<l>Sy claechden datsi hadden doot</l>
<l n="85">Een trouwen vrient alsoe ghehoude,</l>
<l>Diemen noemen niet en woude,</l>
<l>Ende ontboden vrienden ende maghen,</l>
<l>Dat sy hem tlyden holpen draghen</l>
<l>Van horen vrient verduldelijc,</l>
<l n="90">Die daer inden aetschen slijck</l>
<l>Worden soude een spijs der wormen.</l>
<l>Si lieten zwarte cleder vormen,</l>
<l>Alse volck die rou int herte leyt;</l>
<l>Totter uutvaert was bereyt</l>
<l n="95">Kaersen ende candelaren;</l>
<l>Men sach daer driven groot misbaren,</l>
<l>Doe si tlijc ter kercken droeghen.</l>
<l>Die paep ghinc hem ter missen voeghen,</l>
<l>Die den offer soude ontfaen.</l>
<l n="100">Soe hoghen uutvaert worter ghedaen</l>
<l>Van alle datter was behoeff.</l>
<l>Tlijc, datmen inder aerden groeff,</l>
<l>Dat was een kist vol tarwe ghegoten,</l>
<l>In dier ghelijc dat soude roten</l>
<l n="105">Tcoern, alst opten velde wies,</l>
<l>Soe mochten si crighen horen kies;</l>
<l>Want alst ghemiene volc dat saghe,</l>
<l>Dat die vrucht verdorret laghe,</l>
<l>Soe soude elcman copen coern:</l>
<l n="110">Dus hadden sijt versiert te voren.</l>
<l>Nu was hoer boosheit al volcomen,</l>
<l>Ende thelen stont daer an hem somen,</l>
<l>Dies wel en conde helen niet.</l>
<l>Des hadden sy namaels zwaer verdriet,</l>
<l n="115">Wanttet spranc soe wyden mare,</l>
<l>Dat die coninc vereysschede tware</l>
<l>Daer nae van sijn hoghe lieden,</l>
<l>Ende deedse halen ende ontbieden</l>
<l>Tsijnre tafel alte male,</l>
<l n="120">Des den here ghenoechde wale,</l>
<l>Ende dede hem hoochlyken dienen;</l>
<l>Mar niet en wisten sy sconincs mienen,</l>
<l>Want hem en mocht gheen broot ghebueren.</l>
<l>Die coninc sprac ter selver uren:</l>
<l n="125">"Ghi heren, hoe is u behaghen?</l>
<l>Ghebreect u yet, ghi moecht wel vraghen</l>
<l>Ende eysschen u ghevoech."</l>
<l>Si spraken: "Here, hier is ghenoech;</l>
<l>Mar ons en comt gheen broet te voren."</l>
<l n="130">Die coninc sprac: "U sel oec toorn</l>
<l>Inden brode meest gheschien.</l>
<l>En dede dat ic wil oversien</l>
<l>Van u allen dat respijt,</l>
<l>Ghi hadt ghelevet uwen tijd,</l>
<l n="135">Soe groet overdaet hebdi bedreven."</l>
<l>Doe begonde hem thert te beven,</l>
<l>Ende riepen: "Heer, ons lijfs ghenade!"</l>
<l>Die coninc sprack: "Die minste schade</l>
<l>Sel hier gheschien in desen zaken:</l>
<l n="140">Ghi moet alle den hongher smaken,</l>
<l>Daer ghi lanc om hebt ghebeden:</l>
<l>Dat donct mi sijn die beste reden.</l>
<l>Ghi hebt die vruchten doen verderven,</l>
<l>Ende tvolc van hongher grote sterven,</l>
<l n="145">Daer om suldi tot anden doot</l>
<l>Altoes leven sonder broot.</l>
<l><pb n="111"/>Ander spisen sal men u gheven,</l>
<l>Moechdi sonder coern leven,</l>
<l>Dat wil ic sien," sprac die heer,</l>
<l n="150">"Op dat mi God soe veel der eer</l>
<l>Doet, dat hi mi leven laet,</l>
<l>Want uwen tijt ten eynde gaet."</l>
<l>Die coninc deedse sluten vast</l>
<l>Ende setter bi alsulke gast,</l>
<l n="155">Diese wachten op hoer lijff,</l>
<l>Dat hem weder man off wijff</l>
<l>Broot en brochte thoren daghen;</l>
<l>Ende mochten sy tleven lanc ondragen</l>
<l>Sonder broot, dat en wetic niet.</l>
<l n="160">Alsulke wrake is daer gheschiet</l>
<l>Tot sconincx hove van Parijs.</l>
<l>Ic woude die heren waren wijs,</l>
<l>Dat elck alsulke wrake dede</l>
<l>Ende liets om miede noch om bede,</l>
<l n="165">Soe mocht die goede hem verblyden;</l>
<l>Want elcman soude die quaetheit myden</l>
<l>Ende, ter doecht hem selven keren.</l>
<l>Peynst hier om, ghi hoghe heren,</l>
<l>Ende hout in goeden recht u lant,</l>
<l n="170">Soe wordi sonder twy bekant</l>
<l>In eren, waermen uwes ghewaecht.</l>
<l>Soe wye dat name van eren draecht,</l>
<l>Die heeft rijcken schat ghewonnen.</l>
<l>Soe menich arbeit wort begonnen</l>
<l n="175">Om der eren name te crighen:</l>
<l>Subtijlheit, grueten ende nyghen</l>
<l>Al ist om der eeren naem;</l>
<l>Maer recht te houden sonder blaem</l>
<l>Dat salmen altoes prisen voren.</l>
<l n="180">Dat doet, het is der eren toern,</l>
<l>Want een ongherechtich heer</l>
<l>Den sietmen leven sonder eer.</l>
<l>Eer dat is een rijcke schat,</l>
<l>Daer omme raet Willem u allen dat</l>
<l n="185">Van Hildegaersberch, dat ghi sult minnen</l>
<l>Duecht, soe moechdi eer ghewinnen.</l>
</body>
</text>
<text>
<body><head type="comment">LVIII. <hi rend="italic">Vander heiligher kercken. </hi></head>
<l>                Ic wil altoes prisen ende loven</l>
<l>Ende in mijn ghedochte setten boven</l>
<l>Der heiligher kercken fondament;</l>
<l>Want God, die alle dinc bekent,</l>
<l n="5">Fondeerde selve die heilighe kercke,</l>
<l>Entaer toe priesteren ende clercke.</l>
<l>Die die kercke regieren souden,</l>
<l>Om onse ghelove daer by te houden.</l>
<l>Die heilighe kercke is onse moeder,</l>
<l n="10">Ende si is spieghel ende roeder;</l>
<l>Onse ghelove staet daer mede.</l>
<l>Onse sacrament ende kerstenhede</l>
<l>Moeten wy ter heiligher kercken halen,</l>
<l>Alsmen tghelach sal betalen:</l>
<l n="15">Die heilighe kerck dats onse begheren.</l>
<l>Nu macht elken mensche deren,</l>
<l>Dat sy dus verre in dwale is comen,</l>
<l>Want int beghin heb ict vernomen,</l>
<l>Dat sy was mate van aertschen goede.</l>
<l n="20">Nochtan leveden sy in oetmoede</l>
<l>Ende namen dat hem God toesende;</l>
<l>Sy doechden commer ende miswende</l>
<l>Entaer toe anxt ende vrese groot;</l>
<l>Oec smaecter veel die bitter doot</l>
<l n="25">Voer der heiligher kercken recht.</l>
<l>Wilmen den boden tasten slecht,</l>
<l>Noch soudmen des ghelijcke doen;</l>
<l>Warent princen off baroen,</l>
<l>Men soude hem alle segghen twaer,</l>
<l n="30">Ende selve leven oec daer naer;</l>
<l>Want hiet si ons den lichaem dwinghen,</l>
<l>Ende wils nature niet gehinghen,</l>
<l>Dat si selve daernae leven,</l>
<l>Hoe moghen sy recht exempel gheven?</l>
<l n="35">Doch ist waer dat si leren,</l>
<l>Wel hem, die hem daer an keren!</l>
<l><pb n="112"/>Doe die kercke dus was in lyden,</l>
<l>Doe waren daer heren in dien tyden,</l>
<l>Dies langher niet en wilden verdraghen</l>
<l n="40">Om die doecht, die sire in saghen,</l>
<l>Si en gaven der kercken sulken gave</l>
<l>Van renten ende van aertscher have,</l>
<l>Dat sy mocht in eren staen.</l>
<l>Wildmen den selven pat noch gaen,</l>
<l n="45">Datmen doecht daer in vername,</l>
<l>Noch waert den volke wel bequame</l>
<l>Enter kercken groot ghewin.</l>
<l>Want si arm was int beghin</l>
<l>Ende rechtveerdich oeck daer by,</l>
<l n="50">Daer om maecte Kaerl alsoe vry,</l>
<l>Ende Constantinus daer te voren,</l>
<l>Datse nyemant mochte storen,</l>
<l>Sy en bleeff moghende ende rijck.</l>
<l>Nu schiet der kerken onghelijck,</l>
<l n="55">Als ic wel bewisen mach.</l>
<l>Hoer beghin stont menighen dach</l>
<l>Rechtveerdich, alsoe God had bevolen;</l>
<l>Oec weetmen wel onverholen,</l>
<l>Datse was van goeden maet;</l>
<l n="60">Daer nae quam si in hoghen staet.</l>
<l>Dit was drievoudich in mijn woorde,</l>
<l>Want hoer mit rechte toebehoerde:</l>
<l>Arm te wesen inden gheest,</l>
<l>Rechtich te bliven nae dat volleest,</l>
<l n="65">Rijck te wesen om wederstaen,</l>
<l>Wort hoer onghelijc ghedaen:</l>
<l>Deser zaken had sy noot.</l>
<l>                Nu willict twaer ontbinden bloot,</l>
<l>Wat onghelijc der kerck gheschiet.</l>
<l n="70">Dese drie namen heb ic bediet,</l>
<l>Die hoer mit rechte toebehoren:</l>
<l>Nu regierense menighe doren</l>
<l>Ende maker an den vierden strenc.</l>
<l>Ic rade dat elcman hem wel bedenc,</l>
<l n="75">Eer hi my straffe van mijn beduden,</l>
<l>Sijn si papen off leke luden,</l>
<l>Ic wil die waerheit ontbinden</l>
<l>Van desen strenc, die sire an vinden,</l>
<l>Die nyemant en comt tot ghenen pas</l>
<l n="80">Dan den ruwen Sathanas,</l>
<l>Die altoes staet na onsen schaden.</l>
<l>Dese strenc is van seven draden</l>
<l>Tsamen gheleghen alsoe vast,</l>
<l>Datten nyemant en can mit last</l>
<l n="85">Weder scheiden nochte breken,</l>
<l>Dan God, die al onrecht sal wreken,</l>
<l>Die heeft selve die macht alleen:</l>
<l>Anders is onse hulpe cleen.</l>
<l>                Deerste draet dat is Hoveerde,</l>
<l n="90">Die sinte Pieter niet en gaerde</l>
<l>Die wijle hi was in sinen tyden.</l>
<l>Nu willen si hoghe paerden ryden</l>
<l>Opter heiligher kercken goet,</l>
<l>Ende verteren der armer bloet</l>
<l n="95">Gulseliken sonder ontsien,</l>
<l>Doe God selve den eersten stien</l>
<l>An sinte Pieter hadde gheset,</l>
<l>Hi was van hoveerde onbesmet,</l>
<l>Hine gheerde pellen nochte bont.</l>
<l n="100">Nu versamen si menich pont</l>
<l>Die ghierighe vander heiligher kercken,</l>
<l>Om hoor hoveerde mede te stercken;</l>
<l>Want sonder rijcheit, mit armoede</l>
<l>Stonde hoveerde in crancker hoede.</l>
<l n="105">                Die ander draet, dat is die Nijt,</l>
<l>Die brenct hem gramscap ende strijt,</l>
<l>Want sy draghen scharpe kniven</l>
<l>Ende ander wapen om horen live,</l>
<l>Die sy niet schuldich en sijn te draghen</l>
<l n="110">Dan om der heiliger kercken claghen.</l>
<l>Nu moeten sy vechten ende kiven</l>
<l>Om die wreetheit die sy driven.</l>
<l>Waren sy rechtich ende goedertieren,</l>
<l>Wye soude dan arch op hem visieren?</l>
<l n="115">Al wildes hem yemant onderwynden,</l>
<l>Hy soude soe grote werc vynden</l>
<l>Tallen steden, daer hi quame,</l>
<l>Dat hem verganghen soud te blame;</l>
<l>Elck goet mensche stonde hem by</l>
<l n="120">Om die kercke te houden vry,</l>
<l>Die nu in groten vresen staet,</l>
<l>Om dattet regiment is quaet.</l>
<l>                Die derde graet is Ghierichede,</l>
<l>Daer die kercke verdonckert mede,</l>
<l n="125">Ende onsen ghelove is groten hinder;</l>
<l>Mar Sathanas ende sijn kinder</l>
<l>Die helpen draeyen desen draet;</l>
<l>Want wye ter ghiericheit hem saet,</l>
<l><pb n="113"/>Die heeft ter schaemten clenen roeck,</l>
<l n="130">Menedich is hi ende cloeck</l>
<l>Om goet te winnen mit onbescheide:</l>
<l>Hoveerde ende nijt die eysschent beyde.</l>
<l>Wye hoveerde ende nijt sel houden staen,</l>
<l>Die moet al buten reden gaen</l>
<l n="135">Ende versmaden Goods ghebot,</l>
<l>Die alre doechden is een slot.</l>
<l>                Die vierde draet is Symonye,</l>
<l>Daer Lucifer ende sijn pertye</l>
<l>Harde lief an hadde ghedaen.</l>
<l n="140">By desen draet suldi verstaen,</l>
<l>Dat si gheestelic guet vercopen,</l>
<l>Dair die armen off souden hopen;</l>
<l>Want men placht om Gode te gheven,</l>
<l>Datter die armen off souden leven.</l>
<l n="145">Nu is ontfarmicheit verstorven</l>
<l>Ende karitaet in hem bedorven;</l>
<l>Onghenade buten reden</l>
<l>Die rijst in hem tot menighen steden:</l>
<l>Dat siedi dicwijl openbaren</l>
<l n="150">An hem diet gheestelijc recht bewaren.</l>
<l>Daer moetmen tghelt ter palmen bringen,</l>
<l>Selmen yemant rechts ghehinghen,</l>
<l>Want sy vraghen ende si wisen:</l>
<l>Wat sy segghen, wy moetent prysen.</l>
<l n="155">                Daer Onghenade dus fel is gheresen,</l>
<l>Dat mach die vijfte draet wel wesen;</l>
<l>Want waert recht off onrecht sy,</l>
<l>Brengdi ghelt, soe sidi vry,</l>
<l>Hoe zwaerlic dattet is ghewonnen:</l>
<l n="160">Al hadder tarme wijf voer ghesponnen,</l>
<l>Tis alliken wel ghecomen.</l>
<l>                Den sesten draet willic u noemen,</l>
<l>Dat is in Oncuyscheit te leven,</l>
<l>Dair sy by in sonden sneven</l>
<l n="165">Ende worden van reden onbekent.</l>
<l>Wantter heiligher kercken rent,</l>
<l>Die den armen soude bliven,</l>
<l>Die wert verteert mit wanckelen wiven</l>
<l>Onnutteliken, als ghi wel siet.</l>
<l n="170">Dat is der kerken groot verdriet,</l>
<l>Dat Lijskijn, Trijskijn hebben verworven</l>
<l>Tgoet, daer God om is ghestorven</l>
<l>Oetmoedelijc anden cruus.</l>
<l>Die heilighe kerck dat is sijn huus,</l>
<l n="175">Hy heeftse ghereynt mit sinen bloede,</l>
<l>Al staet si nu in crancker hoede;</l>
<l>Want die heerders souden wesen</l>
<l>Entie scaep te gader lesen,</l>
<l>Om die savonts ter coeye te bringhen,</l>
<l n="180">Die worden wolven in horen dinghen.</l>
<l>Die scaep die bliven onbewaert;</l>
<l>Want wye oncuysch ghenoechte gaert,</l>
<l>Die wort gulsich ende traech.</l>
<l>Dat is der kerken grote claech,</l>
<l n="185">Dat die heerders dus verdolen,</l>
<l>Die die scapen sijn bevolen</l>
<l>Om wel te bewaren tallen stonden.</l>
<l>                Nu is die sevende draet ghevonden:</l>
<l>Die vierde streng is oec volmaect,</l>
<l n="190">Waer hi erghent yet misraet,</l>
<l>Dat den strenghe mochte deren,</l>
<l>Noch wistic draets ghenoech te scheren;</l>
<l>Mar ic wilt hier mede laten bliven,</l>
<l>Ende raden ons arme ketyven,</l>
<l n="195">Dat wy emmer voerwert meer</l>
<l>Altoes volghen spriesters leer;</l>
<l>Want hoir woerden die sijn claer:</l>
<l>Tscrift bewijstet openbaer.</l>
<l>Al sijn hoer wercken som onreen</l>
<l n="200">Ende mit sonden veel ghemeen,</l>
<l>Daer en suldi u niet houden an;</l>
<l>Want sy en sijn mer knecht daer van.</l>
<l>Al trecken die knechten buten passen,</l>
<l>Nochtan moet hoer saet wel wassen.</l>
<l n="205">Al saeytmen uut enen arghen korve,</l>
<l>Twaer quaet dat dat saet bedorve;</l>
<l>Want sint dat die vierde strenge quam,</l>
<l>Sint is tghelove worden soe lam,</l>
<l>Dat wijt mit rouwen moghen vertellen.</l>
<l n="210">Mer willen wy scouwen den pat der hellen,</l>
<l>Soe moeten wy loven die woerden Goods</l>
<l>Ende ontsien der heiligher kerken altoes.</l>
<l>Al is dese vierde strenc gheleghen,</l>
<l>Men machen berghent liken tieghen</l>
<l n="215">Dan Lucifer: den hoort hi toe,</l>
<l>Ende wil u segghen alse hoe.</l>
<l>Waer drie strenghen tsamen horen,</l>
<l>Die vierde is meer dan halff verloren,</l>
<l><pb n="114"/>Al woudmer cost an legghen voert;</l>
<l n="220">Want der heiligher kerken oert</l>
<l>Die heeft drie namen, als ic u seyde,</l>
<l>Die vierde vergaet hoer al te leyde;</l>
<l>Want wy dwasen daer op micken</l>
<l>Ende dwalen mede in menighen sticken,</l>
<l n="225">Dat onser zielen is een anxt.</l>
<l>Ic waen hi zeer oneffen danst,</l>
<l>Die verre buten maten sprinct.</l>
<l>Soe wye hem selven niet en dwinct,</l>
<l>Die dwaelt al buten maten oerde.</l>
<l n="230">Elcman volghe sijns priesters woorde,</l>
<l>Ende dwing hem selven totter doecht,</l>
<l>Int leste wort hire by verhoecht</l>
<l>Ende van sonden oec ontladen.</l>
<l>Want Willem wil u dbeste raden,</l>
<l n="235">Die van Hildegaersberch is gheboren:</l>
<l>Dat sijn die woorden Goeds te horen,</l>
<l>Ende mit begheert daer na te leven,</l>
<l>Soe worden die zonden eerst vergheven.</l>
</body>
</text>
<text>
<body><head type="comment">LIX. <hi rend="italic">Vander dwalinghe. </hi></head>
<l>                Wie dat buten pade gaet,</l>
<l>Hi keer te tyde, dats mijn raet,</l>
<l>Eer hi yet te verre dwaelt;</l>
<l>Wantmen node weder haelt</l>
<l n="5">Die dicke wandelt buten spoer.</l>
<l>Des ghelijcke vyel hier te voer</l>
<l>Van enen man, ghinc buten pade</l>
<l>Menichwerff, vroech ende spade,</l>
<l>Ende altoes deedmen wederhalen.</l>
<l n="10">Daer na ghinc hi soe dicke dwalen,</l>
<l>Dat sijn vrienden worden moede</l>
<l>Ende lieten ganghen sonder hoede,</l>
<l>Ende nyemant en volchden, cleen noch groot:</l>
<l>Doe bleeff hi in ellende doot.</l>
<l n="15">Hier om soe peynst, al daer ghi moecht,</l>
<l>Ghi, jonghe domme, in uwer joecht,</l>
<l>Dat ghi doet uwer vrienden raet.</l>
<l>Eer ghi buter pade gaet,</l>
<l>Soe neemt exempel, als ic u seyde,</l>
<l n="20">Byden man, die op die heyde</l>
<l>Soe verre dwaelde in vreemden hoecken,</l>
<l>Dat hem nyemant en pijnde te zoecken.</l>
<l>Soe wye een vuylen pat gaet neder,</l>
<l>Ende keer hi dan ten halven weder,</l>
<l n="25">Hi en dwaelt niet al na mijn verstaen;</l>
<l>Mar wil hi altoes nedergaen,</l>
<l>So mocht hi wel te spade rysen.</l>
<l>Daer is die ghene voor te prysen</l>
<l>Die ten halven wederkeert.</l>
<l n="30">Al haddi een quaden wech gheleert,</l>
<l>Comt hi weder daer hi was,</l>
<l>Hi is bet ontfaen, sijt seker das,</l>
<l>Van sinen vrienden tsulker stede,</l>
<l>Dan men sijn ghelijcke dede,</l>
<l n="35">Die buten lande nye en waren.</l>
<l>Nochtan rade ic sonder sparen,</l>
<l>Datter nyemant op en tyde,</l>
<l>Hy en sie die weech an elken zyde,</l>
<l>Eer hi gae, dat donct my goet;</l>
<l n="40">Want die doot comt onverhoet,</l>
<l>Eermen te weghe raken can.</l>
<l>Hier om soe rade ic elken man,</l>
<l>Dat hi hem wacht van sulken spele,</l>
<l>Want daer dwaelter nu soe vele,</l>
<l n="45">Dattet niet en is te tellen,</l>
<l>Elkerlijc mit sijn ghesellen,</l>
<l>Die hem liever quaetheit prysen</l>
<l>Dan totten rechten weghe wisen:</l>
<l>Aldus wandelen sy vaste voert.</l>
<l n="50">Hi donct mi sot ende zeer verdoort,</l>
<l>Die den rechten wech wel kent</l>
<l>Ende verre buten pade ment.</l>
<l>Al sneefde hi daer by, ten waer gheen wonder.</l>
<l>Di bispel seg ic byden sonder,</l>
<l n="55">Die weetet meest te voren wel</l>
<l>Wat hi doen off laten sel</l>
<l>Tot sijnre zielen oirbaer;</l>
<l>Nochtan dwaelt hi menich jaer</l>
<l>Ende hout sijn ziel in anxten groot;</l>
<l n="60">Want bleven hi inden sonden doot,</l>
<l>Soe mocht hi wel te spade comen.</l>
<l>Nader schade raet ghenomen</l>
<l><pb n="115"/>Dat is dicwijl cost verloren.</l>
<l>Al setmen noch soe vaste schoren</l>
<l n="65">Onder een boom, die leit ghevallen,</l>
<l>Ten can hem niet ghehelpen mit allen.</l>
<l>Mar hadmense te tyde daer onder gedaen,</l>
<l>Hy waer wel lichte bleven staen.</l>
<l>Dits oeck den sonder wel ghelijcke,</l>
<l n="70">Die wijl hi levet op eertrijcke,</l>
<l>Wil hi dan te biechte gaen</l>
<l>Van sinen sonden, ende ontfaen</l>
<l>Penitencie, die hy dede,</l>
<l>Hy blever wel behouden mede,</l>
<l n="75">Al had hi oeck een deel ghedwaelt.</l>
<l>Die te tyde sijn scout betaelt,</l>
<l>Men mach daer liever mede lyden,</l>
<l>Dan die emmer tot ghenen tyden</l>
<l>Sijnre schout en wil belyen:</l>
<l n="80">Hi sel spade hem selven vryen,</l>
<l>Die gaerne borch ende node ghelt.</l>
<l>                Tot enen tyde soe ghevelt,</l>
<l>Dat een man was schuldich vele,</l>
<l>Ende hi verstontett al in spele</l>
<l n="85">Watmen maende, cleen off groot.</l>
<l>Int leste wort hi alsoe bloot</l>
<l>Van goede, oec watmen an hem sochte,</l>
<l>Dat hi nyemant wel en mochte</l>
<l>Yet betalen, groot off cleyn;</l>
<l n="90">Doe bleef hi inde schande alleen,</l>
<l>Hine mochte nerghent mit eren gaen.</l>
<l>Des ghelike moechdi verstaen,</l>
<l>Hi slacht een deel naden sondaer,</l>
<l>Die emmer borcht ten anderen jaer</l>
<l n="95">Ende niet en comt te gheenre betaelge.</l>
<l>Int leste speelt hi dan ter faelge,</l>
<l>Dat hi sterft in sinen sonden,</l>
<l>Soe wort hi lancsam wel ontbonden;</l>
<l>Want hi is uter tijt gheset,</l>
<l n="100">Hien mach hem niet verhalen bet.</l>
<l>Mocht een sondaer wederkeren,</l>
<l>Hy en scheide niet van onsen heren</l>
<l>Om al dat goet datmen hem gave.</l>
<l>Keyser, coninghen, hertoghe, grave,</l>
<l n="105">Dat heren sijn in deser tijt,</l>
<l>Hadder yemant voer verlijt</l>
<l>Thien pondt, die hi schuldich waer,</l>
<l>Teenre tijt te brenghen daer,</l>
<l>Op dat hire twintich by verlore,</l>
<l n="110">Hi ghinghe liever een dach te voren</l>
<l>Dan hi quame een uer te laet;</l>
<l>Want nader schade valt crancken raet.</l>
<l>Daer om laet ons betalen dan</l>
<l>Den ghenen, die wel beyden can,</l>
<l n="115">Opdat wy comen tenighen tyden.</l>
<l>Men vinter gheen die mit ons lyden</l>
<l>Hier op aertrijck als hi doet</l>
<l>Nochtan sijn wi soe verwoet,</l>
<l>Wy borghen vast ten lesten daghe,</l>
<l n="120">Entan comt hi mit sijnre claghe,</l>
<l>Die bitter doot die ons versnelt,</l>
<l>Ende haelt dan pande mit ghewelt.</l>
<l>Hier om soe radic elken mensche,</l>
<l>Al mocht hi leven na sijn wensche,</l>
<l n="125">Dat hi hem te tyde wederkeer;</l>
<l>Want God die mint den sondaer meer,</l>
<l>Als hi te biechte is ghecomen</l>
<l>Ende penitencie heeft ghenomen,</l>
<l>Wil hi voert in boeten staen,</l>
<l n="130">Dan off hi nye en hadde misdaen.</l>
<l>Des wil ic u toghen een ghelijc:</l>
<l>Waer een man van havenrijc,</l>
<l>Ende haddi dan twee scone kinder,</l>
<l>Ende hem dan teen een deel te hinder,</l>
<l n="135">Dattet wiltheit toghe te hande</l>
<l>Ende wanderde verre buten lande,</l>
<l>Dat nyemant en wiste waer hi bleve,</l>
<l>Soe souden nichten ende neven</l>
<l>Entie vader sijn bedroeft;</l>
<l n="140">Mar alst hem dan alsoe beproeft,</l>
<l>Dattet boosheit achterlaet</l>
<l>Ende weder totten vader gaet,</l>
<l>Ende betert dattet heeft misdaen,</l>
<l>Die vader salt dan bet ontfaen</l>
<l n="145">Dan oft des nye en hadde begonnen,</l>
<l>Ende hi selt qualic laten connen,</l>
<l>Hy en sal hem meerre vrienscap toghen</l>
<l>Dan oft altoes voer sijn oghen</l>
<l>Byden vader bleven waer.</l>
<l n="150">Des viel Cortois al openbaer,</l>
<l><pb n="116"/>Die verre in dwalen was ghecomen</l>
<l>Ende keerde weder tsinen vromen.</l>
<l>Dus sel elcman wederkeren</l>
<l>Tsinen vader, ende leren</l>
<l n="155">Wel te doen in sinen daghen,</l>
<l>Soe moghen wy Gode wel behaghen.</l>
<l>Dat wil u Willem voer dbeste raden</l>
<l>Van Hildegaersberch, so wordi ontladen</l>
<l>Van last, die u soe sere beswaert,</l>
<l n="160">Als ghi des vaders hulde gaert.</l>
</body>
</text>
<text>
<body><head type="comment">LX. <hi rend="italic">Dit is van scheyden. </hi></head>
<lg><l>Ic heb op scheyden horen spreken,</l>
<l>Dattet vroechde mochte breken</l>
<l>                Onder tfolc, verre off naer,</l>
<l>Die uut dier nature beke</l>
<l n="5">Mit ghenoechten souden leken,</l>
<l>                En dede der argher nyders schaer,</l>
<l>Die menichwerve binnen der weken</l>
<l>Goet gheselscap doen versteken,</l>
<l>                Die liever bleven tsamen daer,</l>
<l n="10">Al moeten si scheiden ane vaer.</l>
</lg>
<lg><l>Scheyden mach in dier naturen</l>
<l>Menich blyscap doen teschuren,</l>
<l>                Die van minnen comt beneven,</l>
<l>Ende ghift der herten een beruren,</l>
<l n="15">Dat sy wil varen ende schuren</l>
<l>                Al daer hoer minne is of ghebleven.</l>
<l>Al brenctet scheiden groot besuren,</l>
<l>Die tscheyden mach te tyde gheburen</l>
<l>                Van des men moet in vresen leven,</l>
<l n="20">                Aldaer macht scheiden vroechde gheven.</l>
</lg>
<lg><l>Daert tscheyden lieve scheiden doet,</l>
<l>Daer wortet scheyden zere ontsoet,</l>
<l>                Die wijl dat ryset die natuer.</l>
<l>Mar als die joecht gaet onder die voet,</l>
<l n="25">Ende doude comt, alst wesen moet,</l>
<l>                Die brengt mit hoer een scheyden zuer,</l>
<l>Des mach elcman wesen vroet:</l>
<l>Hoe nauwe men voer tscheyden hoet,</l>
<l>                Daer en helpt plate noch hoghe muer:</l>
<l n="30">                Scheyden wort ons naeghebuyr.</l>
</lg>
<lg><l>Scheyden is een edel woort;</l>
<l>Waermen scheiden node hoert,</l>
<l>                Daer is blyscap inder weyden,</l>
<l>Diemen soude gaerne voert</l>
<l n="35">Houden staende al onghestoert,</l>
<l>                Mocht natuer al daer toe reyden.</l>
<l>Nenet is een dom accort,</l>
<l>Si helden vele ant lagher boort,</l>
<l>                Die hier op hopen ende ontbeyden,</l>
<l n="40">                Want elck beghinsel heeft een scheiden.</l>
</lg>
<lg><l>Die hem op scheiden wel versint,</l>
<l>Die en dar scheiden laken twint:</l>
<l>                Dat mach ic mitter waerheit bewisen:</l>
<l>Hoe hoghe vroechde men hier bekint,</l>
<l n="45">Aldaer men gheselscap mede beghint,</l>
<l>                Ghenoecht en cans niet langhe spisen,</l>
<l>Want wes men veel te gader vint,</l>
<l>Dat wort int lest wel onghemint.</l>
<l>                Natuer moet dalen ende rysen,</l>
<l n="50">                Hier om selmen tscheiden prisen.</l>
</lg>
<lg><l>Want scheiden dat moet emmer wesen:</l>
<l>Daer en was nye dinc ter werlt gheresen</l>
<l>                Dat mochte sijn van scheyden vry.</l>
<l>Hy smaect een froyt van zuren besen,</l>
<l n="55">Die tscheyden proeven moet in desen</l>
<l>                Aldaer gherechte minne sy;</l>
<l>Mar wye van scheyden wil ghenesen,</l>
<l>Die sel een froyt der doechden lesen,</l>
<l>                Dat ewich duert, al sonder sy,</l>
<l n="60">                Al daer en comt gheen scheyden by.</l>
</lg>
<lg><l>Al smaect die mensch alhier den doot,</l>
<l>Het blijft een scheyden sonder noot,</l>
<l>                Sijn wy van sonden onbemet.</l>
<l><pb n="117"/>Een boom, daer goede vrucht uut sproot,</l>
<l n="65">Dien houtmen sonder wederstoet</l>
<l>                Na vermoghen veel te bet.</l>
<l>Wye hem bekent van doechden bloot,</l>
<l>Tscheyden brinct hem vrese groot,</l>
<l>                Als hi ter waghe wert gheset,</l>
<l n="70">                Al daermen rechte mate met.</l>
</lg>
<lg><l>Natuer die wort den scheiden hat,</l>
<l>Nochtan is scheyden edel schat,</l>
<l>                Selmen mit reden gaen te gronde.</l>
<l>Hoe hoghe ghenoechte men ye besat</l>
<l n="75">Inder werlt, dit off dat,</l>
<l>                Op dat natuer niet stil en stonde,</l>
<l>Sy en ghinghen voort den rechten pat,</l>
<l>Men souts int eynde worden mat,</l>
<l>                Op datmen ander ghenoechten vonde,</l>
<l n="80">                Des ghift natuer gherechte oerkonde.</l>
</lg>
<lg><l>Scheyden hoor ic zeer verwaten,</l>
<l>Want scheyden doet ons afterlaten</l>
<l>                Des men node wil ontbaren.</l>
<l>Wye hem hier te scheyden saten,</l>
<l n="85">Wel te tyde selt hem baten;</l>
<l>                Want als God wil, soe moeten wy varen</l>
<l>Elkerlijc in sinen straten.</l>
<l>Hout den wech van karitaten,</l>
<l>                Soe sal u God al sonder sparen</l>
<l n="90">                Voor tzwaerste scheyden wel bewaren.</l>
</lg>

</body>
</text>
    <text>
        <body>
<head type="comment">LXI. <hi rend="italic">Van ghilden. </hi></head>
<l>                Wie dat dichten wil hantieren,</l>
<l>Die moet menich dinc visieren,</l>
<l>Des ander luden ledich staen;</l>
<l>Want sijn natuer is soe ghedaen,</l>
<l n="5">Dat hijs qualiken can vertyen.</l>
<l>Des heb ic Spieghel horen lyen,</l>
<l>Die menighe wijsheit binnen heeft,</l>
<l>Ende elken dichter leringhe gheeft</l>
<l>Wat hem mit rechte toebehoert.</l>
<l n="10">Can hi der scrifturen woort</l>
<l>Nader waerheit wel versinnen,</l>
<l>Soe mach hi aert van dichten kinnen;</l>
<l>Mar wye die scriften niet en can,</l>
<l>Ende ymmer dichten wil nochtan,</l>
<l n="15">Als ic dickent hebbe ghedaen,</l>
<l>Die is mit anxten zeer bevaen;</l>
<l>Want hi ducht voer die scrifture,</l>
<l>Maect hijs niet goet ende pure,</l>
<l>Dattie scrifture begripen sel:</l>
<l n="20">Dat is sijn anxt, dat wetic wel,</l>
<l>Want ic hebs een deel ghesmaect,</l>
<l>Wye sonder scrift een dichte maect,</l>
<l>Dat hi moet mit anxte zwaer</l>
<l>Dickent peynsen hier entaer;</l>
<l n="25">Want die cleergie is soe subtijl:</l>
<l>Daer ic om peynse langhe wijl,</l>
<l>Dat vinden sy varinc inder scrift:</l>
<l>Dit doet dat ic mit anxten dicht.</l>
<l>Anxte die heeft my veel becoort,</l>
<l n="30">Als ic dichte off brenghe voort</l>
<l>Enigherhande hoghe sake,</l>
<l>Ende wantter nyemant buten lake</l>
<l>Nu ter werlt wort ghevonden.</l>
<l>Soe wil ic u in corter stonden</l>
<l n="35">Een materi noch ontbinden</l>
<l>Ende mit reden dat bevinden,</l>
<l>Waer om ghilden sijn visiert</l>
<l>Ende inder werlt gheordineert.</l>
<l>Dair is ons meest beteykent mede</l>
<l n="40">Minne ende eendrachtichede;</l>
<l>Want doe God selve gheboren wert,</l>
<l>Die wel bekende smenschen hert</l>
<l>Ende al sijn wesen te gronde,</l>
<l>Tot diere wijl ende stonde</l>
<l n="45">Doe verblyden hem die ghoene,</l>
<l>Die loofden an die Goods zone</l>
<l>Ende Maria, die Goeds moeder.</l>
<l>Sy deden suster ende broeder</l>
<l>Ende al hoer vrienden tot hem comen,</l>
<l n="50">Als sy die mare hadde vernomen,</l>
<l>Dat hi gheboren was, die meest,</l>
<l>Ende dreven blyscap ende feest</l>
<l><pb n="118"/>In een convent mit horen vrienden,</l>
<l>Die sonder twifel Gode mienden;</l>
<l n="55">Want si kenden dat voerwaer,</l>
<l>Dat hi was comen openbaer,</l>
<l>Die maken wilde eendracht</l>
<l>Die vader entes menschen slacht,</l>
<l>Daer contraer tusschen was</l>
<l n="60">Langhe tijt, sijt zeker das;</l>
<l>Want men seitet ons voer waer,</l>
<l>Dat LII<hi rend='sup'>C</hi> jaer</l>
<l>Voer ter hellen jonc ende out</l>
<l>Overmits Adams schout,</l>
<l n="65">Dat hi betaelde mildelike,</l>
<l>Die Goods zoen van hemelrijcke,</l>
<l>Als ghi dickent hebt ghehoert.</l>
<l>Hier om soudwy alle voert</l>
<l>Eendrachtich bliven ende doen</l>
<l n="70">Dat hi ons leerde, die kempe coen,</l>
<l>Die voer ons allen zeghe vacht.</l>
<l>Ende wye hem opter selver nacht</l>
<l>Verblyden, doe hi wert gheboren,</l>
<l>Als ic u seyde hier te voren,</l>
<l n="75">Die bleven altoes na dien</l>
<l>Eendrachtich ende wel op yen,</l>
<l>Ende versaemden tsulken tyden,</l>
<l>Dat sy malcander wilden verbliden,</l>
<l>Ende horen off daer yemant waer</l>
<l n="80">Die twifelde off hadde vaer,</l>
<l>Dat sy hem dat ontgheven wouden</l>
<l>Ende in gherechte love houden.</l>
<l>Aldus heb ic den sin vernomen,</l>
<l>Dat hier uut sijn die ghilden ghecomen,</l>
<l n="85">Datmen der feesten dencken sal,</l>
<l>Die sy dreven over al</l>
<l>In die werlt, voert ende weder,</l>
<l>Doe die Goods soon was comen neder.</l>
<l>Nu moechdi wel vraghen voert,</l>
<l n="90">Hoe sy niet al by Christus boort</l>
<l>En sijn gheset off daer omtrent?</l>
<l>Die hem op reden yet bekent,</l>
<l>Die willic dies wel maken vroet.</l>
<l>God, die anden cruce stoet,</l>
<l n="95">Die heefter veel mit hem vercoren,</l>
<l>Die om tghelove hier te voren</l>
<l>Vromelyken mit hem streden,</l>
<l>Die sijn noch tot menighen steden</l>
<l>In die heilighe kercke verheven.</l>
<l n="100">Die gheen die doe ghelovich bleven</l>
<l>Die stichten kercken ende outaer,</l>
<l>Ende maecten ghilden, die daer naer</l>
<l>Dese outaren hilden staen</l>
<l>Ende in eren voerwaert gaen,</l>
<l n="105">Alsmen huden sdaechs mach scouwen:</l>
<l>Sulc om die eer van onser Vrouwen,</l>
<l>Die den Gods soon ter werlt droech,</l>
<l>Die voer ons allen dede ghenoech</l>
<l>Sinen vader vander schout,</l>
<l n="110">Die hi ons maende menichfout;</l>
<l>Sulc om die eer van sinte Stephaen,</l>
<l>Die deerste pine wort ghedaen</l>
<l>Om tghelove na Christus tyden.</l>
<l>Daer nae mosten die ander striden,</l>
<l n="115">Sinte Pieter, sinte Johan,</l>
<l>Entaer nae menich heilich man,</l>
<l>Die ic niet al en weet te noemen</l>
<l>Nader scriften wel volcomen:</l>
<l>Sinte Nicolaes, sinte Loy,</l>
<l n="120">Die alle gader mit vernoy</l>
<l>Vander werlt worden ghebrocht.</l>
<l>Had ic hoir alre naem bedocht,</l>
<l>Alsmen inder scriften mach sien,</l>
<l>So mocht ic u der waerheit ghien,</l>
<l n="125">Wye tghelove setten voort</l>
<l>Ende openbaerden Christus woort</l>
<l>Menichwerven mit sermoen,</l>
<l>Stouteliken als die coen;</l>
<l>Want God die hadse selff verlicht,</l>
<l n="130">Ende nae hem inder werlt ghesticht</l>
<l>Ghilden, daermen by sel dencken,</l>
<l>Hoe sy hem mit pinen lieten schencken,</l>
<l>Dese daer ic off hebbe gheseit,</l>
<l>Niet om enighe ghiericheit,</l>
<l n="135">Diemen daer in hebben sel;</l>
<l>Mer broederscap ende gheen dinc el</l>
<l>Soe sellen sy malc mit anderen houden,</l>
<l>Ende alle contrari neder vouden,</l>
<l>Die in ghilden sijn te gader,</l>
<l n="140">Recht off sy van enen vader,</l>
<l>Van eenre moeder ghecomen waren.</l>
<l>Men sal daer gheen dinc openbaren,</l>
<l>Daer off comen mocht contraer:</l>
<l>Hier om houtmense alle jaer</l>
<l n="145">In Goods eeren teenre tijt,</l>
<l>Off daer yemant hat off nijt</l>
<l>Inden ghilde op anderen droeghe,</l>
<l>Datmen tsette in goeder voeghe</l>
<l><pb n="119"/>Mitten vroetsten vanden ghilde,</l>
<l n="150">Die hem des bewinden wilde,</l>
<l>Dat hijt holpe liggen neder</l>
<l>Ende nemmer op te halen weder,</l>
<l>Mar eendrachticheit vernuwen</l>
<l>Ende anders arghe zaken schuwen,</l>
<l n="155">Daer off comen mocht onminne,</l>
<l>Die hoerter toe, als icket kinne,</l>
<l>Daermen broederscap sel pleghen;</l>
<l>Want tis inder scrift gheleghen.</l>
<l>Om datmen wil dat dit gheschie,</l>
<l n="160">Soe neemtmen vanden vroetsten drie,</l>
<l>Die dat ghilde een jaer regieren</l>
<l>Ende alle doecht daer in hantieren,</l>
<l>Op dat sy eendrachtich moghen bliven</l>
<l>Ende in rusten sonder kiven,</l>
<l n="165">Bet dan off sy al te samen</l>
<l>Souden raden elc by namen;</l>
<l>Want waer vergadert menich sin,</l>
<l>Daer is veel contrari in;</l>
<l>Want elcman denctet sine goet,</l>
<l n="170">Al waer hi weder wijs noch vroet.</l>
<l>Hier om isser drie gheset,</l>
<l>Dat sijt sullen raden bet</l>
<l>Ende regieren mit bescheiden,</l>
<l>Dan offer elc tsijn toe seyde;</l>
<l n="175">Ende alser drie dus is ghecoren,</l>
<l>Ende sy enen eet hebben ghesworen</l>
<l>Elkerlijc by onsen Heren,</l>
<l>Dat sijt tghilde sullen eren,</l>
<l>Soe souder die ander hoefden an:</l>
<l n="180">Hier om hietmense ouderman,</l>
<l>Entes ghilden goet sel an hem staen.</l>
<l>Als sy den dienst hebben ontfaen</l>
<l>Byden eede, die sy daer toe doen,</l>
<l>Sullen sy regieren dat sysoen,</l>
<l n="185">Soe dattet Gode sy bequame,</l>
<l>Oeck mede des ghilden vrame.</l>
<l>Nyemant en sal daer op mecken</l>
<l>Des ghilden goet an hem te trecken</l>
<l>Vorder dan hem toebehoert,</l>
<l n="190">Hy en wilt in eren setten voert,</l>
<l>Soe dat den oudermans ghenoecht,</l>
<l>Die uten ghilde sijn ghevoecht,</l>
<l>Dat sire vroet ghenoech toe sijn.</l>
<l>Nu weet ghi al die wille mijn</l>
<l n="195">Van deser saeck, als ic voersinne;</l>
<l>Mar Willem begheert op rechte minne,</l>
<l>Die van Hildegaersberch is boren,</l>
<l>Op al die gheen diet sullen horen,</l>
<l>Dat sy altoes nae hoerre macht</l>
<l n="200">Houden minne ende eendracht;</l>
<l>Want daer uut comt alle doecht,</l>
<l>Als ghi an dit bispel horen moecht,</l>
<l>Dat ic nu hebbe overlesen:</l>
<l>Hiermede laet ic mine tale wesen.</l>
</body>
</text>
<text>
<body><head type="comment">LXII. <hi rend="italic">Van rechtighen rechters. </hi></head>
<lg><l>Als die winter hene vaert,</l>
<l>                Entie somer comt an hant,</l>
<l>Ende werct uter naturen aert,</l>
<l>                Soe slyter menich sorghen bant.</l>
<l n="5">                Vroechde wert dan wel becant,</l>
<l>Wanneer die somer hem verclaert,</l>
<l>                Dat doet, hi brengt een duer ghewant</l>
<l>Mit menigher chierheit onghespaert.</l>
</lg>
<lg><l>Opten velde ende int wout</l>
<l n="10">                Soe verfroyt hijt over al;</l>
<l>Die voghelen singhen, jonc ende out,</l>
<l>                Opten berch ende inden dal;</l>
<l>                Hoeneer dat comt der Meyen scal,</l>
<l>Soe driven si vroechde menichfout</l>
<l n="15">                Mit luder stemmen sonder ghetal,</l>
<l>Elck verghet die winter cout.</l>
</lg>
<lg><l>Ghiericheit die is nu soe stranck,</l>
<l>                Al wildic al die Meye prisen</l>
<l>Entaer toe al der voghelen sanc;</l>
<l n="20">Tghelt soud nochtan boven rysen.</l>
<l>                Ic hoorde segghen enen wisen</l>
<l>Inder waerheit, sonder wanck:</l>
<l><pb n="120"/>                Wye den penninc mit groten prisen</l>
<l>Gheven mach, die heeft den danck</l>
</lg>
<lg><l n="25">Vanden heren ende loff,</l>
<l>                Die hier voermaels minden eer.</l>
<l>Soe dat si wort van machte groff.</l>
<l>                Nu achtmeer langher min noch meer;</l>
<l>                Die penninc ist waert voer elken heer,</l>
<l n="30">Eer die wort ghedreven off,</l>
<l>                Dat sy moet varen sonder keer</l>
<l>Mit rouwe uut der heren hoff.</l>
</lg>
<lg><l>Dat is den armen zwaer te horen,</l>
<l>                Datmen den penninc soe sere mint,</l>
<l n="35">Wanttet ghelt gheeftet hem verloren,</l>
<l>                Wat recht dat hi hem onderwint;</l>
<l>                Nochtan sijn sy int herte blint,</l>
<l>Die om myede recht versmoren,</l>
<l>                Want Jhesus Christus, Marien kint,</l>
<l n="40">Die heeftet boven al vercoren.</l>
</lg>
<lg><l>Ende hi heeft elcman bevolen,</l>
<l>                Dat hy dat recht alhier bewaert.</l>
<l>Dat hi sal rechten byder stolen</l>
<l>                Ende van nyemant sijn vervaert.</l>
<l n="45">                Die dan sijn recht al hier beswaert</l>
<l>Om anxt, om lieve, donct my dolen,</l>
<l>                Off enigherhande myede gaert;</l>
<l>Want Gode en blijft gheen dinck verholen.</l>
</lg>
<lg><l>Om anxt, om lieve ende oeck om ghelt</l>
<l n="50">                Soe tret die menighe buten pade,</l>
<l>Ende om nijt, die nye en wort ghevelt,</l>
<l>                Sint Lucifer die hoochste grade</l>
<l>                Rumen most om sijn misdade,</l>
<l>Ende menich mit hem onghetelt,</l>
<l n="55">                Die nymmermeer en crighen ghenade,</l>
<l>Want sy mit hoveerde sijn verzelt.</l>
</lg>
<lg><l>Hoveerde was die eerste quale,</l>
<l>                Die yeghens Gode wort ghedaen,</l>
<l>Daer Lucifer die hoochste zale</l>
<l n="60">                Om rumen moste sonder waen.</l>
<l>                Hier om sel ewelijcken staen</l>
<l>Hoveerde, nijt, dat wetic wale;</l>
<l>                Want sy en mach nymmermeer vergaen</l>
<l>Die wijl wy sijn in desen dale.</l>
</lg>
<lg><l n="65">Die nu ter werlt rechters hieten</l>
<l>                Die worden Lucifers gheselle;</l>
<l>Wanneer dat sy hem recht vermeten;</l>
<l>                Doen sy onrecht, als ic u telle.</l>
<l>                So volghen sy den pat der hellen,</l>
<l n="70">Dat moghen si te voren weten,</l>
<l>                Ende dwalen vander hogher celle,</l>
<l>Al daer die rechter is gheseten,</l>
</lg>
<lg><l>Die elken man ghelike recht,</l>
<l>                Daert niet om myede en is te doene.</l>
<l n="75">Is hi ridder ofte knecht,</l>
<l>                Hi en kiest daer ghien baroene;</l>
<l>                Die werken maken daer die zoene,</l>
<l>Want hi kent die waerheit slecht.</l>
<l>                Daer mach die mate wesen coene,</l>
<l n="80">Die men hier om myede verplecht.</l>
</lg>
<lg><l>Myede is hem onbequaem,</l>
<l>                Want hi heeft rijcheit boven al;</l>
<l>Oeck voert hi self den hoochsten naem,</l>
<l>                Dye ye ghewart off wesen sal;</l>
<l n="85">                Oeck en hoertmen gheen ghescal,</l>
<l>Dat hi siet op yemants vrame,</l>
<l>                Om anxt, om lieve, dat weet ic wal,</l>
<l>Mar die misdadighe heeft die blame.</l>
</lg>
<lg><l>Hoe soude anxt die macht vercrighen,</l>
<l n="90">                Datse in hem soude openbaren?</l>
<l>Hi is starc, men moet hem nyghen,</l>
<l>                Ende sijn macht sel ewich waren.</l>
<l>                Oeck en vreest hi ghene scharen,</l>
<l>Daer grote heren mede wyghen,</l>
<l n="95">                Want hi mach spreken sonder sparen,</l>
<l>En gheenen man en derf hi zwighen.</l>
</lg>
<lg><l>Oeck soe en sel hi nyemant minnen,</l>
<l>                Daer hi sijn echt off darf verkeren.</l>
<l>Elck moet daer hem selven kinnen,</l>
<l n="100">                Die goede wercken sel hi eren,</l>
<l>                Want hi is boven allen heren,</l>
<l>Sijn macht en can ghen man versinnen.</l>
<l>                Soe wye dat volghet sijnre leren,</l>
<l>Die mach hemelrijc ghewinnen.</l>
</lg>
<lg><l n="105">Soe wye voer hem te rechte coomt,</l>
<l>                Die moet al daer der waerheit ghyen;</l>
<l>Soe wye dat schaet ofte vroemt,</l>
<l>                In hem en mach gheen nijt gheschien;</l>
<l>                Want hi en sel daer nyemant sien,</l>
<l n="110"><pb n="121"/> Die boven hem yet wort ghenoemt.</l>
<l>                Soe wye hier onrecht voirwaert tyen,</l>
<l>Die heeft hem selven eer verdoemt.</l>
</lg>
<lg><l>Hoe soude hi enich dinck benyden,</l>
<l>                Want al sijn wesen is oetmoet?</l>
<l n="115">Hy en sach noyt in ghenen syden</l>
<l>                Enen mensch ter werlt soe goet,</l>
<l>                Die lyken hem in namen stoet</l>
<l>Off boven hem tot enighen tyden.</l>
<l>                Hier om siet wat recht ghi doet,</l>
<l n="120">Alsulken oerdel moeti liden.</l>
</lg>
<lg><l>Nu, ghi rechters, jonc ende out,</l>
<l>                Waer op wildi u myeden laten?</l>
<l>Al brocht ghise daer soe menichfout,</l>
<l>                Sy en comt u daer tot ghenen baten;</l>
<l n="125">                Men volcht daer nader rechter straten.</l>
<l>Men kiester sulver nochte gout;</l>
<l>                Mar wyen hi vint in karitaten,</l>
<l>Die neemt hi selve in sijn behout.</l>
</lg>
<lg><l>Die u bevolen heeft dat zwaert,</l>
<l n="130">                Hi en siet op nyemants danck.</l>
<l>Waer om sydi dan vervaert,</l>
<l>                Als ghi sit op uwen banc?</l>
<l>                Want ghi moet gaen den selven ganck,</l>
<l>Naden rechten, al onghespaert,</l>
<l n="135">                Dat doet, sijn recht is sonder dwanck,</l>
<l>Dat nyemants danck noch myede en gaert.</l>
</lg>
<lg><l>Als ghi om myede recht verkeert,</l>
<l>                Dat is der derder punten yen,</l>
<l>Daer ghi u ziele mede bezeert;</l>
<l n="140">                Nochtan doet ghijt al ghemien.</l>
<l>                Hier op en acht hi groot noch clyen,</l>
<l>Die van nyemant en is verheert,</l>
<l>                Mer an die wercken wil hijt sien,</l>
<l>Die hi selve heeft gheleert.</l>
</lg>
<lg><l n="145">Dat vierde punt dat is die nijt,</l>
<l>                Daer Goods recht om wert versmaet</l>
<l>Mitten menighen inder tijt,</l>
<l>                Om dat hi den ghenen haet</l>
<l>                Die voer hem te rechte staet.</l>
<l n="150">Al daer hi node yeghens strijt,</l>
<l>                Soe soect hi enen nauwen raet,</l>
<l>Aldaer sijn recht mede wert ontwijt.</l>
</lg>
<lg><l>Dit en doet hi niet, diet al wel weet,</l>
<l>                Ende gheen dinck en blijft verborghen,</l>
<l n="155">Ende alle recht na rechten sceet:</l>
<l>                Dair mach onrecht wel voer sorghen;</l>
<l>                Want wy en hebben ghenen morghen,</l>
<l>Die doot die is ons al ghereet:</l>
<l>                Waer op wildi den ghenen torghen,</l>
<l n="160">Die voer u te rechte steet?</l>
</lg>
<lg><l>Dit donct hem groot wonder wesen,</l>
<l>                Die dit bispel heeft visiert,</l>
<l>Hoe ghi des rechters waent ghenesen,</l>
<l>                Die alle recht nae recht hantiert,</l>
<l n="165">                Ende nyet om myede en verghiert,</l>
<l>Als ghi dicwijl hebt horen lesen,</l>
<l>                Noch om nyemants danck en viert,</l>
<l>Hi en recht na recht dien off desen.</l>
</lg>
<lg><l>Tis wel wonder boven wonder,</l>
<l n="170">                Dat ghi dit niet en hebt voer oghen,</l>
<l>Dat God doer u enen swaren vlonder,</l>
<l>                Droech ende pine woude doghen.</l>
<l>                Hoe mach u herte dus verdroghen,</l>
<l>Dat ghi elkerlijck bysonder</l>
<l n="175">                Om miede tonrecht wilt verhoghen,</l>
<l>Ende recht wilt helpen duwen onder?</l>
</lg>
<lg><l>Want ghi moet sterven ende varen,</l>
<l>                Ende des en wert u gheen verdrach,</l>
<l>Bedenct u wel in allen scharen:</l>
<l n="180">Is yemant quijt in dit ghelach,</l>
<l>                Wanneer dat comt die lesten dach,</l>
<l>Soe moet die waerheit openbaren,</l>
<l>                Want die gheen diet al vermach,</l>
<l>Die en wil sijn recht dan niet beswaren.</l>
</lg>
<lg><l n="185">Nu siet, ghi rechters allegader,</l>
<l>                Di bispel heeft u Willem ghedicht.</l>
<l>Uwer gheen en wese verrader,</l>
<l>                Soe moechdi cryghen ewich licht</l>
<l>                Ende bescouwen Goods aensicht,</l>
<l n="190">Die van nyemant en is versmader;</l>
<l>                Soe vlyen van u die bose wycht,</l>
<l>Als ghi coemt voerden hemelschen vader.</l>
</lg>

</body>
</text>
    <text>
        <body>
<head type="comment"><pb n="122"/> LXIII. <hi rend="italic">Hoe deerste partyen in Hollant quamen. </hi></head>
<l>                Groot wonder mochten si nu vertellen,</l>
<l>Die hier te voren jonghe ghesellen</l>
<l>Waren by des graven tyden,</l>
<l>Daer God die ziel of moet verbliden,</l>
<l n="5">Die in Henegouwen starff;</l>
<l>Want hi mit wijsheit zere verwarff,</l>
<l>Dat alle sijn volc was wel in vreden,</l>
<l>Beyde opt lant ende in die steden:</l>
<l>Twas eendrachtich waermen quam.</l>
<l n="10">Doe hem God sijn leven nam,</l>
<l>Den edelen grave van Hollant,</l>
<l>Die verre ende nae was wel becant,</l>
<l>Beyde in doechde ende in eren,</l>
<l>Doe ghinct haestelic verkeren,</l>
<l n="15">Als hi wel selve screeff;</l>
<l>Want sijn soen, die nae hem bleeff,</l>
<l>Die leefde zeer in overmoede;</l>
<l>Dat dede, hi was van hoghen bloede</l>
<l>Van beyden syden uut gheboren,</l>
<l n="20">Die helt sijn volck al hier te voren</l>
<l>Utermaten zeer in dwanghe.</l>
<l>Na deser tijt en wast niet lange</l>
<l>Hi en bleeff optie Vreesen doot,</l>
<l>Daer an gheschiede yammer groot,</l>
<l n="25">Want alle sijn volc liet hi in rouwen.</l>
<l>Doe quam dit lant an eenre vrouwen,</l>
<l>Dat was des keysers wijff van Romen.</l>
<l>Waer mochtmen enich hogher noemen</l>
<l>In kerstenhede dan skeysers wijff?</l>
<l n="30">Nu quam in Hollant menich kijff,</l>
<l>Sint dese vrouwe was ontfaen.</l>
<l>Dat machmen menich sins verstaen,</l>
<l>Doch weetmen wel die rechtichede,</l>
<l>Buten slants ende binnen mede,</l>
<l n="35">Wildment mercken by ghelyke.</l>
<l>Die keyser vanden Roomschen rijcke</l>
<l>Daer hadde dese vrouwe kinder by,</l>
<l>Die machtich waren ende vry.</l>
<l>Hertoghe Willem maectse heer</l>
<l n="40">In Hollant, ende dede hem eer,</l>
<l>Want sy en mochtet nerghen bet bestaden.</l>
<l>Daer nae wortet hoer gheraden,</l>
<l>Dat sijt selve wilde behouden;</l>
<l>Nu moechdi mercken by wat schouden</l>
<l n="45">Dattet volck begonste te scheiden:</l>
<l>Dat dede die strijt twisken hem beyden,</l>
<l>Als ghi hier nae wel moecht verzinnen.</l>
<l>Int eerste huldemen der keyserinnen,</l>
<l>Daer nae den hertoghe horen zoen,</l>
<l n="50">Die veel eeren was ghewoen,</l>
<l>Die wile sijn daghen waren goet:</l>
<l>God stercke noch dat edel bloet!</l>
<l>Dat bid ic hem mit ynnicheden.</l>
<l>Der vrouwen ziel moet God bevreden,</l>
<l n="55">Die is sint van aertrijcke ghevaren!</l>
<l>Nu willic u allen openbaren</l>
<l>Waer off dat quamen dese partyen.</l>
<l>Die een wilde mitter vrouwen lyen,</l>
<l>Ende dander byden hertoghe bliven:</l>
<l n="60">Dus quam in Hollant dat eerste kiven,</l>
<l>Des ghelijc in Zeelant mede.</l>
<l>Nu en macher helpen zoen noch vrede,</l>
<l>Die een slaet den anderen doot,</l>
<l>Ende sulc die wort van haven bloot</l>
<l n="65">Om deser partyen diemen draecht.</l>
<l>Die een misdoet, die ander claecht,</l>
<l>Dus rusten si cleyn tot allen tyden.</l>
<l>Van deser plaghe an beyden zyden</l>
<l>Is loghen teerste fondament.</l>
<l n="70">Waren wy alle alsoe bekent,</l>
<l>Dat elck die waerheit brochte voert,</l>
<l>Tsoude opt lant ende in die poort</l>
<l>Menighen mensche vromen zeer:</l>
<l>Want loghen die coemt voirden heer,</l>
<l n="75">Daer sy malcanderen mede bederven.</l>
<l>Elck soud gaern te hove verwerven</l>
<l>Tsheren huld ende sinen dienst;</l>
<l>Nochtan waert hem talre sienst,</l>
<l>Dat sy leefden int ghemaet;</l>
<l n="80">Want sulck die comt tot hogher staet,</l>
<l>Dat hi namaels moet besuren.</l>
<l>Dat doetet rat van avonturen</l>
<l>Draeyet om in corter tyden;</l>
<l>Dan sietmen varinc nederglyden</l>
<l n="85">Die daer boven was gheseten:</l>
<l>Dat mach elck mensche weten,</l>
<l>Wouden sijt mercken ende verstaen.</l>
<l>Ende alset rat is ommeghegaen,</l>
<l>So comt die laechste in groter stat,</l>
<l n="90">Entie gheen die boven sat,</l>
<l><pb n="123"/>Dien en doetmen dan gheen ghenaden;</l>
<l>Want si ghedencken ouder daden</l>
<l>Die daer boven sijn gheclommen.</l>
<l>Hier om slachten sy naden dommen,</l>
<l n="95">Dese partyen alle beyde,</l>
<l>Dat si dus zere mit onbescheide</l>
<l>Werken alst hem bueren mach.</l>
<l>Wair hoerde yemant ofte sach</l>
<l>Alsulc wonder alser nu gheschiet,</l>
<l n="100">Sint dat God hem crucen liet?</l>
<l>Want Adam was ons eerste vader,</l>
<l>Ende wy sijn broeders alle gader,</l>
<l>Hier om isset boven maten,</l>
<l>Dat si dus zere malcanderen haten,</l>
<l n="105">Die eendrachtich souden wesen.</l>
<l>Dit waer een wonder off te lesen;</l>
<l>Want dat kint scheyt vander moeder;</l>
<l>Men siet daer stryden twe ghebroeder</l>
<l>Onderlinghe mit partyen.</l>
<l n="110">God die selse noch castyen,</l>
<l>Heb ic anxt, in corten daghen;</l>
<l>Want hi en machs niet langher verdragen</l>
<l>Die boesheit die daer nu regiert;</l>
<l>Want elkerlijc die visiert</l>
<l n="115">Hoe hi den anderen mach bedrieghen.</l>
<l>Dat sel int lest hem selven lieghen:</l>
<l>Want wye weldoet, dien dar niet varen,</l>
<l>Dat hem yemant sal beswaren,</l>
<l>Als die hoechste nederdaelt,</l>
<l n="120">Ende men den laechsten boven haelt</l>
<l>Ander avonturen rat.</l>
<l>Woudmen gaen den rechten pat</l>
<l>Ende peinsen om dat hoghe woort,</l>
<l>Dat totter edelheit behoert,</l>
<l n="125">Soe en mocht dit wonder niet gheschien.</l>
<l>Mar neen! men sal veel liever sien</l>
<l>Die te hove wat weet te bringhen</l>
<l>Dit of dat van nuwen dingen,</l>
<l>Daer die heer wat an mach winnen:</l>
<l n="130">Dat sal die schalke thans versinnen,</l>
<l>Soe dattet niet en blive verholen.</l>
<l>Mer edelheit die laetmen dolen</l>
<l>Achter straten inden slijck,</l>
<l>Recht min noch meer in dier ghelijc,</l>
<l n="135">Ofse nyemant en wilde ontfaen;</l>
<l>Mar die doeren sijn wyde ontdaen</l>
<l>Jeghen den penninc, daer veel off coemt</l>
<l>Die plaghe, die ic nu heb ghenoemt.</l>
<l>Want wye den penninc meest mach gheven,</l>
<l n="140">Die wort te hove thants verheven.</l>
<l>Als dan tghelt beghint te smalen,</l>
<l>Soe sietmer sommighe nederdalen</l>
<l>Vanden hoghen in dat laghe:</l>
<l>Dit moechdi mercken alle daghe:</l>
<l n="145">Hier om soudi sijn eendrachtich.</l>
<l>Grote heren ende machtich,</l>
<l>Als sy verzoenen, so ist ghedaen,</l>
<l>Hier in soe mochti wijsheit verstaen.</l>
<l>Woudijt selve wel bevroeden,</l>
<l n="150">Ghi en soudt malcander niet ontgoeden,</l>
<l>Mar leven in eendrachticheden,</l>
<l>Soe mocht opt lant ende inden steden</l>
<l>Menich mensch hem zeer verbliden,</l>
<l>Ende laten hoverde tallen tyden</l>
<l n="155">Nederdalen onder voet.</l>
<l>Want God, die anden cruce stoet,</l>
<l>Die heeft hoveerde zeer verwaten;</l>
<l>Hier omme mochtment gheerne laten,</l>
<l>Woud elck mensch hem te voren bedencken;</l>
<l n="160">Die nu malcander zere crencken,</l>
<l>Si souden leven in oetmoede.</l>
<l>Ay, God heer, der heren roede,</l>
<l>Die moet hem onnen noch den sin,</l>
<l>Dat elck moet dienen om ghewin</l>
<l n="165">Van hem te crighen diet al vermach!</l>
<l>Soe moghen wy opten lesten dach</l>
<l>Blydelijck van hene varen.</l>
<l>Dit raet u Willem, sonder sparen,</l>
<l>Van Hildegaersberch, wildijt versinnen,</l>
<l n="170">Soe moechdi hemelrijc ghewinnen.</l>
</body>
</text>
<text>
<body><head type="comment">LXIV. <hi rend="italic">Van die achte salicheiden. </hi></head>
<l>                Meesters, die wel dichten conden</l>
<l>Ende wijlneer goede exemplen vonden,</l>
<l>Die worden allesins gheheert:</l>
<l>Nu is die werlt soe verkeert,</l>
<l n="5"><pb n="124"/> Datmen der consten luttic acht;</l>
<l>Want ghiericheit mit hoerre macht</l>
<l>Die heeft die werlt nu beseten.</l>
<l>Die nu nader waerheit meten</l>
<l>Mochten liever swighen stil,</l>
<l n="10">Want elck wil horen sinen wil;</l>
<l>Daerom soe blijft die waerheit verborgen</l>
<l>Ende dichters hert in groter sorghen,</l>
<l>Want seyden sy een ygheliken twaer,</l>
<l>Sy worden thants hoers lijfs in vaer;</l>
<l n="15">Ende sellen sy voerden oghen prisen,</l>
<l>Daer wy om dalen sonder rysen,</l>
<l>Soe waren sy beter ongheboren.</l>
<l>Tes sienre camp dan hals verloren:</l>
<l>Hierop willic mi verbouden,</l>
<l n="20">Want als wy varen totter mouden,</l>
<l>Soe en vinden wy cofer gheen gheladen.</l>
<l>Ic wil een ygheliken raden,</l>
<l>Dat hi peynse om thene varen:</l>
<l>Dit rijcke en can niet ewich waren,</l>
<l n="25">Tis verganclic ghescepen.</l>
<l>Ghi hebt een glasen werc begrepen,</l>
<l>Dat broosch is ende onghestade.</l>
<l>Ic waen, hi wiseliken dade</l>
<l>Die hem hier voer misdoen wachte.</l>
<l n="30">Men leest ons salicheiden achte,</l>
<l>Die Matheus heeft bescreven</l>
<l>Uut sinen monde, die selve tleven,</l>
<l>Beghin is alre salicheit.</l>
<l>Al crighen wy macht off hoven breyt,</l>
<l n="35">Die ons behaghen an te sien,</l>
<l>Die eyghendoem is alte clien,</l>
<l>Die ons dair off ghebueren mach;</l>
<l>Want onvoersien soe comt den dach,</l>
<l>Dat wy der doot moeten verbeyden,</l>
<l n="40">Die ons haestelic doet scheiden</l>
<l>Beyde van goet ende oec van magen.</l>
<l>Al heeft die werlt een schoon behaghen,</l>
<l>Tis bedrieghenis alte male.</l>
<l>Wat helpt borghe off hoghe zale,</l>
<l n="45">Cracht off wijsheit voer die doot?</l>
<l>Sy storven als hoer tijt gheboot,</l>
<l>Hoe rijc, hoe machtich dat sy ye waren.</l>
<l>Hier om soe wil ic ons verclaren,</l>
<l>Hoe wy salich worden moghen</l>
<l n="50">Ende totten hemelrijc ghetoghen,</l>
<l>Daer leven is al sonder eynde.</l>
<l>                Alle souden wy mit ghenende</l>
<l>Dienen om die hoghe feeste.</l>
<l>Die gheen die arm sijn van gheeste,</l>
<l n="55">Die sullen themelrijc ghewinnen,</l>
<l>Als die ewangelie doet bekinnen;</l>
<l>Want dit goet van aertrijck</l>
<l>Besitten sy oneyghentlijck,</l>
<l>Ende sy ghebrukent ane vaer,</l>
<l n="60">Recht offt hoer eyghen waer,</l>
<l>Alst doch en is inder waerhede;</l>
<l>Want int eynde voeren sy luttic mede,</l>
<l>Ende onse beghin is altoes naect,</l>
<l>Wye sijn middel alsoe maect</l>
<l n="65">Alst beghin ende teynde wijst,</l>
<l>Tis recht dat hi mit Gode rijst</l>
<l>Ende sijn hemelrijc te loon ontfaet.</l>
<l>Soe sijn si zeer in dommer daet,</l>
<l>Die der werlt te zeer betruwen;</l>
<l n="70">Want als onse leven sel vernuwen,</l>
<l>Soe doet sy crancken loen ontfaen.</l>
<l>                Salich sijn sy oec die daernae staen</l>
<l>In vreedsaemheit al horen tijt,</l>
<l>Al worden sy vander werlt benijt,</l>
<l n="75">Si sullen Goods kynder wesen;</l>
<l>Want ghi hebt wel horen lesen,</l>
<l>Doe God sijn jongheren openbaerde,</l>
<l>Dat hi was uter Joeden zwaerde</l>
<l>Opgheresen vander doot,</l>
<l n="80">Al daer si doechden vrese groet,</l>
<l>Sprac hi: "Vrede sy mit u!"</l>
<l>Tot allen tyden enden nu</l>
<l>Meende hi dat soude gheduren.</l>
<l>Hier om sel hem dat loen gheburen,</l>
<l n="85">Die vreedsaem sijn in aertrijck,</l>
<l>Een kint te wesen ewelijck</l>
<l>Mitten vader inden troon.</l>
<l>Soe doen si hem selven groten hoon,</l>
<l>Die horen tijt al hier beneden</l>
<l n="90">Dicke leyden in onvreden:</l>
<l>Wat loon hem daer off bueren mach,</l>
<l>Dat vynden sy opten lesten dach,</l>
<l>Als ons reden sal oirkonden.</l>
<l>                Ten derden mael worden si ghevonden</l>
<l n="95">Inder salicheiden pleyn,</l>
<l>Die mit goeder herten reyn</l>
<l>Horen tijt ter werlt plyen:</l>
<l>Dat doet, sy sullen Gode sien</l>
<l><pb n="125"/>In sijn eyghen wesen claer;</l>
<l n="100">Want hi neder quam van daer</l>
<l>Ende vercoes die maghet goede;</l>
<l>Want sy leefde in reynen moede,</l>
<l>Wildire in rusten neghen maende.</l>
<l>Die reyn van herten dan bliven staende,</l>
<l n="105">Tis rechte hem zeer den tijt berouwen,</l>
<l>Soe mach hem zeer den tijt berouwen,</l>
<l>Die hoer consciencie staet onreen;</l>
<l>Want God ist al te wetene alleen</l>
<l>Wat ye was off is gheschiet;</l>
<l n="110">Hem en blijft verborghen niet.</l>
<l>Hoe off waer, in wat sysoen,</l>
<l>Behaghelijc ist wel te doen.</l>
<l>Wat God den sonder witen sal</l>
<l>Int leste, dat weet hi selve al.</l>
<l n="115">Want hi is God ende oec die minne.</l>
<l>                Nu is sachtmoedicheit van sinne</l>
<l>In groter salicheit ghevoecht;</l>
<l>Want wye hem setten tsulker doecht,</l>
<l>Veel salicheiden is hem by,</l>
<l n="120">Want aertrijcke besitten si</l>
<l>Ende ghebruket thoren vromen,</l>
<l>Ende nader tijt sellen sy comen</l>
<l>Inde hoochste salichede.</l>
<l>Mit overmoede, sonder vrede,</l>
<l n="125">Canmen aertrijcke niet besitten.</l>
<l>Hoe soud enich meester dat ghevitten,</l>
<l>Want sy en menens selve niet?</l>
<l>Hoveerde, nijt ende swaer verdriet</l>
<l>Besitten sy in horen daghen,</l>
<l n="130">In overmoede worden sy verslaghen,</l>
<l>Dus moeten sy die werlt begheven.</l>
<l>Besitten sy dan dat langhe leven,</l>
<l>Soe hebben sy beter avontuer</l>
<l>Dan diet mit lyden wort te zuer;</l>
<l n="135">Doch wy en sellen nyemant doemen.</l>
<l>                Ten vijften mael machmense noemen</l>
<l>Salich, seghet die scriftuer,</l>
<l>Die mit ganser herten puer</l>
<l>Wenen om hoer sonden hier;</l>
<l n="140">Want sekeren troest die comt hem schier,</l>
<l>Alst schiede Marien Magdalenen,</l>
<l>Die mit suchten ende mit wenen</l>
<l>Van horen sonden wort verlost,</l>
<l>Ende mit Jhesus selve ghetroost.</l>
<l n="145">Een sondich hert alsoe versteent.</l>
<l>Dat nymmermeer suchtet noch traenen weent,</l>
<l>Is anxtelic mede te sterven;</l>
<l>Want moghen si sekeren troest verwerven</l>
<l>Sonder berou, dat hout mi wonder.</l>
<l n="150">Hier om rade ic elken sonder,</l>
<l>Dat hy te tijt sijn sonden claghe,</l>
<l>Ende en houdes niet ten lesten daghe;</l>
<l>Want die doot comt al onverhoet.</l>
<l>Salich sijn si ende vroet</l>
<l n="155">Die hoer sonden hier bekinnen,</l>
<l>Om zekeren troest van Gode te winnen;</l>
<l>Want hi gheeft loon dat ewich duert.</l>
<l>                Ten sesten male hebben si ghemuert</l>
<l>Op een salich fundament,</l>
<l n="160">Die barmhertich hoir consent</l>
<l>Staet in minne totten armen:</l>
<l>God die wil hem hoirs ontfarmen,</l>
<l>Waer si sijn in enigher noot;</l>
<l>Want sijn barmhertichede groot</l>
<l n="165">Heeft hi ghetoont al hier te voren.</l>
<l>Om die gheen die waren verloren</l>
<l>Quam sijn barmhertichede neder,</l>
<l>Ende verloste ons allen weder</l>
<l>Vander eweliker pijn.</l>
<l n="170">Hier om sullen si salich sijn,</l>
<l>Die sijn barmherticheit bedencken,</l>
<l>Hoe hi hem liet mit pinen schencken</l>
<l>Voer ons, des hem ghenen noot en was.</l>
<l>So sijn si dommer dan een Sas,</l>
<l n="175">Die hier besitten taerdsche guet</l>
<l>Eyghentlijck in haren moet,</l>
<l>Ende gheen barmherticheit en smaken;</l>
<l>Want als die doot beghint te naken,</l>
<l>Soe waer beter in horen node</l>
<l n="180">Een ontfarmicheit van Gode</l>
<l>Dan alt goet, dat sy ye wonnen.</l>
<l>Wat hem God dan wil gonnen,</l>
<l>Dat weet hi selve, tis ons verborghen.</l>
<l>Vinden si nacht al sonder morghen,</l>
<l n="185">Dat is een tijt van onghevoeghe.</l>
<l>Ic waen hi zeker borden droeghe,</l>
<l>Die sijn barmherticheit bekinde.</l>
<l>                Ten sevenden mael, diet wel versinde,</l>
<l>Sijn si ter salicheit ghewracht,</l>
<l n="190">Die hongher lyden ofte smacht</l>
<l>Om der gherechticheden staet;</l>
<l>Want si worden noch versaet</l>
<l>Mit salicheiden vanden Heer,</l>
<l>Die rechtichede mint soe seer,</l>
<l n="195">Dat hi hem selven daer om gaff</l>
<l>Te legghen in een nuwen graff,</l>
<l><pb n="126"/>Den bosen gheest teenre blamen.</l>
<l>Omdat hi Yeven ende Adamen</l>
<l>Mit groten onrecht hadde verraden,</l>
<l n="200">Des halp hise weder tot ghenaden,</l>
<l>Daer si mit Gode sijn verhecht.</l>
<l>Want die Heer die leet onrecht</l>
<l>Entaer toe hongher ende dorst,</l>
<l>Soe proeftmen waer in corter vorst,</l>
<l n="205">Dat sy altoes salich bliven,</l>
<l>Die voer die rechtichede kiven,</l>
<l>Entaer voer smacht off hongher doghen;</l>
<l>Want God die wilse noch verhoghen</l>
<l>Ende zaden mitter selver spise,</l>
<l n="210">Die Adam inden Paradise</l>
<l>Was bereet mit goeder smake.</l>
<l>                Nu hoort voert die leste zake</l>
<l>Vanden achte salicheiden:</l>
<l>Wye lyen wil off heeft gheleden</l>
<l n="215">Persecuci buten schouden,</l>
<l>Om die gherechticheit te houden,</l>
<l>Off noch lijt versmadenes,</l>
<l>Themelsche rijc is hoer ghewes:</l>
<l>Dat heeft die Heer bewijst te gronde,</l>
<l n="220">Die selve ontfinc soe menighe wonde</l>
<l>Vander bosen Yoden schaer.</l>
<l>Om dat hi die waerheit claer</l>
<l>Predicte ende leerde met,</l>
<l>So waren sy in toern op hem gheset,</l>
<l n="225">Dat sy hem persecuci daden.</l>
<l>Hy liet hem crucen ende verraden</l>
<l>Ende vanden Yoden zeer castien,</l>
<l>Om gherechticheit te vryen;</l>
<l>Want recht wast dat wy dan wederquamen</l>
<l n="230">Ter stat, daer wy beghinsel namen.</l>
<l>Al hadde Adam tghebot ghebroken,</l>
<l>Twort mit onrecht zeer ghewroken;</l>
<l>Wanttie propheten entie vroede</l>
<l>Saten onder den duvelen roede.</l>
<l n="235">Want God voert recht dus harde street,</l>
<l>Soe is hem sonder twy bereet</l>
<l>Hemelrijc ten lesten tyden,</l>
<l>Die noch persecucie lyden</l>
<l>Om die rechticheit te minnen.</l>
<l n="240">Dus mach een yghelic versinnen,</l>
<l>Dien God sijn recht bevolen haet:</l>
<l>Keyser, coninc off prelaet,</l>
<l>Ander heren hier op eerde,</l>
<l>Die recht bewaren mitten zweerde,</l>
<l n="245">Soe wye dat wel in eren hout,</l>
<l>Hemelrijc mit rechter schout</l>
<l>Moghen sy Gode dan panden ave:</l>
<l>Dat is ghewin voer alle gave,</l>
<l>Die die werlt can volbringhen.</l>
<l n="250">Men sal gheen recht om ghelt verdinghen,</l>
<l>Maer sijn oerdel eerst bekennen,</l>
<l>Daer nyemant mach mit valen mennen,</l>
<l>Die ter werlt oyt lijf ghewan.</l>
<l>Hy, die anden cruce stan,</l>
<l n="255">Sel dan gherechtich oerdel gheven.</l>
<l>Ghi heren, peynst om tlanghe leven,</l>
<l>Ende neemt dese acht in u gheleiden;</l>
<l>Want sy sijn al onverscheiden.</l>
<l>Soe wyerre een heeft, al sonder twy,</l>
<l n="260">Dander seven staen hem by</l>
<l>Te wisen al den rechten pat.</l>
<l>Tis al hier een wankel stat</l>
<l>Op te tymmeren zwaren last,</l>
<l>Mar salicheit die staet u vast:</l>
<l n="265">Daer moechdi boudelic op muren.</l>
<l>Soe wye die doot hier waent besuren,</l>
<l>Die wese hier wel te tyde in vaer:</l>
<l>Dat radet u Willem openbaer</l>
<l>Van Hildegaersberch, wildijt verstaen,</l>
<l n="270">Soe moechdi rijcken loen ontfaen.</l>
</body>
</text>
<text>
<body><head type="comment">LXV. <hi rend="italic">Een notabel van twee wynden. </hi></head>
<l>                Tfochten twee wynden tenen stonden</l>
<l>Ende beten malcander diepe wonden</l>
<l>Meer dan seven in haer vel.</l>
<l>Dat versach een ridder snel</l>
<l n="5"><pb n="127"/> Ende scheide die twee wynden.</l>
<l>Men mostse beyde gader bynden</l>
<l>Elcx an enen yseren keten,</l>
<l>Off sy hadden malcander verbeten,</l>
<l>Soe edel waren sy ende so fier.</l>
<l n="10">Twisschen hem tween soe liep een dier,</l>
<l>Dat vuyl was ende oec onreyne,</l>
<l>Hoert wat dier ist dat ic meyne:</l>
<l>Thiet een bonsinc hier int lant.</l>
<l>Tliep al daert den enen vant</l>
<l n="15">Ende brochte alsulke ding te voren,</l>
<l>Dat hem vernuwede al sijn toern.</l>
<l>Doet daer sijn bootscap hadde ghedaen,</l>
<l>Doe liept al totten anderen zaen,</l>
<l>Ende brochte hem sulke dinc int herte,</l>
<l n="20">Dat hem vernuwede al sine smerte.</l>
<l>Dat versach een balch hont,</l>
<l>Die wel wiste desen gront;</l>
<l>Hy quammer toe lopen mit groten vlijt.</l>
<l>Om te letten desen strijt</l>
<l n="25">Soe quam hi daer ter selver ure,</l>
<l>Ende hi prantet onhure</l>
<l>Mit groten nyde inden lancken,</l>
<l>Ende ghinc hem alder ghemen dancken,</l>
<l>Diet hadde gheploghen menichwerf,</l>
<l n="30">Soe datter tquade dier om starff.</l>
<l>Aldus soe schiet wel inden lande:</l>
<l>Al sijn gode knapen vyande,</l>
<l>Soe lopenre dan quadyen twisschen,</l>
<l>Die houder barnen dan sy blisken.</l>
<l n="35">Alle die soe gaerne bornen,</l>
<l>Ic woudmense greep by horen gornen,</l>
<l>Ende ghinese mit enen stave blouwen,</l>
<l>Soe dat hem tleven mochte rouwen,</l>
<l>Ende brochtse van hoerre quader zeede,</l>
<l n="40">Als die balchont den bonsinc dede.</l>
</body>
</text>
<text>
<body><head type="comment">LXVI. <hi rend="italic">Van drierehande lyden. </hi></head>
<lg><l>                Ic had gheset in hoghen doen</l>
<l>Al mijn lijff, als een baroen,</l>
<l>                Die overmoedich is ghestelt;</l>
<l>My docht ic was van herten coen,</l>
<l n="5">Stouter veel dan een lyoen,</l>
<l>                Die van yemant niet en helt.</l>
</lg>
<lg><l>Nochtan was ic maet van goede:</l>
<l>Daerom soe rieden mi die vroede,</l>
<l>                Dat is my anderssins soude saten.</l>
<l n="10">Mijn maghen spraken in arren moede,</l>
<l>Daer en wasser gheen diet mit my stoede,</l>
<l>                Want mijn dinc was boven maten.</l>
</lg>
<lg><l>Wat sy mi rieden al ghemien,</l>
<l>Daer op en achtic groot noch clien:</l>
<l n="15">                Dat dede, ten was my niet ghename.</l>
<l>Daernae soe ghinc ic dic allien:</l>
<l>Mijn maghen lieten my betyen,</l>
<l>                Des hadde ic zeder crancke vrame:</l>
</lg>
<lg><l>Misdede ic yet, ic wort ghesleghen,</l>
<l n="20">Ic most den menighen verdreghen</l>
<l>                Entaer toe lyden mit hem allen.</l>
<l>Soe wye sijn maghen worden tieghen,</l>
<l>Die moet van des ghelijcke pleghen,</l>
<l>                Hem sel veel te lyden vallen.</l>
</lg>
<lg><l n="25">Wye dat is in goeden schine</l>
<l>Ende niet en wil lyden mitten sinen,</l>
<l>                Die is zeer ontweecht, sijt seker des;</l>
<l>Want als hi comt in groten pinen</l>
<l>Ende van rouwen gaet verdwinen.</l>
<l n="30">                So weet hi eerst wat lyden es.</l>
</lg>
<lg><l>Den menighen donct wel dat hi lijt,</l>
<l>Hy mocht mit rechte sijn verblijt,</l>
<l>                Wist hi wel wat lyden waer.</l>
<l>Binnen al deser werlt wijt</l>
<l n="35">Soe en is nyemant lydens quijt,</l>
<l>                Mar al en ist niet even zwaer.</l>
</lg>
<lg><l>Sulc die lijt om taerdsche guet,</l>
<l>Ende is ter werlt gheheten vroet;</l>
<l><pb n="128"/>Hy mach wel zeer wesen verdult,</l>
<l n="40">Want des menschen herte is soe behoet</l>
<l>Mit ghierichede, oec watmen doet,</l>
<l>                Dattet selden wert vervult</l>
</lg>
<lg><l>Van aertschen goede, hoe veel dat heeft;</l>
<l>Mer daer en is nyemant vroet die leeft,</l>
<l n="45">                Dan die sijn lyden set in maten,</l>
<l>Ende hoet hem dat hi niet en sneeft,</l>
<l>Ende lijdt om God, diet al wel gheeft,</l>
<l>                Wat den mensche comt te baten.</l>
</lg>
<lg><l>Want God die weet wel onse noot,</l>
<l n="50">Wat wy behoeven, cleyn off groot,</l>
<l>                Bet dan al die werlt wijt.</l>
<l>Die gheen, die des gheloven bloot,</l>
<l>God verleent hem totter doot</l>
<l>                Hoer behoeft in deser tijt.</l>
</lg>
<lg><l n="55">Hy mach wel wesen buten keer,</l>
<l>Die dat lijt van herten zeer</l>
<l>                Om goet te crighen ofte schat;</l>
<l>Want God, die boven al is heer,</l>
<l>Die verleent hem niet te meer,</l>
<l n="60">                Overwaer seg ic u dat.</l>
</lg>
<lg><l>Hier by is hi zere ontweecht,</l>
<l>Alsoe als ons scrifture zeecht,</l>
<l>                Die lijt om goet van aertrijcke;</l>
<l>Want God, die wel te lonen pleecht</l>
<l n="65">Ende altoes rechte mate dreecht,</l>
<l>                Die sel den ghenen mildeliken</l>
</lg>
<lg><l>Hemelrijc te lonen gheven,</l>
<l>Die hier lyden in dit leven:</l>
<l>                Dats tbeste goet, diet can verwerven.</l>
<l n="70">Al wordwy op eertrijck zeer verheven</l>
<l>Ende inder rijcheit zeer verheven</l>
<l>                Nochtan mosten wy ymmer sterven.</l>
</lg>
<lg><l>Wat baet dan yemants hoghe vesten,</l>
<l>Off die maten mitten besten</l>
<l n="75">                Sterven moeten ende varen?</l>
<l>Gaetmen oest off comtmen westen,</l>
<l>Scheiden dat is mitten lesten,</l>
<l>                Want die doot comt sonder sparen.</l>
</lg>
<lg><l>Als God wil, des sijt ghewes,</l>
<l n="80">Soe en is nonne noch abdes,</l>
<l>                Die der doot ontwijcken mach,</l>
<l>In bosschen off in wildernes.</l>
<l>Al gaet hi ons een wijl te mes,</l>
<l>                Hy slaet int leste op enen dach,</l>
</lg>
<lg><l n="85">Ende wyen hi raect, hi moet ter dale.</l>
<l>Al waren wy ghewracht van stale,</l>
<l>                Nyemant en can der doot ontwijcken.</l>
<l>Lijt om hem, soe doedi wale,</l>
<l>Die ons brengt ter hogher zale:</l>
<l n="90">                Dat guet mach duren eweliken.</l>
</lg>
<lg><l>Een ander lijt, om dat hi draecht</l>
<l>Minne, diemen node claecht</l>
<l>                Alder werlt int ghemien;</l>
<l>Crijcht hi niet dat hem behaecht,</l>
<l n="95">Hy mach mit rechte sijn versaecht.</l>
<l>                Nochtan vintmer meer dan yen,</l>
</lg>
<lg><l>Die dicwijl setten horen sin,</l>
<l>Daer sy off hebben cranck ghewin,</l>
<l>                Nochtan nemen sijt al voer goet:</l>
<l n="100">Wantmen doets niet veel te min,</l>
<l>Al brengtet menich lyden in</l>
<l>                Hem die daer nae volghen moet.</l>
</lg>
<lg><l>Wye der minnen pat wil weten,</l>
<l>Entaer nae volcht, die moet vergheten</l>
<l n="105">                Ontrou, ende ghestadich sijn;</l>
<l>Mar wyet nu doet, die wert verbeten</l>
<l>Ende mit nyde soe doergheten,</l>
<l>                Dattie minres doghen pijn</l>
</lg>
<lg><l>Menichwerff, mit groten rouwe.</l>
<l n="110">Nochtan hoort ter minnen trouwe,</l>
<l>                Die Venus heeft in haer ghewout;</l>
<l>Want sy was een edel vrouwe,</l>
<l>Al wort hoer schilt dus zere doerhouwen</l>
<l>                Ende ghequetst soe menichfout</l>
</lg>
<lg><l n="115">Mit loser minnen, diemen plyet;</l>
<l>Des wil ic u een waer bediet</l>
<l>                Vertellen, hoe hi wert ghescoert.</l>
<l>Die trou is broesscher dan een riet,</l>
<l>Die vanden mensche zere vlyet,</l>
<l n="120">                Recht off si hadde tlant verboort,</l>
</lg>
<lg><l>Ende ontrou heeft dat velt ghewonnen,</l>
<l>Ende op die trouwe strijts begonnen,</l>
<l><pb n="129"/>Ende hoir comt hulp mit groten scharen.</l>
<l>Al sochtmen ooc van heen te Lonnen,</l>
<l n="125">Men vinter gheen, diet paysen connen:</l>
<l>                Dit doet die trou van henen varen:</l>
</lg>
<lg><l>Sint die trouwe tonderghinc,</l>
<l>Soe en hadde Venus anden rinc</l>
<l>                Nyemant, diese boven hilt:</l>
<l n="130">Ridder, knecht noch jonghelinc,</l>
<l>Sy peynsen veel om ander dinc:</l>
<l>                Dus wort ghequetst der vrouwen schilt.</l>
</lg>
<lg><l>Der minnen liden is menichsins,</l>
<l>Weder, voert, haer ende ghins,</l>
<l n="135">                Dat mach een merken tallen tyden.</l>
<l>Minne maect wel zwaer ghepeyns,</l>
<l>Mar nyemant en weet daer zekerer leyns,</l>
<l>                Dan die hem set om Gode te lyden.</l>
</lg>
<lg><l>Wye lijt om minnen off om have,</l>
<l n="140">Dat mach wel sijn een crancke gave,</l>
<l>                Want wye dat sterft, hi wert verscoven.</l>
<l>Al waer een man ter werlt een grave,</l>
<l>Ten is te prijsen niet een cave</l>
<l>                Jeghen hemelrijc hier boven.</l>
</lg>
<lg><l n="145">Die daer om lyden, sy sijn wijs.</l>
<l>Die werlt is brosscher dan een ijs,</l>
<l>                Dat weder smelt in corter uren;</l>
<l>Mar wye voer Gode wint den prijs,</l>
<l>Hi donct hi voert een salich rijs,</l>
<l n="150">                Want hemelrijc mach ewich duren.</l>
</lg>
<lg><l>Die derde lijt, om dat hi creghe</l>
<l>Gaerne ter werlt grote zeghe</l>
<l>                Van vechten, waer hi hene gaet;</l>
<l>Ende heeft hi daer toe crancken deghe,</l>
<l n="155">Ende maect hi vyanden anden weghe,</l>
<l>                Soe lijt hi zeer in dommer daet.</l>
</lg>
<lg><l>Ten waer oft grote lantsheren deden,</l>
<l>Die gaerne voer tghelove streden,</l>
<l>                Als sy deden hier te voren,</l>
<l n="160">Die prijs beyaechden tot menigher steden,</l>
<l>Ende altoes toochden vromicheden,</l>
<l>                Om te wreken Christus toern.</l>
</lg>
<lg><l>Als Artuer dede ende Godevaert</l>
<l>Ende Kaerl, die dicke onghespaert</l>
<l n="165">                Goods vyanden plach te deren.</l>
<l>Ghi heren, nu trect vorwaert,</l>
<l>Seldi mit eren voeren tzwaert,</l>
<l>                Ghi moetet andersins verweren</l>
</lg>
<lg><l>Dan op malcander aldus te stryden;</l>
<l n="170">Wanttie door ons doghede lyden,</l>
<l>                Die liet op aertrijcke sinen vrede,</l>
<l>Dat kerstenhede soude sonder niden</l>
<l>Bliven voort tot allen tyden:</l>
<l>                Dat houtmen qualic tsulker steden.</l>
</lg>
<lg><l n="175">Men sieter nu soe veel ontwonden</l>
<l>Mit groten nyde tot menighen stonden,</l>
<l>                Ende elc wil sijn in hogher staet.</l>
<l>Ic darft over waer oerkonden,</l>
<l>Dat hoveerde hout den mensch ghebonden</l>
<l n="180">                Waerwaert dat hi henen gaet,</l>
</lg>
<lg><l>Datmen hoer qualic can ontdrayen.</l>
<l>Sint hoveerde mochte sayen</l>
<l>                Met ghewout alsulke vruchten,</l>
<l>Soe heeftser alsoe veel doen wayen</l>
<l n="185">In kerstenhede, die tijt te mayen,</l>
<l>                Waer des mach die menighe duchten.</l>
</lg>
<lg><l>Alst Gode ghelieft, soe salt gheschien,</l>
<l>Ende voer hem soe en mach nyemant vlyen:</l>
<l>                Hier om hoet u wel te tyde,</l>
<l n="190">Die dese grote hoveerde plyen</l>
<l>Nu ter werlt, als men mach sien,</l>
<l>                Mit overmoede ende oec in nyde;</l>
</lg>
<lg><l>Want ic seyde u hier te voren:</l>
<l>Wat ghi lijt, tis al verloren,</l>
<l n="195">                Anders dan die Gode verkiest.</l>
<l>Al maectmen op eerde vasten toern,</l>
<l>Twaert onlanghe, alsmen mach horen,</l>
<l>                Als een ijs dat winters vriest.</l>
</lg>
<lg><l>Tis wel starc die wijl dat duert:</l>
<l n="200">Tslacht den ghenen, die hoghe muert</l>
<l>                Ende corteliken valt te dale</l>
<l>Mitter doot, die niet en kuert.</l>
<l>Als God wil, oec wyet besuert,</l>
<l>                Soe ist verloren tenen male.</l>
</lg>
<lg><l n="205"><pb n="130"/> Tfondament ende alsijn werck,</l>
<l>Dat te voren was soe sterck,</l>
<l>                Comt hem dan te crancken vromen:</l>
<l>Men leyt hem in enen nauwen perck;</l>
<l>Sijn hoghe burch, sijn menich merck</l>
<l n="210">                Wort hem teffens al ghenomen.</l>
</lg>
<lg><l>Alsulck exempel openbaer</l>
<l>Sietmen vallen, dat is waer,</l>
<l>                Menichwerven tonser leren.</l>
<l>Hier om willen wy volghen naer</l>
<l n="215">Die ons int hemelrijcke claer</l>
<l>                Brenghen mach al sonder keren,</l>
</lg>
<lg><l>Als ghi dicwijl hebt ghehoert.</l>
<l>Dies niet en gheloven, sy sijn verdoort;</l>
<l>                Dat moechdi peynsen wel te voren.</l>
<l n="220">Al vertellic dese woort,</l>
<l>Hi heet Willem, diet brochte voert,</l>
<l>                Ende is van Hildegaersberch gheboren.</l>
</lg>

</body>
</text>
    <text>
        <body>
<head type="comment">LXVII. <hi rend="italic">Een notabel. </hi></head>
<l>                Des morghens, alst beghint te dagen,</l>
<l>Soe moghen wy wel mit rechte clagen,</l>
<l>Dattie nacht gheweest is lanc,</l>
<l>Want wy Gode ghenen danck</l>
<l n="5">In onsen slape moghen gheven.</l>
<l>Al is dat zake dat wy leven,</l>
<l>Tschijnt recht off wy waren doot.</l>
<l>Hier by ist ons zeker noot,</l>
<l>Dat wy ons inden dach versinnen</l>
<l n="10">Ende dienen soe mit rechter minnen</l>
<l>Al hier den hemelschen coninc,</l>
<l>Die heeft ghescepen alle dinck</l>
<l>Tot des menschen oirbaer;</l>
<l>Ende leven in gherechte vaer</l>
<l n="15">Na sinen gheboden oetmoedelic.</l>
<l>Sijn wy arm off sijn wy rijck,</l>
<l>In wat staden wy sijn gheset,</l>
<l>Draghen wy pellen ofte net,</l>
<l>Wy moeten sijns ontsien al hier,</l>
<l n="20">Off wy sullen sneven schier:</l>
<l>Hier en wort gheen lanc verbeit,</l>
<l>Elcman op sijn wercke steyt.</l>
<l>Is hi ridder off is hi knecht,</l>
<l>Dat is daer al even slecht;</l>
<l n="25">Wercken sijn daer best gheacht.</l>
<l>Daer en is gheen ander macht,</l>
<l>Diemen pleecht in deser tijt;</l>
<l>Mar wye weldoet, die maect hem quijt</l>
<l>Der ewigher doot, nae desen leven,</l>
<l n="30">Daer die bosen moeten in sneven;</l>
<l>Want elkerlijc sel loon ontfaen</l>
<l>Nae wercken, die hi heeft ghedaen.</l>
</body>
</text>
<text>
<body><head type="comment">LXVIII. <hi rend="italic">Vanden spieghel. </hi></head>
<l>                In Junius maent na Meye,</l>
<l>Alsmen die vruchten menigherleye</l>
<l>Staende vint in hoerre macht,</l>
<l>Alsoe als naturen cracht</l>
<l n="5">Werkende is in haren tyden,</l>
<l>Ghinc ic eens morghens my verbliden</l>
<l>Op een schoen riviere claer.</l>
<l>Twas soe lusteliken daer,</l>
<l>Dat my die tijt te min verdroet;</l>
<l n="10">Oeck vandic daer in vroechden groot</l>
<l>Cleyne voghel, jonc ende out;</l>
<l>Mit luder stemmen menichfout</l>
<l>Waren sy blyde in goeden hoghen</l>
<l>Hoe soudt een dichter laten moghen,</l>
<l n="15"><pb n="131"/> Als hi die zoete tijt vernaem,</l>
<l>Hy en vond doch yet tot onser vraem,</l>
<l>Daermen sijns by dencken mochte.</l>
<l>Om een materi, die ic sochte,</l>
<l>Wat mijn begheren daer te comen;</l>
<l n="20">Lover, gras ende schone bloemen</l>
<l>An te scouwen daer by neven,</l>
<l>Opdat ic mocht te kennen gheven</l>
<l>Yet dat ghenoechlijc waer te horen.</l>
<l>                Ter selver tijt quam my te voren</l>
<l n="25">Een edel punt van goeden zeden,</l>
<l>Oeck wast een slot van salicheden.</l>
<l>Die te rechte can versinnen,</l>
<l>Hoe ic meende in mijn beghinnen,</l>
<l>Dat wil ic openbaren zaen;</l>
<l n="30">Want om een redelic verstaen</l>
<l>Dichtmen rime ende schone woort.</l>
<l>Men sietse in eren comen voort</l>
<l>Die gheerne volghen wiser leer.</l>
<l>Wye gherende is der werlt eer</l>
<l n="35">Ende hemelrijc ten lesten mael,</l>
<l>Die spieghel eerst hem selven wael,</l>
<l>Off hi erghent is bevlect,</l>
<l>Wye claerlic inden spieghel mect,</l>
<l>Die mach hem selven wel voersien;</l>
<l n="40">Wil hi dan proeven ende ghyen,</l>
<l>Wat hi is off worden sal,</l>
<l>Die leert hem selven kennen al.</l>
<l>Soe wye te grond hem selven kent,</l>
<l>Die tymmert op een fondament,</l>
<l n="45">Dat nymmermeer en mach vergaen;</l>
<l>Want wye den spieghel scouwen aen</l>
<l>Claerlijck in sijn wederbeelde,</l>
<l>Dat brinct hem ewelike weelde</l>
<l>Ende eer ter werlt des ghelijc.</l>
<l n="50">Sijn wy arm off sijn wy rijck,</l>
<l>Tis wel noot, dat weet voirwair,</l>
<l>Dat elc spieghel hem selven claer,</l>
<l>Eer hi een ander schulde gheeft;</l>
<l>Want wye hem wel ghespieghelt heeft.</l>
<l n="55">Die sietmen redeliken leven</l>
<l>Ende luttel prijs hem selven gheven:</l>
<l>Dat doet, hi kent te voren wel</l>
<l>Sijn vonnesse, waer hi henen sel.</l>
<l>Die doot die comt alst God ghebiet,</l>
<l n="60">Cort off lanc, dat en weten wy niet.</l>
<l>Ons leven hier is crancke roe,</l>
<l>Tlichaem hoert der aerden toe,</l>
<l>Die ziel moet dat oerdeel lyden:</l>
<l>Dus moghen si gaern die boesheit miden,</l>
<l n="65">Die inden spieghel sien te recht.</l>
<l>Heren, vrouwen, ridder, knecht,</l>
<l>Wildi, ghi vint der eren zeghel</l>
<l>Int wederbeelde vanden speghel,</l>
<l>Als ic u hier nae proeven sel</l>
<l n="70">Ende mitter waerheit bewisen wel.</l>
<l>Ic waen die spieghel spieghel hiet</l>
<l>Om twederbeelde, datmer in siet:</l>
<l>Ghi mocht int wederbeelde scouwen,</l>
<l>Beyde an heren ende vrouwen,</l>
<l n="75">Die horen tijt al hier op eerden</l>
<l>Gheleeft hebben in sulker werden,</l>
<l>Datmen doeghet van hem seghet.</l>
<l>Een spieghel glas, dat voer hem leghet,</l>
<l>Dat gheeft een wederbeelde vry</l>
<l n="80">Nader vorme, dattet sy</l>
<l>Schoen of lelic, staet verscheiden,</l>
<l>Wye utenspieghel hem bereyden</l>
<l>Hoer aensicht claer ende buten schoen,</l>
<l>Wat verdienen die te loon</l>
<l n="85">Dair salicheit in is te proeven?</l>
<l>Mar spieghel glas, des wy behoeven,</l>
<l>Dats int wederbeelde te mercken</l>
<l>An die ghene, die goede wercken</l>
<l>Hebben volbrocht in horen daghen,</l>
<l n="90">Dat sy prijs ende eer beyaghen</l>
<l>Ende hoerre zielen salicheit.</l>
<l>Oec watmen vanden ghenen seit,</l>
<l>Die mitter boesheit hem ghenaren,</l>
<l>Die sietmen wonderliken varen,</l>
<l n="85">Sulc mit sterven, sulc mit leven:</l>
<l>Der schanden naem wort hem ghegheven</l>
<l>Vanden luden int ghemien.</l>
<l>Dus vintmen spieghel mer dan een</l>
<l>An te schouwen sonder vraem.</l>
<l n="100">Ic woude dat elc den spieghel naem,</l>
<l>Ende spieghelde hem wel tsinen baten,</l>
<l>Keyser, coninghen ende prelaten,</l>
<l>Die souden hem dan ter doghet keren.</l>
<l>Hertoghen, graven, ander heren,</l>
<l n="105">Tmiene volc ter werlt mede</l>
<l>Over al in elke stede,</l>
<l>Die warens ooc te bat te vreden.</l>
<l>Nu is dat volc soe verre ghetreden</l>
<l>Buten maten, waer dat coemt,</l>
<l n="110">Dat elcman van hem selven roemt,</l>
<l><pb n="132"/>Hoe rijc hi is, hoe wel gheboren.</l>
<l>Dus leefter menich gheliken doren,</l>
<l>Die hem selven niet en kennen:</l>
<l>Men sietse buten pade mennen</l>
<l n="115">Wakender oghen inden vlyet.</l>
<l>O edel vorsten! nu besiet</l>
<l>U selve inden spieghel bat,</l>
<l>En laet om have noch om schat</l>
<l>Onrecht doen, al daer ghijt weet;</l>
<l n="120">Tmene volc wort seer ontwreet,</l>
<l>Ach! als gheen recht en mach gheschien.</l>
<l>Ghi hebt ghehoert ende oec ghesien,</l>
<l>Dat moghende heren hier te voren</l>
<l>Hoer volc, hoer guet daer by verloren.</l>
<l n="125">Hier om hout der maten pas,</l>
<l>Want God is spieghel ende glas,</l>
<l>Die alle herten wel bekint,</l>
<l>Wye dat recht off onrecht mint:</l>
<l>Dat weecht hi al in rechten waghen.</l>
<l n="130">Nyemant en dar hem sijns beclaghen,</l>
<l>Tis alte mael ons selfs schout.</l>
<l>Arm ende rijck, jonc ende out,</l>
<l>Die staen den meester even dier;</l>
<l>Mer wye hem claerlic spieghelt hier</l>
<l n="135">Ende blijft in trouwen dienste staen,</l>
<l>Die sal den besten loon ontfaen:</l>
<l>Oeck hoerdment inder werlt prisen.</l>
<l>Hier om soe radic elken wisen,</l>
<l>Dat elck hem spieghel ende saet</l>
<l n="140">Te leven nader rechter staet;</l>
<l>Die heren, als die jheren plagen,</l>
<l>Diemen prijsde in horen daghen;</l>
<l>Vrouwen des gheliken met.</l>
<l>Baeliuwen, schouten ende wet,</l>
<l n="145">Die souden oeck gherechtich sijn</l>
<l>Ende schouwen twederbeelde fijn,</l>
<l>Hoe lelic dattet onrecht luut,</l>
<l>Alsmen den goeden voert beduut</l>
<l>Van woorde te woorde int openbaren.</l>
<l n="150">Elcman peynse in sijn jaren</l>
<l>Wel te doen, het sal hem vromen,</l>
<l>Want voerden rechter moetwy comen,</l>
<l>Die noch sel rechten onghespaert,</l>
<l>Ende nyemants danck noch myede gaert.</l>
</body>
</text>
<text>
<body><head type="comment">LXIX. <hi rend="italic">Vander verrisenis. </hi></head>
<l>                Ons is een tijt van salicheden</l>
<l>Mit XL daghen overleden,</l>
<l>Die wy bruken onghelijc.</l>
<l>Deen is arm, dander rijck,</l>
<l n="5">Sulc die staet in weldoen vast,</l>
<l>Sulc die draecht der sonden last,</l>
<l>Die zwaerliken weghen tallen stonden.</l>
<l>Want overmits Adams zonden</l>
<l>Soe waren wy eyghen al ghemeen,</l>
<l n="10">Eer die zoen des vaders reen</l>
<l>Hem selven wilde nederdalen</l>
<l>Entie schult alleen betalen,</l>
<l>Die allen menschen was te swaer.</l>
<l>Hy doochde XXXII jaer</l>
<l n="15">Groot vernoy ende blame</l>
<l>Voer die schulde van Adame;</l>
<l>Want hy en hads selve ghenen noot.</l>
<l>Ant cruce mit sinen bloede root</l>
<l>Soe coft hi ons ter rechter noen;</l>
<l n="20">In een nuwe graff van hoghen doen</l>
<l>Dar wart sijn lichaem in gheleecht.</l>
<l>Wy loven, als scriftuer ons seecht,</l>
<l>Dat hi verrees ten derde daghe:</l>
<l>Dese edel tijt, daer ic off waghe,</l>
<l n="25">Die souden wy loven ende prysen.</l>
<l>Die Goods zoen in sijn verrisen</l>
<l>Bewijst ons waer exempel schoen,</l>
<l>Hoe ghi verdienen moecht te loon</l>
<l>Prijs ende eer in uwen daghen,</l>
<l n="30">Entaer nae Gode wel behaghen</l>
<l>Enten hemelschen ghesinde.</l>
<l>Die Joden saten als die blinde</l>
<l>Ter aerden neder in onmacht,</l>
<l>Die mit wapen ende mit cracht</l>
<l n="35"><pb n="133"/> Sijn graff, sijn lichaem wilden hoeden.</l>
<l>Daer met gaff hi den wisen vroeden</l>
<l>Waer exempel int verstaen.</l>
<l>                Ten anderen mael heeft hi ghedaen</l>
<l>Sonderlinghe moghentheit,</l>
<l n="40">Want op sijn graff daer wart gheleit</l>
<l>Een steen, die swaer was ende groot,</l>
<l>Die en dede hem hinder nochte noot,</l>
<l>Doe hi verrees uut sinen grave.</l>
<l>Men vant den steen gheworpen ave,</l>
<l n="45">Ende sijn lichaem was van daer.</l>
<l>Noch seit ons tghelove claer,</l>
<l>Dat hi verrees ter selver stont,</l>
<l>Glorificiert ende al ghesont,</l>
<l>Mit vijff teykenen, die hi wilde</l>
<l n="50">Tonen ons tot enen schilde,</l>
<l>Ten jonxten daech, daer hi sal gheven</l>
<l>Rechten loon van desen leven.</l>
<l>                Dat hi die Joden slapen dede,</l>
<l>Daer was sijn edel wijsheit mede;</l>
<l n="55">Dit moghen wy in exempelen keren.</l>
<l>Tis wel noot den hoghen heren,</l>
<l>Dat sy ter wijsheit sijn bedacht,</l>
<l>Ende mercken wye dat felle dracht</l>
<l>Mit schalkernyen connen draghen,</l>
<l n="60">Om te crighen hoer behaghen;</l>
<l>Want waer die schalken gaen te rade,</l>
<l>Daer staet dat hoff sonder ghenade</l>
<l>Den armen luden, dies begheren;</l>
<l>Mar wye mit ghelde can solveren,</l>
<l n="65">Die crijcht macht te sulken hove:</l>
<l>Dan wort die steen van crancken love</l>
<l>Den heren opten hals gheladen.</l>
<l>O edel vorsten! laet u raden</l>
<l>Den ghenen die die doeghet minnen,</l>
<l n="70">Soe moechdi prijs ende eer ghewinnen</l>
<l>In uwen lande ende elder mede;</l>
<l>Want der schalken moghenthede</l>
<l>Die sietmen blinden ende verdoven,</l>
<l>Als hem die heren niet en loven,</l>
<l n="75">Gheliken als der Joden schaer</l>
<l>Worden blint van groten vaer,</l>
<l>Daer toe doef, sy en hoerden niet.</l>
<l>Des ghelijcs is hem ghesciet,</l>
<l>Die gaerne scalcheit brengen voert,</l>
<l n="80">Ende dan te hove sijn onghehoert,</l>
<l>Die worden blint gheliken doren</l>
<l>Entaer toe doef mit beyden oren;</l>
<l>Want sy en weten min noch meer</l>
<l>Den rechten staet van sulken heer,</l>
<l n="85">Die doeghet kennet in sijn leven:</l>
<l>Dat doet, sy worden offghedreven.</l>
<l>Ende als die schalken van u vlyen,</l>
<l>Soe legdi of den zwaren stien,</l>
<l>Die die ziel ter hellen weecht;</l>
<l n="90">Ende als die steen is offgheleecht,</l>
<l>Soe moechdi rysen ende verclaren</l>
<l>Ende glorificeert mit Gode varen,</l>
<l>Daer alle rijcheit is te scouwen.</l>
<l>Ghi hoghe heren! edele vrouwen!</l>
<l n="95">Bedenckt u wel in deser tijt,</l>
<l>Waer om dat ghi heren sijt,</l>
<l>Daer toe moghende ende rijck.</l>
<l>Minnet recht ende doet ghelijck</l>
<l>Tghemiene volck in uwen lande,</l>
<l n="100">Want ghi setter voer te pande</l>
<l>U ziel, u eer, u hoghen naem:</l>
<l>Daer om soe houtet sonder blaem,</l>
<l>Ende weest ghenadich ende goedertieren.</l>
<l>Die schalken mochten wel visieren.</l>
<l n="105">Datten goeden gaet te naer;</l>
<l>Mar hoert an beyden zyden twaer,</l>
<l>Soe moechdi rechte mate dragen,</l>
<l>Daer comt die menighe voer u claghen</l>
<l>Ende lude roepen om grote wrake,</l>
<l n="110">Die meest misdaen heeft inder zake.</l>
<l>Hier om sullen grote heren</l>
<l>An horen wisen rade leren,</l>
<l>Op dat sy mit wijsheit hoer lant regeren</l>
<l>Ende trecht te bet vermeeren,</l>
<l n="115">Der schaemten naem van hem te voeren</l>
<l>Te weren, end op vrou Eren toern</l>
<l>Te wonen haer daghe al wel behoet,</l>
<l>Entaer nae crighen ewich goet,</l>
<l>Dat nymmermeer en mach vergaen:</l>
<l n="120">Ic heetse wijs die daer nae staen.</l>
</body>
</text>
<text>
<body><head type="comment"><pb n="134"/> LXX. <hi rend="italic">Van ses articulen der werlt. </hi></head>
<l>                Sint God die werlt liet ghewairden</l>
<l>Ende Adam maecte vander aerden,</l>
<l>Soe heeftmen wonders veel ghesien</l>
<l>Beyde van desen ende van dien.</l>
<l n="5">Oeck heeft der avonturen rant</l>
<l>Ghelopen over nauwe cant,</l>
<l>Dat God die werlt plaghen woude</l>
<l>Ende verganghen doen ter moude</l>
<l>Om wrake van onrechten leven;</l>
<l n="10">Soe quam ontfarmicheit beneven,</l>
<l>Diese langher sparen dede</l>
<l>Ende vorstet doer der goeder bede,</l>
<l>Op dat sy beter worde ghevonden,</l>
<l>Ende vanden vyant niet verslonden,</l>
<l n="15">Als ons die leste dach bedaecht,</l>
<l>Daermen langhe off heeft ghesaecht.</l>
<l>Wine weten hoe verre off hoe naer,</l>
<l>Mar inden bybel vintmen claer</l>
<l>Van elker tijt die is gheleden,</l>
<l n="20">Totten daghe toe van heden:</l>
<l>Hier om soe bin ic zeer vervaert.</l>
<l>Ic ducht, het gaet ten eynde waert;</l>
<l>Wanttie tijt van aertrijcken</l>
<l>Is ghedeelt zekerlijcken</l>
<l n="25">In sessen, als scriftuer ons seecht.</l>
<l>Hoe elke tijt na anderen leecht</l>
<l>Willic vertellen ende noemen,</l>
<l>Soe moechdi hoeren hoet is comen.</l>
<l>Men screef van Adam totte Noy,</l>
<l n="30">Ende hoe Cayms gheslachte voer avoy</l>
<l>Ende mitten water al bedarff.</l>
<l>Noe was out eer hi verstarff,</l>
<l>Mar die tijt, daer hi in quam,</l>
<l>Die bescreefmen voert tot Abraham:</l>
<l n="35">Doe began een nyeuwe wet,</l>
<l>Die nye te voeren was gheset;</l>
<l>Ende Abrahams ewe, sijt seker des,</l>
<l>Die duerde voert tot Moyses,</l>
<l>Die ons verwarff die thien ghebode,</l>
<l n="40">Daer hi selve sprac mit Gode</l>
<l>Verholentlijcke XL daghen,</l>
<l>Daer sy om dreven grote claghen</l>
<l>Van Ysrahel die domme schaer.</l>
<l>                Na Moysen over menich jaer</l>
<l n="45">Quam David, een coninc vry,</l>
<l>Ende een prophete soe was hi,</l>
<l>Entaer toe een oerlochs man,</l>
<l>Die menighen hoghen strijt verwan</l>
<l>Ende wonders veel ter werlt bedreeff.</l>
<l n="50">Nae Davids tyden, datmen screeff,</l>
<l>Totter tyde dat Christus wilde</l>
<l>Selve betalen, als die milde,</l>
<l>Dat by Adam was verbuert,</l>
<l>Doe wert een nyeuwe wet ghecuert,</l>
<l n="55">Vaste te houden mit ghenende</l>
<l>Durende totter werlt eynde.</l>
<l>Ende is die tijt dus by ghetael</l>
<l>In sessen ghedeelt alte male,</l>
<l>Soe sijn wy oec, des zeker zijt,</l>
<l n="60">Inden alre lesten tijt,</l>
<l>Die den mensche can ghebueren.</l>
<l>Doe God liet sijn zyde doerschueren</l>
<l>Om alre menschen salichede,</l>
<l>Hi leerde ons ruste ende vrede</l>
<l n="65">In ghedenckenisse sijnre doot,</l>
<l>Op datter ghenen wederstoet</l>
<l>In onse ghelove en soude comen.</l>
<l>Nu heb ic sint ter werlt vernomen,</l>
<l>Dat onse ghelove wert soe traghe,</l>
<l n="70">Ic ducht het naect den doomsdaghe;</l>
<l>Want wy vergheten alte hant</l>
<l>Die leer, die ons Christus selve ontbant,</l>
<l>Want minne, rust ende caritate</l>
<l>Die sijn verdreven hoerre strate.</l>
<l n="75">Hoveerde, werringhe ende strijt</l>
<l>Die rijst nu inder werlt wijt</l>
<l>Onder papen ende heren;</l>
<l>Die ghemeente gaet verkeren,</l>
<l>Als ghi wel siet, ter menigher stede:</l>
<l n="80">Si houden discoort ende onvrede</l>
<l>Malc op anderen onghespaert.</l>
<l>Al weten si cume wat hem daert,</l>
<l>Ymmer vinden si dit off dat,</l>
<l>Dat sy malcanderen witen wat,</l>
<l n="85">Daer si om grymmen ende biten.</l>
<l>Ghi siet onnutteliken sliten</l>
<l>Die tijt, die God ghegheven haet</l>
<l>Te bruken tonser zielen baet.</l>
<l><pb n="135"/>Wat helpt dat hi ons lange vorst?</l>
<l n="90">Men heeft gheseit van Antekerst;</l>
<l>Mar Antekerst en is gheen doen,</l>
<l>Wy leren alle sijn sermoen</l>
<l>By ons selven sonder vraghen.</l>
<l>Wat mach die bose hem dan beclaghen,</l>
<l n="95">Off wy wercken sijn begheren?</l>
<l>Schelden, vloecken ende zweeren</l>
<l>Is inden luden veel ghemien;</l>
<l>Men moet den schalken zeer ontsien,</l>
<l>Want sy gaen nu mede te rade;</l>
<l n="100">Die goede comen veel te spade,</l>
<l>Die voerden onnoselen willen spreken.</l>
<l>Al hebben si recht, twort ghesteken</l>
<l>Afterwaert oft gaet te quist.</l>
<l>Elck volt nu sijns selfs kist,</l>
<l n="105">Mar den ghemenen oirbaer</l>
<l>Die en achtmen langher hier noch daer,</l>
<l>Diemen schuldich waerte stercken.</l>
<l>Ghi heren, papen ende clercken,</l>
<l>Bedenct u selfs consciencie vry,</l>
<l n="110">Wye der saken schuldich sy,</l>
<l>Daer wy om claghen menichfout.</l>
<l>Die gheen, dies roeders heeft ghewout,</l>
<l>Die mach tscip best avonturen:</l>
<l>God en wils niet meer besueren,</l>
<l n="115">Want hi heeft eenwarff al betaelt</l>
<l>Wat hier voermaels was verdwaelt,</l>
<l>Daermen hem schulde in mochte manen.</l>
<l>Soe wye nu treden buten banen,</l>
<l>Die motent selve al becopen;</l>
<l n="120">Entie jaren sijn vollopen,</l>
<l>By reden alsmen proeven mach,</l>
<l>Varinc anden lesten dach;</l>
<l>Want ghi hebt wel horen lesen,</l>
<l>Dat voer doomsdaech sullen wesen</l>
<l n="125">Teyken ende menich wonder.</l>
<l>Soude ic elck tellen bysonder,</l>
<l>Wat nu wonders schiet op aerde?</l>
<l>Eermen die waerheit al verclaerde,</l>
<l>Daer hoorde toe een lanc termijn.</l>
<l n="130">Ghiericheit ende hoir venijn</l>
<l>Die hebben macht die werlt doet;</l>
<l>Nyewe recht, nyewe coer,</l>
<l>Die sietmen alle sins hanteren.</l>
<l>Men wil den paeus van Romen weren</l>
<l n="136">Ende nedersetten tAvinioen.</l>
<l>Daer om heeft Reynart ende Symoen</l>
<l>Soe dicke valen inghesleghen,</l>
<l>Die wel can schalke borde dreghen</l>
<l>Entaer toe mennen Reynerts pat.</l>
<l n="140">Dat hi tAvinioen wort ghesat,</l>
<l>Oeck by wyen dat eerst gheschiede,</l>
<l>Den ghemenen Kersten diede</l>
<l>Selre yammer off gheschien.</l>
<l>Ghi moecht den doemsdach voer u sien,</l>
<l n="145">Want God heeft selve in sijnre macht</l>
<l>Den eersten paeus te Rome ghebracht</l>
<l>Ende sinen stoel aldaer te bliven.</l>
<l>Die nu ander loyen bescriven,</l>
<l>Die willen reden ende recht</l>
<l n="159">Buter doere wisen slecht,</l>
<l>Daer die kerck op was fundeert.</l>
<l>Want wye den paeus van Romen weert,</l>
<l>Die wil onse ghelove storen</l>
<l>Ende Goods ghebot daer toe verhoren;</l>
<l n="155">Want God, die almachtich sy,</l>
<l>Sprac tot sinte Peter: "Minnestu mi,</l>
<l>Soe ganc te Rome binnen der stede:</l>
<l>Binden ende ontbinden mede</l>
<l>Selstu machtich wesen daer,</l>
<l n="160">Ende laet die pine nochte vaer</l>
<l>Van danen driven totter doot,</l>
<l>Dijn loon sal daer off wesen groot."</l>
<l>Na Pieter soe quam daer menich vader,</l>
<l>Die binnen Romen allegader</l>
<l n="165">Sinte Pieters stoel besaten,</l>
<l>Die en dorstens niet van Gode laten.</l>
<l>Ende had elck paeus te Romen bleven,</l>
<l>Soe en waer dit wonder niet opheven,</l>
<l>Dat onse ghelove in sijnre staet</l>
<l n="170">Soe yammerlyken te quiste gaet.</l>
<l>Als ghi wel siet int openbaren.</l>
<l>Men vint bescreven, wye sy waren</l>
<l>Daer die Yoedsche wet an stoet,</l>
<l>Off hoe sy quamen onder die voet.</l>
<l n="175">Al waersy gheleert inder scriftuer.</l>
<l>Si creghen valsche naghebuer,</l>
<l>Ghiericheit ende symonye;</l>
<l>Entaer om wort al hoer partye</l>
<l>Destrueert ende zeer testoort;</l>
<l n="180">Ende alsoe moghen wy proeven voert,</l>
<l>Want onser heyligher kercken hooft</l>
<l>Dat staet soe yammerlijck gheclooft</l>
<l><pb n="136"/>Ende ghedeelt in twee partyen:</l>
<l>Die dopen souden ende wyen</l>
<l n="185">Ende tghemene volck ten hemel wisen,</l>
<l>Die rapen vast mit groten pisen</l>
<l>Der kercken goet in horen sack.</l>
<l>Ende elck schiet sijn ghemack</l>
<l>Sacht te leven in overvloede,</l>
<l n="190">Nochtan leren sy reyn armoede,</l>
<l>Hongher, dorst, by wilen coude,</l>
<l>Dat elcman daer in leven soude;</l>
<l>Mer selve willen sy node gheven</l>
<l>Exempel veel van harden leven,</l>
<l n="195">Dat onse ghelove stercken mocht.</l>
<l>Ic ducht, tis schier soe verre ghebrocht,</l>
<l>Wy moeten male an anderen loven.</l>
<l>Sy schelden die heren cume om roven;</l>
<l>Elck wil hebben sijn coken vet.</l>
<l n="200">Is hoer oerde alsoe gheset,</l>
<l>Soe hope ic rume rekeninghe,</l>
<l>Als wy comen voer tghedinghe,</l>
<l>Daer alle saken, min noch meer,</l>
<l>Condich sijn den hoochsten heer</l>
<l n="205">Sonder smeken ofte runen.</l>
<l>Ghi priesters, clercken mitten crunen,</l>
<l>Bedenct u selven wel te voren,</l>
<l>Waer om soe dat ghi sijt bescoren</l>
<l>Off ghewyet in hogher waerde:</l>
<l n="210">Ghi soudt den volke sijn een heerde,</l>
<l>Ende den heren segghen twaer,</l>
<l>Wat hoer zielen is contraer;</l>
<l>Soe mochten sy deylen ende kyesen,</l>
<l>Ende selve schuwen hoer verliesen,</l>
<l n="215">Die dus dwalen al ghelijc</l>
<l>Malc mit anderen inden slijc,</l>
<l>Recht als twee blinden onder hem beyden,</l>
<l>Daer deen den anderen pijnt te leyden</l>
<l>Ende vallen beyde in een pit.</l>
<l n="220">Ghi heren, nu verstaet wel dit:</l>
<l>Soe wye den blinden te verre ghetruwen,</l>
<l>Hem mach wel ten lesten gruwen,</l>
<l>Als die een den anderen sel soecken,</l>
<l>Daert duuster is in allen hoecken.</l>
<l n="225">Minnet recht ende leeft in vresen,</l>
<l>Beschermt weduwen ende wesen,</l>
<l>Soe sal God die werlt sparen,</l>
<l>Die ymmer moet in corten jaren</l>
<l>Beter worden off vergaen.</l>
<l n="230">Hoe soude boesheit langhe staen?</l>
<l>Dat is een dinc, dat nye en ghescach</l>
<l>Off by naturen wesen mach;</l>
<l>Want der boesheit is beschaert</l>
<l>Int leste te varen hinderwaert</l>
<l n="235">Totter vreseliker laghen.</l>
<l>Dan sel die swaerste dach bedaghen,</l>
<l>Dien God ter werlt ye warden liet.</l>
<l>Tis recht dat elc dien dach ontsiet.</l>
<l>Want God dan selve comen sal</l>
<l n="240">Cleyn ende groot berechten al</l>
<l>Wes ter werlt ye gheschiede.</l>
<l>Smeken, runen ofte miede</l>
<l>En maect ons gheen verdinghe dair;</l>
<l>Die wercken sullen openbair</l>
<l n="245">By enen ygheliken staen.</l>
<l>Heeft hi quaet off guet ghedaen,</l>
<l>Dair nae selmen omme schencken</l>
<l>Rechte loon al sonder mencken:</l>
<l>Dan moghen sy hopen ende verblyden,</l>
<l n="250">Die weldoen nu in horen tyden.</l>
</body>
</text>
<text>
<body><head type="comment">LXXI. <hi rend="italic">Van helen. </hi></head>
<l>                Ic sach in enen winter cout,</l>
<l>Ende overdachte menichfout,</l>
<l>By wat zeden hier op eerde</l>
<l>Die menighe comt in groter waerde</l>
<l n="5">Ende wort gheprijst in sinen staet.</l>
<l>Een ander leeft in dommer daet</l>
<l>Ende is van eren al ontweecht;</l>
<l>Sulc wil loven al datmen seecht</l>
<l>Ende clappent lichtelijcken voert,</l>
<l n="10">Al comt hy, daerment gaerne hoort,</l>
<l>Vanden dommen sijn ghelijc.</l>
<l>Int lest soe daelt hi inden slijc</l>
<l>Ende wort onwaert ende zeer ghelaect.</l>
<l>Soe wye die doecht van helen smaect,</l>
<l n="15"><pb n="137"/> Sie scheltmen wijs entaer toe vroet,</l>
<l>Wantter rechter eren hoet</l>
<l>Die en worde nymmermeer volcomen;</l>
<l>Al sochtmen aldertiere bloemen,</l>
<l>Die men te Meye op eerden ziet,</l>
<l n="20">Men vonde gheen bloem die Helen hiet.</l>
<l>Helen is der eren vaen,</l>
<l>Als ic u noch wil doen verstaen.</l>
<l>Die wel heelt an elken rinck,</l>
<l>Die mach weten menich dinck,</l>
<l n="25">Datmen clappers hout verborghen.</l>
<l>Die helen connen ende besorghen,</l>
<l>Daer en is nyemant voir gheveynst;</l>
<l>Die wel heelt ende overpeynst</l>
<l>Wat hem schaden mach off vromen,</l>
<l n="30">Twaer schade sy en souden comen,</l>
<l>Al daermen loff van eren gheeft.</l>
<l>In wat staet die mensche leeft,</l>
<l>Sel hi prijs ende eer ghewinnen,</l>
<l>Hij moet die doecht van helen kinnen,</l>
<l n="35">Often schiet hem nymmermeer.</l>
<l>Daer is menich edel heer,</l>
<l>Die sinen rade moet ghetruwen;</l>
<l>Soudment dan clappen off vernuwen</l>
<l>Hier entaer, tot elken hove,</l>
<l n="40">Soe waert een raet van crancken love,</l>
<l>Des zijt seker ende ghewes;</l>
<l>Want als een raet ghesloten es</l>
<l>Ende om nutscap overdraghen,</l>
<l>Soe en salmens clappen noch ghewaghen</l>
<l n="45">Voerden tijt, datmen mach sien</l>
<l>Die wercken, die by rade gheschien.</l>
<l>Om dat die bose altijt begaert</l>
<l>Die doecht te setten achterwaert,</l>
<l>Soe selmen voer hem helen vast</l>
<l n="50">Nauwen raet ende swaren last,</l>
<l>Gheliken oft in biechten waer,</l>
<l>Alsoe langhe datment openbair</l>
<l>Int ghemene moet vertellen,</l>
<l>Om schade, om hinder mede te vellen,</l>
<l n="55">Off eens heren last daer mede.</l>
<l>Oeck kiestmen rade in elker stede</l>
<l>Ende oec schouten ende wet,</l>
<l>Ende wes men daer te rade set,</l>
<l>Dat selmen wiselic behelen,</l>
<l n="60">Off nymmermeer gheen recht bevelen</l>
<l>Die ghene, die hem anders spoen;</l>
<l>Want wisen raet es wel te doen</l>
<l>Inder heren moghentheit.</l>
<l>Ende alsmen dan te rade gheit</l>
<l n="65">Mit dien, die helen niet en connen,</l>
<l>Soe ist onnuttelic begonnen;</l>
<l>Wanttet tende mach faelgeren.</l>
<l>Selmen oock ter werlt hanteren</l>
<l>Goede minne, sonder fel,</l>
<l n="70">Die ghedurich bliven sel</l>
<l>Staende, daer si is gheresen,</l>
<l>Helen moet haer sloetel wesen,</l>
<l>Nacht ende dach, spade ende vroe.</l>
<l>Minres die ontdecken hoe</l>
<l n="75">Off waer hem heil es gheschiet,</l>
<l>Die draghen minne sonder bediet,</l>
<l>Ende hem sel selden heil ghescien;</l>
<l>Want min is blint, si en mach niet sien,</l>
<l>Ende nyemant en can hoer bekinnen,</l>
<l n="80">Wyen sy comt int herte binnen,</l>
<l>Eer sijt selve openbaren,</l>
<l>Daer die minne in coomt ghevaren</l>
<l>Heymelic verborghen al.</l>
<l>Soe wye van minne maect ghescal,</l>
<l n="85">Die versmaet vrou Venus bot;</l>
<l>Oeck sluut hi der minnen slot</l>
<l>Al anders dan vrou Venus telt;</l>
<l>Want als sy cryghen hoir ghewelt;</l>
<l>Twee herten, dien sy tsamen voecht</l>
<l n="90">Mitter minnen inde doecht,</l>
<l>Die moeten hoer te dienste staen,</l>
<l>Soe en selment vorder niet verslaen</l>
<l>Dan sijt malcander weten laten</l>
<l>Heymelic in sulker maten,</l>
<l n="95">Dattet emmer blijft verholen:</l>
<l>Dit heeft Venus eerst bevolen.</l>
<l>Hier om soe volcht horen leer,</l>
<l>Ridderen, knapen ende joncheer,</l>
<l>Moghende vrouwen ende joncfrouwen,</l>
<l n="100">En laet u niet van buten schouwen,</l>
<l>Dattie nyders comt voer oghen;</l>
<l>Want sy moghent qualiken doghen,</l>
<l>Dat enich dinc in doechden rijst.</l>
<l>Hier om ist helen hooch gheprijst</l>
<l n="105">Ende totter minnen oeck vercoren.</l>
<l>Men sel den nyders helen voren</l>
<l>Alle dinc, daer macht an leecht:</l>
<l>Dus is hi vroet die helens pleecht.</l>
<l>Wantmen beghin ende eynde siet,</l>
<l n="110">Soe en moghen nyders letten niet,</l>
<l><pb n="138"/>Dat doet, tis al hem ontseit.</l>
<l>By helen, dat te helen steit,</l>
<l>Moechdi der eren pat ghenaken,</l>
<l>Off u selven eyghen maken,</l>
<l n="115">Al waerdi vry ende onverlient.</l>
<l>Al seg ic biechte minen vrient,</l>
<l>Ende bid hem voort om een ghestil,</l>
<l>Hi machet helen off hi wil;</l>
<l>Soe mach ic mit hem smeken dan</l>
<l n="120">Ende bliven voert sijn eyghen man.</l>
<l>Dus moghen sy eerst hem selven menken,</l>
<l>Die mildelic in woorden schencken</l>
<l>Dat te helen is ghesat:</l>
<l>Dat doet, sy crighen menighen hat.</l>
<l n="125">Doch ist beter openbaert</l>
<l>Daer schade off blame in is gheschaert,</l>
<l>Om te letten arch volbrenghen,</l>
<l>Dan off men hem gave vol onthenghen.</l>
<l>Oeck daer doecht off comen mach,</l>
<l n="130">Dat selmen ymmer doen ghewach</l>
<l>Vroe ende spade, in allen tyden,</l>
<l>Op dat die goede hem des verblyden.</l>
<l>Dus selmen helen ende ontdecken,</l>
<l>Ende ymmer doecht in doechden trecken,</l>
<l n="135">Sellen wy te recht ons leven leyden,</l>
<l>Ende der zielen pat bereyden</l>
<l>Mit Gode te varen onbelet.</l>
<l>Soe sijn sy oec beraden bet,</l>
<l>Die om doecht gaerne pinen,</l>
<l n="140">Dan die boesheit laten schinen;</l>
<l>Want tis langhe tijt ghesproken,</l>
<l>Dat alle ondoecht sal sijn ghewroken</l>
<l>Sonder twy ten lesten daghe,</l>
<l>Daer die vyant felle laghe</l>
<l n="145">Elken sonder heeft gheleit.</l>
<l>Men wijst die goede ter ewicheit</l>
<l>Mitten hemelschen ghesinde;</l>
<l>In duusternisse als die blinde</l>
<l>Wijstmen die sonden onghehuer,</l>
<l n="150">Dat openbaert ons die scriftuer.</l>
<l>Doch wy en sellen nyemant wisen</l>
<l>Ewich dalen sonder rysen,</l>
<l>Want God heeft noch verholenthede,</l>
<l>Die hi sijn jongheren nye en zede,</l>
<l n="155">Noch oec en sal te ghenen stonden;</l>
<l>Mar hi hiet hem schuwen sonden</l>
<l>Ende malcanderen niet vermoerden,</l>
<l>Weder in wercken noch in woerden.</l>
<l>Hier om ist te duchten zeer,</l>
<l n="160">Crencken wy an goede off an eer</l>
<l>Yemant, daer hijs niet en hoert,</l>
<l>Tsel voer Gode sijn een moert;</l>
<l>Want hi heet ons broeders sijn</l>
<l>Sonder loghen off venijn</l>
<l n="165">Malck op ander achter rugge.</l>
<l>Soe maecwy hier een vaste brugge</l>
<l>Onser zielen op te tyden.</l>
<l>Alsmen den lesten pat sal lyden,</l>
<l>Soe wise ons God ter hemelscher stede</l>
<l n="170">Ende Willem van Hildegaersberch mede.</l>
</body>
</text>
<text>
<body><head type="comment">LXXII. <hi rend="italic">Een notabel. </hi></head>
<l>                Ghi rechters, die nu rechters heten,</l>
<l>Als ghi te rechte sijt gheseten,</l>
<l>Doet ymmer recht, wats gheschiet,</l>
<l>Ende lochent uwer namen niet,</l>
<l n="5">Soe moechdi in eren voerwaert comen;</l>
<l>Want liet ghi u voer rechters nomen</l>
<l>Ende doedi onrecht, so ist al ghelogen,</l>
<l>Want trecht is emmer onghebogen,</l>
<l>Ende nyemant en mach crom aensien.</l>
<l n="10">Hier om sel hem wel gheschien,</l>
<l>Die rechtich sijn in hoer leven,</l>
<l>Want God heeft selve den naem ghegheven</l>
<l>Dattet recht sal sijn ghenant,</l>
<l>Wairmen comt in enich lant;</l>
<l n="15">Ende onrecht isser off ghescheiden,</l>
<l>Want elck is een van hem beyden,</l>
<l><pb n="139"/>Ende wil u segghen by wat saken:</l>
<l>Recht en can gheen onrecht maken,</l>
<l>Al dedemen onrecht openbaer,</l>
<l n="20">Recht blijft in hem selven claer;</l>
<l>Elck mach wel een onrecht leren,</l>
<l>Mar recht en can gheen man verkeren.</l>
</body>
</text>
<text>
<body><head type="comment">LXXIII. <hi rend="italic">Dit is vander ghiericheit. </hi></head>
<lg><l>                Ic bin in dichten soe verdoert,</l>
<l>En weet wat langher bringen voort,</l>
<l>Dat ghenoechlic is te horen.</l>
<l>Die sloetel van vrou Eren toern</l>
<l n="5">Die is der edelheit ontverret.</l>
<l>Tslot wort out ende zeer verwerret,</l>
<l>Men cant ghereyden noch ghestellen.</l>
<l>Ghiericheit ende hoer ghesellen</l>
<l>Die doen vrou Eren overlast,</l>
<l n="10">Haer en helpt muer noch toren vast,</l>
<l>Alsoe alst nu ter werlt ghelt:</l>
<l>Wapen over die Ghiericheit!</l>
</lg>
<lg><l>Vrou Eer die mach hoer wel beclagen,</l>
<l>Si wort ghewacht in felre laghen,</l>
<l n="15">Ende hoer en comt nerghent gheen ontset.</l>
<l>Blijft sy ghevanghen onder tnet,</l>
<l>Wye sal dan mitten heren hoven?</l>
<l>Die prysen connen ende loven</l>
<l>Wes die heren hem bewynden,</l>
<l n="20">Ende helpen nauwe vonden vynden,</l>
<l>Al daerment trecht nu mede verdooft,</l>
<l>Ende der heren hoff berooft</l>
<l>Vander rechten eren cleyt:</l>
<l>Wapen over die Ghiericheit!</l>
</lg>
<lg><l n="25">Waer die scalken boven rysen,</l>
<l>Daer mach die goeden wel off grisen,</l>
<l>Want sy sijn ghierich ende wreet;</l>
<l>Wye wel doet, den hebben sy leit,</l>
<l>Dat doet, hoer wesen is contraer.</l>
<l n="30">Mochtmen tsien int openbaer</l>
<l>Off bekennen wye sy waren,</l>
<l>Die den heren dus beswaren,</l>
<l>Dat sy der eren naem verliesen,</l>
<l>Men soudse nyet te rade kyesen,</l>
<l n="35">Die nu den goeden sijn dus wreet:</l>
<l>Wapen over die Ghiericheit!</l>
</lg>
<lg><l>Al wilden heren reden kennen,</l>
<l>Alsmen gaet mit valen mennen,</l>
<l>Elkerlijck om sijn behaghen,</l>
<l n="40">Soe en weten sy niet wat maten dragen</l>
<l>Na consent van elker zyde.</l>
<l>Die schalke leest hem sijn ghetyde</l>
<l>Also subtylic voerden oren,</l>
<l>Hierom die heren, die dit horen,</l>
<l n="45">Wanen dat hi hevet recht:</l>
<l>Aldus wort edelheit verplecht,</l>
<l>Entie heren oec verleit:</l>
<l>Wapen over die Ghiericheit!</l>
</lg>
<lg><l>My en twifelt daer niet an,</l>
<l n="50">Wist een heer van elken man</l>
<l>Wat hi meende in sijn ghedocht,</l>
<l>Dat nymmermeer ghevallen mocht</l>
<l>Datter schiet u alle daghe,</l>
<l>Want soe en quam niet dan rechte clage</l>
<l n="55">Voer den heren off voer schepen.</l>
<l>Nu wort die goede int vel ghenepen</l>
<l>Jammerliken sonder verdient;</l>
<l>Men wart mit ghelde der heren vrient,</l>
<l>Daer die ghemeente zeer om creyt:</l>
<l n="60">Wapen over die Ghiericheit!</l>
</lg>
<lg><l>Wilden hem die heren schamen,</l>
<l>Dat sy tonrechte myede namen,</l>
<l>Soe most emmer recht gheschien;</l>
<l>Die schalken souden hem zeer ontsien</l>
<l n="65">Te comen inder heren raet.</l>
<l>Nu helptmen ghewelt ende overdaet</l>
<l>Jeghens den here om ghelt verdingen;</l>
<l>Deen gaet perssen, dander wringhen,</l>
<l>Hoe hire meest uut can ghepuren;</l>
<l n="70"><pb n="140"/> Trecht dat wijstmen buten muren,</l>
<l>Elc wilt hebben hoet hem ghereyt:</l>
<l>Wapen over die Ghiericheit!</l>
</lg>
<lg><l>Waerby soe salmen heren kinnen,</l>
<l>Ist dat sy gheen eer en minnen,</l>
<l n="75">Weder in meninghen off in daden?</l>
<l>Waer dan een scale mit gout gheladen,</l>
<l>Hy mochte wel een heer gheliken;</l>
<l>Mar alsmen siet die doeghet blyken,</l>
<l>Daer wort edelheit vernaemt.</l>
<l n="80">Ic waent den heren wel betaemt</l>
<l>Ende anders alle goede lieden,</l>
<l>Dat si hem niet en laten myeden</l>
<l>Van enighen recht, daert an hem steit:</l>
<l>Wapen over die Ghiericheit!</l>
</lg>
<lg><l n="85">Een lant, dat staet in goeden recht</l>
<l>Elken man al even slecht,</l>
<l>Dat comt den heren veel te baten;</l>
<l>Want worden rijc hoer ondersaten,</l>
<l>Soe en can hem gheen goet ghebreken.</l>
<l n="90">Mer moeter emmer miede uut leken</l>
<l>Eermen recht off reden doet,</l>
<l>Soe rijst nijt ende overmoet,</l>
<l>Ende elc partyet mitten sinen.</l>
<l>Dan comt die loghenaer veninen</l>
<l n="95">Al daer hi vint alsulck ghesceit:</l>
<l>Wapen over die Ghiericheit!</l>
</lg>
<lg><l>Aldus maect Ghiericheit pertyen</l>
<l>Ende doet die werlt also castyen,</l>
<l>Dattet yammer is te schouwen.</l>
<l n="100">Die een gaet den anderen blouwen</l>
<l>Doot off lam, dats openbaer;</l>
<l>Nochtan weet ic cuum int waer</l>
<l>Wat hem witen eer tgheschiet.</l>
<l>Veel te claghen dit verdriet,</l>
<l n="105">Dat is een dinc dat luttic vroomt,</l>
<l>Eert voer den hogen rechter coomt,</l>
<l>Daer vint elkerlijc sijn loon bereyt:</l>
<l>Wapen over die Ghiericheit!</l>
</lg>
<lg><l>Een wijs lantsheer, van sinnen vroet,</l>
<l n="110">Die mochte node om enich guet</l>
<l>Sijn volc partyen laten kyesen;</l>
<l>Want wiere an wint, hi moet verliesen:</l>
<l>Dat doet, het sijn sijn selfs lede.</l>
<l>Heeft hi last, si varen mede</l>
<l n="115">Hem te stercken, hem te vromen;</l>
<l>Wat sal dan schat of miede ghenomen</l>
<l>Voer eendrachticheit te maken?</l>
<l>Tfalt te spade naden zaken,</l>
<l>Als deen den anderen versleit:</l>
<l n="120">Wapen over die Ghiericheit!</l>
</lg>
<lg><l>Al waer een heer van machte groot,</l>
<l>Hem mocht opcomen sulken noot,</l>
<l>Dat hi sijn volck wel hadde te doen,</l>
<l>Ridderen, knapen ende baroen,</l>
<l n="125">Elkerlijc mit sijnre macht.</l>
<l>Wat is beter dan eendracht,</l>
<l>Daermen ghewapent hout om striden?</l>
<l>Dus mach een lantsheer gheerne tyden</l>
<l>Sijn volck te soenen alle ganghe;</l>
<l n="130">Want waer partyen duren langhe,</l>
<l>Daer wart van yammer veel bescreyt:</l>
<l>Wapen over die Ghiericheit!</l>
</lg>
<lg><l>Ghiericheit heeft veel te doen</l>
<l>Binnen Room ende tAvenioen</l>
<l n="135">Onder thooft van onser wet,</l>
<l>Dat is mit paensen soe beset,</l>
<l>Dat kerstenhede comt in dwael.</l>
<l>Elc heeft sinen cardinael</l>
<l>Ende blijft in partyen staen;</l>
<l n="140">Die een wil scheren, dander vlaen,</l>
<l>Ende elck rechtich vader wesen.</l>
<l>Hoe sal dit kerstenheit ghenesen,</l>
<l>Die vander waerheit niet en gleit?</l>
<l>Wapen over die Ghiericheit!</l>
</lg>
<lg><l>  145 Ghiericheit van aertschen goede</l>
<l>Bedwinghet dus die wise vroede,</l>
<l>Dat sy hem scheiden in contraer.</l>
<l>Gaet te Rome, ghi vintet daer,</l>
<l>Of tAvinioen inder stede,</l>
<l n="150">Daert hooft is van kerstenhede</l>
<l>Ende der kercken fundament.</l>
<l>Dese heeft ghiericheit ontwent,</l>
<l>Dat sy hem in pertyen cloven;</l>
<l>Die heren helpen tcoern schoven,</l>
<l n="155">Om datmer keest in weyt:</l>
<l>Wapen over die Ghiericheit!</l>
</lg>
<lg><l>Aldus comt kerstenheit in roer,</l>
<l>Om dat si sien alsulken voer</l>
<l>An die gheen die souden gheven</l>
<l n="160"><pb n="141"/> Exempel, hoe wy mochten leven,</l>
<l>Dattet Gode waer bequaem.</l>
<l>Want sy spisen den lichaem</l>
<l>Gulseliken eerst van binnen,</l>
<l>Entan gaen si van buten winnen</l>
<l n="165">Groten schat ende duer ghewade:</l>
<l>Dus vintmen thoff sonder ghenade,</l>
<l>Die wijl der schalken macht is breyt:</l>
<l>Wapen over die Ghiericheit!</l>
</lg>
<lg><l>Heren sijn ter werlt ghesat</l>
<l n="170">Om onrecht te maken mat,</l>
<l>Ende rechtichede oec voort te sterken;</l>
<l>Die priesters om die goede werken,</l>
<l>Die sy den luden sullen tonen.</l>
<l>Willen dese die werlt honen,</l>
<l n="175">Ic hope zeker: neen sy niet;</l>
<l>Doch ist menichwerff gheschiet</l>
<l>Om tghenyet datter off droep,</l>
<l>Dat sy mit vlyte gaen te knoep</l>
<l>Aldaer die schalke sijn nette breyt:</l>
<l n="180">Wapen over die Ghiericheit!</l>
</lg>
<lg><l>Machmen heren ende papen</l>
<l>Mitter myede aldus betrapen,</l>
<l>Soe is Ghierichede venijn,</l>
<l>Die weder boete noch medecijn</l>
<l n="185">En mach verdriven nu te tyde;</l>
<l>Die hande bliven open wyde</l>
<l>Waermen schat off myede gaert.</l>
<l>Een ghierich hert is so beswaert,</l>
<l>Want selden crijchtet sijn ghevoech,</l>
<l n="190">Al haddet alles dincs ghenoech,</l>
<l>Al daer die werlt mede meyt:</l>
<l>Wapen over die Ghiericheit!</l>
</lg>
<lg><l>Wat wy dichten, wat wy vinden,</l>
<l>Die hier op daertsche have slinden,</l>
<l n="195">Die bliven durich int volherden.</l>
<l>Om dit goet van deser eerden</l>
<l>Setten sy hem in groten vresen;</l>
<l>Deen gaet breken, dander tesen,</l>
<l>Hoe hijs meest gherapen can.</l>
<l n="200">Daer en is gheen lesen an,</l>
<l>Si voeren tseyl al ongheswicht;</l>
<l>Hoor loon dat staet voer ghesticht,</l>
<l>Daer elck by kent sijn eyghen feit:</l>
<l>Wapen over die Ghiericheit!</l>
</lg>
<lg><l n="205">En en comt hem niet te staden</l>
<l>Dan die hope van weldaden,</l>
<l>Als onse reden sel oirkonden.</l>
<l>Ghi ghierighe minres vanden ponden.</l>
<l>Waendi mit ghelde dan maken soen,</l>
<l n="210">Off mede te nemen kempen coen,</l>
<l>Die voer u striden int ghevecht?</l>
<l>Neen, het is een ander recht,</l>
<l>Ghi en dort daer om gheen talman vragen,</l>
<l>Men sal daer al ghelike draghen</l>
<l n="215">Waer sentencie nader pleyt:</l>
<l>Wapen over die Ghiericheit!</l>
</lg>
<lg><l>Mochtwy ghierliken ommesweven</l>
<l>Ende altoes sonder sterven leven,</l>
<l>Ende in die oude niet faelgieren,</l>
<l n="220">Soe waer den menighen fellen ghieren</l>
<l>Wel gheschiet na sinen waen,</l>
<l>Die nu jaghen sonder vaen:</l>
<l>Want wat si rapen ofte muren,</l>
<l>Ten can hem niet langhe gheduren,</l>
<l n="225">Si moetent rumen mitter doot.</l>
<l>Hoer ziele blijft in anxten groot.</l>
<l>Daer God om storte sijn helich zweyt:</l>
<l>Wapen over die Ghiericheit!</l>
</lg>
<lg><l>Een ghierech pat ghement mit valen,</l>
<l n="230">Wil daer edelheit in dwalen,</l>
<l>Om gheniet al hier tontfangen,</l>
<l>Wye mach dan te gheven langhen:</l>
<l>Een kaerl, dies niet en heeft gheplogen,</l>
<l>Of die gheven niet en moghen?</l>
<l n="235">Desen tween ist quaet te leren.</l>
<l>Miltheit taemt wel byden heren,</l>
<l>Sijn si papen ofte leec.</l>
<l>Macht mi helpen dat ic smeec,</l>
<l>Ic laetet waer wel ongheseit:</l>
<l n="240">Wapen over die Ghiericheit!</l>
</lg>
<lg><l>Want ic strijc op dove snaren,</l>
<l>Vrou Eren schip is langhe ghevaren,</l>
<l>Men prijst nu niet voer rapen tgoet.</l>
<l>Ist een evel sonder boet,</l>
<l n="245">Wat helpt datmen te meester gaet?</l>
<l>Mar die gheen, daert al an staet,</l>
<l>Die sel noch vinden waert ghebreect,</l>
<l>Off in wyes handen dat myede leect,</l>
<l>Off wye sijn zwaert in goeder maten</l>
<l n="250"><pb n="142"/> Ghedreghen heeft den recht te baten,</l>
<l>Dattet niet tonrecht en sneyt:</l>
<l>Wapen over die Ghiericheit!</l>
</lg>
<lg><l>Mach ghiericheit aldus regneren,</l>
<l>Soe en mach hoer schaemte niet verweren,</l>
<l n="255">Si en wert ghescoten doer den huyt.</l>
<l>Dorst si claghen overluyt,</l>
<l>Die borden waren hoer veel te zwaer,</l>
<l>Die die schalken bringen naer</l>
<l>Den goeden opten hals gheladen.</l>
<l n="260">Wye dar den heren anders raden</l>
<l>Dan hem ghenoecht of is bequaem?</l>
<l>Van Hildegaersberch Willaem</l>
<l>Die laeckt hem die alsulc arbeit:</l>
<l>Wapen over Ghiericheit!</l>
</lg>

</body>
</text>
    <text>
        <body>
<head type="comment">LXXIV. <hi rend="italic">Van Sinte Gheertruden min. </hi></head>
<l>                Int soetste vander Meyen tijt,</l>
<l>Als over al die werlt wijt</l>
<l>Lover spruten ende gras,</l>
<l>Quam ic ghegaen daert schone was</l>
<l n="5">Spasieren op een water claer,</l>
<l>Daer die voghelen sonder vaer</l>
<l>By naturen lude songhen,</l>
<l>Entie bloemelkijn ontspronghen</l>
<l>Op dese rivier, aldaer ic ghinc</l>
<l n="10">Overdencken menich dinc,</l>
<l>Beyde van desen ende van dien.</l>
<l>Mijn ghepeins en was niet clien,</l>
<l>Om schone materi te vinden,</l>
<l>Die ic in ryme mocht ontbinden,</l>
<l n="15">Beide voer heren ende voer knapen,</l>
<l>Die gheboren sijn van wapen.</l>
<l>Papen, clercken, ander luden</l>
<l>Willic oec den sin beduden,</l>
<l>Wat ic daer vant in corter stont,</l>
<l n="20">Ende mit reden maken cont.</l>
<l>Doe ic ghinc peynsen ende visieren</l>
<l>Vreemde sinnen menighertieren,</l>
<l>Die wel an goeden dichten voeghen,</l>
<l>Ende die mi tieghens therte droeghen,</l>
<l n="25">Daer of en maect ic gheen ghescal.</l>
<l>Wildi die waerheit weten al,</l>
<l>Ic bleefs an een, die mi behaechde;</l>
<l>Ende quaem ic, daers my yemant vraechde,</l>
<l>Ic wilt berechten sonder beyden,</l>
<l n="30">Ende mit reden onderscheyden</l>
<l>An wat materie dat ics bleef,</l>
<l>Ende in minen sinne screef,</l>
<l>Soe dat ics heb een deel onthouden.</l>
<l>Nu mercket, jonghen mitten ouden,</l>
<l n="35">Ende elck versta den rechten sin.</l>
<l>                Tis van sinte Gheertruden min,</l>
<l>Die men gheeft drincken elken man,</l>
<l>Entaer toe die vrunscap van Sint Jan</l>
<l>Noch huden sdaechs te menigher stede,</l>
<l n="40">Den vrouwen des ghelijcs oec mede.</l>
<l>Dit neemdi gheerne, alsmen u biet;</l>
<l>Mer den rechten zin en weetti niet,</l>
<l>By wat saken datmen tdoet.</l>
<l>Hoert na mi, ic maecs u vroet,</l>
<l n="45"><pb n="143"/> Hoe sinte Gheertruut leede hoer leven,</l>
<l>Ende waer om hoer minne is hier ghebleven,</l>
<l>Alsmense u schenct al sonder sparen,</l>
<l>Dat ghi dan hoept te bet te varen.</l>
<l>                Si was een nonne hier te voren,</l>
<l n="50">Ende een ridder wel gheboren</l>
<l>Hadse mit minnen soe bevaen,</l>
<l>Dat hi hoer niet en mocht ontgaen,</l>
<l>Die byden cloester was gheseten,</l>
<l>Daer sy nonne off was gheheten,</l>
<l n="55">Dese heilighe joncfrou, sinte Gheerde,</l>
<l>Die hoer altoes te doeghet keerde,</l>
<l>Als ghi hier nae wel moecht versinnen,</l>
<l>Hoert ghi tende van deser minnen,</l>
<l>Die sy beyde gader droeghen.</l>
<l n="60">Die joncfrou die liet haer ghenoeghen</l>
<l>Mitten ghenen die si minde;</l>
<l>Al wast dat hoer die ridder sinde,</l>
<l>Van hem en wilt sy groot noch cleen.</l>
<l>Si minde Jhesum van Nazarene</l>
<l n="65">Ende Marien sijnre moeder,</l>
<l>Daer toe sint Jan, die hoir behoeder</l>
<l>Was, doe sy hoer kint sach hanghen.</l>
<l>Mit sulker minne was si bevanghen,</l>
<l>Sinte Gheertruut, dese joncfrou,</l>
<l n="70">Ende op sint Jan hadsi hoir trouwe</l>
<l>Naest Gode ten voersten al gheset.</l>
<l>Si en gheloefde nyemant bet</l>
<l>Dan sint Jan ewangelist,</l>
<l>Om dat hi meer van Gode wist</l>
<l n="75">Dan enich sanct of martelaer,</l>
<l>Off apostel, weet voirwair;</l>
<l>Daer om soe hadsien vercoren.</l>
<l>Oeck hadsi wel seggen horen,</l>
<l>Dat hi sonder pine starff</l>
<l n="80">Ende themelrijc verwarff,</l>
<l>Dat luttic heilighen mocht gheschien</l>
<l>Dan sint Jan ewangelist allien,</l>
<l>Si en worden veel ghebrocht ter doot</l>
<l>Mit swaren pine ende groot.</l>
<l n="85">Want si en aldus minnen woude</l>
<l>Al hoer daghe mit goeder houde,</l>
<l>Boven anderen heilighen zeer,</l>
<l>Hierom selmen ymmermeer</l>
<l>Sint Jan ende hoir te gader noemen,</l>
<l n="90">Dat elc moet varen ende comen</l>
<l>In hoir gheleyde sekerlijck:</l>
<l>Des onne ons God van hemelrijck.</l>
<l>                Nu laet ic dese materi bliven,</l>
<l>Ende ic wil vanden ridder scriven,</l>
<l n="95">Die sinte Gheertruut niet en vergat,</l>
<l>Waer hi quam, in elker stat,</l>
<l>Si en was hem overste inden moet.</l>
<l>An hoer en spaerde hi scat noch guet,</l>
<l>Nochtan en was hi niet soe coen,</l>
<l n="100">Dat hijt hoer dorst te weten doen</l>
<l>Wat zaken dat hi op hoer miende.</l>
<l>Want sy Gode ten voersten diende</l>
<l>Ende overste hilt in hoer ghedocht,</l>
<l>Hier om bleeft al onversocht</l>
<l n="105">Wat hi miende, die ridder milde.</l>
<l>Si leefde recht als die niet en wilde</l>
<l>Ne ghenen man onder den troen,</l>
<l>Hoe rijc hi waer off hoe schoen.</l>
<l>Doe docht die ridder: "Deed ic haer blyken</l>
<l n="110">Om man te nemen in aertrijcken,</l>
<l>Soe soude die vrienscap entie prijs,</l>
<l>Die si mi doet in goeder wijs,</l>
<l>After dien worden ghestoert."</l>
<l>Dit docht den ridder quaet verboert,</l>
<l n="115"><pb n="144"/> Dat hi die vrienscap soude derven,</l>
<l>Die si hem dede menichwerven</l>
<l>Mit solaes, in goeder doecht,</l>
<l>Soe dat hem therte wert verhoecht,</l>
<l>Alst mit sorghen wort becoort.</l>
<l n="120">Hier om bleeff hi ghestade voort,</l>
<l>Dese ridder, ende liet</l>
<l>Veel te claghen sijn verdriet.</l>
<l>Hi en wilde hoer hulde niet ontberen,</l>
<l>Nochtien wast overste sijn begheren</l>
<l n="125">Hoer te crighen tenen wive.</l>
<l>Hier op stont sijn sin soe stive,</l>
<l>Dat hi coos voert alre sienst</l>
<l>Ghestade te bliven in horen dienst</l>
<l>Sonder enich dorperheit;</l>
<l n="130">Mar goede gonst was hem bereit</l>
<l>Menichwerven sonder veynsen.</l>
<l>Luttic archs plach si te peynsen</l>
<l>Opten ridder vrouch off spade,</l>
<l>Die om horen wille dade</l>
<l n="135">Menighe cost op davontuer,</l>
<l>Ende arbeit, die hem wert so zuer.</l>
<l>Hi liet om horen wille maken</l>
<l>Wat dat daer brac in enigen zaken</l>
<l>Inden clooster al omtrent,</l>
<l n="140">Soe datten prijsde zeer tconvent;</l>
<l>Mar si en wisten, groot noch cleen,</l>
<l>Abdisse noch der nonnen gheen,</l>
<l>Waer om dattie ridder dede</l>
<l>Den clooster dese waerdichede.</l>
<l n="145">Hy liet schone geesten malen</l>
<l>Beyde in cameren ende in zalen,</l>
<l>Die hem costen groten schat.</l>
<l>Daer nae wart hi des ghevens mat;</l>
<l>Want sinen staet die quam ten ende.</l>
<l n="150">Doe was die ridder in ellende,</l>
<l>Ende hi en wiste hem ghenen raet:</l>
<l>Dat dede, hi most sijn hoghe staet</l>
<l>Dalen laten aen sinen danck.</l>
<l>Doe wort sijn hope alte cranck,</l>
<l n="155">Ende hi dochte in sijn moet:</l>
<l>"Al creghe ic dese joncfrou goet,</l>
<l>Ic en mochtse niet in eren houden,</l>
<l>Waer op soe willic mi verbouden</l>
<l>Off verstroyen tenighen tyden?"</l>
<l n="160">Doe most die ridder sorghe lyden,</l>
<l>Des hi onghewone was</l>
<l>Daer te voren, als ic las.</l>
<l>Ende als hi stont in dit ghepeyns,</l>
<l>Ende dochte harwaert ende gheyns,</l>
<l n="165">Doe quam die bose tot hem ghegaen,</l>
<l>Ende was recht als een man ghedaen.</l>
<l>Soe wye dat in wanhope sy,</l>
<l>Daer is die vyant gheerne by;</l>
<l>Want hy en dan best becoren mach,</l>
<l n="170">Soe poecht hire om nacht ende dach.</l>
<l>Hy gruete den ridder ende sprac:</l>
<l>"My donct, ghi lijdt groot onghemac</l>
<l>Van groeter sorghen, die ghi draecht.</l>
<l>Al ist dat ghise niet en claecht,</l>
<l n="175">Sy leit u swaerlijc inder herte,</l>
<l>Hier om soe lijd ghi grote smarte,</l>
<l>Dat sie ic wel an u ghedaen;</l>
<l>Ende ic mocht u wel helpen zaen</l>
<l>Van des u deert, wildijs mi lonen."</l>
<l n="180">Die ridder sprac: "Die niet en cronen,</l>
<l>Machmen hoer ghedochte sien?"</l>
<l>Die bose antwoerde mittien:</l>
<l>"Ic wil dat ghi die waerheit segt,</l>
<l>Off ic u loghen heb ondect."</l>
<l n="185"><pb n="145"/> - "Neen ghi," sprac die ridder doe,</l>
<l>"Mar ic wil ymmer weten, hoe</l>
<l>Ic dat soude verdienen moghen,</l>
<l>Dat ghi mi holpt uut minen doghen,</l>
<l>Oec wye ghy sijt, of waendi coomt.</l>
<l n="190">Moechdi mi helpen, dat mi vroemt,</l>
<l>Ic wil al doen dat ghi my hiet,</l>
<l>Oeck wat dat mijns daer nae gheschiet,</l>
<l>Want ic lyde soe groten pijn.</l>
<l>Mochter boete tieghen sijn,</l>
<l n="195">Ten stonde mi seker niet te laten:</l>
<l>Dat doet mijn sorghe is boven maten."</l>
<l>- "Jaet," sprac hi, die bose gheest,</l>
<l>"Ghi sult hebben grote feest</l>
<l>Van desen daghe voerwaert meer,</l>
<l n="200">Wildi doen dat ic u leer."</l>
<l>Die ridder sprac: "Wat soude dat wesen,</l>
<l>Daer ic mede mocht ghenesen</l>
<l>Vanden oevel, dat mi daert?"</l>
<l>Die bose antwoerde mitter vaert:</l>
<l n="205">"Goets soe vele sal ic u gheven,</l>
<l>Dat ghi moecht mit eren leven</l>
<l>Tallen stonden daer ghi sijt."</l>
<l>Doe wort die ridder zeer verblijt,</l>
<l>Die hi staende vant in sorghen;</l>
<l n="210">Entie vyant sprac: "Ic sal u borghen,</l>
<l>Hoe langhe dat ghi voer wilt noemen;</l>
<l>Mar als die tijt is ommeghecomen,</l>
<l>Soe wil ic uwes ontbeiden hier,</l>
<l>Ende ghi sult tot mi comen schier.</l>
<l n="215">Wat baet dat ic u langhe telle?</l>
<l>Ic bin die vyant vander helle,</l>
<l>Ende ghi most dan varen op mijn ghenade,</l>
<l>Doet ghi nu dat ic u rade."</l>
<l>Dat sprac die vyant openbaer.</l>
<l n="220">Doe wort den ridder therte zwaer,</l>
<l>Nochtan en conde hijs niet vertyen,</l>
<l>Hi en most an sine woerden lyen.</l>
<l>Om die minne vander joncfrouwen</l>
<l>Lovede hi dat hem mochte rouwen</l>
<l n="225">Mit allen rechte, als omme quaem</l>
<l>Die tijt, die hi te leven nam;</l>
<l>Want hi en coes niet langher daer</l>
<l>Dan te leven seven jair.</l>
<l>Doe en dede hi niet als die vroede,</l>
<l n="230">Ende hi beseghelde mit sinen bloede</l>
<l>Enen brief, die hi hem gaf,</l>
<l>Entie vyant schiet daer af.</l>
<l>Nu creech hi des hi begaerde:</l>
<l>Wes hi doe wenschen woud op eerde</l>
<l n="235">Van schatte of van sulken dinghen,</l>
<l>Des plach hi hem soe veel te bringhen,</l>
<l>Die vyant, diene woude stercken,</l>
<l>Soe dat hi wonder mochte wercken</l>
<l>Binnen deser tijt, die was voersproken.</l>
<l n="240">Wye hem misdede, het wort ghewroken;</l>
<l>Soe machtich wort hi ende soe rijck,</l>
<l>Datmen niet en wiste sijns ghelijck.</l>
<l>Dese joncfrou, daer hijt om dede,</l>
<l>Gheschiede soe grote waerdicheide,</l>
<l n="245">Omdat sy heilichlyken leefde</l>
<l>Ende luttic yet in sonden sneefde,</l>
<l>Dat si dit van Gode wist,</l>
<l>Hoe die bose mit nauwer list</l>
<l>Desen ridder hadde bedroghen,</l>
<l n="250">Daer hi hem staende vant in doghen</l>
<l>Om horen wille altemale.</l>
<l>Dat docht hoer yamerlike tale,</l>
<l>Dat hi dit dorste avonturen</l>
<l>Ende niet laten om gheen besuren;</l>
<l n="255"><pb n="146"/> Mar sinte Gheertruut was sijn vrient,</l>
<l>Ende hi had hoer altoes ghedient.</l>
<l>Dat loonde si hem ten lesten daghe,</l>
<l>Doe daer naken soud die plaghe;</l>
<l>Want die tijt was thans gheleden,</l>
<l n="260">Dat die ridder most van steden</l>
<l>Trecken optie langhe vaert</l>
<l>Ter ewelyker pinen waert;</l>
<l>Want seven jair sijn ymmer gaende,</l>
<l>Ende hi en had vorste mar twe maende,</l>
<l n="265">Datten die vyant soude halen,</l>
<l>Mit live, mit ziele tghelach te betalen.</l>
<l>Doe bestont hi harde te dencken,</l>
<l>Hoe hem die vyant soude crencken</l>
<l>Ten ende vanden seven jaren,</l>
<l n="270">Als hi ter helle moste varen,</l>
<l>Ende nyemant en mochtet voer hem doen.</l>
<l>Doe droefde zeer die ridder coen,</l>
<l>Ende hi vergat vriende ende maghe,</l>
<l>Die hi ghemint had alle sine daghe,</l>
<l n="275">Ende sinte Gheertruut, dese joncfrou;</l>
<l>Want hi greep soe groten rouwe,</l>
<l>Dat hi nyemant vroechde en toechde.</l>
<l>God weet wel wat sijn herte doechde</l>
<l>Van groter pinen ende wee</l>
<l n="280">Dese leste maenden twee.</l>
<l>                Doe die seven jaer ommequamen,</l>
<l>Doe riep hi dat convent te samen,</l>
<l>Entie ridder nam oerlof</l>
<l>An alle die vrouwen opten hof,</l>
<l n="285">Ende hi ghinc sijn foy besetten.</l>
<l>Die reyse en dorste nyemant letten,</l>
<l>Want hi had te voren gheseit:</l>
<l>"Als ic te varen bin bereyt,</l>
<l>Soe en mach my nyemant wederkeren."</l>
<l n="290">By desen exempel moechdi leren,</l>
<l>Dat hem nyemant en laet bedrieghen:</l>
<l>Die langhe vaert en mach niet liegen.</l>
<l>Dicke twifelde hem sijn moet,</l>
<l>Desen ridder, daer hi stoet,</l>
<l n="295">Want hem die reyse niet wel en lust;</l>
<l>Ende om dat hem God gheleiden must,</l>
<l>Soe gaven si hem drincken allegader,</l>
<l>Ende bevalen den hemelschen vader.</l>
<l>Mar als hi sinte Gheertruden sach,</l>
<l n="300">Die hem soe swaer op therte lach,</l>
<l>Doe wederseide hi horen dranck.</l>
<l>"Ic hebs ghenoech, ic weets u danck,"</l>
<l>Sprac die ridder, "ic wil voort."</l>
<l>Sinte Gheertruut die seide: "Hoort,</l>
<l n="305">Drinct doch om die minne van my,</l>
<l>Ende den vrienscap al daer by</l>
<l>Des apostels sinte Johan,</l>
<l>Dat u gheleide die heilighe man."</l>
<l>Doe dranc die ridder eer hi ghinc.</l>
<l n="310">Dat was hem een salich dinc,</l>
<l>Als ghi hier nae wel moecht verstaen;</l>
<l>Want als die ridder quam ghegaen</l>
<l>Weder optie selve stede,</l>
<l>Daer hi loofde sijn sekerhede,</l>
<l n="315">Ende mit letteren bescreeff</l>
<l>Om goet, dat hem onlange bleef,</l>
<l>In sulken schijn als hi begaerde,</l>
<l>Ende ziel ende lijff daer om verteerde,</l>
<l>Ter selver tijt nam hi sijns waer,</l>
<l n="320">Die hem ghedient hadde seven jaer,</l>
<l><pb n="147"/>Vander hellen die vyant,</l>
<l>Ende stont daer heter dan een brant.</l>
<l>Doe mocht hem wel mit rechte gruwen</l>
<l>Ende sijn droefheit al vernuwen,</l>
<l n="325">Wanttie vyant sprac hem an</l>
<l>Gryseliken, als hi wel can,</l>
<l>Desen ridder, ende vraechde,</l>
<l>Hoe hem die reyse daer behaechde,</l>
<l>Die zorcheliken was aenschijn.</l>
<l n="330">"Swaerlijc," sprac die ridder fijn:</l>
<l>"Ic moet mijn zekerhede vryen,</l>
<l>Ende schuwen Jhesus ende Marien,</l>
<l>Ende varen optie helsche wrake."</l>
<l>Die bose antwoerde op dese sake:</l>
<l n="335">"Dijn zekerheide is te mi cranck,</l>
<l>Du en gaeste niet den rechten ganck.</l>
<l>Du dronckste nu, dats waerhede,</l>
<l>Om hoerre minne, die mi soe lede</l>
<l>Heeft ghedaen al desen tijt.</l>
<l n="340">Ganck van mi, ic schelde di quijt;</l>
<l>Dat moetic doen bi hoer bedwanghe;</l>
<l>Ende al wilde ic dienen noch so langhe,</l>
<l>Cost ende arbeit waer verloren.</l>
<l>Al hadstu hulde mi ghesworen,</l>
<l n="345">Beyde mit herte ende mit sinne,</l>
<l>Droncstu om sinte Gheertruden minne,</l>
<l>Als ghi deedt tot uwen vromen,</l>
<l>Soe waer mijn macht al benomen,</l>
<l>Dat ic di niet en mochte schaden.</l>
<l n="350">Du en selte mi niet meer verladen</l>
<l>Mit hoerre minne, cleyn off groot,</l>
<l>Die di opt leste drincken boot,</l>
<l>Om sine vrienscap die si heeft lieff.</l>
<l>Hout hier weder desen brieff,</l>
<l n="355">Daer dijn sekerheide an staet:</l>
<l>Van di en gheer ic ghenen baet,</l>
<l>Dan du mi van di lates varen,</l>
<l>Ende ic wil al des goets ontbaren,</l>
<l>Dattu van mi hebs ghecreghen.</l>
<l n="360">Had die joncfrou alleen ghesweghen,</l>
<l>Soe mostu mede an onsen rinck:</l>
<l>Dy en soude helpen ghenen dinck;</l>
<l>Mar sy heeft di van mi verbeden,</l>
<l>Die du mindes van ghiericheden;</l>
<l n="365">Ende doestuut meer, het sal di rouwen."</l>
<l>Doe en mocht hijt niet langher scouwen.</l>
<l>Deen schout quijt aldaer den anderen,</l>
<l>Entie ridder die ghinc wanderen</l>
<l>Mit groten vroechde ten clooster weder,</l>
<l n="370">Daer hi Gode in diende zeder.</l>
<l>Als hi te cloester weder quam,</l>
<l>Ende tconvent die waerheit vernam,</l>
<l>Doe waren sy blyde allegader,</l>
<l>Ende schoten an dien ridder te gader,</l>
<l n="375">Ende hieten willecoom al ghemien,</l>
<l>Out ende jonc, groot off clien.</l>
<l>Oeck hietsi hem willecome sijn,</l>
<l>Die van hem wist den rechten fijn,</l>
<l>Sinte Gheertruud, sine vriendinne,</l>
<l n="380">Ende sprac hem toe mit stadigen sinne</l>
<l>Heymeliken dese reden:</l>
<l>"Ghi hebt avontuer gheleden,</l>
<l>Dat weet ic wel, al segdijs niet."</l>
<l>- "Ja, joncfrou, al is mi dit gheschiet,</l>
<l n="385">Ic sels mi hoeden al mijn leven,</l>
<l>Ic wil mi al hier begheven</l>
<l>In desen clooster ende dienen Gode,</l>
<l>Ende houden voert al sijn ghebode.</l>
<l>Dat en lietic niet om al dat goet,</l>
<l n="390">Daer God die werlt mede voet."</l>
<l><pb n="148"/>Dus ghinc die ridder hem bereiden,</l>
<l>Als dat hi woude een leven leyden,</l>
<l>Dat Gode ontfanckelijcken waer;</l>
<l>Ende sijn goet gaf hi daer naer</l>
<l n="395">Sine vrienden, sine maghen,</l>
<l>Soe dat si hem wel mochten bedraghen,</l>
<l>Alle die ghene die na hem quamen;</l>
<l>Ende arme luden liet hi by namen</l>
<l>Rijcke maken van sijnre have;</l>
<l n="400">Ende inden clooster gaf hi gave,</l>
<l>Dat sijs moghen noch te bet,</l>
<l>Daert clooster nu is mede beset.</l>
<l>Dus was die ridder wel gheleert</l>
<l>Ende ter doghet soe bekeert,</l>
<l n="405">Dat hi starff een heilich mensch.</l>
<l>Wat baet dat ic om rijcheit wensch,</l>
<l>Die ic ymmer rumen moet?</l>
<l>Ende dese heilighe joncfrou goet</l>
<l>Die voer oec mede ten ewighen leven,</l>
<l n="410">Ende elck is mit Gode nu zeer verheven,</l>
<l>Die ridder entese heilighe nonne,</l>
<l>Die ghenen dinck onder die sonne</l>
<l>En minnede boven onsen Here;</l>
<l>Ende sint Jan plach si te eren,</l>
<l n="415">Beide mit vieren ende mit vasten,</l>
<l>Soe dat hi hoer halp oec mede ontlasten</l>
<l>Desen ridder, daer ic off spreke,</l>
<l>Die die bose mit valscher treecke</l>
<l>Tot zwaren sonden hadde verspaent.</l>
<l n="420">Hier om soe wyemens noch vermaent,</l>
<l>Die sel hoer minne altoes drincken</l>
<l>Ende om sint Jans gheleide dencken,</l>
<l>Die die ridder van hoir nam,</l>
<l>Eer hi totten vyant quam,</l>
<l n="425">Die hem tot quaetheit hadde ghevouden,</l>
<l>Al heeft hi hem zeder quijt ghescouden.</l>
<l>Hier om drinct al sint Jans gheleide,</l>
<l>Eer deen al vanden anderen scheide,</l>
<l>Als ghi enighe reyse bestaet,</l>
<l n="430">Daer toe hoer minne al onversmaet,</l>
<l>Die sinte Gheertruut was gheheten.</l>
<l>Ende op dat wy hoer minne ghenieten,</l>
<l>So willen wise alle drincken gaern,</l>
<l>Ist op die strate of in taveern,</l>
<l n="435">Ende onsen vrienden schencken weder,</l>
<l>Ende wanttet is onthouden zeder</l>
<l>Van desen tween, daert eerst of schiede,</l>
<l>Dat beyde bleven heilighe liede.</l>
<l>Hier om sijn Willem ende ic in een</l>
<l n="440">Van Hildegaersberghe onder ons tween,</l>
<l>Ende hebben ons also beraden,</l>
<l>Dat wise nyemant en hieten versmaden,</l>
<l>Wye mense schenct, hi en selse ontfaen,</l>
<l>Dat hi in hoer gheleide moet gaen,</l>
<l n="445">Daer ghi dit dicht of hebt ghehoert,</l>
<l>Ende ons God leyde ter hemelschen poort</l>
<l>Ter lester reyse, alst is te doen:</l>
<l>Hier mede eynde ic mijn sermoen.</l>
</body>
</text>
<text>
<body><head type="comment"><pb n="149"/> LXXV. <hi rend="italic">Een exempel van heren. </hi></head>
<l>                Ghi hoghe, wise lantsheren stout,</l>
<l>Al hebdi rijcheit menichfout,</l>
<l>Nochtan suldi Goods ontsien;</l>
<l>Want ghi hout van hem te lien.</l>
<l n="5">U lijff, u guet, burch ende lant</l>
<l>Staet te mael in sijnre hant.</l>
<l>Wy en hebben van ons selven niet</l>
<l>Dan al ghebrec, diet wel besiet.</l>
<l>Mercket, waer sijn sy bevaren,</l>
<l n="10">Die hier voer u heren waren,</l>
<l>Als Hector ende Alexander,</l>
<l>Julius ende menich ander;</l>
<l>Josue, David ende Judas</l>
<l>Machabeus, die coene was,</l>
<l n="15">Artur, Kaerl ende Godevaert?</l>
<l>Dese heren mosten onghespaert</l>
<l>Sterven, ende ghi sult oeck den ganc</l>
<l>Volghen mede, ist cort, ist lanc.</l>
<l>Ghi heren, daer om mint die doecht,</l>
<l n="20">Wat ghi looft ende vermoecht,</l>
<l>Dat hout altoes nae uwer macht,</l>
<l>Ende ymmer weest alsoe bedacht,</l>
<l>Dat ghi schuwet onrechte miede,</l>
<l>Ende leeft alsoe dat uwe liede</l>
<l n="25">Bidden om u langhe leven.</l>
<l>Cleynen misdaet suldi vergheven:</l>
<l>Goeden dienst wel te lonen raemt;</l>
<l>Wanttet u edelheit betaemt.</l>
<l>U steden hout in horen recht,</l>
<l n="30">U ridders ende u leenknecht</l>
<l>En veronrecht niet van hoir guet,</l>
<l>Ende uwen edelen heerlyken moet</l>
<l>En verheffet niet op u arme diet.</l>
<l>Ende ymmer seldijs laten niet,</l>
<l n="35">Ghi en selt altoes ondaet wreken.</l>
<l>Ic heb enen wisen horen spreken:</l>
<l>Waer een heer ondadighen spaert,</l>
<l>Dat hi sijn onnosel volc beswaert.</l>
<l>Heren, al is u heerlicheit groot,</l>
<l n="40">Ymmer hebt vrese voer den doot,</l>
<l>Want yeghen hair en baet gheen stunen,</l>
<l>Smeken, raden nochte runen,</l>
<l>Als God wil, wy moeten voert.</l>
<l>Hoeneer dat u die doot becoort,</l>
<l n="45">Soe suldi henen, ende ghi en weet waer,</l>
<l>Ende ymmer hebt des varens vaer,</l>
<l>Ende des en laet om ghenen schat.</l>
<l>Weet, u is volghemeten tfat,</l>
<l>Oeck hoe ghijt weten wilt of weet,</l>
<l n="50">By sulker maten als ghi meet,</l>
<l>Daer moet ghi weder by ontfanghen.</l>
<l>Wy en moghense corten nochte langhen,</l>
<l>Lichten, zwaren niet een coern.</l>
<l>Die wel ghemeten heeft te voren,</l>
<l n="55">Die mach hem na wel vroechden das.</l>
<l>God die selve een meter was</l>
<l>Voer ons allen vol te meten,</l>
<l>Die selt wel kennen ende weten</l>
<l>Hoe wy meten ofte palen,</l>
<l n="60">Sonder enighen tuuch te halen;</l>
<l>Want elck moet daer hem selven wroeghen</l>
<l>Ende mitter gherechticheit ghenoegen</l>
<l>Sonder enich weder dinghen.</l>
<l>Die hier nyden ende dringhen</l>
<l n="65">Die moeten daer onnosel wesen,</l>
<l>Ende hoers selfs wercken overlesen;</l>
<l>Sijn sy goet of sijn si quaet,</l>
<l>Sy vinden daer die wedermaet.</l>
</body>
</text>
<text>
<body><head type="comment">LXXVI. <hi rend="italic">Vander rekeninghe. </hi></head>
<l>                Voerwaerde ende rekeninghe</l>
<l>Dat sijn twee saken sonderlinghe,</l>
<l>Daer rust off comt ende oirbair.</l>
<l>Dit heeftmen dickent vonden waer;</l>
<l>Want wye sijn schout verghelden wil</l>
<l>Sonder forpel of gheschil,</l>
<l><pb n="150"/>Die houde sijn rekeninghe recht</l>
<l>Nader voerwaerde even slecht.</l>
<l>Die niet en rekent ofte scrijft</l>
<l n="10">Wat hi looft of schuldich blijft,</l>
<l>Als hi tot sinen daghen coomt,</l>
<l>Die wert sot off schalc ghenoemt.</l>
<l>Die schalc en wil sijn schult niet weten;</l>
<l>Die sot die heeftet thans vergheten</l>
<l n="15">Wat hi schuldich is of niet,</l>
<l>Eermen te rekeninghe ontbiet.</l>
<l>Rekeninghe is menigherhande.</l>
<l>Grote heren vanden lande</l>
<l>Die setten dienres hier entaer,</l>
<l n="20">Die hem dienen tlanghe jaer</l>
<l>Eer sy rekeninghe doen;</l>
<l>Ende sulc die heeft een cort sysoen,</l>
<l>Nadat die rekeninghe draghen</l>
<l>Vanden hoghen totten laghen.</l>
<l n="25">Die gheen die sheren recht bewaren</l>
<l>Die rekenen mit horen scharen</l>
<l>Eens omt jaer, wat hem verschijnt</l>
<l>Van sheren broecke diemen vijnt,</l>
<l>Dat is een onghewisse rent.</l>
<l n="30">Als die luden sijn onbekent</l>
<l>Ende dicke vechten ende kiven,</l>
<l>Soe mach die rechter meest bescriven.</l>
<l>Die sheren tollen oec regieren</l>
<l>Die moeten scrivens veel hantieren,</l>
<l n="35">Eer sy alle dinc versinnen.</l>
<l>Wattie tollenaers sullen winnen,</l>
<l>Dats an davontuer belanc.</l>
<l>Heeft die coopman goeden ganc</l>
<l>Veel te varen ende te keren,</l>
<l n="40">Soe mach die toolnaer sinen heren</l>
<l>Menich Item overgheven,</l>
<l>In sijn rekeninghe bescreven.</l>
<l>Die die wisse renten boren,</l>
<l>Na dat hout sheren coren,</l>
<l n="45">Als si hoer rekeninghe besoecken,</l>
<l>Die vinden wel in oude boecken</l>
<l>Goet bescreven onderscheit,</l>
<l>Waer hoers heren rente leyt,</l>
<l>Off wat si schuldich sijn te manen;</l>
<l n="50">Doch moetet wassen ende wanen</l>
<l>Nader avonturen loop:</l>
<l>Ten staet niet al op enen coep,</l>
<l>Sheren tiende ende ander goet,</l>
<l>Daermen rekeninghe off doet:</l>
<l n="55">By wilen min, by wilen meer</l>
<l>Moetmen rekenen den heer:</l>
<l>Dus staetet wis ende ooc tferval</l>
<l>In rekeninghe by reden al.</l>
<l>Ende om dat rekeninghe blijft ghestade,</l>
<l n="60">Soe nemen die heren tot horen rade</l>
<l>Wise luden, diet voersien</l>
<l>Wat by reden mach gheschien,</l>
<l>Off watmen schuldich is te laken.</l>
<l>Ende als die tijt beghint te naken,</l>
<l n="65">Dat enich heer begheert te horen,</l>
<l>Na dat ic seyde hier te voren,</l>
<l>Rekeninghe van elken man,</l>
<l>Die sijn dienst te voren an,</l>
<l>Soe sentmen bode ende laet hem weten,</l>
<l n="70">Dair die dienres sijn gheseten,</l>
<l>Wel te tyde voerden dach,</l>
<l>Soe dat een dienre scriven mach,</l>
<l>Eer hi rekeninghe doet,</l>
<l>Waer dat hi sijns heren goet</l>
<l n="75">Heeft ontfanghen off ghegheven.</l>
<l>Die dan te voren weet bescreven</l>
<l>Sijn rekeninghe in sulker maten,</l>
<l>Dat hem die heren wel ghenoeghen laten</l>
<l>Mitter waerheit, die hi bewijst,</l>
<l n="80">Soe wort sijn rekeninghe gheprijst</l>
<l>Ende sijn dienste bevolen voert,</l>
<l>Sel rechte reden sijn ghehoert</l>
<l>Voer ghiericheit in quaden wille,</l>
<l>Die om die myede zwighen stille</l>
<l n="85">Ende overdreghen mennich dinck,</l>
<l>Daer reden niet te rade en ghinc.</l>
<l>Een dienre, die mit trouwen dient</l>
<l>Beyde den heer ende oec der mient,</l>
<l>Die waer veel nutter in sinen dienst</l>
<l n="90">Ghelaten, woudmen kiesen tsienst,</l>
<l>Dan yemant anders in gheset.</l>
<l>Hoe soud een dienre dienen bet,</l>
<l>Dan hi hem trouwelyken zaet</l>
<l>Te dienen elck na sinen staet,</l>
<l n="95">Soe dat die miente niet en claecht,</l>
<l>Ende sinen here wel behaecht,</l>
<l>En deden nyders, die ontraden</l>
<l>Menighen loon van goeden daden.</l>
<l>Een ander dienre, die hem veynst</l>
<l n="100">Ende sinen zack te vollen peynst,</l>
<l>Die mach hem selven zeer bedrieghen,</l>
<l>Want heren horen node lieghen</l>
<l><pb n="151"/>In rekeninghe off in claghen,</l>
<l>Daer die waerheit last moet draghen.</l>
<l n="105">Een dienre die berekent wart,</l>
<l>Die mach wel billics sijn vervaert;</l>
<l>Want als die heer op hem verarret,</l>
<l>Soe wart hi andersins ghescherret</l>
<l>Beyde van desen ende oec van dien;</l>
<l n="110">Want ongheluc is node allien.</l>
<l>Want wye hem te voren daden lieve,</l>
<l>Die maken dan al ander brieve</l>
<l>Ende scriven dat hem teghens gaet,</l>
<l>Om dattie heer gheneghen staet</l>
<l n="115">Eer tontsette sulken man,</l>
<l>Dan voert te dienste nemen an.</l>
<l>Soe crighen sy heymelijcke wrake</l>
<l>Mittien heer van hoerre smake;</l>
<l>Want wye sinen rechten heer misdoet,</l>
<l n="120">Die is der myenten selden guet.</l>
<l>Men vint oec veel ontschamelheden</l>
<l>Inder myenten, tsijn hoer zeden,</l>
<l>Hoeneer een dienre wert beswaert,</l>
<l>Om dat sy toghen horen aert.</l>
<l n="125">Deen seit waer, dander loghen,</l>
<l>Tarchste hebben sy meest voer oghen,</l>
<l>Tbeste treetmen onder die voet,</l>
<l>Comt een man in wederspoet;</l>
<l>Mar gaettet hem wel, sy bieden hem trouwe:</l>
<l n="130">Dus maken sy menich man die mouwe,</l>
<l>Dat hi mit woerden voer hem strijt,</l>
<l>Daer hi namaels groet verwijt</l>
<l>Of horen moet ende sijn onwille.</l>
<l>Dit doet den menighen swigen stille.</l>
<l n="135">Die voer die myente spreken soude,</l>
<l>Waert dat elcman draghen woude</l>
<l>Sanders borden inder noot,</l>
<l>Creghe hi last of wederstoet.</l>
<l>Nu gaet die myent der mienten ganc:</l>
<l n="140">Dus ist een arbeit sonder danck</l>
<l>Die voerder myent hem selven set.</l>
<l>Die oec hem selven veel toemet</l>
<l>In sheren dienst mit onbescheide,</l>
<l>Vergaet sijn rekeninghe te leyde,</l>
<l n="145">Op dat sy wort te recht ghelesen;</l>
<l>Want selden machment soe ghenesen,</l>
<l>Die voerden heer berekent is,</l>
<l>Hy en moeter borghe ende wis</l>
<l>Setten, eer hi scheydt van daen:</l>
<l n="150">Men spreecten hardeliken aen,</l>
<l>Men doeten daer ter tale staen;</l>
<l>Ende heeft hi anders yet misdaen,</l>
<l>Soe veel te meer is hi belast.</l>
<l>Alsmen die waerheit ondertast,</l>
<l n="155">Soe moet hi smeken ende vlyen,</l>
<l>Eer hi can hem selven vryen</l>
<l>Vander daet, diemen hem tyet;</l>
<l>Sijn naem die worter by ontwijt,</l>
<l>Waermen kennet, verre off breyt;</l>
<l n="160">Sijn dienst wort hem wederseit</l>
<l>Ende enen anderen bevolen.</l>
<l>Oeck soe vraechtmen onverholen</l>
<l>Off hijs wil bliven anden heer:</l>
<l>Blijft hijs niet, soe ducht hi zeer,</l>
<l n="165">Dat hy een argher kyesen moet;</l>
<l>Blijft hijs dair, so staet sijn goet</l>
<l>Ende sijn lijff in sheren hant.</l>
<l>Dus moet hi laten daer een pant,</l>
<l>Sulc als die heer hem overset,</l>
<l n="170">Dat comt by dien, hi mach niet bet:</l>
<l>Soe ruumt hi sinen dienst mit schande.</l>
<l>Die gheen diet na crijcht in handen,</l>
<l>Dien heeft hi dan den wech gheleert,</l>
<l>Hoe dat hi bliven mach gheert</l>
<l n="175">Ende rechte rekeninghe maken,</l>
<l>Die die heren niet en laken.</l>
<l>Anders elc na sijn ghenoot,</l>
<l>Waer sy dienen cleyn of groot,</l>
<l>Die moghen oec al daer by leren,</l>
<l n="180">Dat sy rekenen mit eren</l>
<l>Voor den ghenen die si dienen,</l>
<l>Ist van borghen, ist van lienen.</l>
<l>Als elcman raken mach an tsijn,</l>
<l>Soe wort die rekeninghe fijn.</l>
<l n="185">Die wise raden binnen der steden</l>
<l>Moghen oeck by sulke reden</l>
<l>Proeven ende mercken mede</l>
<l>Van menighen punten die waerhede,</l>
<l>Eer sy hoer rekeninghe scriven,</l>
<l n="190">Hoe si in eren moghen bliven;</l>
<l><pb n="152"/>Want der meenten lof is groot</l>
<l>Ende swaer te crighen: dats hem die noot,</l>
<l>Den ghenen die den steden raden;</l>
<l>Want den goeden ende den quaden</l>
<l n="195">Moeten sy dienen tlanghe jaer.</l>
<l>Hoe menigher sin, hoe meer contraer:</l>
<l>Deen is wijs, dander sot.</l>
<l>En dede alleen hoers heren ghebot</l>
<l>Ende ander dwanc, die sy ontsien,</l>
<l n="200">Men brochtse nymmermeer op yen;</l>
<l>Want als die myente macht vercrighen,</l>
<l>Dattie besten moeten swighen,</l>
<l>So gaen sy raden elken bysonder:</l>
<l>Sy heffen op, sy duwen onder</l>
<l n="205">Huden dien, morghen desen,</l>
<l>Hierom donct mi beter wesen,</l>
<l>Dattie wise ende oec die vroede</l>
<l>Regieren mit hoers heren roede</l>
<l>Beyde steden ende lant,</l>
<l n="210">Dan die dwasen mitter hant</l>
<l>Hoer ghewin in dassche sloeghen.</l>
<l>Men sal altoes die beste voeghen,</l>
<l>Beyde in rechte ende in rade,</l>
<l>Want sy toorn ende schade</l>
<l n="215">Moghen schutten ende keren</l>
<l>Ende leven mitter mient in eren.</l>
<l>Die meent die sel hoer neringhe doen,</l>
<l>Vollen, weven, maken schoen,</l>
<l>Smeden, backen ende brouwen,</l>
<l n="220">Enten goeden wel ghetrouwen,</l>
<l>Die die sorghe moeten draghen,</l>
<l>Ende die hoir lijff in reysen waghen,</l>
<l>Daer die meente cleen op ghist.</l>
<l>Waer dat elc die waerheit wist,</l>
<l n="225">Beyde in steghen ende in straten,</l>
<l>Sy souden hem licht ghenoeghen laten</l>
<l>Enten ghenen niet beswaren,</l>
<l>Die voer hem allen deer bezwaren</l>
<l>Beyde an buren ende oock an gast.</l>
<l n="230">Hoe gaern men elck te wille past,</l>
<l>Dat waen ic datmen niet en can</l>
<l>Wel ghedoen, oec wyet began;</l>
<l>Doch selmen emmer dbeste ramen.</l>
<l>Die misdoet, die mach hem schamen</l>
<l n="235">Ende sonderling in sijn consent;</l>
<l>Want voer den heer, diet al bekent,</l>
<l>Daer moetmen rekeninghe toghen</l>
<l>Vanden laghen totten hoghen,</l>
<l>Beyde heren ende papen,</l>
<l n="240">Die heerders sijn van desen scapen,</l>
<l>Die onder hem ter weyde gaen.</l>
<l>Hoe sy scheren, hoe si vlaen.</l>
<l>Sy moten rekeninghe bringhen</l>
<l>Van elken pute by sonderlinghen</l>
<l n="245">Voer den heer, diet al verlient,</l>
<l>Daer een yghelijck in dient</l>
<l>Van dat hi verstannesse heeft;</l>
<l>Want hem die doot een ende gheeft.</l>
<l>Al poghen wy hier om groot ghewin,</l>
<l n="250">Wy en hebben eyghens meer noch min</l>
<l>Dan die wille die in ons staet,</l>
<l>Wanneermen wel te reden gaet:</l>
<l>Die moghen wy bruken tonsen baten,</l>
<l>Dbeste doen ende tarchste laten.</l>
<l n="255">Doewijs niet, soe ist al ghevreest,</l>
<l>Siel ende lijf, ende blijft gheweest</l>
<l>Ter lester stont van horen vader</l>
<l>Ende uten rijcken erve allegader,</l>
<l>Dat eyghen is ende ewich duert,</l>
<l n="260">Entaer men nyemant off en stuert,</l>
<l>Die rechte rekeninghe toent</l>
<l>Ende hier hem selven niet en hoent.</l>
<l>Al waenwy God verschalken hier,</l>
<l>Tis een comanscippe dier,</l>
<l n="265">Daer noyt gheen wasdoem uut en wyes,</l>
<l>Maer altoes daelde in groot verlies.</l>
<l>Wye veel in sonden wert misdadich,</l>
<l>Die is hem selven onghenadich</l>
<l>Ende sijnre zielen alte voren,</l>
<l n="270">Want God en wreect mit ghenen toern.</l>
<l>Had hi toern of nijt ghesmaect,</l>
<l>Soe en waer sijn wesen niet volmaect.</l>
<l>Hier om sel een yghelijc,</l>
<l>Die wyle hi is in aertrijc,</l>
<l n="275">Sijn consciencie al te gronde</l>
<l>Graven doer om elke sonde,</l>
<l>Die der zielen moghen schaden,</l>
<l>Entaer of mit priester raden,</l>
<l>Dat hi sijn rekeninghe hoert.</l>
<l n="280">Wy en moghen lieghen niet een woert,</l>
<l>Ten comt ons claerlyken voerden oghen</l>
<l>Dair elck sijn rekeninghe moet toghen,</l>
<l>Hoe hi ziel, lijf ende sin</l>
<l>Heeft bewaert ende sulc ghewin,</l>
<l n="285">Als God den mensche heeft bevolen.</l>
<l>Die gheen die buten reden dolen</l>
<l>Ende valsche rekeninghe stellen,</l>
<l>Die stroyen selve dat pat der hellen,</l>
<l><pb n="153"/>Mit dat si rekeninghe bringhen</l>
<l n="290">Ongherecht van horen dinghen.</l>
<l>Want hoemen rekent so moetet bliven;</l>
<l>Men macht verplamen noch verscriven</l>
<l>Weder mit pennen of mit int:</l>
<l>God die neemtet als hijt vint.</l>
<l n="295">Elcman reken anders wel;</l>
<l>Hi is die gheen die kennen sel</l>
<l>Onse wercken menichfout.</l>
<l>Arme, rijcke, jonc ende out,</l>
<l>Maechden, knapen, mannen, vrouwen,</l>
<l n="300">Hier om dient altoes mit trouwen</l>
<l>Alsulken heer diet al vermach,</l>
<l>Soe crijchdi int leste goet ghelach,</l>
<l>Als hi sijn rekeninghe ontfaet,</l>
<l>Die lonen sel van elker daet.</l>
</body>
</text>
<text>
<body><head type="comment">LXXVII. <hi rend="italic">Een onderscheit van hilic ende van gheesteliken luden. </hi></head>
<l>                Die wil is een al daermen telt,</l>
<l>Ende waerment Duutsch te rechte spelt,</l>
<l>Daer staet die wil alleens ghenoemt,</l>
<l>Daer wonders veel ter werlt uut comt;</l>
<l n="5">Want elck heeft sonderlinghe wil,</l>
<l>Ende nymmermeer en staet hi stil,</l>
<l>Hi en werct in desen off in dien;</l>
<l>Ende wat hi biet dat moet gheschien,</l>
<l>Ofmen salt mit crachte wederstaen.</l>
<l n="10">Die wille blijft wel onghedaen,</l>
<l>Daer die wise hem laet gheraden;</l>
<l>Mar war dat domheit is gheladen,</l>
<l>Daer gaet die wille sinen ganck.</l>
<l>Staet hi vry sonder bedwanck,</l>
<l n="15">Om dat die wille is menichsens</l>
<l>In woerden, wercken ende in ghepens,</l>
<l>Soe wort ter werlt opgheheven</l>
<l>Menigherhande staet van leven;</l>
<l>Want elcman denctet sine goet,</l>
<l n="20">Dair die wil in leven doet.</l>
<l>Dus crighen wy Lollaerts ende Baghinen,</l>
<l>Nonnen die oeck heilich schinen,</l>
<l>Tsaertroysers, Zweesteren ende Bagaerden,</l>
<l>Ende ander gheestelyke harden,</l>
<l n="25">Die ons leren ende wisen,</l>
<l>Soe datse ons billics staen te prysen;</l>
<l>Want wat sy leren int sermoen</l>
<l>Ons, dat ghaen si selve doen:</l>
<l>Dus gheven si goet exempel mede.</l>
<l n="30">Si sijn ghewyet op die bede,</l>
<l>Karmeliten ende Augustinen,</l>
<l>Minrebroeders end Jacopinen,</l>
<l>Ende oec om salicheit gheset;</l>
<l>Want leven si wel, si leren bet:</l>
<l n="35">Dat is int oechscijn openbaer.</l>
<l>Lieghe ic niet, so seg ic waer;</l>
<l>Brecter yet, dat volle God.</l>
<l>Daer wort sulc wijs ghescouden sod.</l>
<l>Al dese heylighe goede lyede,</l>
<l n="40">Die ic roer in mijn bediede,</l>
<l>Leven sy wel in horen zaken,</l>
<l>Wye machse dan mit rechte laken?</l>
<l>Mar sy, die heymelijc gaen leren,</l>
<l>Dat man ende wijf van ander keren</l>
<l n="45">Hoir ghenoecht ende horen wil,</l>
<l>Die mochten liever zwighen stil;</l>
<l>Want wederwil ende onghenoecht</l>
<l>En wercken salicheit noch doecht.</l>
<l>Hilic is een salicheit,</l>
<l n="50">Daer veel meerre bate an leit</l>
<l>Dan an die langhe cappe wijt</l>
<l>Off an hoer gheestelic abijt,</l>
<l>Dat si draghen off visieren:</l>
<l>Dit proeftmen waer in veel manieren;</l>
<l n="55">Want si sijn self van hilic comen.</l>
<l>Hoe heilich dat wire enich nomen,</l>
<l>Waer was ter werlt ye heer soe groot,</l>
<l>Of paeus soe heilich sijn ghenoot,</l>
<l>Hi en hadde moeder ende vader,</l>
<l n="60">Die vleysscheliken beyde gader</l>
<l><pb n="154"/>Malc by anderen mosten wesen,</l>
<l>Eer sy ye ter werlt resen?</l>
<l>Wat dal dan runen ofte raden,</l>
<l>Dat wittachticheit hilic doet versmaden?</l>
<l n="65">Willen si goede exempelen gheven,</l>
<l>Dat donct mi talre beste leven</l>
<l>Tfolc tot doechden mede te trecken.</l>
<l>Hoe soudmen beter leer ondecken</l>
<l>Maechden, knapen, mannen, vrouwen,</l>
<l n="70">Dan si tgoede leven schouwen,</l>
<l>Dattie wise voer hem gaen?</l>
<l>Ghenoechtet hem, si nement an,</l>
<l>Wanttie wille staet an hem,</l>
<l>Wat ist anders dan een schem,</l>
<l n="75">Dat ons voerden oghen schijnt,</l>
<l>Schoen ghelaet, alst herte grijnt,</l>
<l>Of van binnen is gheveynst?</l>
<l>Die wise ruuct wel of hi peynst,</l>
<l>Weder men siet of datmen braet,</l>
<l n="80">Daer hi voerby den coken gaet.</l>
<l>Nu moecht ghi vorder vraghen mi,</l>
<l>Wyen ic myen, of oeck waer by</l>
<l>Dat ic spreke sulke woerde:</l>
<l>Ic heb gheweest al daer ic hoerde</l>
<l n="85">Begheven luden, monicken, nonnen,</l>
<l>Die nuwen staet hebben begonnen,</l>
<l>Die niet en was by ouden tyden,</l>
<l>Daer sy hem selven in verblyden</l>
<l>Ende menen, dat si heilich sijn.</l>
<l n="90">Oeck hoop ic inder herten mijn,</l>
<l>Dattet yammer is alsoe;</l>
<l>Want twifel maect den mensch onvroe,</l>
<l>Wil hy hem ter hoop ontyen.</l>
<l>Si prysen desen, si prysen dien,</l>
<l n="95">Hoer eyghen leven alre meest;</l>
<l>Mar wittachticheit hilic ende alsulc feest</l>
<l>Laken si dicwijl ongheprijst,</l>
<l>Daer veel meerre baet uut rijst</l>
<l>Dant van allen desen doet,</l>
<l n="100">Die die werlt ende taerdsche guet</l>
<l>Voerden oghen zere versmaden,</l>
<l>Oeck wat sy heymelic laden.</l>
<l>Alle dese oorden, die wy tellen,</l>
<l>Cloosteren, clusen ofte cellen,</l>
<l n="105">Die sijn soe nuttelijc niet versiert</l>
<l>Als hilic, daerment wel hantiert.</l>
<l>Man ende wijf dat is een oerde,</l>
<l>Die mitten godlyken woorde</l>
<l>Was ghemaect al hier te voren,</l>
<l n="110">Eer Jhesus Cristus wert gheboren</l>
<l>Vijf dusent jaer of daer by;</l>
<l>Mar doe die soen ons maecte vry</l>
<l>Uut die sonden van Adaem,</l>
<l>Doe sette hi voert in sinen naem</l>
<l n="115">Priesters oerde ende tsacrament.</l>
<l>Hi is wijs die wel bekent</l>
<l>Wat hem God gheboden heeft,</l>
<l>Opdat hijt hout entaer nae leeft.</l>
<l>Wise priesters wel gheleert</l>
<l n="120">Die en sijn ter domheit niet ghekeert,</l>
<l>Dat si sulke dinc yet laken,</l>
<l>Dat nyemant beter can ghemaken,</l>
<l>Oeck hoe veel wijsheit dat hi conde.</l>
<l>Wy willen tarchste slaen van monde,</l>
<l n="125">Ende prisen dat ons wel behaecht:</l>
<l>Bleven al die vrouwen maecht,</l>
<l>Die mannen priesters ende oec knapen,</l>
<l>Souden dan nonnen ende papen</l>
<l>Die werlt wel staende moghen houden</l>
<l n="130">Onghestraft by horen scouden,</l>
<l>Soe woudic noch ter scolen gaen,</l>
<l>Entie oerden laten staen,</l>
<l>Die alre oerden moeder es.</l>
<l>Ghi moecht mi wel gheloven des,</l>
<l n="135">Dat ic tarchste myen te laken,</l>
<l>Op dat ic dbeste can gheraken.</l>
<l>Optie goede en spreke ic niet,</l>
<l>Die doen als hem scriftuer ghebiet</l>
<l>Of der heiligher kercken ghebode,</l>
<l n="140">Want sy veryenen hem mit Gode;</l>
<l>Ende wye mit Gode hem veryenen,</l>
<l>Die moghen hoghen loon verdienen:</l>
<l>Dien willic laken noch ooc straffen.</l>
<l>Mar man ende wijff, die moghen scaffen</l>
<l n="145">Goeden oirbair nae costume,</l>
<l>Ende nochtan pade vinden rume,</l>
<l>Op te gaen in hemelrijcke.</l>
<l>Men loont den menschen niet al ghelike</l>
<l>Inder aerden hier beneden;</l>
<l n="150">God kennet oeck wel reden:</l>
<l>Wye wel doet die sal wel vinden,</l>
<l>Naerre en willics niet ontbinden.</l>
<l><pb n="155"/>Daer sijn veel woninghen bereyt</l>
<l>Int rijcks sijns vaders, heeft hi gheseit;</l>
<l n="155">Die int middel wert ghevoecht,</l>
<l>Tis reden dat hem wel ghenoecht,</l>
<l>Of int alre laetste mede;</l>
<l>Want elkerlijc is wel te stede,</l>
<l>Wye van Gode wert gheloont.</l>
<l n="160">Al is een keyser hoghe ghecroont,</l>
<l>Hi besit eens keysers stat;</l>
<l>Die huusman et oec mede sat,</l>
<l>Al en is hi niet soe hoghe gheseten.</l>
<l>Hoe God sijn hemelrijc wil meten,</l>
<l n="165">Of wyen hi hoochste wisen sal,</l>
<l>Dat heeft hi ons verborghen al:</l>
<l>Si sijn oeck sot die daer na lesen.</l>
<l>Hilijck mach wel salich wesen,</l>
<l>Op datment hout na rechten reden;</l>
<l n="170">Want waert een vijftich jair gheleden,</l>
<l>Dat nyemant hilic hadde ghedaen,</l>
<l>Hoe soudt dan inder werlt gaen?</l>
<l>Berecht mi des, wel arme domme,</l>
<l>Die heymelic wilt leyden omme</l>
<l n="175">Den sulken, dat si hoer hilic laten,</l>
<l>Man ende wijf, dat si hem saten</l>
<l>Horen bant te schoren weder.</l>
<l>Ghi selt van hoghen dalen neder,</l>
<l>En doet dat ghi u bet voersiet.</l>
<l n="180">By goeden hilic datter gheschiet</l>
<l>Soe mach die werlt in eren bliven;</l>
<l>By hilic letmen menich kiven,</l>
<l>Tfelt ooc nijt van groten heren;</l>
<l>Mar hoe ghi selt te hilic keren,</l>
<l n="185">In wat maten of an wyen,</l>
<l>Dat seldi vraghen of besien.</l>
<l>Die wise man die denct te voren,</l>
<l>Wye hi is of waen gheboren,</l>
<l>Of hoe sy hoer goet hebben ghecreghen,</l>
<l n="190">Daer hi dat sijn sel menghen teghen.</l>
<l>Dickent vaertet hinderwaert,</l>
<l>Datmen onnuttelyken bespaert,</l>
<l>Of dat qualijck is ghewonnen;</l>
<l>Hier om soe sijn si wel versonnen,</l>
<l n="195">Die te voren ondervynden,</l>
<l>Eer si in hilic hem verbynden;</l>
<l>Want man ende wijf is quaet te scheiden,</l>
<l>Noot en doetse daer toe leyden,</l>
<l>Of nutscap by hoers priesters rade;</l>
<l n="200">Anders sellen si vro ende spade</l>
<l>Rechtvaerdelijck in reyn ghedacht</l>
<l>Te samen wesen dach ende nacht.</l>
<l>Die in hilic hem verzellen,</l>
<l>Ende tot gheenre sotheit stellen,</l>
<l n="205">Daer si schoren horen ghespan,</l>
<l>Sijn si vrouwen, sijn si man,</l>
<l>Elc sal draghen sinen bant,</l>
<l>Die die stool mit spriesters hant</l>
<l>Ghebonden heeft in waerdicheit,</l>
<l n="210">Soe datmen doeghet van hem seit;</l>
<l>Mar die hoer echtscap qualic houden,</l>
<l>Die worden sot ter werlt gheschouden</l>
<l>Of mit sonden zeer besmet;</l>
<l>Want God heeft selve hoir oirde gheset,</l>
<l n="215">Dat si malcander sellen minnen</l>
<l>Tusschen tmiddel ende tbeghinnen,</l>
<l>Ende voert ten eynde van horen daghen,</l>
<l>Ende ghene vreemde minne draghen,</l>
<l>Daer sonde of scande uut can ghespruten:</l>
<l n="220">Hiermede willic dit dicht besluten.</l>
</body>
</text>
<text>
<body><head type="comment">LXXVIII. <hi rend="italic">Vanden ghedencke. </hi></head>
<l>                Dichters conste doet versieren</l>
<l>Vremde sinnen menighertieren,</l>
<l>Beyde van dien ende oec van desen.</l>
<l>Hi mach mit recht een meester wesen,</l>
<l n="5">Die alle dinc int beste keert,</l>
<l>Ende sijn evenkersten leert</l>
<l><pb n="156"/>Exempel die die goede prysen.</l>
<l>Ic hoorde segghen enen wisen,</l>
<l>Dat in des menschen herte leecht</l>
<l n="10">Rechte mate daert al op weecht.</l>
<l>Wat doghet si of archeit mede,</l>
<l>Dat vintmen op een clene stede,</l>
<l>Dat is ghedencken of versinnen,</l>
<l>Hoet eynden mach dat wy beghinnen,</l>
<l n="15">Of wat een anderen is gheschiet.</l>
<l>Die overdenct ende wel versiet</l>
<l>Sijn beghin ende tende mede,</l>
<l>Twaer wonder dat hi boesheit dede;</l>
<l>Want onse beghin is naect te scouwen,</l>
<l n="20">Teynde lyden wy hier mit rouwen;</l>
<l>Tmiddel staet nae groten vromen,</l>
<l>Dat varinc is ten eynde ghecomen;</l>
<l>Dat doet, tgaet al enen pat;</l>
<l>Teynde blijft in sinen stat,</l>
<l n="25">Daer nyemant voer en can ghelyden.</l>
<l>Dat moechdi sien te menighe tyden</l>
<l>Openbaer voer uwen oghen.</l>
<l>Die gheen die meest om tfordel poghen</l>
<l>Ende tmiddel setten boven maten,</l>
<l n="30">Als teynde comt, wat macht hem baten,</l>
<l>Dattet middel hoemoet heeft ghedaen?</l>
<l>Hem twifelt meest die boven staen,</l>
<l>Dat doet, by dien nemen si den keer.</l>
<l>Men mach van hoghen vallen zeer,</l>
<l n="35">Als hi dede, die bose gheest;</l>
<l>Om sijn ghedencken alre meest</l>
<l>Most hi van boven dalen neder,</l>
<l>Ende sonder enich keren weder</l>
<l>Socht hi die helle thoren palen.</l>
<l n="40">Noch sietmen menighen sot verdwalen</l>
<l>In hem selven mit hoveerde,</l>
<l>Daer hi om daelt in crancker waerde.</l>
<l>Al is een edel van gheslachten,</l>
<l>Rijck van goede, hooch van machten,</l>
<l n="45">Men proeft die hoveerde andersens:</l>
<l>Si leit den dommen int ghepens;</l>
<l>Die hogher willen dan si moghen,</l>
<l>Die heeft haer ghedencken zeer bedrogen.</l>
<l>Die wise vroede dencken wel,</l>
<l n="50">Dat hoveerde ymmer dalen sel</l>
<l>In groter onwaerde, hier of ghinder,</l>
<l>Ende wildi sijn vrou Eren kinder,</l>
<l>Ghi hoghe vorsten, waer ghi sijt,</l>
<l>Soe ghedenct in uwer tijt,</l>
<l n="55">Dat ghi Gode wilt ontsien,</l>
<l>Soe mach den volke recht gheschien</l>
<l>Onder u in allen steden.</l>
<l>Wye God ontsiet, die kennet reden,</l>
<l>Ende reden wijstet beste recht.</l>
<l n="60">Een heer die reden in hem hecht,</l>
<l>Die ghedenct vroe ende spade,</l>
<l>Dat hi den ghenen kiest te rade,</l>
<l>Die hem raet dat eerlic sy</l>
<l>Ende sijnre zielen baet daer by;</l>
<l n="65">Want gerechter eren staet</l>
<l>Dien houtmen wel ter sielen baet.</l>
<l>Dat en mach ydel ere niet,</l>
<l>Die den menighen wel gheschiet</l>
<l>Om wonder dat hi helpt bedriven,</l>
<l n="70">Ist mit vechten, ist mit kiven,</l>
<l>Of dommeliken avonturen.</l>
<l>Ghedenck is goet voirt na bezuren.</l>
<l>Datmen ter werlt eer beyaecht,</l>
<l>Die tieghens onser zielen draecht,</l>
<l n="75">Dan can gheen salich eynde maken;</l>
<l>Ende wil u segghen bi wat saken:</l>
<l>Tsterven is ons al bescaert,</l>
<l>Ende elc moet op die langhe vaert,</l>
<l>Daer menich deghen is ghevaren,</l>
<l n="80">Die machtich hierte voren waren</l>
<l>Ende in eren wel behoet.</l>
<l>Ic seg u allen wat ghi doet:</l>
<l>Ghi selt der doecht ghedencken lanc;</l>
<l>Al hebdi macht of groet bedwanc,</l>
<l n="85">Ghi selt in wrake sijn oetmoedich</l>
<l>Ende in ghedencken wel voerhoedich,</l>
<l>Wat u vromen mach of schaden.</l>
<l>Ghedencken doet wijslic beraden,</l>
<l>Ghedenck doet lyden ende verdraghen;</l>
<l n="90">Ghedenck doet prijs ende eer beyaghen,</l>
<l>Ghedenck doet misdaet overgheven</l>
<l>Ende mit Gode rusteliken leven.</l>
<l>Mar heren sellen wederstaen</l>
<l>Den bosen, dat is wel ghedaen;</l>
<l n="95">Want somen den bosen meer verdraecht,</l>
<l>Hoe hi liever onrecht jaecht:</l>
<l>Sijn ghedencken is al gheset.</l>
<l>En deden die heren entie wet,</l>
<l>Hi en liet den goeden niet ghehermen.</l>
<l n="100">Wye over den bosen wil ontfarmen</l>
<l>Anders dan gherechte wrake,</l>
<l>Die is schuldich inder zake</l>
<l>Van des hi doet of heeft bedreven.</l>
<l>Wye wel voerdenct, het comt hem even.</l>
<l n="105"><pb n="157"/> Ghedenck is een edel woert,</l>
<l>Ghedenck doet doecht setten voert,</l>
<l>Ghedenck doet boesheit achter laten,</l>
<l>Ghedenck doet leven wel bi maten,</l>
<l>Ghedenck is een woert allien;</l>
<l n="110">Nochtan regierment in tghemien</l>
<l>Die werlt al uten ghedochte.</l>
<l>Die die waerheit wel doersochte,</l>
<l>Ghedenck is fondament der eren;</l>
<l>Want hi, die heer is alre heren,</l>
<l n="115">Heeft verdocht in ewicheit</l>
<l>Enten mensche wel bereyt.</l>
<l>Wat hi behoeft, ist groot ist smal,</l>
<l>Dat staet in Goods ghedencken al:</l>
<l>Dit machmen proeven by ghelyke.</l>
<l n="120">Hoe soude gheduren enich rijcke</l>
<l>Boven, onder, hier of daer,</l>
<l>Dat buten Goods ghedencken waer?</l>
<l>Want hi hiet almachtich wesen,</l>
<l>Daer by ghelovic wel in desen,</l>
<l n="125">Dat niet en staet van bysonder</l>
<l>Buten, binnen, boven, onder.</l>
<l>Mach hijt al, groet ende clyen,</l>
<l>Mit een ghedencken oversien.</l>
<l>Heeft God alle dinc voerdacht</l>
<l n="130">In sijnre godliker cracht,</l>
<l>Wes die mensche hevet noot,</l>
<l>Entaer nae die bitter doot</l>
<l>Vanden Joden anghenomen,</l>
<l>Op dat wy alle moghen comen</l>
<l n="135">Daer wy ewich sullen bliven</l>
<l>In vroechden, die nyemant en can volscriven,</l>
<l>Soe ist wel noot dat wy ons reyden</l>
<l>Mit hem te leven sonder scheiden.</l>
</body>
</text>
<text>
<body><head type="comment">LXXIX. <hi rend="italic">Vanden zekeren hope. </hi></head>
<l>                Ofmen den wisen gave te raden,</l>
<l>In wat sinne, in wat staden,</l>
<l>Dat hi alre liefste waer</l>
<l>Mede te bruken sinen jaer,</l>
<l n="5">Die wijl hi waer in desen dale,</l>
<l>Entat den lichaem noechde wale</l>
<l>Vander weelde ende vroechde,</l>
<l>Ende oec hem daer toe zeer verhoechde</l>
<l>Mitter rust, die hi hem dede,</l>
<l n="10">Entan die ziele ter ewicheide</l>
<l>Mochte varen nader tijt,</l>
<l>Als hier moet eynden dit jolijt</l>
<l>Ende men den lichaem brinct ter moude,</l>
<l>Raet, wat staet hi kyesen soude,</l>
<l n="15">Die wise man, daer ic of ruerde.</l>
<l>Hi waer sot die avontuerde</l>
<l>Enich leven an te gaen,</l>
<l>Sijn ziel en mochter in volstaen.</l>
<l>Ende wond ic ziel ende lijf besorghen,</l>
<l n="20">Vellet huden ofte morghen,</l>
<l>Dat sulken vonnes word ghegheven,</l>
<l>Ic coor in goeder hoop te leven</l>
<l>Voer enich leven datmen leeft;</l>
<l>Ende wye dat noch te kiesen heeft,</l>
<l n="25">Can hi enich beter vinden,</l>
<l>Soe en wil ic naerre niet ontbinden</l>
<l>Dese materie, noch bewisen,</l>
<l>Wanttet beste selmen hoochste prisen;</l>
<l>Maer seker hoop heb ic ghecoren,</l>
<l n="30">Naden woerden hier te voren,</l>
<l>In te leven blydelic</l>
<l>Minen tijt hier op aertrijck;</l>
<l>Ende naden leven, als ic seyde,</l>
<l>Die ziel te staen in Goeds gheleyde</l>
<l n="35">Ende vanden bosen wel ghehoet.</l>
<l>Hoe mocht ic kyesen beter goet</l>
<l>Dan inder goeder hoop te sijn?</l>
<l>Wanneer die bose sulc venijn</l>
<l>Inden mensche mach doen dalen,</l>
<l n="40">Dat si uut goeder hope dwalen</l>
<l>In wanhoep bi sinen schouden,</l>
<l>Soe en can die mensche niet ghewouden</l>
<l>Enich weck van caritaten.</l>
<l>Soude hi dan sijn leven laten,</l>
<l n="45">Dat waer een anxtelike vaert.</l>
<l>Wye hem selven soe bewaert,</l>
<l>Daer hi seker hopen mach,</l>
<l>Die heeft gheleeft een salich dach,</l>
<l><pb n="158"/>Nae dattie scrifturen tughen al.</l>
<l n="50">Ewich loon ende goet gheval</l>
<l>Hopen si gans in horen daghen,</l>
<l>Die recht ghelove int herte draghen;</l>
<l>Want recht ghelove ist fundament</l>
<l>Daermen seker hoop bi kent.</l>
<l n="55">Ghelove ic niet, hoe mach ic hopen,</l>
<l>My en sal altoes vrese nopen</l>
<l>Int volbringhen vander zake,</l>
<l>Oeck wat voerwaerde dat ic make,</l>
<l>Nader werlt te spreken hier.</l>
<l n="60">Sonder ghelove is hope dier</l>
<l>Ende oec te crighen ombereyt.</l>
<l>Om des menschen salicheit</l>
<l>Soe is alle dinc gheschepen,</l>
<l>Ende scriftuer heeft oec begrepen</l>
<l n="65">Twaelf punten, die wy sullen</l>
<l>Gans gheloven ende oec vervullen</l>
<l>Mitten wercken der ghelove.</l>
<l>Dat ic veel mijn sinnen clove</l>
<l>In woorden schoen ende twerc onreen,</l>
<l n="70">Soe is mijn ghelove cleen.</l>
<l>Byden doechdeliken wercken</l>
<l>Machmen kennen ende mercken</l>
<l>Wye volcomelic ghelooft.</l>
<l>Als woerden ende wercken staen gheclooft,</l>
<l n="75">So ist allesins contraer:</l>
<l>Wercken goet noch woerden claer</l>
<l>Daer mach zeker hoop in groeyen,</l>
<l>Als dorre bomen, die niet en bloeyen,</l>
<l>Draghen vrucht van goeder smaec.</l>
<l n="80">Tis een anxtelike wraeck</l>
<l>Die daer uut comt om hem tontfaen,</l>
<l>Die buten ghelove in twifel staen.</l>
<l>Tscriftuer biet ons ende leert,</l>
<l>Willen wy bliven onbezeert</l>
<l n="85">Van Lucifer, den fellen draken,</l>
<l>Ende ymmer int leste Gode ghenaken,</l>
<l>Soe sellen wy eerst gheloven vry</l>
<l>Volcomeliken sonder sy</l>
<l>An enen God ende an drie namen,</l>
<l n="90">Die onverscheyden sijn te samen:</l>
<l>Vader, Soen ende Heylich Gheest,</l>
<l>Ende hoerre gheen en is die meest,</l>
<l>Mar even ghelijc in een besloten;</l>
<l>Ende uten vader quam ghevloten</l>
<l n="95">Een enich soen bi sijnre ghenaden,</l>
<l>Die den mensche sach verladen</l>
<l>Ende in zonden zeer bezwaert.</l>
<l>Want hem die helle was bescaert</l>
<l>In te comen nader doot,</l>
<l n="100">Soe wilde hi uut sijns vaders schoot</l>
<l>Hier nederdalen als een vrient,</l>
<l>Die trouwelijc in minnen dient.</l>
<l>Een sterflijc lichaem nam hi aen,</l>
<l>Doen Maria woude ontfaen,</l>
<l n="105">Om dat hoer denghel bootscap brochte.</l>
<l>Sonder enich mans gherochte</l>
<l>Wert hi ontfanghen by Marien,</l>
<l>Dat wy ymmer souden lyen,</l>
<l>Dat hi God waer ende mensch,</l>
<l n="110">Die ons dienen mocht te wensch</l>
<l>Als een gherechtich trouwe broeder.</l>
<l>Ter werlt quam nye saligher moeder</l>
<l>Dan die hem droech ende sijns ghenas,</l>
<l>Ende maghet bleef als si was,</l>
<l n="115">Ende wy gheloven al ghemien.</l>
<l>Opten achsten dach nae dien</l>
<l>Wort hi besneden inden tempel,</l>
<l>Den kersten ghelove tenen exempel,</l>
<l>Dat wy den doopsel sonder waen</l>
<l n="120">Souden bliven onderdaen,</l>
<l>Ende ons in reynicheit besnyden</l>
<l>Vanden sonden tallen tyden.</l>
<l>Hi dede mirakel ende hi leerde,</l>
<l>Soe dat hem menich mensch bekeerde,</l>
<l n="125">Eer hi quam tsinen XXX jaren;</l>
<l>Hi wort ghevanghen vanden scharen</l>
<l>Confuselic in een hof,</l>
<l>Daer Judas dede sijn belof</l>
<l>Ende custe den heer an sinen mont;</l>
<l n="130">Hi wort ghesleghen ende ghewont</l>
<l>Ende menighe smaetheit anghedaen;</l>
<l>Onder Pilato Ponciaen</l>
<l>Wort hi gheoerdelt totter doot;</l>
<l>Een cruus, dat swaer was ende groot.</l>
<l n="135">Most hi draghen buten der stede,</l>
<l>Dat nye mensch voer noch nae en dede;</l>
<l>Hi wert ghecruust, men nammen af,</l>
<l>Ende leyden in een reyne graf;</l>
<l>Sijn ziele voerter hellen neder,</l>
<l n="140">Om die sielen te halen weder,</l>
<l>Die duusterlic hadden ghedwaelt,</l>
<l>Die wijl hoer schult was onbetaelt;</l>
<l>Des derden daechs verres hi schoen</l>
<l>Mit ziel, mit live, sonder hoen,</l>
<l n="145">Ende openbaerde hem voer die ghoen,</l>
<l>Die hi te troesten was ghewoen.</l>
<l>XL daghen na sijn verrisen</l>
<l>Ghinc hi leren ende wisen</l>
<l><pb n="159"/>Sijn discipulen bysonder</l>
<l n="150">Ende int ghemeen, ende maect hem conder,</l>
<l>Dat hi ten hemel varen woude,</l>
<l>Ende een troester comen soude,</l>
<l>Die Heilighe Gheest, een zoete naem,</l>
<l>Die hem tontfanghen was bequaem,</l>
<l n="155">Daer hi totten hemel voer.</l>
<l>Die Joden waren zeer in roer</l>
<l>Om sijn woort te destrueren</l>
<l>Ende van hande te slaen in scheren,</l>
<l>Dat hem te doene veel ontfacht;</l>
<l n="160">Want sijn godlyke cracht</l>
<l>Sit tot sijns vaders rechter hant,</l>
<l>Ende sijn heilighe leer is wyde becant.</l>
<l>Al starf sijn menscheit hier beneden,</l>
<l>Sijn godheit die bleef wel te vreden</l>
<l n="165">Even gheweldich, even schoen,</l>
<l>Heilighe Gheest, Vader ende Zoon,</l>
<l>Die en mochten nymmermeer verscheiden.</l>
<l>Sijn oerdel moetwy oec verbeiden,</l>
<l>Dat rechtich is ende niet en buucht.</l>
<l n="170">Alsoe als onse ghelove tuucht,</l>
<l>Soe sal die soen in svaders macht</l>
<l>Al dat menschelic gheslacht</l>
<l>Daghen voer sijn oerdel snel,</l>
<l>Daer hi selve comen sel</l>
<l n="175">Als een rechter onversaecht,</l>
<l>Die even ghelijcke mate draecht,</l>
<l>Ende van nyemant en is verlient;</l>
<l>Ende elck sel bringhen sijn verdient.</l>
<l>Soe dat hijt claerlijc mach bescouwen.</l>
<l n="180">Sulc mit weelde, sulc mit rouwen,</l>
<l>Nae dattic wercken hebben gheweest,</l>
<l>Sel toordel wesen, daermen of leest,</l>
<l>Mit corten woerden al ghedaen:</l>
<l>"Ghi selt comen ende ghi selt gaen."</l>
<l n="185">Ander claghe min noch meer</l>
<l>En sel daer voerden heer;</l>
<l>Want elck sel dencken sonder twy:</l>
<l>Na goeden rechte loent hi mi</l>
<l>Die dese punten wel verstaet,</l>
<l n="190">Tbrenct hem hoopende toeverlaet:</l>
<l>Want als wy dit gheloven gans,</l>
<l>Soe en mach die bose an sinen dans</l>
<l>Nyemant trecken roeckelose,</l>
<l>Dat doet, si schuwen sulke nose</l>
<l n="195">Veel te rollen buten banen.</l>
<l>Si hopen seker sonder wanen</l>
<l>Allent dat hem salich es.</l>
<l>Gheveynsde hope, sijt seker des,</l>
<l>Dit mit twifel is ghemeynct,</l>
<l n="200">Wanneer die mensche daer om denct,</l>
<l>Tbrenct hem zorghe ende onghenoecht,</l>
<l>Daer en wert nye swaerre pat ghevoecht,</l>
<l>Dan die ter hellen wert verdoempt.</l>
<l>Hi is salich die daer niet en comt,</l>
<l n="205">Ende dit ghelove int waer bekent,</l>
<l>Hoe die soen ons wert ghesent,</l>
<l>Ontfanghen, ghebootscapt ende gheboren</l>
<l>Van Marien hier te voren,</l>
<l>Ghevaen, ghecruust ende begraven,</l>
<l n="210">Ende hoe dat hem die Joden gaven</l>
<l>Menich schult, eer sijt volbrochten,</l>
<l>Dat si an Pilatus sochten,</l>
<l>Datmen ymmer crucen soude;</l>
<l>Ende hoe hi verrees ende opter moude</l>
<l n="215">Wanderde ende voer ter hellen,</l>
<l>Ende hoe hi troeste sijn ghesellen,</l>
<l>Eer hi voer tot sinen vader;</l>
<l>Ende hoe si hoepten alle gader,</l>
<l>Dat hem een troester al ghehende</l>
<l n="220">Comen soude, die twaer bekende:</l>
<l>Dit was die Heilighe Gheest volcomen;</l>
<l>Ende hoe die quade hem selven domen</l>
<l>Mitten wercken, die sy plien.</l>
<l>Ende als wy dit ghelove ghien</l>
<l n="225">Ende belyen voerden oghen,</l>
<l>Soe moetwy sulke wercken toghen,</l>
<l>Daer tghelove in wert vervult:</l>
<l>Wanttet is een rechte schult,</l>
<l>Dat wy die sonden moeten laten,</l>
<l n="230">Sel tghelove moghen baten</l>
<l>Ons arme menschen emmermeer,</l>
<l>Mede tontschuldighen voerden heer,</l>
<l>Die ons ten oerdel heeft ghedaecht.</l>
<l>Daermen om penninghen niet en vraecht</l>
<l n="235">Of om enich ander goet,</l>
<l>Alsmen hier ter werlt doet</l>
<l>Nader leringhe vanden wisen.</l>
<l>Dat wy veel ons selven prisen</l>
<l>Ende roepen veel: "Ic ghelove an God,"</l>
<l n="240">Ende breecken wy nochtan sijn ghebod,</l>
<l>Soe is onse ghelove cranck.</l>
<l>Sel God den mensche weten danck</l>
<l>Wel te spreken mitten monde,</l>
<l>Comtet niet uut goeden gronde?</l>
<l n="245">Tsel al anders sijn vermaent.</l>
<l>Tis om niet dat yemant waent</l>
<l><pb n="160"/>Ewich loen van Gode te winnen,</l>
<l>Hi en doe alre eerst werc van minnen:</l>
<l>Uut goeden werc comt seker hoop.</l>
<l n="250">Dat ic veel van verre noop</l>
<l>Entie waerheit niet en roer,</l>
<l>Soe leve ic recht in sulker voer,</l>
<l>Als een die water putten gaet</l>
<l>Ende brenct bodemlose vaet,</l>
<l n="255">Daer en blijft altoes niet in.</l>
<l>Tis der zielen cranck ghewin,</l>
<l>Dat wy van buten heilich schinen;</l>
<l>Elck mensche sel te voren pinen,</l>
<l>Dat hi sulke wercken doe,</l>
<l n="260">Daer hi na mach hopen toe.</l>
<l>Voert sullen wy gheloven meer</l>
<l>Die heilighe kerc ende al hoer leer,</l>
<l>Daer sy om nutscap sijn ghesticht</l>
<l>Ende tonser salicheit gheschicht;</l>
<l n="265">Want al die seven sacrament</l>
<l>Worden ons al daer bekent,</l>
<l>Die die zielen moghen vryen,</l>
<l>Op dat wy hier der zonden lyen</l>
<l>In biecht, mit ghewaren rouwe.</l>
<l n="270">Die hem veynst, die maect die mouwe,</l>
<l>Daer hi mede bedroghen blijft,</l>
<l>Of tis loghen datmen scrijft.</l>
<l>Ghelovic in die heilighe kerck,</l>
<l>Soe moet ic doen alsulken werck</l>
<l n="275">Als mi die heilighe kerck ghebiet,</l>
<l>Of anders waert een cranck bediet,</l>
<l>Dat ic ghelovich word ghescouden.</l>
<l>Men sal die reden laten wouden</l>
<l>Woorden, wercken ende begheren,</l>
<l n="280">Soe moghen sy tsamen concorderen,</l>
<l>Ende in goeder hopen vast</l>
<l>Altoos bliven wel gherast.</l>
<l>Die goede heilighen alle gader,</l>
<l>Om dat si wilden totten vader</l>
<l n="285">Comen ende trijck bescouwen,</l>
<l>Des wy oock hopen ende betrouwen,</l>
<l>Ende hem die zoen beloeft al hier,</l>
<l>Soe mochte zwaert, mes noch vier</l>
<l>Van hoer ghelove driven twint.</l>
<l n="290">Si waren alle soe ghesint,</l>
<l>Dat si die doot veel liever namen,</l>
<l>Dan si uut hoer ghelove quamen.</l>
<l>Want si siet en wouden glyden</l>
<l>Van hoeren ghelove om enich lyden,</l>
<l n="295">So sullen wi oec gheloven bloot,</l>
<l>Dat sy ter hoochster glorien groot</l>
<l>Sijn ghevaren ende ontfanghen,</l>
<l>Daer gheen contrari noch verlangen</l>
<l>Nymmermeer en wert beseven,</l>
<l n="300">Mar altoes rust ende ewich leven.</l>
<l>Ende als wy dit gheloven claer,</l>
<l>Entan die wercken volghen naer,</l>
<l>Dan sel hoop an ons becliven,</l>
<l>Die twifel niet en can verdriven.</l>
<l n="305">Verlatenis van onsen sonden</l>
<l>Sellen wy gheloven tallen stonden,</l>
<l>Want God is machtich alre dinc.</l>
<l>Corter dan een oghewinc</l>
<l>Maect hi vanden wolf een lam;</l>
<l n="310">Hi is oetmoedich ende tam,</l>
<l>Hi en wil den sondaer niet ontwiken,</l>
<l>Op dat si oetmoedeliken</l>
<l>Biechte doen ende hem verclaren</l>
<l>Van ouden zonden, daer si in waren,</l>
<l n="315">Ende voert die sonden willen schuwen,</l>
<l>Ende hoer leven wat vernuwen</l>
<l>Mit penitencie vol te doen,</l>
<l>Soe moghen si in hope wesen coen;</l>
<l>Want sulke wercken brenghen mede</l>
<l n="320">Veel sekere hoop ende salichede.</l>
<l>Wye boven reden hem verboest,</l>
<l>Dat bringhet twifel ende mistroest.</l>
<l>Onse ghelove tughet voort,</l>
<l>Dat alle menschelijc gheboert</l>
<l n="325">Verrisen sel inden vleysch;</l>
<l>Maer vul natuer ende sulc eysch,</l>
<l>Alsmen ter werlt gheerne plyet,</l>
<l>Die blijft verstorven ende te niet.</l>
<l>Mar die ziel, die tlichaem eerst besat,</l>
<l n="330">Die comt dan weder in haer vat</l>
<l>Onverscheiden, al gheheel:</l>
<l>Dan moeten si tsamen nemen deel</l>
<l>Vanden wercken die sy plaghen</l>
<l>Mit ghenoecht in horen daghen.</l>
<l n="335">Hebben si Gode lieve ghedaen,</l>
<l>Soe mochten si goeden loen ontfaen;</l>
<l>Wye den bosen heeft ghedient,</l>
<l>Hi loenten als een wanckel vrient.</l>
<l>Dese verrisenis sel wesen</l>
<l n="340">Voerden doemsdach, ende na desen</l>
<l>Als die bazunen sijn gheblasen.</l>
<l>Dan sijn die doren noch die dwasen</l>
<l>Niet versmaet voer ander wise,</l>
<l>Die hier ter werlt staen te prise.</l>
<l n="345"><pb n="161"/> Even wijs ende even rijck</l>
<l>Sullen sy risen al ghelijck,</l>
<l>Maer die wercken rysen met;</l>
<l>Dan staen die lichaem onbesmet</l>
<l>Malcander ghelijc, sonder schelen</l>
<l n="350">Recht als clappen ende helen.</l>
<l>Die hier an twifelt yet een haer,</l>
<l>Oftet moghelijcke waer,</l>
<l>Dat een lichaem, out, versleten,</l>
<l>Ende over dusent jaer vergheten,</l>
<l n="355">Ende inder aerden wech ghemoolt,</l>
<l>Die ziele bloot daer uut ghedoolt,</l>
<l>Weder verrisen mach te gader,</l>
<l>Been, bloet, vleysch ende ader,</l>
<l>In een ewelijck beruren,</l>
<l n="360">Dien willict proeven by naturen</l>
<l>Sonder enich lanc verdrach,</l>
<l>Soe datment bilijcx loven mach</l>
<l>Ende alden twifel laten varen.</l>
<l>Wat wy sijn of wat wy waren,</l>
<l n="365">Eer wy hier quamen, sech mi dat.</l>
<l>Ic wil u wel den rechten pat</l>
<l>Wysen, eer ghi naerre tast:</l>
<l>Wy quamen hier recht als een gast,</l>
<l>Die nyemant en kent, noch verstaet</l>
<l n="370">Enighe reden, goet of quaet.</l>
<l>Wy worden eerst ghemaect van niet,</l>
<l>Nochtan wasser ymmer yet,</l>
<l>Daer wy an namen onse beghin;</l>
<l>Doch wy en weten meer noch min</l>
<l n="375">Hoe wy dese vorme creghen,</l>
<l>Of waert beghinsel heeft ghelegen,</l>
<l>Anders dan van horen segghen.</l>
<l>Laet ons twifel nederlegghen.</l>
<l>Ende andie waerheit houden stijf:</l>
<l n="380">Al hebwy hier ontfanghen lijf,</l>
<l>Die gheen die tgaf die macht wel nemen.</l>
<l>Wat souden wy loven ander temen,</l>
<l>Die die dwasen of die doren</l>
<l>Malcander clappen voerden oren</l>
<l n="385">Of doen verstaen in nauwen rade?</l>
<l>Nyemant en zoecke vreemde pade,</l>
<l>Daer hi duusterlic in wander.</l>
<l>Alsoe moghelic is teen als tander,</l>
<l>Dat wy verrisen al te samen,</l>
<l n="390">Als dat wy hier van niete quamen.</l>
<l>Adam was een aerden cloot,</l>
<l>Hi wert een mensch alst God gheboot.</l>
<l>Gheloefden wy niet int wederrysen,</l>
<l>Soe mochte ons wel voer sterven grisen;</l>
<l n="395">Want dan bleven wy als een beest,</l>
<l>Dat weder ziel en heeft noch gheest,</l>
<l>Alst der aerden wort ghelijc;</l>
<l>Nu hopen wy ten hemelrijc.</l>
<l>Tleste punt, daert al op rust,</l>
<l n="400">Onse ghelove in soeter lust,</l>
<l>Dat is dan God ten lesten gheeft</l>
<l>Vruechde, daermen ewich leeft</l>
<l>Sonder sterven, sonder zeer,</l>
<l>Mar altoes vruechde soe lanc soe meer</l>
<l n="405">Te bruken in des hemels zael.</l>
<l>Wye dat hier of is in dwael</l>
<l>Ende niet en gheloeft, wat sel hem schien?</l>
<l>Alsmen dickent heeft ghesien</l>
<l>Die gheen die leefden onbekint,</l>
<l n="410">Dat sy storven als een rint,</l>
<l>Wanneer hoer lichaem moet van steden</l>
<l>Sonder biechte, sonder reden,</l>
<l>Als sulken leven toebehoert.</l>
<l>Ende wye dat in sijn sonden smoert,</l>
<l n="415">Die en mach gheen quader lot ghevallen,</l>
<l>Daer voet bescherme God ons allen!</l>
<l>Als hi wel sel, op dat wy poghen,</l>
<l>Onse reden, sin ende oghen</l>
<l>Te bruken in een goeden wille,</l>
<l n="420">Isset lude of isset stille.</l>
<l>Wanneermen naden wercken vraecht,</l>
<l>Soe vintmen waer tghelove draecht;</l>
<l>Dat ic veel mijn handen biede,</l>
<l>Ende doe bewisinghe voer die liede,</l>
<l n="425">Recht of ic ghelovich ware,</l>
<l>Ende sijn die wercken mi te zware,</l>
<l>Daer tghelove in rusten soude,</l>
<l>Soe ghiet ic loot van finen goude,</l>
<l>Daer groet verlies is in beschaert.</l>
<l n="430">Dier ghelijcke is hi waert,</l>
<l>Die wel in hope leven mochte,</l>
<l>Waert dat hi die waerheit sochte,</l>
<l>Ende gaet dan zoecken ander dinghen,</l>
<l>Die goeden hoop in twifel bringhen.</l>
</body>
</text>
<text>
<body><head type="comment"><pb n="162"/> LXXX. <hi rend="italic">Vanden woeckenaer. </hi></head>
<l>                God, die is ende ye ghewas</l>
<l>Ende ewich blijft, die luste das,</l>
<l>Te maken drierehande leven;</l>
<l>Ende watter meer is an ghedreven,</l>
<l n="5">Dat scoep die vyant onghehuyr.</l>
<l>Papen, heren ende ghebuer,</l>
<l>Dese drie leven maecte God.</l>
<l>Nu heeft die duvel doer sijn spod</l>
<l>Daer na ghemaect den woeckenaer,</l>
<l n="10">Die dander drie mit sijnre schaer</l>
<l>Mach vernoeghen ende verlienen.</l>
<l>Hi doetse bidden ende dienen</l>
<l>Eyghentlike, die waren vry</l>
<l>In eren, in goede, bet dan hi</l>
<l n="15">Die mit woecker dus oprijst.</l>
<l>Hi heeft hem selven schade bewijst,</l>
<l>Die mitten woeckenaer verzelt;</l>
<l>Die tijt die gaet, die dach versnelt</l>
<l>Al dair die woeckenaer na wacht.</l>
<l n="20">Een woeckenaer der helle slacht,</l>
<l>Die nymmermeer en wert versaet.</l>
<l>Sonder middel, sonder maet</l>
<l>Soe gaept die helle naden zonden;</l>
<l>Soe doet hem therte naden ponden.</l>
<l n="25">Die woeckenaer die wel verslint,</l>
<l>Hoe grote rijcheit datmen vint,</l>
<l>Op dattie man by hem gheduert</l>
<l>Ende veel te lienen avontuert.</l>
<l>Want hi is zocht in sijn vermanen,</l>
<l n="30">Soe moghen domme luden wanen</l>
<l>Lichtelijck van hem te scheiden.</l>
<l>Die woeckenaer die can wel beyden,</l>
<l>Want deen penninc den anderen wint.</l>
<l>Die dan die schade niet en sint,</l>
<l n="35">Ende laten teen om tander scriven,</l>
<l>Die comt in doorde van ketiven;</l>
<l>Want varinc heeft hi meer verloren</l>
<l>Dan hi schuldich was te voren.</l>
<l>Men can die schalcheit niet visieren,</l>
<l n="40">Die woeckenaer en helptse hantieren</l>
<l>Om te meerren sijn beyach:</l>
<l>Oeck wyere nae om drijft gheclach,</l>
<l>Des en acht hi niet een haer.</l>
<l>Een recht schuldich woeckenaer</l>
<l n="45">Die en set gheen goet in avonture:</l>
<l>Die diepe zee, die winter zure,</l>
<l>Ten schaet hem niet, mer tbaet hem al;</l>
<l>Want crijchter yemant ongheval</l>
<l>Des heeft die woeckenaer ghemac:</l>
<l n="50">Hem comt te meer in sinen zac.</l>
<l>Verliest een man sijn meeste have,</l>
<l>Ende hi dan schuldich is daer ave,</l>
<l>Dat hi niet wel en can betalen,</l>
<l>Soe sel hi dan te woecker halen</l>
<l n="55">Die penninc, die alle dinghe met,</l>
<l>Daer mede te copen is gheset</l>
<l>Wat een mensch ter noot behoeft.</l>
<l>Die heeft die woeckenaer gheproeft</l>
<l>Ende om meerre ghelt vercocht.</l>
<l n="60">Is dat niet scalcheit veel ghesocht</l>
<l>Ghelt te copen omme ghelt?</l>
<l>Ic waen die bose troder helt,</l>
<l>Daer dat schip te lande voer;</l>
<l>Want zwarter veel dan enich moer</l>
<l n="65">Maken si hoer ziele wit,</l>
<l>Die mit woecker is besmit;</l>
<l>Want waer die woecker nye ghesien,</l>
<l>Soe souder doechden veel gheschien</l>
<l>Uut goeder minnen in caritaten;</l>
<l n="70">Want nyemant en soude den anderen laten</l>
<l>In commer of in swaer verdriet.</l>
<l>Op dat hem waer te helpen yet.</l>
<l>Nu heeft die woeckenaer ghebrocht</l>
<l>Den ghierighen mensch in sulc ghedocht,</l>
<l n="75">Eer hi den armen staet in staden,</l>
<l>Miede moeten eerst verzaden,</l>
<l>Heimelijck of onverborghen.</l>
<l>Die duuster nacht, den dach van morgen</l>
<l>Vercoopt die woeckenaer te voren;</l>
<l n="80">Doch en heeft hi niet een coern</l>
<l>Anden tijt die hi vercoopt;</l>
<l>Want ans hem God, hi wert ghestroept</l>
<l>Van sijnre hoecheit mit onweerden:</l>
<l>Men wijst dat lichaem totter aerden,</l>
<l n="85">Die ziel ter hellen wert verdoempt.</l>
<l>Als daer die dach van morghen comt,</l>
<l>Die hi te voren heeft vercoft,</l>
<l>Als alle zonders sijn bedocht</l>
<l>Mit bedinghe inder heiligher kercken,</l>
<l n="90">Beyde van papen ende van clercken,</l>
<l><pb n="163"/>- Een goeden Vrydaghe sonderlinghe</l>
<l>Hoertmen lesen ende singhen,</l>
<l>Hoemen voerden sonder bit,</l>
<l>In wat sonden hi is besmit, -</l>
<l n="95">Tmene ghebet dat mach hem vromen</l>
<l>Ende om lanc te stade comen,</l>
<l>Sonder alleen die woeckenaer,</l>
<l>Die is Gode soe onmaer,</l>
<l>Hi en wil voer hem niet sijn ghebeden</l>
<l n="100">In kercken noch in ghenen steden;</l>
<l>Want hi en heeften niet gheschepen</l>
<l>In sulken stade te sijn begrepen,</l>
<l>Al daer die bose meester is.</l>
<l>Die woeckenaer die dient ghewis</l>
<l n="105">Den vyant, als een knecht den heer;</l>
<l>Oec en vreest hi min noch meer,</l>
<l>Dat God die sonden wreken mach;</l>
<l>Want slaept hi, waect hi, nacht ende dach,</l>
<l>Sijn ploech die gaet ghelijcke voert.</l>
<l n="110">Paesschen, Pynxter, Goods gheboort,</l>
<l>Alle Heilighen ghemien</l>
<l>Die woeckenaer en vierter ghien.</l>
<l>Hi wacht die tijt van sijn payment,</l>
<l>Al daer die duvel of te rent</l>
<l n="115">Neemt die ziel in sijn behout,</l>
<l>Ja ander zielen menichfout,</l>
<l>Die die woeckenaer verdinghet</l>
<l>Ende oeck mede ter marcte bringhet,</l>
<l>Ende wil u segghen in wat schijn.</l>
<l n="120">Die woeckenaer wil hebben tsijn,</l>
<l>Oeck hoet vergaet of wats gheschiet;</l>
<l>Ende wye van guede comt tot niet,</l>
<l>Can hi dan winnen noch verwerven,</l>
<l>Soe moet hi bidden of bederven,</l>
<l n="125">Soe leert hi stelen ofte moerden;</l>
<l>Die vrouwen nemen lichter oerden,</l>
<l>Al daer si by te schande comen:</l>
<l>Dus mach die woeckenaer verdoemen</l>
<l>Hem selven ende sijn evenmensch.</l>
<l n="130">Hoe soude hi dienen bet te wensch</l>
<l>Den bosen vyant vander hellen,</l>
<l>Dan hi wert mit hem gheselle</l>
<l>Ende helpt hem stricken ende vanghen,</l>
<l>Die anders lichte soude ontganghen.</l>
<l n="135">Als al die werlt rouwe draecht,</l>
<l>Ende sy mit armoeden wert gheplaecht,</l>
<l>Mit water of mit duren tyden,</l>
<l>Soe mach die woeckenaer hem verbliden</l>
<l>Van vroechden in sijn herte binnen;</l>
<l n="140">Want hi hoept daer an te winnen.</l>
<l>Hi en heeft oeck gheen ontfarmichede,</l>
<l>Want hi is van zulker zede,</l>
<l>Wanneer hi ghelt te woecker set,</l>
<l>Hi naem die tijt al onbelet</l>
<l n="145">Verleden weder ten eersten daghe,</l>
<l>Op dat hi tellede ende zaghe</l>
<l>Sijn ghewin dat hem verschijnt.</l>
<l>Wanneer hi borghe of pande vijnt</l>
<l>Op te lienen sinen schat,</l>
<l n="150">Soe en wert hi moede nochte mat,</l>
<l>Hi is altoes even wel gherust:</l>
<l>Dat doet, hi hevets veel meer lust</l>
<l>Na renten, die hem comen in,</l>
<l>Dan om tijtlijck ghewin,</l>
<l n="155">Dat alder werlt quaem te baten.</l>
<l>Mar als hi moet sijn leven laten,</l>
<l>Soe mach hem wel die vrese nopen;</l>
<l>Want die helle staet hem open:</l>
<l>Des en wert hem gheen verdrach,</l>
<l n="160">Ten doe dat saecke dat hi mach</l>
<l>Al sijn onrecht wederkeren,</l>
<l>Dat laet die vyant node leren</l>
<l>Yemant, can hijt wederraden;</l>
<l>Mar willen si torsen ende laden</l>
<l n="165">Ende doen haer schip te gronde gaen,</l>
<l>Dat en helpt hi nyemant wederstaen.</l>
<l>Ghi sietter luttic inden tijt</l>
<l>Die wille crighen ofte vlijt</l>
<l>Te wederkeren onrecht goet,</l>
<l n="170">Dan alsment ymmer rumen moet.</l>
<l>Mar als die doot dan heeft ghewonnen</l>
<l>Den woeckenaer, ende onderronnen</l>
<l>Allent dat hi ye ghewan,</l>
<l>In drien soe gaetment deilen dan,</l>
<l n="175">Datter van hem is ghebleven.</l>
<l>Den wormen wortet vleysch ghegheven,</l>
<l>Dat hem langhe was beschaert;</l>
<l>Die duvel comt mit snelre vaert</l>
<l>Ende haelt die ziel tot sinen deel;</l>
<l n="180">Tgoet dat nemen si mit riveel,</l>
<l>Diet nae hem ghebueren mach;</l>
<l>Soe en hoertmen vorder gheen gheclach,</l>
<l>Want elc ghenoecht wel mitten sinen.</l>
<l>Al mocht den duvel tvleysch verschinen</l>
<l n="185">Ende tgoet, dat en gheert hi niet;</l>
<l>Den wormen is soe lief gheschiet</l>
<l><pb n="164"/>Vanden vleysch, dat sy verteren,</l>
<l>Dat sy die ziel noch tgoet en gheren;</l>
<l>Die tgoet ontfaen, hem wel ghenoecht:</l>
<l n="190">Al wortet anderwerf ghevoecht,</l>
<l>Dattet noch te deilen viel,</l>
<l>Si en gheerden tlichaem noch die ziel.</l>
<l>Dus denct een yghelijc van desen</l>
<l>Sijn eyghen deel dbeste wesen.</l>
<l n="195">Die sulke delinghe voer sijn eynde</l>
<l>Overdocht, hoe grote ellende</l>
<l>Den woeckenaer is toeghecoert,</l>
<l>Hi mochte liever sijn gheschoert</l>
<l>Van lede te lede, eer hi bestoede</l>
<l n="200">Te woeckeren nae eerdscher goede;</l>
<l>Mar die woekeren beghint,</l>
<l>Al dairmen ewich guet mede wint.</l>
<l>Hi is wijs ende van sinnen vroet;</l>
<l>Want altoes blijft hi wel behoet,</l>
<l n="205">Sijn leven lanc, sijn ende mede,</l>
<l>Voer sulke deilinghe alsmen dede</l>
<l>Al daer die woeckenaer verschiet.</l>
<l>Wye Gode kent en woeckert niet</l>
<l>Om aertsche have of dier ghelijcke;</l>
<l n="210">Want ewich guet is hemelrijcke.</l>
</body>
</text>
<text>
<body><head type="comment">LXXXI. <hi rend="italic">Vanden sloetel. </hi></head>
<l>                Ghenoechte dwanc mi ende begheren,</l>
<l>Dat ic soe langhe ghinc spaetseren</l>
<l>In enen hof van rijcker waerde,</l>
<l>Soe dat natuer hoer openbaerde</l>
<l n="5">Ende ic te dichten wert vermaent.</l>
<l>Daer stonden bloemen schoen ontspaent,</l>
<l>Die velden groen, die hemel claer.</l>
<l>Nature trat den wille naer</l>
<l>Ende anders crachten vanden sinnen,</l>
<l n="10">Dat ic dichtens most beghinnen</l>
<l>Ende mijn sinnen onledich maken.</l>
<l>Junius maent began te naken,</l>
<l>Der Meyen tijt die was gheleden.</l>
<l>In desen hof tot allen steden</l>
<l n="15">Wast verchiert mit soeter lucht;</l>
<l>Daer stonden bomen ende ander vrucht,</l>
<l>Die ic niet wel en wist te noemen,</l>
<l>Lover, gras ende schone bloemen,</l>
<l>Diemen mit rechte prysen mochte.</l>
<l n="20">Mijn ghepeins ende mijn ghedochte</l>
<l>Die wort in dichten zeer becoort.</l>
<l>Dus ghinc ic weder ende voert</l>
<l>Om een materi te ordineren,</l>
<l>Die sonder enich argueren</l>
<l n="25">Ghepresen worde vanden goeden;</l>
<l>Want een dichter moet hem hoeden</l>
<l>Voerden ghenen diet sullen horen,</l>
<l>Dat sijs in nide noch in toorn</l>
<l>Niet en nemen dat hi maect;</l>
<l n="30">Doch wert menich man ghelaect</l>
<l>Onverdient ende buten schouden.</l>
<l>Had ic den sin te recht onthouden,</l>
<l>Ic wilde ons proeven ende oirkonden,</l>
<l>Hoe deerste sloetel wert ghevonden,</l>
<l n="35">Off waer om datmen sloetel draecht.</l>
<l>Eer God vercoes die suver maecht,</l>
<l>Daer ons ghewin is uut ghesproten,</l>
<l>Soe was die hemel voer ghesloten</l>
<l>Alle menschelike diede.</l>
<l n="40">By wat saken dat gheschiede,</l>
<l>Daer vintmen oirkonde of ghescreven,</l>
<l>Die ons te kennen is ghegheven</l>
<l>Inder waerheit, sonder twy;</l>
<l>Want die scriftuer tughet mi vry,</l>
<l n="45">Dat hoveerde inden hemel quam,</l>
<l>Ende maecte wech ende dam</l>
<l>Twisken archeit ende doecht.</l>
<l>Daer was tbeghinsel eerst ghevoecht</l>
<l>Entie wortel vander zaken.</l>
<l n="50">Daer nae, by des appels smaken,</l>
<l>Viel Adam in groot verlies,</l>
<l>Want Yeve maecten wel soe ries,</l>
<l>Dat hi versmade sijns meesters bot:</l>
<l>Dus quam eerst des hemels slot,</l>
<l n="55">Dat hi ontsloet, Marien soen,</l>
<l>Die voer ons allen droech die croen,</l>
<l>Want God is slot ende sloetel beide.</l>
<l>Dus quam die sloetel mit bescheide,</l>
<l><pb n="165"/>Datmen die boosheit sluten soude</l>
<l n="60">Buten, daermen rusten woude;</l>
<l>Want rust ende onrust elc bi namen</l>
<l>Dien concorderen niet te samen.</l>
<l>Dat dede die meester wel aenschijn,</l>
<l>Die ewich wilde in rusten sijn;</l>
<l n="65">Want hi maecte den wech soe lanc,</l>
<l>Daer Lucifer by nederzanc,</l>
<l>Twisken den hemel enter hellen,</l>
<l>Datmen mit meten noch mit tellen</l>
<l>Niet en can te vollen scriven,</l>
<l n="70">Om dat si ghescheiden souden bliven</l>
<l>Ende nymmermeer te samen comen:</l>
<l>Verstaet dit wel tuwen vromen.</l>
<l>By desen exempel moghen wi leren</l>
<l>Onrust ende boesheit van ons keren,</l>
<l n="75">Ende maken oec den wech soe verre,</l>
<l>Dat ons nijt noch ander werre</l>
<l>Niet en brenghe vanden rijck,</l>
<l>Daer vruechd sel wesen ewelijck.</l>
<l>Doe Lucifer ghevallen was</l>
<l n="80">Beneden inden helschen pas,</l>
<l>Doe maecte God den mensche vry,</l>
<l>Daer dat serpent quam so bi,</l>
<l>Dat hi word eyghen altehant</l>
<l>Ende uten Paradise ghesant,</l>
<l n="85">Daer hi die aerde moste bouwen</l>
<l>Mit yammer ende groten rouwen,</l>
<l>Adam mit Yeven horen tijt.</l>
<l>Nu sent hi doer die werlt wijt</l>
<l>Sijn venijn mit groten hopen,</l>
<l n="90">Ende doet Reynaert te hove lopen,</l>
<l>Al daer die heren sijn gheseten.</l>
<l>Dus heeft hi ghepaelt ende soe ghemeten,</l>
<l>Gaetmen oest of comtmen westen,</l>
<l>Datmen sloten ende vesten</l>
<l n="95">Ymmer maken moet bi node;</l>
<l>Wanttie trouwe wert so blode</l>
<l>Ende hoer hulp is also cleyn,</l>
<l>Dat si wonen moet alleyn;</l>
<l>Ende worden si niet besloten vast,</l>
<l n="100">Men soude hoer doen alsulken last,</l>
<l>Dattet yammer waer te schouwen.</l>
<l>Hi moet verzekert sijn mit trouwen,</l>
<l>Diemen den sloetel sel beloven;</l>
<l>Want schalkernye, breken, roven,</l>
<l n="105">Is nu ter werlt een myene plaghe;</l>
<l>Beide bi nachte ende bi daghe</l>
<l>Is trouwe in vresen mitten haren.</l>
<l>Wye nu die sloetel sel bewaren,</l>
<l>Hi moet mit trouwen sijn verselt,</l>
<l n="110">Of slotel is om vergheefs ghestelt.</l>
<l>Dat machmen proeven mit ghelike</l>
<l>Byden Soen van hemelrijcke,</l>
<l>Die sinte Pieter maecte portier:</l>
<l>Beyde in hemelrijcke ende hier</l>
<l n="115">Mochte hi sluten ende ontsluten</l>
<l>Sonden, of der hellen buten</l>
<l>Wisen die ghenade gheren;</l>
<l>Wyen, dopen, absolveren,</l>
<l>Wert an Pieter al gheset;</l>
<l n="120">Ghelove, sloetel ende wet,</l>
<l>Om dat hi en trou ende warich kende,</l>
<l>Ende sonderlinghe mit herten minde</l>
<l>Sinen meester boven al.</l>
<l>Oeck hoe en God dus veel beval,</l>
<l n="125">Had hi niet vaste bliven staen,</l>
<l>Twaer al tonvergheifs ghedaen</l>
<l>Al die pine, die hi leet</l>
<l>Door des menschen salicheit,</l>
<l>Marien zoen Jhesus.</l>
<l n="130">Dat machmen oec wel proeven dus:</l>
<l>Pieter, doe hi wert verlost</l>
<l>Uter karcker ende ghetroost</l>
<l>Vanden enghel daer ter stede,</l>
<l>Die al die vaste slote ondede,</l>
<l n="135">Die Pieter hadden moghen daren</l>
<l>Nochtan liet hi hem vervaren,</l>
<l>Dat hi buten Romen ghinc,</l>
<l>Daer hi sach in waren dinc</l>
<l>Sinen meester, als hem dochte,</l>
<l n="140">Of hi sijn cruus ghedraghen brochte.</l>
<l>Doe verboude hem Pieter zaen</l>
<l>Ende vraechde: "Meester, waer wildi gaen?"</l>
<l>Hi sprac: "Pieter, ic bin comen</l>
<l>Mi laten crucen binnen Romen</l>
<l n="145">Anderwerven; tis al niet</l>
<l>Dat ic mi wilen crucen liet."</l>
<l>Doe wert Pieter al vervaert</l>
<l>Ende keerde weder te Romen waert,</l>
<l>Al daer hi smaecte sinen doot.</l>
<l n="150">Doe en deeds den meester ghenen noot,</l>
<l>Want teen van tween most emmer wesen,</l>
<l>Dat machmen proeven ende lesen.</l>
<l>Want God die had hem al bevolen,</l>
<l>Ghelove, sloetel, macht der stolen,</l>
<l n="155"><pb n="166"/> Binden ende tontbinden mede.</l>
<l>Doe hi liet die Roomsche stede,</l>
<l>Om dat hi vreesde voor die pijn,</l>
<l>Doe was tghelove in crancken schijn,</l>
<l>Wan die pijn van onsen heer</l>
<l n="160">En hadde verstercket min noch meer,</l>
<l>Tghelove waer thants te niet ghebleven.</l>
<l>Daer mach ic waer exempel gheven</l>
<l>Vanden woerden hier te voren,</l>
<l>Die ic sprac voer uwen oren,</l>
<l n="165">Datmen den wisen enten vroeden</l>
<l>Slot ende sloetel late behoeden,</l>
<l>Daer oirbaer ende macht an leit,</l>
<l>Of tis verloren arbeit</l>
<l>Datmen slot ende sloetel smeet.</l>
<l n="170">Waer die goede niet bevreet,</l>
<l>Wat souder sloetel dan ghewrocht</l>
<l>Of om enich ghelt ghecocht?</l>
<l>Want sloetels hebben sloetels name,</l>
<l>Om dat si den goeden sijn bequame,</l>
<l n="175">Daer si in rusten willen leven,</l>
<l>Enten bosen doen begheven</l>
<l>Menighe boesheit aen sinen danc:</l>
<l>Dat doet, hi en heeft ghenen rumen ganc,</l>
<l>Al daer die sloetel sijn bewaert.</l>
<l n="180">Oeck maectet menighen dief verveert,</l>
<l>Dat hi sijn stelen moet laten:</l>
<l>Dus comt die sloetel veel te baten</l>
<l>Beide den quaden ende den goeden.</l>
<l>Hier om radic den wisen vroeden,</l>
<l n="185">Die sloetel hebben ofte slote,</l>
<l>Dat si bewaren doen die schote,</l>
<l>Dat die schat hoers sels lijf</l>
<l>Mach rusten voer des niders kijf</l>
<l>Binnen slote of binnen muren;</l>
<l n="190">Want valsche niders ende felle zuren</l>
<l>Die vintmen nu soe lanc soe meer;</l>
<l>Enten volke twifelt zeer</l>
<l>Waermen wonen sel in vreden,</l>
<l>Ten si op borghen of in steden,</l>
<l n="195">Die lijf of goet verliesen mach.</l>
<l>Hier voermaels over menighen dach</l>
<l>Wast in wonder eerst vertelt,</l>
<l>Nu ist soe langhe voer ghespelt,</l>
<l>Dat die tijt beghint te naken;</l>
<l n="200">Want coren, bonen ende baken</l>
<l>Moetmen nu besluten vast</l>
<l>Mit slote voer onnutte gast,</l>
<l>Die den goeden doen verdriet</l>
<l>Ende hoer ghewin hebben verspiet</l>
<l n="205">Beyde in straten ende in weghen.</l>
<l>Waert buten slote is gheleghen,</l>
<l>Daer doetmen hem een cranc gheleide.</l>
<l>Naden woorden die ic seide,</l>
<l>Soe hebben sloten grote macht</l>
<l n="210">Beide bi daghen ende oec bi nacht;</l>
<l>Want had een man een rijcken schat,</l>
<l>Hi souds een sloetel loven bat</l>
<l>Wel te bewaren tot sinen baten,</l>
<l>Dan yemant die hijt mochte laten,</l>
<l n="215">Neven of nichten, broeder of oem.</l>
<l>Oeck soude hi des sloetels nemen goem,</l>
<l>Waerment liet of waerment brochte,</l>
<l>Of wyemen best bevelen mochte,</l>
<l>Of selve doen in sijn behout,</l>
<l n="220">Dat nyemant el en creghe ghewout,</l>
<l>Die tot sinen scryen of kiste</l>
<l>Comen mocht mit nauwer liste,</l>
<l>Al daer sijn schat in worde gheschoert.</l>
<l>Ghi hoghe heren, nu mint dit woert,</l>
<l n="225">Tot uwen baten dat ict meyn.</l>
<l>Heeft een man een slot alleyn</l>
<l>Van schat of van aertschen goede,</l>
<l>Entaer toe doet alsulke hoede,</l>
<l>Dat hi den sloetel wil ghebruken,</l>
<l n="230">Ende op ende toe die kiste luken,</l>
<l>Soe ist oec reden dat een heer bekent,</l>
<l>Wye sijns selfs lichaem mint</l>
<l>Entaer den sloetel of bewaert,</l>
<l>Ende lijf noch goet voer hem en spaert,</l>
<l n="235">Ist in weelden of ist in zeer.</l>
<l>Alsulken schat is veel meer</l>
<l>Dan enich schat van aertschen goede,</l>
<l>Diemen sluut in vaster hoede</l>
<l>In scryen, in coffer of in lade;</l>
<l n="240">Ende is een heer van wisen rade,</l>
<l>Hi sal den sloetel doen besorghen,</l>
<l>Soe datten huden nochte morghen</l>
<l>Nyemant en can ghedestrueren</l>
<l>Of daer van crighen sijn begheren,</l>
<l n="245">Anders dan sijn selfs persoen,</l>
<l>Hy en wilden wel behouden doen</l>
<l>Ende besorghen naerstelijc.</l>
<l>Eens heren lijff, eens heren rijck,</l>
<l>Heeft veel nauwer slutens noot</l>
<l n="250">Dan enich scat van goude root,</l>
<l><pb n="167"/>Diemen ter werlt ghevet prijs.</l>
<l>Ic bins oec te voren wijs,</l>
<l>Al laghe die schat op enen hoop,</l>
<l>Die binnen al der werlt loop</l>
<l n="255">Wort ghemint in onsen daghen,</l>
<l>Mocht een heer sijn lijf ondraghen,</l>
<l>Als hi der doot verbeiden moet,</l>
<l>Hi coor sijn lijf voer al dat goet;</l>
<l>Ende hadde hi dan een slot te baten,</l>
<l n="260">Hy soude den sloetel node laten</l>
<l>Sere beroven of bederven,</l>
<l>Hy en mocht een beter slot verwerven</l>
<l>Tot sinen baten op te keren.</l>
<l>Bedochten dit die hoghe heren</l>
<l n="265">Savonts spade, smorghens vroe,</l>
<l>Sy hadden seker reden daer toe</l>
<l>By menighen punten meer dan yen,</l>
<l>Als ic wil proeven ende ghien,</l>
<l>Want mi is die waerheit cont.</l>
<l n="270">                Ic quam ghegaen in corten stont</l>
<l>Op een velt, daert schone was,</l>
<l>Recht oft mi droomde, in sulken pas</l>
<l>Alst ander luden plach te doen.</l>
<l>Daer stonden tenten, pauweljoen</l>
<l n="275">Opghesleghen ende gherect.</l>
<l>Ic vraechde vast, mi wert ontdect</l>
<l>Naden woerden die waerhede.</l>
<l>Dus ghinc ic voert van stede tot stede</l>
<l>In dat velt ende omtrent;</l>
<l n="280">Wan ic quam voer sheren tent,</l>
<l>Die doeverste was van alden heer.</l>
<l>Doe trat ic naer mit groten gheer</l>
<l>Ter tenten binnen, ende sach</l>
<l>Waer die heer int slape lach,</l>
<l n="285">Costelijc, mit rijcker waerde.</l>
<l>By hem soe was menich harde</l>
<l>Vaste ghewapent wel ter core;</l>
<l>Tot beyden eynden achter ende vore</l>
<l>Waren si al om gheleghen,</l>
<l n="290">Als die hoede willen dreghen</l>
<l>Voir horen heer, voer sijn ghesyn.</l>
<l>Als ic dus quam ter tenten in,</l>
<l>Doe vraechde ic enen vanden knapen</l>
<l>Om die luden ende om die wapen,</l>
<l n="295">Die si daer hadden rijckelic ende dier.</l>
<l>Doe antwoerde die knape schier:</l>
<l>"Ic sel u wel berechten dit.</l>
<l>Besiet den schilt van sulver wit,</l>
<l>Daer in twee sloetelen van kele:</l>
<l n="300">Ist in aernst of in spele,</l>
<l>Waer mijn heer te velde tijt,</l>
<l>Daer comen si in sulc abijt</l>
<l>Wel ghewapent alle nachte</l>
<l>By horen heer in die wachte,</l>
<l n="305">Buten allen anderen steden.</l>
<l>By wat saken, by wat reden</l>
<l>Mach dat sijn, staet wel te vraghen:</l>
<l>Tis gheschiet by ouden daghen,</l>
<l>Dat hoer voerders waren coen,</l>
<l n="310">Ende alsoe pijnden wel te doen,</l>
<l>Dat hem die heren gaven lof</l>
<l>Enten sloetel oec daer of,</l>
<l>Dat si bewaerden sheren palen,</l>
<l>Ende hoer gheleide mosten halen</l>
<l n="315">Menich mensch op ende neder,</l>
<l>Den enen voert, den anderen weder.</l>
<l>Wairwaert dat si wilden sijn,</l>
<l>Optie zee of inden Rijn,</l>
<l>Mosten si hoer gheleide setten,</l>
<l n="320">Want daer stont een borch te Bretten,</l>
<l>Daer op woonden die onbedwonghen.</l>
<l>Ende vanden ouden totten jonghen</l>
<l>Ist so comen vaste voort,</l>
<l>Dat hem die sloetel toebehoert,</l>
<l n="325">Want si en eerst in eren creghen.</l>
<l>Daer en mach nyemant segghen tieghen</l>
<l>Inder waerheit openbaer,</l>
<l>Hi en wil den rechte gaen te naer</l>
<l>Ende daer toe die waerheit sparen;</l>
<l n="330">Want si bleven veel der jaren</l>
<l>Deerste palen vanden lande,</l>
<l>Ende ooc bewaerden sijt sonder schande.</l>
<l>Al costet menighen man sijn leven,</l>
<l>Si sijn in sulker eren ghebleven,</l>
<l n="335">Dat hem die sloetel is bereyt.</l>
<l>Waer mijn heer te velde leit,</l>
<l>Bewaren si dus sijns selfs lijf,</l>
<l>Ende trecken mit hem optie kijf,</l>
<l>Al daer die goeden willen striden.</l>
<l n="340">Vroe ende spade, tallen tyden,</l>
<l>Sint die sloetel wort fondeert,</l>
<l>Soe hebben si manlic verweert</l>
<l>Beide lachter ende spot,</l>
<l>Ende sluten noch hoers heren slot,</l>
<l n="345">Alst hem bevolen was te sluten.</l>
<l>Binnen slants entaer toe buten</l>
<l><pb n="168"/>En waren si die blootste nye,</l>
<l>Ende hier of voeren si sloetelen twee</l>
<l>Doerghevlucht in cruusghewise.</l>
<l n="350">Tis wel recht dat icse prise,</l>
<l>Want si sijn van hoghen name.</l>
<l>Volmaecte trouwe, rechte schame</l>
<l>Machmen den sloetel liken wel,</l>
<l>Als ic u hier nae proeven sel.</l>
<l n="355">Want schaemte dreefse inden doot,</l>
<l>Ghelijc den keel van bloede root</l>
<l>Worden si gheverwet mit trouwen,</l>
<l>Die den sloetel holpen bouwen,</l>
<l>Menichwerven mit groten slaghen,</l>
<l n="360">Stoutelijc sonder versaghen,</l>
<l>Soe dattet bloet doer dhelme stoef;</l>
<l>Ende hier om hebsi sulc gheloof,</l>
<l>Dat hem die heer betrouwet wel,</l>
<l>Warwaert dat hi henen sel,</l>
<l n="365">Al daer hi vaert om eer te quiten.</l>
<l>Oeck en dorren si ghene verwiten</l>
<l>Nerghent horen tot gheenre stede,</l>
<l>Wye den sloetel voeren mede,</l>
<l>Want si en hebbens niet verdient."</l>
<l n="370">Doe antwoerde ic: "Lieve vrient,</l>
<l>Hebben si aldus ghedaen,</l>
<l>Soe sel mijn heer te reden gaen;</l>
<l>Want hi is soe goedertieren,</l>
<l>Ende doen den sloetel noch verchieren,</l>
<l n="375">Dat hi in eren bliven mach</l>
<l>Sijn leven lanc entaer toe nach</l>
<l>Die daghen, die sijn kinder leven;</l>
<l>Want hi van minnen wert ghegheven</l>
<l>Ende van weldoen eerst ghevonden.</l>
<l n="380">God die starf om onse sonden</l>
<l>Verduldelijck ant cruse naect,</l>
<l>Ende doe die sloetel wert ghemaect,</l>
<l>Doe gafmen hem alsulken keer</l>
<l>Cruus ghewijs, recht min noch meer</l>
<l n="385">Datmen Gode daer in bekende,</l>
<l>Op dat hi hem sijn hulpe zende</l>
<l>In weelde, in node, in allen stride,</l>
<l>Dair si quamen, verre of wyde,</l>
<l>Mitten sloetel int gevecht:</l>
<l n="390">Dus ist wel reden ende recht,</l>
<l>Datmen wel bewaren doet."</l>
<l>                Doe sprac die knaep: "Si sijn soe vroet,</l>
<l>Mijn heer, mijn vrou, onder hem twien,</l>
<l>Ende ander raden die bi hem sien,</l>
<l n="395">Men sel den sloetel niet vergheten,</l>
<l>Mar altoes wel behouden weten,</l>
<l>Dat si en selve moghen draeyen,</l>
<l>Ende nyemant el daer mede payen</l>
<l>Weder door lieve noch door leyde.</l>
<l n="400">Dat icker alte veel toe seide,</l>
<l>Dat en waer oirbaer noch profijt;</l>
<l>Tis ghenoech tot deser tijt:</l>
<l>Wy willen elc van anderen scheiden.</l>
<l>God bewaer die stede van Leyden!</l>
<l n="405">Die voeren oeck twee sloetelen met,</l>
<l>Cruus ghewijs aldus gheset</l>
<l>By horen heer, als ghi hier siet,</l>
<l>Die hem wel ghedencken lyet</l>
<l>Menighen dienst ende ouder daden.</l>
<l n="410">Doe die sulke wilden raden</l>
<l>Der steden blame ende oec verlies,</l>
<l>Si en creghen niet al horen kies,</l>
<l>Die dat ghijl te gader sloeghen;</l>
<l>Want die gruut, die syre in droeghen,</l>
<l n="415">Maecten bier van harden smaeck.</l>
<l>Dat dede, mijn heer verstont die saeck,</l>
<l>Dat hem die stede was contraer,</l>
<l>Dat recht soe moghelyke waer,</l>
<l>Als of een man een duer juweel</l>
<l n="420">Besloten hadde tsinen deel,</l>
<l>Dat boven goude waer te prysen,</l>
<l>Entan den sloetel soude wisen</l>
<l>Den vreemden, die hi niet en kende,</l>
<l>Of tslot verdraeyen mit miswende,</l>
<l n="425">Dat waer onnuttelijc te loven:</l>
<l>Alsoe gaern soe souden si cloven</l>
<l>Hoir selven uut hoers heren dienst.</l>
<l>Al mochten si kiesen talre sienst,</l>
<l>Doe en coren si gout noch scat en gheen</l>
<l n="430">Voer hoers heren lijf alleen;</l>
<l>Want hoer heer is thoochste goet,</l>
<l>Die mitten slotel is behoet:</l>
<l>Dat bekennen wel die vroede,</l>
<l>Want als si staen in sijnre hoede,</l>
<l n="435">Soe wanen si te leven onghestoert,</l>
<l>Die te Leyden binnen der poort</l>
<l>Byden heren sijn gheseten.</l>
<l>Mijn heer en sel oeck niet vergheten</l>
<l>Menighen dienst, die sy hem doen</l>
<l n="440">Ende hebben ghedaen in sulc sisoen,</l>
<l>Daer hijs node wilde ontbaren.</l>
<l>En cant u hier niet al verclaren</l>
<l><pb n="169"/>Hoet van outs is comen haer;</l>
<l>Mar trouwen dienst mit herten gaer</l>
<l n="445">Die selmen dancken ende lonen;</l>
<l>Mijn heer en sel hem niet becronen</l>
<l>Vander stede noch vanden luden."</l>
<l>Dus liet ic mi in droem beduden</l>
<l>Vanden sloetel tfondament;</l>
<l n="450">Ende als die tale was vollent</l>
<l>Twisken mi entie gheselle</l>
<l>Van woerde te woerde, als ic u telle,</l>
<l>Doe was mijn droem algader uut.</l>
<l>Nu raet mi Willem, dat ic besluut</l>
<l n="455">Dit ghedicht ende latent bliven;</l>
<l>Ende wilre yemant meer an scriven,</l>
<l>Dat den sloetel quaem te baten,</l>
<l>Ic wils mi gaern ghenoeghen laten</l>
<l>Sonder toern vander saeck,</l>
<l n="460">Al ist dat ic een luttel maeck</l>
<l>Ende ics niet wel en can versinnen;</l>
<l>Mer twisken verliesen ende winnen</l>
<l>Soe mach ic slaen den blinden slach,</l>
<l>Als die ghene die nye en sach</l>
<l n="465">Ende byden tasten volghet die pade:</l>
<l>Hi mach wel dichten sijnre schade,</l>
<l>Valt hi neder inder vlyet;</l>
<l>Mar die die scrifte wel beziet</l>
<l>Ende verstaet wat si heeft in,</l>
<l n="470">Die mach wel bet den rechten sin</l>
<l>Ontbinden dan ic can ghedoen.</l>
<l>Hier om ende ic mijn sermoen</l>
<l>Meer te dichten teser stont;</l>
<l>Want mijn memori is ghewont</l>
<l n="475">Van rouwen ende van groter pijn,</l>
<l>Dat trouwe leeft in medecijn,</l>
<l>Alsoe mi droemde eer ic ontwiec;</l>
<l>Ende waer si niet int herte ziec,</l>
<l>Men deedse zeker wel ghenesen,</l>
<l n="480">Mer ten can niet anders wesen</l>
<l>Dan die avonture wijst.</l>
<l>Die een die daelt, die ander rijst,</l>
<l>Alsset dicwijl heeft ghedaen.</l>
<l>Mocht recht nae reden gaen,</l>
<l n="485">Soe soudmen ouder daet ghedencken</l>
<l>Ende verdiente mit loon schencken,</l>
<l>Want sulke dinghen biet vrou Ere.</l>
<l>Wildi doen dat ic u lere,</l>
<l>Soe laet den sloetel onvermeden</l>
<l n="490">Sluten eerst uwes selfs reden</l>
<l>In rechticheden dach ende nacht,</l>
<l>Daernae muren ende gracht,</l>
<l>Daer wy binnen rusten moghen.</l>
<l>Lozen waen heeft zere bedroghen</l>
<l n="495">Den ghenen, die selve gheen archeit en myenen;</l>
<l>Want wye ter schalkernye dienen,</l>
<l>Die toghen menich schoen beraet,</l>
<l>Daer die goede hem op verlaet</l>
<l>Ende blijft bedroghen alte mael.</l>
<l n="500">Hier om so sellen wy sluten wael</l>
<l>Muren, graften, poorten, toern,</l>
<l>Ende setten daer goede wachters voren,</l>
<l>Die den sloetel nemen waer,</l>
<l>Soe moghen wy rusten sonder vaer.</l>
</body>
</text>
<text>
<body><head type="comment">LXXXII. <hi rend="italic">Van ruste. </hi></head>
<l>                Die dichters heten nu ten tyden,</l>
<l>Hoe moghen si in dichten hem verbliden!</l>
<l>Men doet der consten luttic eer:</l>
<l>Onnutte dinghen prijstmen zeer,</l>
<l n="5">Die dichters schuldich sijn te laken.</l>
<l>Hoe sel een dichter dan gheraken</l>
<l>Gunst te crighen of ghewin?</l>
<l>By avonturen, tuucht mijn sin,</l>
<l>Machmense soecken ende vinden;</l>
<l n="10">Soe wye hem dichtens wil bewinden,</l>
<l>Die sel die waerheit te kennen gheven</l>
<l>Twisken sterven ende leven,</l>
<l>Twisken archeit ende doecht,</l>
<l>Twisken lyden ende ghenoecht,</l>
<l n="15">Twisken winnen ende verliesen,</l>
<l>Twisken den wisen ende den riesen,</l>
<l>Twisken onrust ende rust.</l>
<l>Wye soe te dichten hevet lust,</l>
<l>Die doet die bose hem selven kennen,</l>
<l n="20">Hoe si hier mit valen mennen.</l>
<l><pb n="170"/>Ist om miede of ist om ghicht,</l>
<l>Men selse roeren int ghedicht,</l>
<l>So moghen si horen of si dwalen.</l>
<l>Hoe scarp si hoer loghen hier verstalen,</l>
<l n="25">Ende maken Gode een vlassen baert,</l>
<l>Si gaen den pat ter hellen waert,</l>
<l>Daer nyemant ruste en can gheschien.</l>
<l>Die gheen diet doen, oec wye si sien,</l>
<l>Wouden si hem selven kennen wel,</l>
<l n="30">Tfonnis waer hem alte fel,</l>
<l>Dat sire of moeten horen wisen.</l>
<l>Die mit loghen doene oprysen</l>
<l>Oude veechte of nyeuwe maken,</l>
<l>Al wanen si soe te Gode naken,</l>
<l n="35">Si werden Lucifers ghesellen;</l>
<l>Want si in onrust hem bestellen</l>
<l>Sonder noot, mit vryen wille.</l>
<l>Waer van node valt gheschille,</l>
<l>Dat wort ghebetert of vergheven;</l>
<l n="40">Ghenade is bi misdoen ghescreven,</l>
<l>Om datter rust of comen mach.</l>
<l>Si maken veel een bitter lach,</l>
<l>Die om betalen niet en zorghen.</l>
<l>Veel te lenen ende te borghen,</l>
<l n="45">Daer ghelt noch pande can ghebaten,</l>
<l>Dat soude een wijs man gheerne laten.</l>
<l>Hi is wijs die ruste mint,</l>
<l>Want God is rust, diet wel versint.</l>
<l>Rust ende onrust teltmen twye,</l>
<l n="50">Die contrari waren ye</l>
<l>Sint God die werlt eerst began.</l>
<l>Soe wye in rusten leven can,</l>
<l>Die wert gheprijst van sijn gheburen;</l>
<l>Mar onrust vanden fellen zuren</l>
<l n="55">Die staet den goeden zeer te laken.</l>
<l>Dobbelen, drincken, snachts waken,</l>
<l>Dat gheschiet wel inder joecht</l>
<l>Vanden wisen mit ghenoecht;</l>
<l>Doch en statet niet te prisen.</l>
<l n="60">Veel te lopen ende te bisen</l>
<l>In gulsicheiden over pas,</l>
<l>Tis twifel ofmens ye ghenas:</l>
<l>Die ghene diet dede, hi wert vermoeyt.</l>
<l>Al ist dat onrust in hem groyet,</l>
<l n="65">Si en can den lichaem noyt ghevoeden,</l>
<l>Hi en sel traghen ende moeden</l>
<l>Ende van arbeiden warden cranck.</l>
<l>Al harde hijt gaern ghedurich lanck,</l>
<l>Natuer en wils hem niet ghehenghen,</l>
<l n="70">Dat hi sijn dencken can volbrenghen;</l>
<l>Want wye ter onrust is gheneghen,</l>
<l>Woud natuer hem helpen dreghen,</l>
<l>Hi en ruste nymmermeer dach noch nacht;</l>
<l>Of rust doet hem den lichaem soe sacht,</l>
<l n="75">Dat gheen dier en is soe wreet,</l>
<l>Noch man ter werlt van toern soe heet</l>
<l>Om sijn vyanden te vervaghen,</l>
<l>Hi en moet van onrust ymmer traghen</l>
<l>Ende van node ruste garen.</l>
<l n="80">Soe hebben si ooc yammerlijc ghevaren,</l>
<l>Die hem in onrust hier beleyden,</l>
<l>Ende nader tijt moeten ontbeiden</l>
<l>Onrust, daermen niet en mach</l>
<l>Die tijt van enen oghe opslach</l>
<l n="85">Ruste crighen ymmermeer.</l>
<l>Wort ons hier een vingher zeer,</l>
<l>Arm, voete, knye of bien,</l>
<l>Wy doen om wise meesters sien,</l>
<l>Die sochte connen visiteren;</l>
<l n="90">Ende latet staphants niet sijn zweren,</l>
<l>Soe gaen wy stoven ende baden.</l>
<l>Waer sijn si die den heren raden</l>
<l>Manslacht ende groten toern,</l>
<l>Dat si dit bispel niet en horen,</l>
<l n="95">Hoe wel den heren ruste voecht,</l>
<l>Op dat si hem keren ter doecht.</l>
<l>Want sitten wy langhe, wy willen staen;</l>
<l>Verdriet ons dat, wy willen gaen</l>
<l>In soete wanderinghe voert;</l>
<l n="100">Legghen als daer toe behoert,</l>
<l>Sachte slapen mit ghevoeghen;</l>
<l>Goede cleder diet vermoeghen,</l>
<l>Begheertet lichaem by naturen;</l>
<l>In coude moghen wy qualic duren</l>
<l n="105">Of in hette boven maten.</l>
<l>Ende als wijt al hebben ghelaten</l>
<l>Des dat lichaem hevet noot,</l>
<l>Waer laten wy dan die ziele bloot,</l>
<l>Die wy vergheten hier op eerden,</l>
<l n="110">In toorn, in nyde ende in hoveerden,</l>
<l>In menichfoudelyken sonden,</l>
<l>Die ymmer moet ten lesten stonden</l>
<l>Loen ontfaen van onsen dienst.</l>
<l>Ruste waer hoer talre sienst;</l>
<l n="115">Want dan en vintse maech noch vrient,</l>
<l>Anders dan een bloot verdient;</l>
<l><pb n="171"/>Men doeter heeten noch vercoelen,</l>
<l>Als wy ter werlt hier bevoelen,</l>
<l>Anders dan gherechticheit.</l>
<l n="120">Al spreden wy hier een ommecleit</l>
<l>Over trecht ende doent verblinden,</l>
<l>Wy sullent daer al open vinden</l>
<l>Onbedect voerden oghen;</l>
<l>Hoement wijst, wy moetent doghen</l>
<l n="125">Sonder enighe wedertale.</l>
<l>Ic woud sijt hoerden altemale</l>
<l>Vanden hoghen totten laghen,</l>
<l>Die sinte Pieters sloetel draghen,</l>
<l>Sijn si ghewyet of beschoren,</l>
<l n="130">Keyser, coninghen wel gheboren,</l>
<l>Hertoghen, graven, ander vorst.</l>
<l>Wist ic wiet hem segghen dorst,</l>
<l>Twaer hem nuttelic ghehoert,</l>
<l>Die gheen die onrecht steken voert</l>
<l n="135">In overdade mit ghewelt.</l>
<l>Tis ter werlt alsoe ghestelt,</l>
<l>Nyemant en darf die waerheit wagen.</l>
<l>Ghi heren, maect in uwen daghen</l>
<l>Vasten vrede ende goet gheleide:</l>
<l n="140">Want ghi wilt rusten, als ic seide,</l>
<l>Sidi moede in uwen leden,</l>
<l>Sachte slapen wel te vreden,</l>
<l>Eten, drincken mit ghemake</l>
<l>Duer spise van goeder smake,</l>
<l n="145">Ter werlt wesen hoech vernaemt;</l>
<l>Ende of dit lichaem wel betaemt</l>
<l>Die wijl wy sijn in deser tijt,</l>
<l>Soe betaemt der zielen groot jolijt,</l>
<l>Die ewich is ende ewich blijft,</l>
<l n="150">Entaer nyemant anders of en scrijft,</l>
<l>Sijn sy papen ofte clercken,</l>
<l>Dan die ziele byden wercken</l>
<l>Bliven moet ten joncxten daghe,</l>
<l>Ende horen vonnis ende claghe</l>
<l n="155">Vanden quaden, vanden goeden.</l>
<l>Die dat kennen ende voerhoeden,</l>
<l>Dat sijn die ghene die moghen hopen,</l>
<l>Daer alle recht sel wesen open,</l>
<l>Sonder decken, sonder huden.</l>
<l n="160">Ghi heren, doet den myenen luden</l>
<l>Volcomen recht na elker daet,</l>
<l>Ende ymmer neemt alsulken raet,</l>
<l>Dat ghi ridder ende knechte,</l>
<l>Laet in hoer bescreven rechte,</l>
<l n="165">Daer toe u steden ende lant,</l>
<l>Soe sluut ghi al in enen hant:</l>
<l>Sachte leven wel te vreden</l>
<l>U volc, u lant, u dorpen, steden,</l>
<l>U lichaem hier in groter eren,</l>
<l n="170">U ziel ten hemelrijc te keren,</l>
<l>Als ghi dese hoecheit hier begheeft.</l>
<l>Hi is wijs die daer nae leeft,</l>
<l>Dat God sijn ziel wil ontfaen:</l>
<l>Onse hoocheit is hier thants ghedaen.</l>
</body>
</text>
<text>
<body><head type="comment">LXXXIII. <hi rend="italic">Hoemen voer die eere gaet schulen. </hi></head>
<lg><l>                Sintmen voer die eer began te schulen,</l>
<l>Soe mostet opten dichter vulen</l>
<l>Ende op alle goede constenaren,</l>
<l>Die vrou Eren knechten waren,</l>
<l n="5">Ende den heren gaven lof.</l>
<l>Over al in elken hof,</l>
<l>Waer sy quamen, verre of hende,</l>
<l>Daermen die guede luden kende,</l>
<l>Men sachse gaern, men dede hem eer;</l>
<l n="10">Nu is dat vermindert zeer,</l>
<l>Als ic u wil doen verstaen:</l>
<l>Ic sach voer die Eer schulen gaen.</l>
</lg>
<lg><l>Si es verborghen heymelijcke.</l>
<l>Die te wesen plach soe rijcke,</l>
<l n="15">Dat si hoer dienres mochte lonen</l>
<l>Ende openbaer haer selven tonen</l>
<l>Stoutelijck mit frisschen moede;</l>
<l>Want ghiericheit van aertschen goede</l>
<l>En dede hoer nerghent gheen bedwanc.</l>
<l n="20">Nu gaetse bloeder lude ganc,</l>
<l>Die niet en willen noch en dorren</l>
<l><pb n="172"/>Openbaer hem selven porren,</l>
<l>Daermen vyant schuwet aen:</l>
<l>Ic sach voer die Eer schulen gaen.</l>
</lg>
<lg><l n="25">Vrou Eer is hoer selfs vry,</l>
<l>Mar Ghiericheit die woenter by,</l>
<l>Die elken vracken wel behaecht,</l>
<l>Ende vrou Eren hout versaecht,</l>
<l>Dat si wijcken moet van huus</l>
<l n="30">Ende al hoer dienres maect confuus,</l>
<l>Die mit vrou Eren souden leven;</l>
<l>Wye ghierich is, hi en can niet gheven,</l>
<l>Hi wil al scheren ende vlaen:</l>
<l>Ic sach voer die Eer schulen gaen.</l>
</lg>
<lg><l n="35">Watmen siet, dats openbaer:</l>
<l>Ic wil ontbinden trechte waer,</l>
<l>Hoe dese materi wert ghevonden.</l>
<l>Tquam een dichter tenen stonden,</l>
<l>Daer men hoofde om eer te crighen;</l>
<l n="40">Hi ghinc daer spreken ende nyghen</l>
<l>Voer den waert ende al sijn gast,</l>
<l>Doch en was hi niet belast</l>
<l>Mit ghiericheit om goet te winnen:</l>
<l>Dat dede, hi vanter vriende binnen,</l>
<l n="45">Die hem lieve hadden ghedaen:</l>
<l>Ic sach voer die Eer schulen gaen.</l>
</lg>
<lg><l>Den rijcken waert van desen hove</l>
<l>Wort ghedanct mit groten love</l>
<l>Vanden gasten al ghemien;</l>
<l n="50">Die meester dancten oeck allien</l>
<l>Ende ghinc ter poorten, daer hi vant</l>
<l>Een onderwaert, die hem bewant</l>
<l>Die herberghen entie gasten mede,</l>
<l>Ende al die eer bewaren dede.</l>
<l n="55">Die onderwaert sprac: "Meester vry,</l>
<l>Ghi selt echter soecken my,</l>
<l>Tsel u vromen sonder waen":</l>
<l>Ic sach voer die Eer schulen gaen.</l>
</lg>
<lg><l>Die meester docht om sijn verbliden,</l>
<l n="60">Ende keerde weder tenen tyden,</l>
<l>Doe die overste was ghereden.</l>
<l>Stoutelyken onvermeden</l>
<l>Cloppede hi ter poorten daer:</l>
<l>Men lieten in, hi ghinc bet naer</l>
<l n="65">Om te vinden sinen waert,</l>
<l>Die jammerlyken was beswaert</l>
<l>Mitter siect der ghiericheit,</l>
<l>Want hi wert achterwaert gheleit</l>
<l>Heimelijc als een visaen:</l>
<l n="70">Ic sach voer die Eer schulen gaen.</l>
</lg>
<lg><l>Dus moechdi by wat saken horen,</l>
<l>Dat mi vrou Eer ghinc schulen voren</l>
<l>Op een heymelijcke stadt.</l>
<l>Ghiericheit dat hof besat,</l>
<l n="75">Die dreef vrou Eren daer te bande,</l>
<l>Datse wijcken most van hande</l>
<l>Op een camerkijn allien:</l>
<l>Dit docht mi yammer an te sien.</l>
<l>Doe liet ic die hielen blyken,</l>
<l n="80">Want ic en wister niet te rijcken</l>
<l>Die plume daer van enen zwaen:</l>
<l>Ic sach voer die Eer schulen gaen.</l>
</lg>
<lg><l>Waer vrou Eren vrienden hoven,</l>
<l>Daer sietmen dichters conste loven</l>
<l n="85">Ende ander constenaers daer by:</l>
<l>Dat doet, het is een melodi,</l>
<l>Die den goeden toebehoert;</l>
<l>Ende als die dichters willen voert,</l>
<l>Soe selmen hem een luttic gheven,</l>
<l n="90">Daer si voort op moghen leven</l>
<l>Twisschen tyden, al daer si wanderen</l>
<l>Vanden enen totten anderen,</l>
<l>Want si sel worden wel ontfaen:</l>
<l>Ic sach voer die Eer schulen gaen.</l>
</lg>
<lg><l n="95">Souden dichters conste draghen,</l>
<l>Ende twisken tyde gaen beyaghen</l>
<l>Van huse te huse haer beyach,</l>
<l>Dat waer een onghelijc gheclach</l>
<l>Horen tijt alsoe te slyten.</l>
<l n="100">Elck beyaecht wel sijn ontbiten,</l>
<l>Die bidden can om Gode broot.</l>
<l>Wat doet hem ander conste noot,</l>
<l>Sijn si vrouwen, sijn si man,</l>
<l>Als hem die honden belen an,</l>
<l n="105">Dan sise weder van hem slaen?</l>
<l>Ic sach voer die Eer schulen gaen.</l>
</lg>
<lg><l>Licht gheladen als een creeft</l>
<l>Hopen dese, daermen gheeft</l>
<l>Butter, case, eyer of spec:</l>
<l n="110">Eten en wert hem gheen ghebrec,</l>
<l>Den broeders van sinte Everaerts oerde;</l>
<l><pb n="173"/>Hoer leven is van die accoerde:</l>
<l>Si horen selden metten singhen,</l>
<l>Mar achter boene gaen si dringhen</l>
<l n="115">Byden vrouwen in dat bier,</l>
<l>Entan worden sy voer theete vier</l>
<l>Root ghecammet als een haen:</l>
<l>Ic sach voer die Eer schulen gaen.</l>
</lg>
<lg><l>Die conste draghen achter lande</l>
<l n="120">Behoeven ghelt of goede pande,</l>
<l>En dede vrou Eren toeverlaet.</l>
<l>Dit mit vrou Eren ommegaet,</l>
<l>Die is schamel ende milde;</l>
<l>Ic waen die schamel niet en wilde,</l>
<l n="125">Dat hem bliven soude een oert,</l>
<l>Die vrou Eren toebehoert;</l>
<l>Mar wye vrou Eren niet en achten,</l>
<l>Die doet ghiericheit sou wachten,</l>
<l>Si en dorren gheven niet een spaen:</l>
<l n="130">Ic sach voer die Eer schulen gaen.</l>
</lg>
<lg><l>Const is die alrehoochste schat,</l>
<l>Diemen ter werlt ye besat,</l>
<l>Want waer ter werlt conste ghien,</l>
<l>Soe soudmen menich wonder zien.</l>
<l n="135">Conste versiert die werlt al;</l>
<l>Subtijlheit veel sonder ghetal</l>
<l>Machmen noch by consten leren;</l>
<l>Wanttie heer is alre heren</l>
<l>Die liet ons selve conste seven,</l>
<l n="140">Die ter werlt comen even,</l>
<l>Planeten, sterren, zonne, maen:</l>
<l>Ic sach voer die Eer schulen gaen.</l>
</lg>
<lg><l>By const is alle chierheit vonden,</l>
<l>Niet bi minres van den ponden,</l>
<l n="145">Die ghierich sijn om hoir profijt.</l>
<l>Wat vintmen in die werlt wijt</l>
<l>Dat hoire herten is bequaem,</l>
<l>Dan elc by ghiericheit wel naem</l>
<l>Breede hoven ende ghelt?</l>
<l n="150">Die wil is hem alsoe ghestelt,</l>
<l>Si en vinden anders gheen behaghen;</l>
<l>Daer om laet ons den wisen vraghen</l>
<l>Altoes nader rechter baen:</l>
<l>Ic sach voer die Eer schulen gaen.</l>
</lg>
<lg><l n="155">Die ghierich sijn int herte binnen,</l>
<l>Ende dan van buten doen bekinnen,</l>
<l>Dat si vrou Eren borden draghen,</l>
<l>Tis al om niet, hoe schoon si vaghen</l>
<l>Mit soeten woorden hoer portael;</l>
<l n="160">Si sijn bedroghen altemael,</l>
<l>Willen sijs gheen exempel gheven;</l>
<l>Want si lyemen sonder cleven,</l>
<l>Min noch meer al dier ghelijcke,</l>
<l>Als of een man mit vulen slijcke</l>
<l n="165">Eens anders aensicht wilde dwaen:</l>
<l>Ic sach voer die Eer schulen gaen.</l>
</lg>
<lg><l>Die ons leren ende castyen,</l>
<l>Ende selve niet en helpen vryen</l>
<l>Der Eren pat nae hoer vermoghen,</l>
<l n="170">Dese heeft ghiericheit bedroghen,</l>
<l>Ende si bedrieghen vaste voort;</l>
<l>Doch ist salicheit gehoort</l>
<l>Die woorden Goods entie scrifture.</l>
<l>Al creghen wi valsche nagheburen,</l>
<l n="175">Si moeten voer hem selven raden;</l>
<l>God kent elc bi sinen staden,</l>
<l>Is hi vrac of goet compaen:</l>
<l>Ic sach voer die Eer schulen gaen.</l>
</lg>
<lg><l>Die schulen gaen in sulker maten,</l>
<l n="180">Dat si hem willen soecken laten</l>
<l>Vanden ghenen, die wel kennen</l>
<l>Wye der Eren pade mennen,</l>
<l>Ofter Schalkernye dienen,</l>
<l>Die moeten daer malcander lienen</l>
<l n="185">Den rechten aert van Reynardien.</l>
<l>Oeck hoe si swighen ofte lyen,</l>
<l>Hem beyden twifelt an die maet;</l>
<l>Want gherechter eren staet</l>
<l>Die houtmen van heer Mildriaen:</l>
<l n="190">Ic sach voer die Eer schulen gaen.</l>
</lg>
<lg><l>In alle scriften diemen hoert</l>
<l>En leestmen letter nochte woert,</l>
<l>Dattie milde blijft bedraghen;</l>
<l>Maer wy moghen twaer beyaghen.</l>
<l n="195">Beyde in lesen ende in spellen,</l>
<l>Dattie vrecke voer ter hellen,</l>
<l>Om dat hi hilt sijn goet alleyn</l>
<l>Jeghen al der werlt ghemeyn,</l>
<l>Jeghen Gode entie eer;</l>
<l n="200">Al hoorde hi den armen claghen zere,</l>
<l><pb n="174"/>Hi en wilde hem gheven niet een traen:</l>
<l>Ic sach voer die Eer schulen gaen.</l>
</lg>
<lg><l>Alsmen ons leest van Lazaruse,</l>
<l>Doe hi quam tot svracken huse,</l>
<l n="205">Daer hi over tafel zat,</l>
<l>Hoe zeer hi claechde, hoe zeer hi bat,</l>
<l>Hi en wilde die crumen niet ontbaren,</l>
<l>Die vander tafel ghelesen waren,</l>
<l>Soe hadden ghiericheit bedwonghen;</l>
<l n="210">Ende thants daerna quam ghedronghen</l>
<l>Onvoersien die bitter doot,</l>
<l>Ende dreffen inder hellen schoot</l>
<l>Sonder enich avelaen:</l>
<l>Ic sach voer die Eer schulen gaen.</l>
</lg>
<lg><l n="215">Wy souden schulen voerden bosen,</l>
<l>Die ons brenct tot sulker nosen,</l>
<l>Dat wy versumen ewich goet,</l>
<l>Dat God den sinen gheven doet</l>
<l>Soe mildeliken sonder ghetal.</l>
<l n="220">Ten jonxten daghen, daermen sal</l>
<l>Alle wercken openbaren,</l>
<l>Sonder lichten ofte zwaren</l>
<l>Soe sieter elck sijn oerdel blyken.</l>
<l>Dan sel vrou Eer den vracken lijcken,</l>
<l n="225">Als die kockoc doet den craen:</l>
<l>Ic sach voer die Eer schulen gaen.</l>
</lg>
<lg><l>Desen schamp ende dit confuus</l>
<l>Schiede Willem tot eens papen huus,</l>
<l>Hi hiet heer Dirc die Commelduer.</l>
<l n="230">Had hi gheen beter avontuer</l>
<l>Vanden vrouwen tghelt te cryghen,</l>
<l>Hi soude menichwerven zwighen,</l>
<l>Als hi predict ende singt,</l>
<l>Om dat hem tghelt in doren clingt.</l>
</lg>

</body>
</text>
<text>
<body><head type="comment">LXXXIV. <hi rend="italic">Vanden sacramente van Aemsterdam. </hi></head>
<lg><l>Goeds mirakel machmen sien</l>
<l>Menichfoudelijc gheschien</l>
<l>                Alle daghen in aertrijcken.</l>
<l>Twaer groot wonder, soude ons twien,</l>
<l n="5">Want al die werlt, groot ende clien,</l>
<l>                Heeft God vervolt soe mildelyken</l>
</lg>
<lg><l>Mit sijnre ghenaden menichfout.</l>
<l>Coren, gras, sulver, gout</l>
<l>                Heeft God den mensche toe gheschepen;</l>
<l n="10">Bomen, die wassen in dat wout,</l>
<l>Alle vruchten, jonc ende out,</l>
<l>                Die die werlt heeft begrepen;</l>
</lg>
<lg><l>Vischen, voghelen, ander beest,</l>
<l>Diemen begheert in menigher feest,</l>
<l n="15">                Ist smenschen behoef al sonder waen.</l>
<l>Nochtien wast alremeest,</l>
<l>Dat hi hier nederquam in gheest</l>
<l>                Ende van eenre maghet wert ontfaen,</l>
</lg>
<lg><l>Ende sijns ghenas ende maghet bleef,</l>
<l n="20">Aldaermen langhe tijt of screef,</l>
<l>                Eer hi quam al hier int leven;</l>
<l>Ende zeder voer ons allen keeff,</l>
<l>Enten vyant soe verdreef,</l>
<l>                Dat wy mit hem sijn ghebleven,</l>
</lg>
<lg><l>  25 Op dat wire ons in willen houden.</l>
<l>Want hy buten sinen schouden</l>
<l>                Hier in aertrijck wort ghepijnt,</l>
<l>Die alles dinghes mach ghewouden,</l>
<l>Hi soud ons gaern ter doghet vouden,</l>
<l n="30">                Dit moghen wy mercken, alst wel schijnt.</l>
</lg>
<lg><l>Twifelt ons yet, dat waer groet wonder;</l>
<l>Want God, die alle dinc heeft onder,</l>
<l>                Die liet hier dat sacrament,</l>
<l>Ende droech daer nae den zwaren vlonder,</l>
<l n="35">Daer hi in cochte menich sonder,</l>
<l>                Die toter hellen waren ghewent,</l>
</lg>
<lg><l>Overmits der groter misdaet,</l>
<l><pb n="175"/>Die Adam by sijns wives raet</l>
<l>                Hadde ghewrocht int Paradijs,</l>
<l n="40">Al daer hi zeer om was versmaet,</l>
<l>Want hi quam uut hogher staet,</l>
<l>                Des wert hi menigher sorghen wijs,</l>
</lg>
<lg><l>Eer God dit grote wonder wrocht</l>
<l>Ende Adam uter hellen brocht,</l>
<l n="45">                Daer hi langhe had in gheseten.</l>
<l>Want God alle dinc wel mocht</l>
<l>Te mael volbringhen mit een ghedocht,</l>
<l>                Soe moghen wijs ooc die waerheit weten,</l>
</lg>
<lg><l>Dat hi ons liet dat heilighe broot,</l>
<l n="50">Dat elc begheert in sijnre noot.</l>
<l>                Soe wye mit crancheit is beladen,</l>
<l>Al waren sijn sonden noch soe groot,</l>
<l>Heeft hi berou voer sinen doot,</l>
<l>                Hi comter mede tot ghenaden.</l>
</lg>
<lg><l n="55">Dat doet, tis machtich ende breit,</l>
<l>Tsacrament, alsmen ons seit,</l>
<l>                Ende wy ooc wel gheloven moghen,</l>
<l>Wanttet wide wert ghespreit</l>
<l>Ende elc heeft grote moghentheit.</l>
<l n="60">                Dat moghen wy sien voer onsen oghen</l>
</lg>
<lg><l>An een mirakel schoon ende claer,</l>
<l>Dat ymmer vel al openbaer</l>
<l>                Tot eenre stede in Aemsterlant.</l>
<l>Horen naem is wyde maer:</l>
<l n="65">Men mach wel segghen overwaer,</l>
<l>                Aemsterdam is sy ghenant,</l>
</lg>
<lg><l>Daer dit mirakel binnen schiede,</l>
<l>Dat ons een teken groot bediede</l>
<l>                Van enen man, die siecke lach,</l>
<l n="70">Die begheerde voer die liede,</l>
<l>Dat hem God alsoe beriede,</l>
<l>                Die alle dinghen wel vermach,</l>
</lg>
<lg><l>Dat hi int ende wort bewaert;</l>
<l>Want hi waende optie langhe vaert</l>
<l n="75">                Trecken, daer wy alle moeten.</l>
<l>Wanttie doot niet veel en spaert,</l>
<l>Soe had hi tsacrament begaert,</l>
<l>                Dat liet ons God tot eenre boeten,</l>
</lg>
<lg><l>Mit sinen jongheren daer hi sat</l>
<l n="80">Tot Jherusalem inder stat,</l>
<l>                Entie hoghe maeltijt dede,</l>
<l>Daer Judas quam ende mit hem at</l>
<l>Ende verriet dat reyne vat,</l>
<l>                Dat hem was trou tot elker stede.</l>
</lg>
<lg><l n="85">Daer ghinc een bode mit groter vlijt,</l>
<l>Ende haelde den man in corter tijt</l>
<l>                Enen priester, als hi begaerde,</l>
<l>Die hem dede an alsulc abijt,</l>
<l>Dat hi mocht trecken inden strijt</l>
<l n="90">                Stoutelijck, als donverveerde,</l>
</lg>
<lg><l>Jeghens den vyant vander helle,</l>
<l>Ende gaf hem daer tot enen gheselle</l>
<l>                Tsacrament, dat weet voirwaer,</l>
<l>Tis waerheit dat ic u telle.</l>
<l n="95">Die priester seide, oft ghevelle</l>
<l>                Dat hijt weder coorde daer,</l>
</lg>
<lg><l>Datmens ymmer name goom,</l>
<l>Ende goeten rive in enen stroom</l>
<l>                Of inden vier, dat een van twien.</l>
<l n="100">Dat ic u segghe en is gheen droom:</l>
<l>Wye dat poot alsulken boom,</l>
<l>                Men bezichter nauwe toe te sien,</l>
</lg>
<lg><l>Dat sy en ymmer houden staende.</l>
<l>Want die priester dus vermaende,</l>
<l n="105">                Soe namen sijs waer hoet hem verghinc.</l>
<l>Al wast dat hijs behouden waende,</l>
<l>Crancheit brocht hem overgaende,</l>
<l>                Datmen in een vat ontfinc</l>
</lg>
<lg><l>Hem, die heer is alre heren.</l>
<l n="110">Want die man veel plach te keren,</l>
<l>                Soe vermaende hijs aldus dier.</l>
<l>Den volck was leyt tot desen meren;</l>
<l>Maer si volchden spriesters leren,</l>
<l>                Ende gotent haestelic in een vier,</l>
</lg>
<lg><l>  115 Dat heter was dan enich gloet:</l>
<l>Dat docht hem allen wesen guet.</l>
<l>                Daer lachet in den langhen nacht,</l>
<l>Tsacrament, vleysch ende bloet,</l>
<l>Machtich alst ant cruce stoet</l>
<l n="120">                Ende voer ons zeghe vacht.</l>
</lg>
<lg><l>Smorghens, als die dach verbaerde,</l>
<l><pb n="176"/>Doe ghinc die vrou mit snelre vaerde,</l>
<l>                Die des nachts hadde ghewaect</l>
<l>Ende den ziecken man bewaerde.</l>
<l n="125">Si dede hem rust, als hise gaerde,</l>
<l>                Ende soude hoer bedde hebben ghemaect.</l>
</lg>
<lg><l>Die wijl dat si daer over stont,</l>
<l>Soe wert si selve soe onghesont</l>
<l>                Van groter coude, die hoer began,</l>
<l n="130">Dat si niet langher om een pont</l>
<l>En hadde ghebeit, dat wort mi cont,</l>
<l>                Si en ghinc weder totten man</l>
</lg>
<lg><l>Byden vier, daer si in goet</l>
<l>Den selven God, die ons gheboot,</l>
<l n="135">                Die si gheheel daer legghen sach.</l>
<l>Tvier en dede hoer ghenen noot;</l>
<l>Si stac daer in hoir hant al bloot</l>
<l>                Ende nammen uut al daer hi lach.</l>
</lg>
<lg><l>Doe en gheerdsi vorder meer noch min</l>
<l n="140">Tfier, daer tsacrament lach in,</l>
<l>                Wanttie coude was vergaen,</l>
<l>Die hoer God sende inden sin,</l>
<l>Dat ons bediet een groot ghewin,</l>
<l>                Wildment wel te recht verstaen.</l>
</lg>
<lg><l n="145">Si keerdet omme in haer hant,</l>
<l>Tsacrament, dat si daer vant,</l>
<l>                Ende van alder werlt is heer,</l>
<l>Dat hier van boven is ghesant</l>
<l>Ende ons verlicht den zwaren bant:</l>
<l n="150">                Des moghen wy hem dancken zeer.</l>
</lg>
<lg><l>By hoer quam noch een ander vrouwe,</l>
<l>Die tsacrament aensach mit rouwe.</l>
<l>                Die een gaft der anderen weder,</l>
<l>Si waren beyde malcander trouwe</l>
<l n="155">Ende dancten God des hemels douwe,</l>
<l>                Doe leyden sijt op een cussen neder,</l>
</lg>
<lg><l>Ende droeghent daer mede in enen schrijn.</l>
<l>Daer wilde hi in besloten sijn,</l>
<l>                Die milde God van hemelrijcke,</l>
<l n="160">Die hier op eertrijck doechde pijn</l>
<l>Anden cruus, dats wel aenschijn,</l>
<l>                Doer ons allen oetmoedeliken.</l>
</lg>
<lg><l>Thants daer nae soe quam ghegaen</l>
<l>Des crancs mans soen, al sonder waen,</l>
<l n="165">                Ende sach hoet byden vader stoet.</l>
<l>Doe deedsi hem aldus verstaen,</l>
<l>Wat teyken God daer hadde ghedaen.</l>
<l>                Doe woud hijs ymmer wesen vroet</l>
</lg>
<lg><l>Ende hiet datmen hem tscrijn ontdede.</l>
<l n="170">Daer ghinc hi toe, dats waerhede,</l>
<l>                Ende liet hem dat mirakel toghen.</l>
<l>Doe leit hijt in sijn handen mede</l>
<l>Ende sette sijn vingher teenre stede.</l>
<l>                Daer sach hijt an voer sinen oghen,</l>
</lg>
<lg><l n="175">Dattet ene smitte creech.</l>
<l>Doe leyde hijt neder ende zweech,</l>
<l>                Inden scrijn ende wort besloten.</l>
<l>Van groten anxt hi nederseech</l>
<l>Ende den sacrament toeneech;</l>
<l n="180">                Die tranen in sijn oghen schoten,</l>
</lg>
<lg><l>Overmits den groten vaer</l>
<l>Vander wonderliker maer,</l>
<l>                Die inden huse was gheschiet;</l>
<l>Mar hi sprac al openbaer:</l>
<l n="185">"Tis best, dat weet voerwair,</l>
<l>                Datmen den priester hier ontbiet;</l>
</lg>
<lg><l>Want wy en weten daer wat toe doen.</l>
<l>Al was dat herte mijn soe coen,</l>
<l>                Dat icket roerde mitten handen,</l>
<l n="190">Ic hebber dwaesheit an gheploen,</l>
<l>Oeck wye dat mi daer toe verspoen,</l>
<l>                Want hi is heer van allen landen."</l>
</lg>
<lg><l>Doe ghinc hi heymelic mit sinnen,</l>
<l>Ende deedt den priester aldus bekinnen,</l>
<l n="195">                Wat mirakel daer was ghevallen.</l>
<l>Hi antwoerde: "Soe houtet binnen,</l>
<l>Des bid ic u mit rechter minnen,</l>
<l>                Of men souder veel of callen;</l>
</lg>
<lg><l>Mar ic wil gaen op desen dach</l>
<l n="200">Mit u besien, alst wesen mach,</l>
<l>                Als ghi mi hier hebt vertelt."</l>
<l>Doe had hem meerre wonder nach,</l>
<l>Doe hi quam al daer hijt sach,</l>
<l>                Mer hi namt in sijn ghewelt,</l>
</lg>
<lg><l n="205"><pb n="177"/> Tsacrament, als hem wel dochte,</l>
<l>Dat hi in eenre bussen brochte,</l>
<l>                Die ommeviel ter selver tijt,</l>
<l>Datmens ghevinden niet en mochte,</l>
<l>Tsacrament, hoe veel men tsochte.</l>
<l n="210">                Dus wort hijs voer sijn oghen quijt,</l>
</lg>
<lg><l>Dat nyemant en wiste, groot noch cleen,</l>
<l>Vanden sacramente reen,</l>
<l>                Dan God, dien alle dinc is cont,</l>
<l>Die die werlt heeft ghemeen</l>
<l n="215">Verlicht mit sinen bloede alleen,</l>
<l>                Ende vanden Joden wert ghewont.</l>
</lg>
<lg><l>Den doec, al daert op hadde gheleghen,</l>
<l>Dien heeft hi mitter hant ghedweghen</l>
<l>                Over water schoen ende claer,</l>
<l n="220">Doer sijn eer, die wert ghesleghen</l>
<l>An een cruus, dat hi woude dreghen</l>
<l>                Voer ons allen openbaer.</l>
</lg>
<lg><l>Als dit mirakel was gheschiet,</l>
<l>Entie priester stont ende hem beriet</l>
<l n="225">                Menichwerf in sijn ghepens,</l>
<l>Ende hi sprac: "Dat ghi hier ziet</l>
<l>En suldi openbaren niet:</l>
<l>                Tseggen is soe menichsens,</l>
</lg>
<lg><l>Wanneer men vereyscht van nyewen dinghen.</l>
<l n="230">Nochtan waert beter dat wi ghinghen</l>
<l>                Al daermen hoort een salich woort,</l>
<l>Dat ons ten hemel mochte bringhen</l>
<l>Ende wijt in onse hert ontfinghen:</l>
<l>                Hier om bid ic u allen voert,</l>
</lg>
<lg><l n="235">Dat ghi dit zwijcht: dats mijn begheren.</l>
<l>Men mach der luder secgen weren,</l>
<l>                Willen wijt heymelike draghen.</l>
<l>Tmochte elken Kersten deren,</l>
<l>Datmen hier of hilde scheren,</l>
<l n="240">                Waer datmens hoorde ghewaghen;</l>
</lg>
<lg><l>Mer valt, dat ghi en wedervint,</l>
<l>Soe en merret langher niet en twint,</l>
<l>                Ghi en ontbiet mi sonder beyden,</l>
<l>Jhesus Kerst, Marien kint,</l>
<l n="245">Die ons den vyant heeft verblint;</l>
<l>                Mar ic wil nu van henen scheiden."</l>
</lg>
<lg><l>   Doe si thuus hadden alleen,</l>
<l>Doe ghinghen si weder totten schreen,</l>
<l>                Al daer zijt vonden legghen schoen,</l>
<l n="250">Tsacrament groot ende cleen,</l>
<l>Als sijt te voren hadden ghesien.</l>
<l>                Des dancten si Gode vanden troen</l>
</lg>
<lg><l>Ende loken den schreen mit haesten toe.</l>
<l>Sander sdaechs des uchtens vroe</l>
<l n="255">                Deden sy den priester weder comen,</l>
<l>Die selve niet wel en wiste hoe,</l>
<l>Wat bediede dese roe;</l>
<l>                Mar tsacrament heeft hi ghenomen,</l>
</lg>
<lg><l>Dat is der zielen hoochste spise;</l>
<l n="260">Want God uten Paradise</l>
<l>                Die liettet ons, dat moghen wy mercken.</l>
<l>Tis wel recht dat icket prise</l>
<l>Ende settet voert in goeder wise.</l>
<l>                Die priester ghinc daer mede te kercken,</l>
</lg>
<lg><l n="265">Dairt onlanghe wilde duren;</l>
<l>Wanttet quam in corter uren</l>
<l>                Weder totter heiligher stede.</l>
<l>Dat most hoer kint int eerst bezuren,</l>
<l>Diet van hande wilde sturen,</l>
<l n="270">                Doe God dit schoen mirakel dede.</l>
</lg>
<lg><l>Al wasset by des priesters rade,</l>
<l>Tkint had ymmer deerste schade,</l>
<l>                Dat van onghemac viel neder.</l>
<l>Doe dochtie man dat hi misdade,</l>
<l n="275">Ende riep mit haesten Gode ghenade,</l>
<l>                Ende loofde den sacrament weder,</l>
</lg>
<lg><l>Dat hijs niet en soude helen,</l>
<l>Hi en wildet elken mensch bevelen,</l>
<l>                Dat hijt seide daer hi mocht.</l>
<l n="280">Al halp hijt eerst aldus verstelen,</l>
<l>Doe hi sijn kint sach voer hem quelen,</l>
<l>                Doe viel hi op een ander docht,</l>
</lg>
<lg><l>Ende dede als hem int herte quam</l>
<l>Ende brochtet maer op Aemsterdam,</l>
<l n="285">                Tallen stede daer hi mochte.</l>
<l>Sijn kint dat hi mit haeste nam,</l>
<l>Ende voer hem lach van siecten lam,</l>
<l>                Ende totten heilighen cruce brochte,</l>
</lg>
<lg><l><pb n="178"/>Ende offerdet dair mit groten vlijt;</l>
<l n="290">Wanttet had in corter tijt</l>
<l>                Menichwerf dat evel swaer.</l>
<l>Des wortet varinc weder quijt,</l>
<l>Des wert sijn herte seer verblijt,</l>
<l>                Ende hi brochtet wide maer,</l>
</lg>
<lg><l n="295">Dat God dit teyken had bedreven.</l>
<l>Sint wort dat sacrament verheven,</l>
<l>                Ende men maecter een capel</l>
<l>Over thuus, al sonder sneven,</l>
<l>Daer tsacrament was in ghebleven.</l>
<l n="300">                Ende dit wonder groot ghevel</l>
</lg>
<lg><l>By Midmaert op enen dach</l>
<l>Int jaer ons Heren, alsmen plach</l>
<l>                XIII hondert vol te scriven</l>
<l>Ende XLV daer toe nach,</l>
<l n="305">Alsoe scriftuer betughen mach,</l>
<l>                Beide mannen mitten wiven,</l>
</lg>
<lg><l>Soe doe ic u al hier verstaen,</l>
<l>Dat tAemsterdam, al sonder waen,</l>
<l>                Ymmer viel dit teyken groot,</l>
<l n="310">Al daer wy noch gheloven aen.</l>
<l>Soe wye mit siecten wort bevaen,</l>
<l>                Die roeptet an in sijnre noot,</l>
</lg>
<lg><l>Dit sacrament, daer ic of spreke,</l>
<l>Des wy behoeven alle weke,</l>
<l n="315">                Sijn wy sieck of oec ghesont;</l>
<l>Want hi leit so nauwe treke,</l>
<l>Die bose gheest, mit sinen streke</l>
<l>                Naden mensch in alre stont,</l>
</lg>
<lg><l>Dat hi en gaern ter helle brocht.</l>
<l n="320">Sint wert dat sacrament versocht</l>
<l>                Mit berou ende in oetmoet,</l>
<l>Gode te loven, die ons cocht</l>
<l>Ende elken mensch wel gheven mocht,</l>
<l>                Honeer hi wilde, een ewich goet.</l>
</lg>
<lg><l n="325">Waerment vereyschte in enigen lande,</l>
<l>Tfolc brocht hoer offerhande</l>
<l>                Den sacramente in waerdichede.</l>
<l>Sulc die quam mit zwaren pande</l>
<l>Ende brocht twee crucken in sijn hande,</l>
<l n="330">                Ende ghinc te huus mit sonden leden.</l>
</lg>
<lg><l>Dat sachmen openbaer gheschien</l>
<l>Menighen mensche, meer dan yen.</l>
<l>                Tsacrament quam veel te baten</l>
<l>Die gheen, die niet en mochten sien</l>
<l n="335">Mit horen oghen, groot noch clien,</l>
<l>                Men mostse leyden bider straten.</l>
</lg>
<lg><l>Tsacrament verlichtse zaen,</l>
<l>Dat si mit vruechden mochten gaen</l>
<l>                Weder daen si comen waren.</l>
<l n="340">Dit teyken hevet God ghedaen,</l>
<l>Dat wy sullen buten waen</l>
<l>                An hem gheloven, sonder sparen.</l>
</lg>
<lg><l>Doen wijs niet, soe sijn wi dom;</l>
<l>Nochtan vintmer noch wel zom,</l>
<l n="345">                Die cranckeliken sijn beraden.</l>
<l>Si mochten liever wesen stom,</l>
<l>Dan si trecht hier maken crom,</l>
<l>                Daer die ziel om blijft verladen.</l>
</lg>
<lg><l>God die leert ons alle daghe</l>
<l n="350">Menichwerf mit groter plaghe;</l>
<l>                Nochtan en willen wijs niet bevroeden.</l>
<l>Mer alsmen comt in svyants laghe,</l>
<l>Soe en hoert God niet van onser claghe:</l>
<l>                Soe mach hem eerst therte bloeden,</l>
</lg>
<lg><l n="355">Die die quaetheit boven trecken</l>
<l>Entie doecht hier onder decken,</l>
<l>                Waer si moghen tallen uren.</l>
<l>Ay! God moet ons te tyde wrecken,</l>
<l>Dat wy die ziele niet en bevlecken,</l>
<l n="360">                Want voer die doot en is gheen curen.</l>
</lg>
<lg><l>Als God wil, wy moeten varen:</l>
<l>Daer om laet ons alsoe bewaren</l>
<l>                Die wijl wy sijn al hier in tleven,</l>
<l>Dat wy die ziel te tide claren,</l>
<l n="365">Soe sel ons God al sonder sparen</l>
<l>                Themelrijc te lone gheven.</l>
</lg>
<lg><l>Des wil hi alden ghenen onnen,</l>
<l>Die te tyde verwaren connen,</l>
<l>                Dat si houden sijn ghebot,</l>
<l n="370">Die ons verlicht heeft mitter zonnen,</l>
<l>Ende al die werlt heeft eerst begonnen:</l>
<l>                Dit mach wel sijn een weldich Got!</l>
</lg>
<lg><l><pb n="179"/>Ende eynden sel hoeneert hem gaet.</l>
<l>Want al an sijnre ghenaden staet,</l>
<l n="375">                Soe bidden wy dat hi ons verlicht,</l>
<l>Als hi die werlt te neder slaet,</l>
<l>Dat onser zielen wederraet:</l>
<l>                Hier mede ende ic mijn ghedicht.</l>
</lg>

</body>
</text>
    <text>
        <body>
<head type="comment">   LXXXV. <hi rend="italic">Vanden monick. </hi></head>
<l>                Vaste hoede voer messchien</l>
<l>Die staet te prisen al in yen;</l>
<l>Want si mit vresen is verselt,</l>
<l>Die menighen lachter heeft ghevelt,</l>
<l n="5">Toren, nijt ende ander schade.</l>
<l>Als vrouwen, maechden, vroe ende spade,</l>
<l>Heymeliken willen wanderen</l>
<l>Mitten enen, mitten anderen,</l>
<l>Ende wel betrouwen elken man,</l>
<l n="10">Daer en leyt hem eer noch wijsheit an;</l>
<l>Want heymelijcke stede ende stonde</l>
<l>Bringt menich man tot sulker zonde,</l>
<l>Daer hi hem selven mede onteert;</l>
<l>Ende om dat stonde stelen leert,</l>
<l n="15">Soe selmen scuwen enicheit,</l>
<l>Daer sonde of comt ende archeit:</l>
<l>Natuer is cranck int wederstaen.</l>
<l>Wilmen heymelijcke gaen,</l>
<l>Daermen stonde of stede crijcht,</l>
<l n="20">Die wille werct, die reden zwijcht,</l>
<l>Comtmen heymelijc te gader.</l>
<l>Ic en wilde minen biechtvader</l>
<l>Sonderlinghe niet al betrouwen</l>
<l>In enicheit mit schone vrouwen;</l>
<l n="25">Want die vyant is naradich.</l>
<l>                Tot enen tyden wert misdadich</l>
<l>Een heilich man, een predickaer,</l>
<l>Die sinen tijt een deel der jaer</l>
<l>Een Terminarius hadde ghewesen.</l>
<l n="30">Hi plach te vasten ende te lesen</l>
<l>Ende goede sermoenen te brenghen voert,</l>
<l>Soe dat hi dicke wort ghehoert</l>
<l>Mit ghenoechten vanden luden,</l>
<l>Die soe verstonden sijn beduden,</l>
<l n="35">Dat hi mit ongheveynsden moede</l>
<l>Hem mededeylden van horen goede</l>
<l>In minnen ende in caritaten.</l>
<l>Hi hadde die werlt soe ghelaten,</l>
<l>Dat hi heilich scheen van leven.</l>
<l n="40">Hi plach den luden troest te gheven,</l>
<l>Die haere sonden waren leet,</l>
<l>Op dat si voert in minnen heet</l>
<l>Gode te dienste wilden bliven.</l>
<l>Si moghen wonders veel bedriven,</l>
<l n="45">Daer nyemant ducht voer en draecht.</l>
<l>                Een welgheboren schone maghet</l>
<l>Versochte dickent desen broeder,</l>
<l>Om dat si wilde wesen vroeder</l>
<l>Hoe sy ten hemel comen soude:</l>
<l n="50">Si en wilde om gheen schat van goude</l>
<l>In zonde langher bliven staen.</l>
<l>Dus plach si menichwerf te gaen</l>
<l>Totten broeder mit ghenende,</l>
<l>Wanneer si hoer selven schuldich kende;</l>
<l n="55">Si sprac hoer biechte mit begheren,</l>
<l>Entie broeder plachse te absolveren.</l>
<l>Alsoe langhe ghincse ende keerde,</l>
<l>Dat stonde stelen leerde,</l>
<l>Entie broeder diende hoir mit half sesse,</l>
<l n="60">Ende si verstont van sijnre lesse</l>
<l>Tpater noster entie crede,</l>
<l>Soe dattet wide van haren clede</l>
<l>Begonde te vollen in die zyden,</l>
<l>Als doorde hout van dien ghetyden,</l>
<l n="65">Datmen soe by naturen scrijft.</l>
<l>Wanneer dat wel verholen blijft</l>
<l>Soe ist een speelkijn van solaes,</l>
<l>Mar op twee tarninghen van deus aes</l>
<l>Soe loopt wel menichwerf een sijs.</l>
<l n="70">Die broeder wort der saken wijs,</l>
<l><pb n="180"/>Hoe die joncfrou was verladen.</l>
<l>Tvolc begonder in te raden</l>
<l>Ende of te clappen menigherhande.</l>
<l>Die broeder duchte voer die schande</l>
<l n="75">Ende ooc voer sinen goeden naem,</l>
<l>Ende om te decken desen blaem</l>
<l>Soe socht hi menigherhande list;</l>
<l>Want als die mient die waerheit wist,</l>
<l>Soe waende hi ymmer wesen doot</l>
<l n="80">Of ghebrocht in sulker noot,</l>
<l>Die onverwinlic waer te lyden:</l>
<l>Hier om docht hi tallen tyden.</l>
<l>Dese broeder, die ic myene,</l>
<l>Die ghinc menichwerf alliene</l>
<l n="85">Heymelyken sinen pat:</l>
<l>Twifel dede hem menighen hat,</l>
<l>Wanhope const hi nau verweren.</l>
<l>Daer hy ghinc in sulken deren,</l>
<l>Quam die vyant vander helle,</l>
<l n="90">Die mitten broeder wert gheselle,</l>
<l>Ende sprac hem toe in sulken schijn,</l>
<l>Recht oft een meester had ghesijn</l>
<l>Te weten heymelijc ghedocht,</l>
<l>Soe dattie broeder an hem socht</l>
<l n="95">Om goede troost van sijnre zaken.</l>
<l>Die vyant lach op felle wraken,</l>
<l>Al en wistet die broeder niet.</l>
<l>In leden tyden wast gheschiet,</l>
<l>Daer hi wrake om wilde doen.</l>
<l n="100">Die broeder plach in sijn sermoen</l>
<l>Den volcke te predicken openbaer,</l>
<l>Hoe lelic dat die vyant waer</l>
<l>Ende hoe anxtelijc te scouwen,</l>
<l>Soe datter menich creech berouwen</l>
<l n="105">Naerstelijc van sinen sonden;</l>
<l>Entoe die vyant wiste ghebonden</l>
<l>Den broeder in dus groter sorghen,</l>
<l>Doe quam hi tot hem al onverborghen</l>
<l>Ende seide aldus: "Ic bin een man,</l>
<l n="110">Die den vyant dwinghen can,</l>
<l>Ende mit woorden wel vermanen.</l>
<l>Ic sel die luden sonder wanen</l>
<l>Doen gheloven int ghemien,</l>
<l>Dat ghi weder groot noch clien</l>
<l n="115">En hebt van sulke danighen touwe,</l>
<l>Daer enich maecht of ander vrouwe</l>
<l>Sculdich mochte werden by.</l>
<l>Van sulker daet soe sidi vry</l>
<l>Ende ontsleghen altemale."</l>
<l n="120">Doe sprac die broeder nader tale:</l>
<l>"Soe helpt my dat ic mach ghewaghen</l>
<l>Mijn onschult in corten daghen."</l>
<l>Die meester sprac: "Alsoe salt sijn."</l>
<l>Sonder smarte ofte pijn</l>
<l n="125">Dede hi hem quijt sijn voerghestel,</l>
<l>Soe dattet slecht als ander vel</l>
<l>Twisken sijn benen was ghebleven.</l>
<l>Die broeder taste daer bineven,</l>
<l>Hine vanter weder dat noch dit</l>
<l n="130">Anders dan een weynich pit,</l>
<l>Daer hi sijn water mochte lozen.</l>
<l>Die vyant sprac: "Nu doet den bosen</l>
<l>Veel confuus al openbaer,</l>
<l>Ende schelt die ghene loghenaer,</l>
<l n="135">Die sulke tale brenghen voort."</l>
<l>Die broeder sprac: "Dits goet accoort,</l>
<l>Op dat ic bet na mijnre onschulde</l>
<l>Mocht verdienen vrouwen hulde."</l>
<l>- "Ja ghi!" sprac die vyant saen,</l>
<l n="140">"Hoeneer u onschult is ghedaen,</l>
<l>Soe sel u comen optie stat</l>
<l>Tselve dat ghi te voren hadt."</l>
<l>Die broeder sprac: "En gheer niet el."</l>
<l>Sine tael bequam hem wel.</l>
<l n="145">Doe ghinc hi lesen ende studieren</l>
<l>Een goet sermoen nae sijn begheren,</l>
<l>Ende quam als hi te voren plach</l>
<l>Ten stoel op enen hoghen dach,</l>
<l>Daer menich mensch vergadert was.</l>
<l n="150">Tewangeli, datmen las</l>
<l>In dien daghe, dat set hi voren;</l>
<l>Daer nae liet hi den luden horen</l>
<l>Vanden bosen nyders schare;</l>
<l>Oeck sprac hi optie loghenare,</l>
<l n="155">Die menighen mensche hebben bedroghen,</l>
<l>Ende hoe hi selve was beloghen</l>
<l>Mitter joncfrou an sijn eer:</l>
<l>Dat brocht hi al ter goeder leer</l>
<l>Ende beslotet wel ter core:</l>
<l n="160">"Ic bin daer in, ic moeter doere,"</l>
<l>Sprac die broeder daer hi stoet:</l>
<l>"Dit is een dinc dat wesen moet,</l>
<l>Al ist mi smadelic te toghen.</l>
<l>Ghi moecht hier sien voer uwen oghen,</l>
<l n="165">Ic bin noch slechter dan een wijf,</l>
<l>Ende om der boser nyder kijf</l>
<l>Soe moet ic dese smaetheit lyden."</l>
<l>Daer sloech hi op ten selven tyden</l>
<l><pb n="181"/>Openbaer die cappe wyde.</l>
<l n="170">Die vyant wachte sijn ghetide:</l>
<l>Doe hijt den luden toghen soude,</l>
<l>Doe sette hi hem an sijn evenoude</l>
<l>Weder op die selve stede,</l>
<l>Stiver ende harder mede</l>
<l n="175">Dant ye wert tot sinen daghen.</l>
<l>Men sacht streven ende raghen,</l>
<l>Eer hijt voelde of vernam,</l>
<l>Hoe sijn ghestelle wederquam.</l>
<l>Doe loech die vyant mit ghenende,</l>
<l n="180">Om dat hi den broeder schende,</l>
<l>Ende hem sijn doghen halp vernuwen.</l>
<l>Men ghincken vloeken ende verspuwen,</l>
<l>Ende seer confuselic hantieren:</l>
<l>Dit halp die vyant al visieren,</l>
<l n="185">Eynde, middel ende beghin!</l>
<l>Alsulc loon, alsulc ghewin</l>
<l>Gheftie bose noch den sinen,</l>
<l>Ende sonderling die heilich schinen,</l>
<l>Ende dan hem setten tsulker staet</l>
<l n="190">Mit ghenoechten in dommer daet,</l>
<l>Gheliken als die broeder dede,</l>
<l>Die mit groter onghenadichede</l>
<l>Wort ghehandelt vanden lieden,</l>
<l>Die dicken wijsden ende rieden,</l>
<l n="195">Dat men ymmer soude bederven.</l>
<l>Hi waende ondievelike sterven</l>
<l>Of te lyden swaer torment;</l>
<l>Ende hoe sijn doghen wert volent</l>
<l>En can ic hier niet al verslaen.</l>
<l n="200">Men brochten heymelike van daen,</l>
<l>Of hi waer ghesleghen doot;</l>
<l>Ende voer alsulc wederstoet</l>
<l>Sel een yghelijc hem hoeden,</l>
<l>Ende te voren wel bevroeden</l>
<l n="205">Watter nae of comen mach,</l>
<l>Te drincken heimelic ghelach,</l>
<l>Gheliken als die joncfrou dede,</l>
<l>Die in heymeliken steden</l>
<l>Den goeden broeder socht so langhe,</l>
<l n="210">Dat nature by bedwanghe</l>
<l>Van hem beyden droech op yen.</l>
<l>Vrouwen gunst, hoer lieflic zien,</l>
<l>Doet vergheten menighen nose;</l>
<l>Ende int gheselscap roeckelose</l>
<l n="215">Speltmen dicwijl onnosel spel.</l>
<l>Natuer is starc, ghedocht is snel</l>
<l>In onghestader vaster hoede,</l>
<l>Ende hier om dolen noch die vroede;</l>
<l>Want vintmen meyskijns slap ghegort,</l>
<l n="220">Ende sijn hem dan die hielen cort,</l>
<l>By enen cleynen orisoen</l>
<l>Machmense opwert nighen doen;</l>
<l>Mar stolpelinghe vallen si node:</l>
<l>Dat doet si sijn van herten blode.</l>
<l n="225">Vellen so ontwee nose ofte mont,</l>
<l>Therte en bleve niet ghesont;</l>
<l>Quetsten si knye of ellenboghe,</l>
<l>Soe en sijn si niet in goeden hoghe;</l>
<l>Ende want si aldus sijn vervaert,</l>
<l n="230">Soe vallen si liever achterwaert,</l>
<l>Al wortet hem een deel te suer,</l>
<l>Dan si tlijf in davontuer</l>
<l>Setten of hoer zonde lede;</l>
<l>Want vrouwen hebben altoes gheerne vrede.</l>
</body>
</text>
<text>
<body><head type="comment">LXXXVI. <hi rend="italic">Van rechters. </hi></head>
<l>                Bi goeden exempel machmen leren</l>
<l>Alle dinc in tbeste keren,</l>
<l>Op datmense wil te rechte gronden,</l>
<l>Als dit ghedichte sel oerkonden,</l>
<l n="5">Hoert ghijt van beghin ten eynde.</l>
<l>Wy bidden Gode dat hi ons seynde</l>
<l>Alsulken sin, dat wijt verstaen:</l>
<l>Wantmen macher leren aen</l>
<l>Schoen exempel ende goet.</l>
<l n="10">Alst in tLatijn bescreven stoet</l>
<l>Soe wil ict u in Duutsche ontbinden.</l>
<l>Wye goede materie connen vinden</l>
<l>Sy sint schuldich te openbaren:</l>
<l>Hier om wil ic u sonder sparen</l>
<l n="15"><pb n="182"/> Nader letter segghen twaer:</l>
<l>Daer stont ghescreven openbaer</l>
<l>Int Latijn, alsment mi las:</l>
<l>"Si namen gave," sijt seker das,</l>
<l>Aldus soe hilt die letter slecht,</l>
<l n="20">"Ende om die gave keerden trecht,</l>
<l>Des moghen si droeflijc hem beroemen;</l>
<l>Want God selse daer om verdoemen</l>
<l>Ende wisen inden ewighen doot,</l>
<l>Sonder ontfarmicheit al bloot."</l>
<l n="25">Aldus soe stontet dus bescreven.</l>
<l>Want God heeft selve trecht ghegheven,</l>
<l>Datmen houden sel in eren,</l>
<l>Ende wyet om miede dan verkeren,</l>
<l>Machmen die voer rechters noemen?</l>
<l n="30">Ic wil des wel ter waerheit comen:</l>
<l>Si sijn argher dan Judas,</l>
<l>Oec hoe dat hi verrader was;</l>
<l>Want si recht houden in vresen,</l>
<l>Ende brekent weduwen ende wesen</l>
<l n="35">Of sonder ontfarmichede;</l>
<l>Ende woudse dat God hem anders dede,</l>
<l>Dan si doen in horen tyden,</l>
<l>Dit waer onrecht in allen zyden.</l>
<l>Neen, God wil gherechtich wesen</l>
<l n="40">Over dien ende over desen,</l>
<l>Want hem en blijft gheen dinc verholen.</l>
<l>Soe wyen God trecht hier heeft bevolen,</l>
<l>Die sie dat hi gherechtich sy</l>
<l>Ende ontfarmich oec daer by</l>
<l n="45">Over den ghenen dies begaert,</l>
<l>Op dat hi gheen recht en spaert.</l>
<l>Al wilde hem yemant miede loven</l>
<l>Om onrecht te helpen boven,</l>
<l>Die en sel hi laten niet verdinghen;</l>
<l n="50">Want God kent elken sonderlinghen,</l>
<l>Wye si sijn of wye si waren,</l>
<l>Die om myede trecht beswaren.</l>
<l>Hier om hiet ic u al ghemeen,</l>
<l>Jonc, out, groet ende cleen,</l>
<l n="55">Die vanden rechte voeren tzwaert,</l>
<l>Dat u van Gode ghegheven weert,</l>
<l>Dat ghijt besiet an beyden syden,</l>
<l>Ende latet nyemant te hende sniden,</l>
<l>Weder armen ofte rijcke;</l>
<l n="60">Want God die doet u des ghelike</l>
<l>Als ghi doet in deser tijt,</l>
<l>Die wijl dat ghi hier rechters sijt.</l>
<l>Van desen tween hebdi die coer.</l>
<l>Nu sie ic al die werlt doer</l>
<l n="65">Gherechticheit soe ondervoet,</l>
<l>Datmenre luttic vint soe goet,</l>
<l>Si en souden hem wel mieden laten:</l>
<l>Dus kiesen si tghelt thoirre onbaten,</l>
<l>Als ic u seide hier te voren.</l>
<l n="70">Mar ghi en wiltet waer niet horen,</l>
<l>Daer ghi soudt mede behouden bliven.</l>
<l>Tghelt mach nu soe veel bedriven:</l>
<l>Die vorste minnet alre meest,</l>
<l>Alsoe ghi dickent hebt vereescht:</l>
<l n="75">Wistijs niet, ic seit u wael.</l>
<l>Die paeus ende sijn cardinael,</l>
<l>Allen die vander clesi sijn,</l>
<l>Wildi horen den rechten fijn,</l>
<l>Si minnent ghelt an horen rinck;</l>
<l n="80">Daer toe keyser ende coninc,</l>
<l>Hertoghen, graven ende ander heren,</l>
<l>Daermen doghet an soude leren,</l>
<l>Alle minnen si den scat;</l>
<l>Ridders, knapen, in elker stat,</l>
<l n="85">Men seit dat si den penninc minnen.</l>
<l>Ende al quam een man te Romen binnen</l>
<l>Of tAvengon al binnen der stede,</l>
<l>Daer thooft is van kerstenhede,</l>
<l>Om oflaet van sinen zonden,</l>
<l n="90">Hi soude lancsaem werden ontbonden,</l>
<l>Ten waer of hi den hoghen lieden</l>
<l>Gheven mochte alsoe veel myeden,</l>
<l>Dat si en brochten voerden vader,</l>
<l>Die ontbinden mach algader</l>
<l n="95">Hem, die des oflaets begheren:</l>
<l>Anders soudmen buten weren,</l>
<l>Waert dat hi gheen miede en gave.</l>
<l>Keyser, coninc, hertoghe, grave,</l>
<l>Tot horen dove ist dus ghescapen:</l>
<l n="100">Daer sijn portiers ende camerknapen,</l>
<l>Die alle gheerne winnen souden,</l>
<l>Of die ghene buten houden</l>
<l>Die mitten heer hebben te spreken.</l>
<l>Dat sel God ten lesten wreken</l>
<l n="105">Altemael op enen dach.</l>
<l>Elcman hoede hem voerden slach,</l>
<l>Ende neem exempel an dit ghedicht,</l>
<l>Wil hi comen voer dat licht,</l>
<l>Daer alle dinc is onverborghen.</l>
<l n="110">Daer moet onrecht staen in zorghen</l>
<l><pb n="183"/>Voirden rechter vanden troen;</l>
<l>Alle wercken sellen hebben loon</l>
<l>Ten jonxten daghe, dat weet voerwair,</l>
<l>Daer God sel doemen openbaer.</l>
<l n="115">Ghi heren, siet dat ghijt verstaet,</l>
<l>Wacht u te tyde, dat is mijn raet;</l>
<l>Ende alle die ghene die recht bedriven,</l>
<l>Willen si int eynde behouden bliven,</l>
<l>Die radic des ghelijcke mede,</l>
<l n="120">Waer si sijn tot enigher stede.</l>
<l>Want Willem die heeftet ondervonden</l>
<l>Van Hildegaersberch in corter stonden,</l>
<l>Dat hijt u wil voer tbeste raden:</l>
<l>Al quaemdi oec in hoghen staden,</l>
<l n="125">Weest gherechtich, wats gheschiet:</l>
<l>Willem en raet u anders niet.</l>
</body>
</text>
<text>
<body><head type="comment">LXXXVII. <hi rend="italic">Vander avontuer. </hi></head>
<lg><l>Avontuer heb ic ghesocht,</l>
<l>                Oest, west, te menigher stede,</l>
<l>Die ic vindene niet en mocht,</l>
<l>                Wat arbeit dat ic daer om dede.</l>
<l n="5">                Nu faelgeren mi die lede;</l>
<l>Mi twifelt zeer in mijn ghedocht,</l>
<l>                Of Avontuer mi yet wil mede,</l>
<l>Si baert rechts ofs haer niet en rocht.</l>
</lg>
<lg><l>"Ay Avontuer, ic mach di haten</l>
<l n="10">                Mit allen recht voer die vyant,</l>
<l>Dat ghi den ghenen comt te baten,</l>
<l>                Die u selden biet die hant;</l>
<l>                Ende ic, die u door menich lant</l>
<l>Heb ghesocht, in allen straten,</l>
<l n="15">                Dien sidi worden ombecant,</l>
<l>Is dat niet wonder boven maten?</l>
</lg>
<lg><l>Avontuer, dag segghet my,</l>
<l>                Ic vraghe u seker sonder spot,</l>
<l>Waer om staet ghi den quaden bi,</l>
<l n="20">                Ende sluut te recht al hier sijn slot,</l>
<l>                Die verwaten is voer God.</l>
<l>Die ons wel maect van sonden vry?</l>
<l>                Die goede heeft dat archste lot;</l>
<l>Proeft wat reden dattet sy,</l>
</lg>
<lg><l n="25">Avontuer, dat ghi doet,</l>
<l>                Dat ghi den goeden dus gaet voren</l>
<l>Ende brencten sneven ondervoet,</l>
<l>                Ende hebt den quaden hier vercoren:</l>
<l>                Antwoert mi, dat wil ic horen,</l>
<l n="30">Of u mijn reden doncken goet,</l>
<l>                Dan ghise mocht mit rechte schoren,</l>
<l>Des soud ic gaerne wesen vroet."</l>
</lg>
<lg><l>"Meester, ghi hebt mi ghevraecht,</l>
<l>                Ick bin tandwoerden al ghereet.</l>
<l n="35">Mi ghedencket dat ghi onrecht jaecht,</l>
<l>                Tis best dat ghi u woerden cleet.</l>
<l>                Alle dinc heeft onderscheet,</l>
<l>Besiet dat ghi te rechte claecht;</l>
<l>                Al isser menich op mi wreet,</l>
<l n="40">Ic bin die rechte mate draecht</l>
</lg>
<lg><l>Over alle creaturen,</l>
<l>                Die ter werlt ye lijf ontfinghen.</l>
<l>Ic gheve tzoete mitten zuren</l>
<l>                Elkerlijc by sonderlinghen.</l>
<l n="45">                Willde ic teen in tander minghen</l>
<l>Soe waert int eynde quaet te puren;</l>
<l>                Aldus soe moet ic alle dinghen</l>
<l>Onderscheiden by naturen,</l>
</lg>
<lg><l>Want ghi beschult mi hier al thant,</l>
<l n="50">                Dat ic u niet ghelijc en draghe,</l>
<l>Ende waer ic come in enich lant,</l>
<l>                Aldus gheschietet my alle daghe;</l>
<l>                Ende wye dat onghelike claghe</l>
<l>Voerwaert stect, hi wert gheschant</l>
<l n="55">                Onder vriende, onder maghe:</l>
<l>Int lest blijft hi Goeds vyant,</l>
</lg>
<lg><l>Die alles dinghes hevet wout</l>
<l>                Beyde in hemel ende op eerde.</l>
<l>Hi heeft sulver ende gout</l>
<l n="60"><pb n="184"/> Een deel gheset in mijnre waerde,</l>
<l>                Dat ic daer of sel sijn een haerde;</l>
<l>Mar selve blijft hi int behout,</l>
<l>                Roept an hem mit snelre vaerde,</l>
<l>Sijn gave is soe menichfout."</l>
</lg>
<lg><l n="65">"Ja, Avontuer, dit wetic wel,</l>
<l>                An hem staet overste mijn ghedocht,</l>
<l>Hi is die ons doemen sel,</l>
<l>                Ende anden cruus ons allen cocht.</l>
<l>                Wye hem mit vlyte dienen mocht,</l>
<l n="70">Ic hieten wijs ende nyemant el;</l>
<l>                Want ghi baert ofs u niet en rocht,</l>
<l>Als mijn ghelucke onder vel.</l>
</lg>
<lg><l>Met berecht mi noch bet voort</l>
<l>                Van dat ic u vraghede lanc heden,</l>
<l n="75">Wair mede dat hijs heeft verboert,</l>
<l>                Die sijn gheluc altoes beneden</l>
<l>                Ymmer blijft tot allen steden,</l>
<l>Ghelykerwijs oft waer versmoort.</l>
<l>                Onderscheit my dit mit reden,</l>
<l n="80">Ic bin die ghene diet gaerne hoert."</l>
</lg>
<lg><l>"Meester, wildijt waer bekennen,</l>
<l>                Soe sal ict u wel onderscheiden:</l>
<l>Daer is sulc soe dom van sinnen,</l>
<l>                Hi en can sijn gheluc niet verbeiden,</l>
<l n="85">                Hi drijftet wech mit haesticheiden.</l>
<l>Al waert dat icken wilde minnen,</l>
<l>                Hi en canre hem nerghent toe bereiden,</l>
<l>Soe seit hi dan, sijn luc is dynne,</l>
</lg>
<lg><l>Ende witet dan algader my,</l>
<l n="90">                Nochtan is die schulde sijn;</l>
<l>Want ic bleve hem gaerne by,</l>
<l>                Wrochte hi nae die wille mijn.</l>
<l>                Sinnicheit die is soe fijn,</l>
<l>Si hout een man van schanden vry,</l>
<l n="95">                Ende dAvontuer die doet aenschijn,</l>
<l>Dat si te liever mit hem sy;</l>
</lg>
<lg><l>Want wye dat sonder wijsheit</l>
<l>                Sijn eyghen wille wil bedriven,</l>
<l>DAvontuer is onbereyt</l>
<l n="100">                Stade vast mit hem te bliven;</l>
<l>                Want wildsijt hengen, hi soude cliven,</l>
<l>Datter worde wonder van gheseit:</l>
<l>                Nu denct hem die die waerheit bescriven,</l>
<l>Beter reden dat hi leit</l>
</lg>
<lg><l n="105">Inder maten ende niet so hoghe,</l>
<l>                Dat hi hem selven yet verghet,</l>
<l>Wanttie sin is hem te droghe.</l>
<l>                Wel te leven onbesmet,</l>
<l>                Dat is dat den menighen let,</l>
<l n="110">Die wil hogher dan sijn moghe;</l>
<l>                Soe wart hi dan te dael gheset,</l>
<l>Als hi waent wesen optie vloghe.</l>
</lg>
<lg><l>Aldus gheschietet menichsens,</l>
<l>                Dat die mensche valt in sneven,</l>
<l n="115">Om dat hi hogher sijn ghepens</l>
<l>                Set dan dAvontuer wil gheven.</l>
<l>                Dat heeft die menighe wel beseven,</l>
<l>Oest, west, haer ende ghens,</l>
<l>                Die gheen die buten maten leven,</l>
<l n="120">Dat selden boven comt haer kens."</l>
</lg>
<lg><l>"Avontuer, des lide is mede,</l>
<l>                Wanttet donct mi reden schinen,</l>
<l>Wye u verwerct mit haestichede,</l>
<l>                Dat sijn ghelucke moet verdwinen;</l>
<l n="125">                Want wye hem selven brenct in pinen,</l>
<l>Des achtmen cleen te menigher stede,</l>
<l>                Hier om rade elc man den sinen,</l>
<l>Dat si hem hoeden zulker zede.</l>
</lg>
<lg><l>Mar ic wil noch vorder vraghen,</l>
<l n="130">                Ghi hebt mi dick soe wel berecht.</l>
<l>Waerom laet ghise mit rouwen claghen,</l>
<l>                Die hem ter werlt houden slecht,</l>
<l>                Ende mit arbeide nu ende echt</l>
<l>Winnen, daer si hem op bedraghen?</l>
<l n="135">                Hebt ghi mit wille desen verplecht,</l>
<l>Hoe soudense uwes in doechden ghewagen?"</l>
</lg>
<lg><l>"Meester, wildijt wel verstaen,</l>
<l>                Ic selt u nader waerheit weghen:</l>
<l>Darbeit die moet sijn ghedaen,</l>
<l n="140">                Daer heeften God ghescepen tieghen.</l>
<l>                Can hijt verduldeliken dreghen,</l>
<l>Soe sel hi beter loon ontfaen</l>
<l>                Dan die in rijcheit heeft gheleghen,</l>
<l>Ende mit weelden ommegaen.</l>
</lg>
<lg><l n="145">Want rijcheit daer hoert sorghe toe,</l>
<l>                Hoemense te rechte sal regieren;</l>
<l><pb n="185"/>Ic wil u segghen alse hoe:</l>
<l>                Hy moet peynsen ende visieren</l>
<l>                Om sijn rijcheit menighertieren,</l>
<l n="150">Soe heeft hi dicwijl crancken roe,</l>
<l>                Ende wil hi slachten naden ghieren,</l>
<l>Soe is hi hem comen alte vroe.</l>
</lg>
<lg><l>Want rijcheit doet den menighen scheiden</l>
<l>                Van hem die alle dinc besat;</l>
<l n="155">Ende oock mach ons wel rijcheit leiden</l>
<l>                Daer boven totter hoochster stat;</l>
<l>                Want wye hier volcht den rechten pat,</l>
<l>Ende leeft altoes nader waerheiden,</l>
<l>                Al heeft hi have oft schat,</l>
<l n="160">Sijn loon sel ooc voer Gode breyden.</l>
</lg>
<lg><l>Ghi wilt al avontuer begheren</l>
<l>                Nae uwen wille in eertrijcke,</l>
<l>Wye soud dan die ziele neren</l>
<l>                Ende den lichaem des ghelijcke?</l>
<l n="165">                Nyemant die sel hem verslijcken,</l>
<l>Men macht al hier wel thants verteren,</l>
<l>                Daer ons God om soude bezwiken,</l>
<l>Als ons die vyant wilde deren."</l>
</lg>
<lg><l>"Avontuer, nu bin ics vroet,</l>
<l n="170">                Dat ghi die waerheit hebt ontbonden.</l>
<l>Ic wil gaen setten minen moet,</l>
<l>                Hoe ic schuwen mach die sonden,</l>
<l>                Ende laten u in allen stonden</l>
<l>U wille bruken, wat ghi doet;</l>
<l n="175">                Want ghi cont wel die waerheit gronden,</l>
<l>Al sijn wy sot ende onbehoet.</l>
</lg>
<lg><l>Mar eer ghi noch van henen scheet,</l>
<l>                Soe soud ic gaerne van u weten</l>
<l>Punten, die ic niet en weet:</l>
<l n="180">                Twaer mi leet had icse vergheten.</l>
<l>                Tdenct mi onghelijc ghemeten,</l>
<l>Dat ghi den menighen sijt dus wreet,</l>
<l>                Diet bidden moeten dat sy eten,</l>
<l>Ende mit armoede sijn ghecleet;</l>
</lg>
<lg><l n="185">Een ander blint, hi en mach niet sien,</l>
<l>                Die derde crepel al daer bi.</l>
<l>Mach dit by reden al gheschien,</l>
<l>                Soe denct mi wel dat wonder sy.</l>
<l>                Woudi den sin berechten mi,</l>
<l n="190">Soe dat mi niet en dorste twien,</l>
<l>                Soe waer ic menigher sorghen vry,</l>
<l>Want mijn ghepeyns en is niet clien."</l>
</lg>
<lg><l>"Meester, dese heeft God vercoren,</l>
<l>                Dit sijn sijn boden altemael.</l>
<l n="195">Wye hier ter rijcheit is gheboren,</l>
<l>                Dat hi sel nedersien te dael,</l>
<l>                Opdat hi niet te ver en dwael,</l>
<l>Hi en mach exempel sien te voren,</l>
<l>                Dat hi sijn scout daer an betael,</l>
<l n="200">Of ewelijc blijft hi verloren.</l>
</lg>
<lg><l>Sel hi dus in anxten leven,</l>
<l>                Soe en heeft hijs oec niet al om niet,</l>
<l>Die hier ter werlt is verheven;</l>
<l>                Want God selve hem ghebiet,</l>
<l n="205">                Weet hi den armen in verdriet,</l>
<l>Dat hi hem mildelic sel gheven</l>
<l>                Van sinen goede, waer hi en siet,</l>
<l>Of hi moet int eynde sneven.</l>
</lg>
<lg><l>Doch wyene hier rijcheit wert ghesant,</l>
<l n="210">                Die machs hem menichsins verblyden;</l>
<l>Want hi theft heeft in die hant,</l>
<l>                Die lemmel scharp an beyden zyden;</l>
<l>                Hi mach vechten, hi mach striden</l>
<l>Mit overmoede op sinen vyant;</l>
<l n="215">                Die arme moeter mede lyden:</l>
<l>Dits een recht in menich lant.</l>
</lg>
<lg><l>Mar als hi dan van henen vaert</l>
<l>                Die hier verduldelyken lijt,</l>
<l>Soe is die Avontuer verbaert,</l>
<l n="220">                Die sijns op eertrijck heeft vermijt.</l>
<l>                Hier om peynst in alre tijt.</l>
<l>Dat ghi u selven soe bewaert,</l>
<l>                Hebdi rijcheit of jolijt,</l>
<l>Deelt den armen onghespaert."</l>
</lg>
<lg><l n="225">"Avontuer, dat willic doen,</l>
<l>                Op dat mi God der eren an.</l>
<l>Al waerdi stouter dan een lyon,</l>
<l>                Die doot en spaert ne ghenen man,</l>
<l>                Oeck wyen droech of wyen was:</l>
<l n="230">Ridder, knecht ofte baroen,</l>
<l>                Wye hemelrijc verdienen can,</l>
<l>Sijn avontuer is altoes groen</l>
</lg>
<lg><l>Als een rijs, dat schone staet</l>
<l>                Mit sinen loveren wide oploken.</l>
<l n="235">Tdenct mi sijn een edel zaet,</l>
<l><pb n="186"/>Die reden dat ghi hebt ghesproken,</l>
<l>                Al heeft my Avontuer ontbroken,</l>
<l>Dat si my buten wille gaet,</l>
<l>                Ic selt laten onghewroken,</l>
<l n="240">Ende doen altoes dat ghi mi raet,</l>
</lg>
<lg><l>Op dat ghi my in desen tyden</l>
<l>                Segghen wilt den rechten sin,</l>
<l>Waer mede dat hi comt in lyden,</l>
<l>                Die overvloedich int beghin</l>
<l n="245">                Altoos meerrede sijn ghewin,</l>
<l>So datmen dicke sach verbliden,</l>
<l>                Entaer nae quam hem weder in</l>
<l>Grote sorghe in allen tyden."</l>
</lg>
<lg><l>"Meester, ic wil u al bloot</l>
<l n="250">                Hier of doen den sin verstaen:</l>
<l>Sulc is moghende ende groot,</l>
<l>                Ende elcman is hem onderdaen;</l>
<l>                Mocht sijn dencken dan voerwaert gaen,</l>
<l>Soe en blever nyemant sijns ghenoot,</l>
<l n="255">                Hi soudt al binden ofte slaen:</l>
<l>Hier om crijcht hi wederstoet.</l>
</lg>
<lg><l>Want als hi leeft in hogher staet,</l>
<l>                Soe doet hi menighen overlast:</l>
<l>Soe claghet elcman waer hi gaet,</l>
<l n="260">                Is hi buer of is hi gast.</l>
<l>                So wortet andersins ghepast,</l>
<l>Als ic hoor der mienten raet,</l>
<l>                Dat sijn gheluc niet meer en wast,</l>
<l>Soe comt hi weder inde maet.</l>
</lg>
<lg><l n="265">Want ic moet ymmer gherechtich wesen,</l>
<l>                Elcman houde hem anders wel</l>
<l>Over dien ende over desen.</l>
<l>                Al waer sijn gheluc oic noch so snel,</l>
<l>                Ic waent hem luttic vromen sel,</l>
<l n="270">Dat hi ter werlt is gheresen,</l>
<l>                Want wort hem dAvonture fel,</l>
<l>Hi en cans niet licht ghenesen."</l>
</lg>
<lg><l>"Avontuer, dit is een pat,</l>
<l>                Daer ic na sochte hier te voren,</l>
<l n="275">Woudijs mi berechten bat,</l>
<l>                Noch soude icket gaerne horen,</l>
<l>                Waer toe dat hi is gheboren,</l>
<l>Die altoes rijcheit heeft ghehadt;</l>
<l>                Nyemant en conde hem daer uut storen,</l>
<l n="280">Hi en helt mit ghiericheit den schat."</l>
</lg>
<lg><l>"Meester, dit is lichte te vinden</l>
<l>                Diet te recht verzinnen can.</l>
<l>Ic wilt mit reden u ontbinden:</l>
<l>                Tloon van desen rijcken man,</l>
<l n="285">                Die sinen wil altoes verwan</l>
<l>Van des hi hem woud onderwinden,</l>
<l>                Die sel mitten ewighen ban</l>
<l>Inder hellen groot verslinden.</l>
</lg>
<lg><l>Wanttie weldaet, die hi doet,</l>
<l n="290">                En is voer Gode niet soe groot,</l>
<l>Hi en loonten an dat aertsche goet,</l>
<l>                Daer hi hem selven in besloot.</l>
<l>                Soe wert hem dan dat hemelsche broot</l>
<l>Weder ontoghen mitter spoet,</l>
<l n="295">                Ende hi valt inden ewighen doot,</l>
<l>Daer hi altoes bliven moet.</l>
</lg>
<lg><l>Want wye dat dese werlt dient,</l>
<l>                Men seit dat hem die werlt loont,</l>
<l>Ende el en heeft hi ghenen vrient.</l>
<l n="300">                Dese is qualiken verscoont,</l>
<l>                Mi denct, dat hi hem selven hoont,</l>
<l>Die mitter werlt hem veryent;</l>
<l>                Want hi blijft al onghecroont</l>
<l>Voer hem die altoes trouwe mient."</l>
</lg>
<lg><l n="305">"Avontuer, nu weet ic al</l>
<l>                Des ic huden wilde vraghen.</l>
<l>Al si mijn gheluc ter werlt smal,</l>
<l>                En wilre mi niet om versaghen,</l>
<l>                Ic en sal altoes een hopen draghen,</l>
<l n="310">Dat noch beter werden sal.</l>
<l>                Alst my misgaet, ic wilt hem claghen,</l>
<l>Die lonen mach sonder ghetal.</l>
</lg>
<lg><l>Want sulken loon alshi wil gheven,</l>
<l>                En heeft ter werlt gheen ghelijc:</l>
<l n="315">Want hi sel ewelijcken leven</l>
<l>                Sonder eynde int hemelrijc.</l>
<l>                Ic rade dat elcman an hem wijck,</l>
<l>Hi en comter nemmermeer bi in sneven,</l>
<l>                Soe worden wy dan uut desen slijc</l>
<l n="320">Ten lesten daghe mit Gode verheven."</l>
</lg>
<lg><l>Di bispel heeft ons Willem ghemaect,</l>
<l>                Dat elcman sel verduldich sijn,</l>
<l><pb n="187"/>Van Hildegaersberch, oec wyen laect,</l>
<l>                Hi seit u hier dan rechten fijn.</l>
<l n="325">                Want God selve doochde pijn</l>
<l>Verduldelijck ant cruce naect,</l>
<l>                Soe leeft hi hier oec in saligen schijn,</l>
<l>Die mit verdulde liden smaect.</l>
</lg>

</body>
</text>
    <text>
        <body>
<head type="comment">LXXXVIII. <hi rend="italic">Van hoveerde. </hi></head>
<l>                Conste elcman volghen minen leer,</l>
<l>Soe souden wy minnen den hoochsten heer</l>
<l>Ende onsen evenkersten mede,</l>
<l>Soe creghen wy pays ende ewich vrede</l>
<l n="5">Nader tijt ende hier int leven.</l>
<l>Nu wil elcman sijn verheven</l>
<l>Mit hoveerde, dat emmer es</l>
<l>Die ewighe verdoemenes.</l>
<l>Dit moechdi proeven by bescheide,</l>
<l n="10">Al waert dat ics u niet en seide,</l>
<l>By Lucifer, den bosen gheest,</l>
<l>Die rumen most den hoghen feest.</l>
<l>Om sijn hoveerdelic ghedocht</l>
<l>Viel hi neder soe onsocht,</l>
<l n="15">Dat hi nymmermeer nae desen</l>
<l>Des zwaren vals en can ghenesen.</l>
<l>Daerde en dorst hoir niet verbouden,</l>
<l>Dat sy hoveerde woude onthouden,</l>
<l>Daer wy ons luttel of vervaren.</l>
<l n="20">Noch wil ict u bet verclaren:</l>
<l>Aertrijck is al even ront,</l>
<l>Daer viel hi doer in corter stont</l>
<l>Van boven, daert op thoochste was,</l>
<l>Int alre laechste, sijt seker das,</l>
<l n="25">Daer die helle hem wert toeghesent.</l>
<l>Nu ist volc soe onbekent,</l>
<l>Si worden Lucifers ghelyke,</l>
<l>Want si om dit aertsche slyke</l>
<l>Hem selven neyghen totten val,</l>
<l n="30">Die sonder eynde gheduren sal.</l>
<l>Want hemel ende aerde niet en mach</l>
<l>Hoveerde draghen, soe ist ene slach</l>
<l>Die elcman node dorst verbeiden.</l>
<l>Al laet ghi u aldus verleiden</l>
<l n="35">Van Lucifer, diet gheerne saghe,</l>
<l>Dat wy quamen totter plaghe</l>
<l>Mit hem inder helscher gloeden,</l>
<l>Die u en can paep noch clerck bevroeden,</l>
<l>Dat ghi hoverde wilt ontberen,</l>
<l n="40">Ghi en doet Lucifers begheren,</l>
<l>Die om uwen val dus nauwe spiet.</l>
<l>Ghi dwase luden, mercty niet</l>
<l>Hoe cort ghi varen moet van hier?</l>
<l>Wanttie doot sel comen schier</l>
<l n="45">Onvoersien, ghi en weet gheen tijt,</l>
<l>Dat ghi yet voer hem versekert sijt,</l>
<l>Mar hi neemt u sonder sparen.</l>
<l>Proeft, waer sijn si al ghevaren,</l>
<l>Daer ons dit goet of is ghebleven?</l>
<l n="50">Moghen sy nu mit Gode leven,</l>
<l>Soe hebben si hier een tijt gheweest,</l>
<l>Anders ist niet daermen of leest.</l>
<l>Want ghi hier al beleven moecht,</l>
<l>Ghevoecht u selven totter doecht,</l>
<l n="55">Want naden wercken moeti ontfaen</l>
<l>Loen, alst leven hier is ghedaen.</l>
<l>Voer tzwaert der gherechtichede</l>
<l>Daer en voert nyemant talman mede:</l>
<l>Elcman isser even vroet.</l>
<l n="60">Wat baet dan have ofte guet,</l>
<l>Alsmen niet en mach verdinghen?</l>
<l>Elc sel voer hem ghescreven bringhen</l>
<l>Wercken, die hi heeft bedreven:</l>
<l>Daer sel die rechter loon of gheven</l>
<l n="65">In wat schijn sy sijn ghewracht.</l>
<l>Proeft, hoe sijnse dan bedacht,</l>
<l>Die in dit vule slijc der aerden</l>
<l>Dus hoghe hem selven verhoveerden.</l>
<l>Dat elc den anderen wil verduwen,</l>
<l n="70">Ende voer dit zwaert soe luttic gruwen,</l>
<l>Dat scarp snijt an allen zyden.</l>
<l>Noch raet u Willem, dat ghi laet gliden,</l>
<l>Van Hildegaersberch, uwen hoghen moet,</l>
<l>Soe moechdi crighen ewich guet,</l>
<l n="75">Dat onbereet is Lucifer,</l>
<l>Die om hoveerde viel so seer.</l>
</body>
</text>
<text>
<body><head type="comment"><pb n="188"/> LXXXIX. <hi rend="italic">Een ewangelie. </hi></head>
<lg><l>Doe God van boven neder quam</l>
<l>                Alhier uut sijns vaders schoot,</l>
<l>Ende menschelike forme annam,</l>
<l>                Ende smaect daer nae den bitteren doot,</l>
<l n="5">                Om ons te verlossen uter noot,</l>
<l>Ende versoende den vader gram</l>
<l>                Ant cruce mit sinen bloede root,</l>
<l>Ende maecten sochter dan een lam,</l>
</lg>
<lg><l>Die verbolghen was soe seer</l>
<l n="10">                Opten mensch, als ghi moecht horen,</l>
<l>Dat hi most varen sonder keer</l>
<l>                Totter hellen hier te voren,</l>
<l>                Eer God selve wert gheboren,</l>
<l>Ende hi mit sijnre heiligher leer</l>
<l n="15">                Den vyant dede sulken toern,</l>
<l>Dat hijs mach dencken ymmermeer</l>
</lg>
<lg><l>Soe sprac hi tonser alre vraem,</l>
<l>                Dat wy souden sijn ghebot,</l>
<l>Dat ghebroken had Adaem,</l>
<l n="20">                Houden, woudwy naken God.</l>
<l>                Al hier om kiestet beste lot,</l>
<l>Ende houtet voert al sonder blaem;</l>
<l>                Want hijt u leerde sonder spot,</l>
<l>Dien alle misdaet is onbequaem.</l>
</lg>
<lg><l n="25">Hoveerde heeft hi meest verwaten,</l>
<l>                Want si is alder zonden moeder,</l>
<l>Die wy ter werlt nu niet en haten,</l>
<l>                Want si voert schip ende roeder;</l>
<l>                Si is worden hoer behoeder</l>
<l n="30">Der gheen die hem ter hoveerde zaten;</l>
<l>                Nu crijcht sy suster ende broeder</l>
<l>Onghetelt in allen straten.</l>
</lg>
<lg><l>Nochtan soe heeft God ghesproken:</l>
<l>                Wye hem vernedert hier int leven.</l>
<l n="35">Als onse nature wert ghebroken,</l>
<l>                Dat hi mit Gode sal sijn verheven.</l>
<l>                So mochtsi ooc wel van rouwen beven,</l>
<l>Als hem die oghen sijn gheloken,</l>
<l>                Dit mit hoverde in sonden sneven;</l>
<l n="40">Want God en laet niet onghewroken,</l>
</lg>
<lg><l>Enter hier of nader tijt,</l>
<l>                Want sijn woort moet bliven waer.</l>
<l>Soe wye hoverde ende nijt</l>
<l>                Ter werlt minnen sonder vaer,</l>
<l n="45">                Ende hem verheffet openbaer,</l>
<l>Men vinten die daer tieghen strijt</l>
<l>                Ende volcht hem so mit liste naer,</l>
<l>Dat hi int ende nederglijt,</l>
</lg>
<lg><l>Die dus hoghe was gheresen</l>
<l n="50">                In hem selven mit hoveerde,</l>
<l>Ende ghenedert moste wesen,</l>
<l>                Ende ghewandelt in onwaerde.</l>
<l>                Want hi hem selven dus bezwaerde,</l>
<l>Soe sel hi lancsaem wel ghenesen.</l>
<l n="55">                Wye hem verheffet hier op eerde,</l>
<l>Die sie dat hi hem wacht van desen!</l>
</lg>
<lg><l>Soe wye hem selven hier verlaghen,</l>
<l>                Die sellen noch mit Gode rysen,</l>
<l>Want hi en wilre tot ghenen daghen</l>
<l n="60">                Uut sinen hemelrike wisen;</l>
<l>                Hi selse mit hem selven spisen</l>
<l>Ende beschermense altoes van plaghen.</l>
<l>                Tmene volc dat selse prisen,</l>
<l>Waermen van hem hoirt ghewaghen.</l>
</lg>
<lg><l n="65">Dit moechdi sien by menighen man,</l>
<l>                Die edel is ende wel gheboren,</l>
<l>Ende sine lagheren nochtan</l>
<l>                Nighet, als hi hem comt te voren;</l>
<l>                Ende hi sel gruete van hem horen,</l>
<l n="70">Die uut reynre herten ran</l>
<l>                Mit soeten worden sonder toern.</l>
<l>Al was hi edel diene wan,</l>
</lg>
<lg><l>Hi en is te minder niet een oert,</l>
<l>                Dat hi hem selven wil oetmoeden,</l>
<l n="75">Want wairmen van hem spreken hoert,</l>
<l>                Men seit, hi slacht wel naden vroeden.</l>
<l>                Can hi hem te tyde hoeden,</l>
<l>Dat hem hoveerde niet en verdoort,</l>
<l>                Soe wert hi dicke vanden goeden</l>
<l n="80">Verheven ende ghetoghen voort,</l>
</lg>
<lg><l>Oest ende west, ter menigher stede:</l>
<l>                Des dar ic wel der waerheit ghyen.</l>
<l>Soe wye dat pleghet zulker zede,</l>
<l>                Dat si hem selven voerwaert tyen,</l>
<l n="85"><pb n="189"/> Dien sel selden yet gheschien,</l>
<l>Ghelijc dat den ghenen dede,</l>
<l>                Die hem verneerde al in een</l>
<l>                Ende wanderde in oetmoedicheden.</l>
</lg>
<lg><l>Want wye hem niet te tyde en zaeyt,</l>
<l n="90">                Dat hi levet in oetmoet,</l>
<l>Ende verheffet sinen staet,</l>
<l>                Als menich sot ter werlt doet,</l>
<l>                Die wert ghedaelt, des bin ic vroet,</l>
<l>Ende vanden goeden soe versmaet,</l>
<l n="95">                Dat hi blivet onder voet,</l>
<l>Als een ander boven gaet.</l>
</lg>
<lg><l>Die te tyde hem selven kent,</l>
<l>                Dat hi redeliken leeft</l>
<l>Ende mit wil hem daer toe went,</l>
<l n="100">                Dat hi hoveerde overgheeft,</l>
<l>                Die waes ic dat niet veel en sneeft,</l>
<l>Oeck waer hi wandert ommetrent.</l>
<l>                Die dese punten in hem heeft,</l>
<l>Hi en blijfter nemmer by gheschent.</l>
</lg>
<lg><l n="105">Nu peynst te tyde om die zake,</l>
<l>                Die u Willem hier openbaert</l>
<l>Van Hildegaersberch in waerre sprake,</l>
<l>                Dat ghi u selven soe bewaert,</l>
<l>                Dat ghi moecht wesen onvervaert,</l>
<l n="110">Als die doot comt mit sijnre wrake,</l>
<l>                Die nyemant rijck noch arm en spaert,</l>
<l>Dat u ziel ymmer mit Gode raecke,</l>
</lg>
<lg><l>Als wy niet langher moghen bliven</l>
<l>                Hier in deser armer stat;</l>
<l n="115">Dat God die vyant moet verdriven,</l>
<l>                Als die ziele rumet dat vat.</l>
<l>                Want hi den mensche is worden hat,</l>
<l>Als ghi wel dick hebt horen scriven,</l>
<l>                Soe willen wy Gode bidden dat</l>
<l n="120">Ons sine hulpe moet becliven.</l>
</lg>

</body>
</text>
    <text>
        <body>
<head type="comment">XC. <hi rend="italic">Vanden figure vanden mensch. </hi></head>
<l>                Die subtijlheit binnen heeft</l>
<l>Ende sijn ghenoecht dan daertoe gheeft,</l>
<l>Dat hi in peynsen te reden gaet,</l>
<l>Hoe dat dese werlt staet</l>
<l n="5">In menighen wonder by naturen,</l>
<l>Alsmen leest in menighen figuren.</l>
<l>Die die wise hebben bescreven,</l>
<l>Om exempel ons te gheven,</l>
<l>Al daer wy by te weghe raken,</l>
<l n="10">- Den bosen selmen boosheit laken</l>
<l>Enten goeden doeghet prysen, -</l>
<l>Die hier of soude den sin bewisen</l>
<l>Elkerlijc nae sinen wesen,</l>
<l>Hi hadde wonders veel te lesen.</l>
<l n="15">God heeft wonders veel ghewracht</l>
<l>Inden mensch mit sijnre cracht,</l>
<l>Soude ic vertellen elc bysonder;</l>
<l>Doch willic van desen wonder</l>
<l>Exponeren een luttelkijn.</l>
<l n="20">                Inder vormen van taenschijn</l>
<l>Soe machmen teerste wonder mercken,</l>
<l>Hoe machtich God in sinen wercken</l>
<l>Is te proeven openbaer.</l>
<l>Nae sijns selfs ghebeelde claer</l>
<l n="25">Soe heeft hi allen menschen ghescepen,</l>
<l>Daer wonders veel in is begrepen.</l>
<l>Als ic u wil namaels bevroeden.</l>
<l>Dat alle menschen te gader stoeden,</l>
<l>Die ter werlt ye lijf ontfinghen,</l>
<l n="30">Soe kentmen elc by sonderlinghen;</l>
<l>Ende als malc van anderen gaen,</l>
<l>Soe schinen si al alleens ghedaen</l>
<l>Nader formen der godlijchede,</l>
<l>Daer si sijn gheteykent mede:</l>
<l n="35">Dit is waerheit sonder loghen.</l>
<l>Die wijsheit Goeds ende sijn vermoghen</l>
<l>Machmen hier in veel bekinnen,</l>
<l>Ende ooc een deel in smenschen zinnen,</l>
<l>Al daer die wille hem in regiert;</l>
<l n="40">Want alle dinc datmen hantiert</l>
<l>Daer heft die wille thoochste bot.</l>
<l>Wille dat is een weldich slot</l>
<l>Van smenschen sinne hier op eerde;</l>
<l>Want wat die wille niet en gaerde,</l>
<l n="45"><pb n="190"/> Dat waer der sinnen onbequaem,</l>
<l>Tcomt te schade ofte vraem.</l>
<l>Als wille ende nacht comen op yen,</l>
<l>Die sinnen laten hem wel gheschien,</l>
<l>Dat die wille gheboden heeft,</l>
<l n="50">Al daer die mensche zeer om sneeft.</l>
<l>Smenschen wille is menichsens.</l>
<l>                Des ghelyke ist ghepens</l>
<l>Dat inder herten comt ghevloten:</l>
<l>Tghepens heeft alle dinc besloten</l>
<l n="55">Wes men doet of wes men laet;</l>
<l>Want uter herten comt die raet,</l>
<l>Daer wil ende sin hem bi regieren.</l>
<l>Tghepens dat helptet al visieren,</l>
<l>Tghepens en can men niet volgronden,</l>
<l n="60">Tghepens dat hout die wille ghebonden</l>
<l>Menichwerf bi sinen schouden;</l>
<l>Tghepens dat doet een dinc verhouden,</l>
<l>Al daer die wille is op gestelt,</l>
<l>Soe dat die sake wert ghevelt,</l>
<l n="65">Die harde onnuttelijc waer volbrocht:</l>
<l>Daer om is wijsheit int ghedocht.</l>
<l>Wye wel bedenct dat hi beghint,</l>
<l>Die heeft dat eynde een deel versint.</l>
<l>Der menschen wil is quaet te raken,</l>
<l n="70">Hi staet te prisen ende te laken.</l>
<l>Die een wil quaet, die ander guet,</l>
<l>Sulc is sot ende sulc is vroet,</l>
<l>Ende elc heeft wille in hem selven.</l>
<l>Dwaer een seker spit te delven,</l>
<l n="75">Die sinen wille set in maten:</l>
<l>Daer comtmen by ter rechter straten.</l>
<l>Dene wil hooch, dander laghe:</l>
<l>Dus valter wonder alle daghe.</l>
<l>Sulc wil borghe in groten schat,</l>
<l n="80">Sulc wil der eren pat</l>
<l>Treden al sijn leven breyt;</l>
<l>Sulke heeft die ghiericheit</l>
<l>In sinen wil also gheplant,</l>
<l>Dat hem die eer is onbekant;</l>
<l n="85">Sulc wil houden, sulc wil gheven,</l>
<l>Sulc wil magherlijcke leven,</l>
<l>Die nochtan rijcheit heeft ghenoech,</l>
<l>Al leefde hi vrilic int ghevoech;</l>
<l>Sulc die wil sijn goet vertaren</l>
<l n="90">Overvloedelijc sonder sparen:</l>
<l>Dese en wil niet als die vroede,</l>
<l>Want veel te leven in overvloede</l>
<l>Daer machmen Goods wel bi vergheten.</l>
<l>Sulc die wil hem hoghe vermeten</l>
<l n="95">Om grote lusticheit te driven;</l>
<l>Sulc wil vechten, sulc wil kiven</l>
<l>In overmoede mit ghewelt,</l>
<l>Ende seit, hi is daer op ghestelt,</l>
<l>Hi wil sijn onrecht wederstaen.</l>
<l n="100">Desen wert onrechs veel ghedaen,</l>
<l>Dat doet, hi en can gheen reden weghen:</l>
<l>Daer om valt hem onrecht tieghen.</l>
<l>Soe wil hi dan an thogher boort</l>
<l>Vorder dan hem toebehoert,</l>
<l n="105">Soe comen si die daer tieghens striden.</l>
<l>Sulc wil smeken, sulc wil lyden,</l>
<l>Al heeft hi macht, hi en wils niet toghen;</l>
<l>Mer soberheit in sijn verhoghen</l>
<l>Ghebruuct hi mit een wijs beraden;</l>
<l n="110">Want wye den anderen wil verladen,</l>
<l>Die mach des ghelike vermoeden.</l>
<l>Die dit in machte wil bevroeden,</l>
<l>Die mocht wel redeliken leven,</l>
<l>Ende nochtan bliven hoghe verheven.</l>
<l n="115">Sulc wil dansen, sulc wil singhen,</l>
<l>Sulc die gaert, mocht hem ghelinghen,</l>
<l>Schone vrouwen by te sijn;</l>
<l>Sulc wil drincken goeden wijn:</l>
<l>Dese wil hoert wel te samen.</l>
<l n="120">Wye gaerne vroechde ende blyscap namen,</l>
<l>Tis reden dat si vrouwen minnen</l>
<l>Entaer toe goeden wijn bekinnen;</l>
<l>Want goede wijn die doet verbliden</l>
<l>Menich hert in sinen tyden;</l>
<l n="125">Ende waer een hof van vrouwen sy,</l>
<l>Goede wijn die hoerter by,</l>
<l>Daer toe blyscap ende zanc.</l>
<l>Vrouwen ende wijngaertranc</l>
<l>Die bringhen blyscap in menighen hove.</l>
<l n="130">Tis recht dat icse hoghe love</l>
<l>Wijngaertranc ende vrouwen goet,</l>
<l>Want sy verhoghen smannes moet.</l>
<l>Sulc wil die scrifte leren,</l>
<l>Op dat hi comen mach tot eren</l>
<l n="135">Byder scrifte, die hi verstaet.</l>
<l>Wye mit ghenoecht ter scole gaet,</l>
<l>Sinen wil die staet te prisen;</l>
<l>Want mitter scrifte machmen bewisen</l>
<l>Wattie wech ten hemel sy,</l>
<l n="140">Op dat wy loven sonder twy.</l>
<l><pb n="191"/>Sulc heeft sinen wil ghesaet</l>
<l>Te dienen hem daert al an staet,</l>
<l>Dat hemel ende aerde besloten heeft.</l>
<l>Die sinen wil al daer toe gheeft,</l>
<l n="145">Hi donct my vroet sijn boven al;</l>
<l>Want God ghift loon, dat duren sal</l>
<l>Sonder middel, sonder eynde.</l>
<l>Aertschen loen dat is ellende</l>
<l>Jeghen tminste dropelkijn</l>
<l n="150">Te nutten vanden douwe fijn;</l>
<l>Want wye hi roert mi sinen gheest,</l>
<l>Die en gheert blyscap nochte feest</l>
<l>Van deser werlt, cleen noch groet:</l>
<l>Die hier om dochte, twaer hem noet;</l>
<l n="155">Want dese rijcheit is al verganc,</l>
<l>Entaer na comt een leven lanc.</l>
<l>Sulc die wil ter zewert varen,</l>
<l>Sulc wil hem mit ambocht ghenaren.</l>
<l>Ter zewert lijtmen avontuer,</l>
<l n="160">Den zeeman wert sijn brot te zuer.</l>
<l>Is hi gherechtich hier int leven,</l>
<l>Hemelrijc dat wert hem ghegheven:</l>
<l>Entie mit ambocht wint sijn broet,</l>
<l>Die heeft te draghen oec een loot,</l>
<l n="165">Dat swaerlic weecht, al ist verborghen:</l>
<l>Soe menighen sin moet hi besorghen.</l>
<l>Van desen sin, van desen wil</l>
<l>Soe wil ic maken een ghestil,</l>
<l>Ende mi mit anderen saken versellen.</l>
<l n="170">Men cant volmeten noch voltellen,</l>
<l>Hoe menichfout die wille sy</l>
<l>Entie sinnen oeck daer by</l>
<l>Vanden mensch, die God ghewracht:</l>
<l>Mijn ghepens ende mijn ghedacht</l>
<l n="175">En cant volspreken noch voldichten,</l>
<l>Al wil ic u een deel verlichten</l>
<l>Ende mit reden doen becant;</l>
<l>Want God heeft inden mensch ghesant</l>
<l>Wonder ende moghenthede.</l>
<l n="180">Dat God gheen teyken meer en dede,</l>
<l>Soe mochtmen billicx vaste staen</l>
<l>Int ghelove sonder waen,</l>
<l>Alsmen twonder overdocht,</l>
<l>Dat God heeft inden mensch ghewrocht.</l>
<l n="185">Daer isser veel sonder ghetal,</l>
<l>Ende elkerlijc heeft een ghescal,</l>
<l>Datmen ter keel mach horen uut.</l>
<l>Dit ghescal ende dit gheluut</l>
<l>Is wel een wonderlijcke zake.</l>
<l n="190">Elck heeft een sonderlinghe sprake,</l>
<l>Diemen kennen mach voir dander;</l>
<l>Ende als si doen dan enen wander,</l>
<l>Deen gaet hier ende dander daer,</l>
<l>Soe ist gheluut al openbaer</l>
<l n="195">Int ghemeen al voerden oren</l>
<l>Al ghelijc een deel te horen.</l>
<l>Dit gheluut salmen versinnen,</l>
<l>Soe wye dat sprekens wil beghinnen.</l>
<l>Wat hi spreken sel of hoe</l>
<l n="020">Sel hi voerdencken, spade ende vroe,</l>
<l>Soe wye sijn reden mach verstaen,</l>
<l>Soe heeft hi wiselijc ghedaen,</l>
<l>Op dat hi die waerheit bekent;</l>
<l>Want spreken is een fondament</l>
<l n="205">Van menigher doecht, van menigher blaem.</l>
<l>Die waerheit voert die hoochste naem</l>
<l>Van enigher talen diemen hoort;</l>
<l>Die waerheit is een edel woort,</l>
<l>Die waerheit is in haer selven bout,</l>
<l n="210">Die waerheit is beter veel dan gout;</l>
<l>Want spraecmen anders niet dan waer,</l>
<l>Soe en vondmen ghenen loghenaer</l>
<l>Dan den vyant vander hellen.</l>
<l>Die loghenaer is sijn geselle,</l>
<l n="215">Want int beghinsel vander loghen</l>
<l>Soe heeft die bose groot verhoghen,</l>
<l>Dat doet, het is sijn eyghen tale.</l>
<l>Grote manslacht ende quale.</l>
<l>Die die bose gheerne siet,</l>
<l n="220">Is byden loghenaer gheschiet</l>
<l>Menichwerf ende ander schade.</l>
<l>Loghen is die hoochste grade</l>
<l>Van enighe sonde naest hoveerde,</l>
<l>Diemen pleghen mach op eerde;</l>
<l n="225">Want twisken hoveerde ende nijt</l>
<l>Soe saeyet die bose talre tijt</l>
<l>Loghene: hi is die gherne verstaet</l>
<l>Wat dat den goeden tieghens gaet:</l>
<l>Daer om dient die loghenaer</l>
<l n="230">Den nydighen als een knecht den heer,</l>
<l>Entes ghelijc hoveerde mede.</l>
<l>Die hoveerdighe is van sulker zede,</l>
<l>Dat hi den ghenen zeer versmaet</l>
<l>Daer hi boven is van staet,</l>
<l n="235">Ende sijn ghelijc en kent hi niet;</l>
<l>Oeck soe heeft hi swaer verdriet,</l>
<l><pb n="192"/>Dat hi sinen beteren kent.</l>
<l>Dus is die loghenaer ghewent</l>
<l>Desen twien te dienen voren,</l>
<l n="240">Om dat si hem soe gaerne horen.</l>
<l>Wy proeven in die menschelichede</l>
<l>Reden ende memori mede;</l>
<l>Want hi onthout goet ende quaet.</l>
<l>Soe wye hem wel ghedencken laet</l>
<l n="245">Wat goede reden is of gheen,</l>
<l>Men siet hem duecht ende eer gheschien.</l>
<l>Die verre buten reden dwalen,</l>
<l>Die en vinden niet der eren palen</l>
<l>Noch den wech der ewicheit.</l>
<l n="250">By reden proeftmen onderscheit</l>
<l>Twisken archeit ende doecht;</l>
<l>By reden wert een recht verhoecht</l>
<l>Ende een onrecht zeer versaecht.</l>
<l>Wye reden in memory draecht,</l>
<l n="255">Die hout tonrecht uten pleyn,</l>
<l>Ten hove daer hi is casteleyn;</l>
<l>Want waermen recht by reden pliet,</l>
<l>Daer en mach die schalc gheduren niet.</l>
<l>Die selve God die niet en heelt,</l>
<l n="260">Die heeft die ziel nae hem ghebeelt,</l>
<l>Ende inden mensche alsoe ghevoert,</l>
<l>Daert al by staet ende roert,</l>
<l>Die zaken die ic heb ghenoemt.</l>
<l>Van des die ziel int lichaem comt,</l>
<l n="265">Soe gheeft si hem cracht ons leven lanc,</l>
<l>Ende als die ziel nemt horen ganc</l>
<l>Ende uten mensche wert gheroeft,</l>
<l>Soe ist lichaem schier verdooft,</l>
<l>Ten weet dan noch meer noch min;</l>
<l n="270">Die ziel die hout der eren in,</l>
<l>Want als die ziel den lichaem laet,</l>
<l>Tlichaem blijft in crancker staet:</l>
<l>Die vrienden haesten daermede ter moude.</l>
<l>Woude elc ontsien die helsche coude</l>
<l n="275">Ende draghen vrese voer die doot,</l>
<l>Dat waer den ziele vrome groot.</l>
<l>Nu willen wy al den lichaem spisen</l>
<l>Ende grote hoecheit hem bewisen,</l>
<l>Mit menigher chierheit ombehanghen,</l>
<l n="280">Mochtwy der doot daer bi ontganghen,</l>
<l>Soe waert ons wel der pinen waert.</l>
<l>Nu ist al anders dat mi daert,</l>
<l>Wy en vinden hier gheen ewich dinc.</l>
<l>Sidi out of jonghelinc,</l>
<l n="285">Elcman sel der doot ontsien.</l>
<l>Die al dit wonder laet gheschien</l>
<l>Inden mensche, die sel noch gheven</l>
<l>Na desen tijt een ewich leven.</l>
<l>Hier om soe raet u Willaem</l>
<l n="290">Van Hildegaersberghe tuwer vraem,</l>
<l>Dat elc ontsie den hoghen man,</l>
<l>Die al dit wonder wercken can.</l>
</body>
</text>
<text>
<body><head type="comment">XCI. <hi rend="italic">Van tween bomen. </hi></head>
<l>                Hi donct mi sot ende ongheleert,</l>
<l>Die sinen sin te vaste keert</l>
<l>An dinghen die verganclic sijn.</l>
<l>Rouwe, zorghe ende pijn</l>
<l n="5">Heeft hi daer of dicke te loen.</l>
<l>Hier en is chierheit gheen soe schoen,</l>
<l>Die ons hier langhe blijft ghestade,</l>
<l>Anders dan die Goods ghenade,</l>
<l>Die blijft ons durich tonsen baten.</l>
<l n="10">Aertsche dinghen moeten wy laten,</l>
<l>Tsy ons lief of tsy ons leyt!</l>
<l>Een wijs man heeft mi dus gheseit:</l>
<l>Wat een in minnen meest begheert,</l>
<l>Daer is hem dicwijl of bescheert</l>
<l n="15">Sonder twifel meerre lyden,</l>
<l>Dan of hijs nye tot ghenen tyden</l>
<l>In sinen sin en had vercoren.</l>
<l>Selden schiet een meerre toern</l>
<l>Dan is een dinc dat hi verkiest;</l>
<l n="20">Want hoeneer dat hi dat verliest,</l>
<l>Soe moet hi rou int herte draghen.</l>
<l>                Exempel wil ic hier ghewaghen,</l>
<l>- Een yghelic verstae mi wel, -</l>
<l>Wat eens een goetman ghevel</l>
<l n="25"><pb n="193"/> Mit enen boom, die sonderlinghen</l>
<l>Voer enich ander aertsche dinghen</l>
<l>Gheminnet wert van desen man;</l>
<l>Hi en meender niet te scheiden van</l>
<l>Lieten God in sinen staden,</l>
<l n="30">So goede vrucht plach hi te laden</l>
<l>Van smake ende ooc van aenzien.</l>
<l>Hier om had hi den boom allien</l>
<l>Voer ander bomen seer ghemint,</l>
<l>Recht als die moeder doet haer kint,</l>
<l n="35">Dat si qualiken laten mach.</l>
<l>Langhe tijt ende menighen dach</l>
<l>Sette die goede man sijn begheren,</l>
<l>Als hi mit vroechde wilde hoveren,</l>
<l>Rustede hi onder desen boom;</l>
<l n="40">Daer toe dede hi nemen goem</l>
<l>Hoe die boomgaert was behoet,</l>
<l>Al dair die rijcke boom in stoet,</l>
<l>Die hi lief hadde ende waert.</l>
<l>Hi dede den boom ende den boomgaert</l>
<l n="45">Sonderlinghe wel bewaren.</l>
<l>Een groot ghetal van langhe jaren</l>
<l>Stont die boom al ommetrent</l>
<l>Onghescaet ende ongheschent,</l>
<l>Mit groenen bladen om betoghen.</l>
<l n="50">Natuer die gheeft een groet vermoghen,</l>
<l>Si werct in bomen, si werct in crude,</l>
<l>Si werct in alrehande lude,</l>
<l>Soe deedsi oec in desen hof</l>
<l>Anden boom, die sulken lof</l>
<l n="55">Ghegheven wert by horen scouden.</l>
<l>Natuer die machs een deel ghewouden.</l>
<l>Hoe die vruchte sal ghedyen,</l>
<l>Als ghi mi hebt horen lyen,</l>
<l>Mar God is meester boven al.</l>
<l n="60">Wattie natuer wercken sal</l>
<l>Of ye ghewracht van aenbeghin,</l>
<l>Dat heeft hoer God ghegheven in</l>
<l>Ende gheschepen, als een heer</l>
<l>Die machtich is van wiser leer.</l>
<l n="65">Die rijcke boem, daer ic of ruere,</l>
<l>Quamen voert van sijnre naturen</l>
<l>Jonghe bomen van jaer te jaren,</l>
<l>Diemen enten hiet daer naren</l>
<l>Totter tijt, suldi verstaen,</l>
<l n="70">Dat si vruchten voert ontfaen,</l>
<l>Dan hieten si bomen in horen namen</l>
<l>Nader vrucht daer si of quamen.</l>
<l>Ende als die man in sijn proeyel</l>
<l>Jongher enten had een deel,</l>
<l n="75">Ende sijn boom al dier ghelijcke</l>
<l>Schone stont van bladen rijcke,</l>
<l>Doe dancte hi Gode ende hilt hem vroe;</l>
<l>Mar ten stont niet langhe alsoe,</l>
<l>Want thants daer nae soe quam gheslopen</l>
<l n="80">Een worm, die heeft den boom becropen,</l>
<l>Dat hi vrucht noch blade en droech.</l>
<l>Doe wast den goedeman onghevoech</l>
<l>Sinen boom te scouwen an;</l>
<l>Hi deden houwen ende van daen</l>
<l n="85">Voeren, daer hijs niet en sach,</l>
<l>Die boom, die hi te minnen plach.</l>
<l>Die jonghe vruchten, die daer bleven,</l>
<l>Dede hi houden ende gheven</l>
<l>Alsulc ghenoot van horen doen,</l>
<l n="90">Dat si in bladen bleven groen;</l>
<l>Mar hi en minnedese niet soe zere,</l>
<l>Als of die boem in sulker eer</l>
<l>Waer ghebleven als hi was,</l>
<l>Doe hi die vruchten daer of las,</l>
<l n="95">Al daer die jonghe sproten uut.</l>
<l>Voirtan willic overluut</l>
<l>Openbaren wat ic meyne,</l>
<l>Al roer ic desen boom alleyne.</l>
<l>Tis onrecht dat goede kinder</l>
<l n="100">Achterdeel of groten hinder</l>
<l>Sullen hebben inder tijt,</l>
<l>Of horen smadelic verwit,</l>
<l>Om dat hem douders qualiken tieren,</l>
<l>Op dat si hem selven wel regieren.</l>
<l n="105">Dorre telghen selmen bouwen,</l>
<l>Om dat si lelijc sijn te scouwen</l>
<l>Byden groenen die daer bliven.</l>
<l>Soe wye den bosen mach verdriven</l>
<l>Behouden tsijns, die is wel ontladen.</l>
<l n="110">Vrouwen, die hem laten raden</l>
<l>Heymelyken dit of dat,</l>
<l>Tsy om lieve of om schat,</l>
<l>Aldaer hoer eer om wert versmaelt,</l>
<l>Die bliven haestelijc verdwaelt,</l>
<l n="115">Want si staen in crancker hoede.</l>
<l>Dus radic elken vrouwe goede,</l>
<l>Dat si hoer reynicheit bewaren,</l>
<l>Soe moghen si hem openbaren</l>
<l>Claerlijc als dat sonnenschijn.</l>
<l n="120">Twas een vyantlic venijn,</l>
<l><pb n="194"/>Al daer die bome om bleef verloren,</l>
<l>Die langhe tijt al daer te voren</l>
<l>Soe goede vruchte plach te draghen.</l>
<l>Dies ghelijc soe machmen claghen</l>
<l n="125">Een wijf, die heeft een goeden man,</l>
<l>Al daer sy kinder winnet an</l>
<l>Vier of vive, ses of seven,</l>
<l>Ende leefter by in goeden leven</l>
<l>Twintich jaer min of meer,</l>
<l n="130">Entaer nae overghift hoer eer,</l>
<l>Die slacht den boem, daer ic of seide.</l>
<l>Al quam sire bi in groten leide,</l>
<l>Des had si een deelkijn wel verdient;</l>
<l>Want si horen trouwen vrient</l>
<l n="135">Overgheeft ende anders kiest</l>
<l>Te minnen, daer si an verliest</l>
<l>Hoer eer, hoer guet, hoers mannes hulde,</l>
<l>Die sy mit gherechter schulde</l>
<l>Onderdanich wesen soude</l>
<l n="140">Al hoer daghe mit goeder houde.</l>
<l>Soude recht na reden plien,</l>
<l>Die man die mochtse voert nae dien</l>
<l>Van hem wisen sonder sonde,</l>
<l>Totter wile, totter stonde</l>
<l n="145">Dat sy beteren wil haer leven:</l>
<l>God vergaf, men sal vergheven,</l>
<l>Want alle zaken staen by reden.</l>
<l>Men leest van hem die veel misdeden</l>
<l>In doude wet ende inde ny,</l>
<l n="150">Ende nochtan namaels werden vry</l>
<l>Van zonden, zuver ende reen:</l>
<l>Daer was Maria Magdaleen,</l>
<l>Een sondich wijf ende zeer besmet,</l>
<l>Hoer berou ende hoer ghebet</l>
<l n="155">Dwoech die sonden weder ave.</l>
<l>Dat God die sonden niet vergave,</l>
<l>Soe souden wy alle verloren bliven,</l>
<l>Beyde mannen ende wiven.</l>
<l>Die wise worden wel becoort</l>
<l n="160">Of op ene tijt verdoort,</l>
<l>Dat si dinghen avonturen,</l>
<l>Si en dedens nae om gheen besuren.</l>
<l>Ic prise den sondaer int bekeren;</l>
<l>Want hi, die heer is alre heren,</l>
<l n="165">Die heeft ghesproken dat hi meent:</l>
<l>Soe wye sijn zonden hier beweent,</l>
<l>Daer en wert gheen oerdel of gheseten,</l>
<l>Want hi wilse thants vergheten.</l>
<l>Hier om soe sel een yghelijc</l>
<l n="170">Vergheven hier al op eertrijc</l>
<l>Sinen wedersaet mit trouwen;</l>
<l>Op dat hi crijcht een gans berouwen</l>
<l>Mit goeder herten sonder vensen,</l>
<l>Soe en selmen daer niet vorder om pensen,</l>
<l n="175">Men saghen echter meer misdoen.</l>
<l>Want God brocht selve die zoen</l>
<l>Vanden ewelikene twy,</l>
<l>Ende om dat die zoene salich sy,</l>
<l>Soe sellen wy zoenen ende vergheven,</l>
<l n="180">Willen wy crighen ewich leven,</l>
<l>Dat God den mensche heeft bereet,</l>
<l>Alsoe ons Willem heeft gheseet</l>
<l>In veel materien, die hi ruerde,</l>
<l>Die wijl dat hem sijn leven duerde.</l>
</body>
</text>
<text>
<body><head type="comment">XCII. <hi rend="italic">Van feeste van heren. </hi></head>
<l>                Salomons woert dat wil ic prisen,</l>
<l>Tot onser leer een deel bewisen;</l>
<l>Wanttie scrifte van hem hout</l>
<l>Boven sulver ende gout,</l>
<l n="5">Boven steente, boven crude,</l>
<l>Boven al dat ic bedude</l>
<l>Of mach bewisen inder tijt.</l>
<l>Van des men pleecht ter werlt wijt</l>
<l>Soe heeft hi sonderlinghe ghepresen</l>
<l n="10">Weldoen ende blyde te wesen;</l>
<l>Want wye in weldoen hem verblijt,</l>
<l>Die schuwet archeit ende nijt:</l>
<l>Dat is die rechte pat van eren.</l>
<l>Hier om sellen hoghe heren</l>
<l n="15">Op weldoen setten hoer begheren,</l>
<l>Soe moghen si blydelic hoveren.</l>
<l><pb n="195"/>Soe wye in weldoen wort vermaert,</l>
<l>Die is rijckes loves waert.</l>
<l>Beroepen grote heren spel,</l>
<l n="20">Dat comt den menen volke wel;</l>
<l>Want oerloghe, nijt ende swaer tempeest</l>
<l>Doen vergheten menighe feest,</l>
<l>Diemen pleghen soude op aerde,</l>
<l>Waer dat nyemant leyt en daerde.</l>
<l n="25">Wanneer die heren hem verbliden</l>
<l>Ende tot malcanders hove ryden,</l>
<l>Dan maken si pays, dan maken si vrede</l>
<l>Hem selven enten volke mede:</l>
<l>Dus wortet al in goeden hoghe.</l>
<l n="30">Rust is beter dan oirloghe,</l>
<l>Op datmen die eer bewaren mach;</l>
<l>Mar als die goede gheen verdrach</l>
<l>En can ghecrighen vanden quaden,</l>
<l>Dan moetmen wisen ende raden,</l>
<l n="35">Dattie palen sijn behoet.</l>
<l>Prijs van reynen vrouwen goet</l>
<l>Dat is een scat van hogher waerde;</l>
<l>Wantmen vint gheen dinc op aerde,</l>
<l>Dat mannes herte meer verhoecht</l>
<l n="40">Dan eens goedes wives doecht;</l>
<l>Want rechte doecht van goeden wiven</l>
<l>Die en can men niet te vollen scriven;</l>
<l>Mar die hoer eer vercopen licht</l>
<l>Om myede of om clene ghicht,</l>
<l n="45">Entan hem selven soe vergheten,</l>
<l>Dat sijs niet en willen weten,</l>
<l>Ende hem by goede vrouwen voeghen,</l>
<l>Twaer billics dat si bellen droeghen,</l>
<l>Die lude cloncken waer si ghinghen,</l>
<l n="50">Soe hoordmen elcs bi sonderlinghen.</l>
<l>Die selve ondancbaer is van leven,</l>
<l>Al wilde hi prijs van weldoen gheven,</l>
<l>Sijn love is cranc, al heeft hi macht,</l>
<l>Die selve op tweldoen niet en acht.</l>
<l n="55">Prijs van vrouwen is een dinc,</l>
<l>Daer noyt scalcheit in en hinc.</l>
<l>Want si gheven rechten lof.</l>
<l>Wanneer die heren houden hof</l>
<l>Ende der wapenen willen plien,</l>
<l n="60">Na dien weldoen, dat si sien,</l>
<l>Soe wortet lof ghegheven daer:</l>
<l>Si nemen raet ende segghen twaer,</l>
<l>Als goede vrouwen toebehoert.</l>
<l>Dan roepen die eerauden voort</l>
<l n="65">Den danc als die vrouwen ramen,</l>
<l>Ende noemen overluut bi namen</l>
<l>Wyet verdient nae wapen recht.</l>
<l>Sijn si heren, sijn si knecht,</l>
<l>Die horen tijt in weldoen bouwen,</l>
<l n="70">Si crighen lof van goeden vrouwen</l>
<l>Ende vanden mienen volke mede.</l>
<l>Hi waer sot die anders dede,</l>
<l>Dan elc die boesheit van hem weert.</l>
<l>Ghi hoghe heren, soe begheert</l>
<l n="75">Wel te doenu leven lanc</l>
<l>Sonder nijt of groot bedwanc.</l>
<l>Bedwanck dat is een onghenoecht,</l>
<l>Daer om heeft God den wil ghevoecht,</l>
<l>Dat elc mensch is sijn selfs vry</l>
<l n="80">Te doen dat hem ghenoechlijc sy,</l>
<l>Op dats natuer hem wil ghehinghen,</l>
<l>Ende hijt mit reden mach volbringhen.</l>
<l>Denct om twoort van Salomon:</l>
<l>Blyde te sijn ende wel te doen,</l>
<l n="85">Dat heeft hi sonderling gheprijst</l>
<l>Ter werlt ende oec te Gode wijst,</l>
<l>Datmen in beiden mach volstaen.</l>
<l>Hebben die heren wel ghedaen,</l>
<l>Souden si dan niet blyscap toghen?</l>
<l n="90">Want si sient voer horen oghen,</l>
<l>Hoe claerlijc dattet weldoen schijnt,</l>
<l>Al daer die goede om heeft ghepijnt:</l>
<l>Die bose en mintet weldoen niet,</l>
<l>Al ist dat hem eer gheschiet</l>
<l n="95">Tenen tyden ofte twien.</l>
<l>Ghi hebt ghehoert, oec ist ghesien,</l>
<l>Hoeneer hi boesheit weder doet,</l>
<l>Dat hi die eer verliesen moet.</l>
<l>Volmaecte blyscap sonder gal</l>
<l n="100">Die staet alleen opt weldoen al:</l>
<l>Sonder weldoen blyde te sijn,</l>
<l>Gheduertet langhe, twort venijn</l>
<l>In hem selven of soe quaet;</l>
<l>Mar blyscap die opt weldoen staet,</l>
<l n="105">Die gheeft ons hier ghenoechte groet,</l>
<l>Ende tweldoen vintmen nader doot.</l>
<l>Hier om heeft Salomon gheseit</l>
<l>Dat weldoen ende vrolicheit</l>
<l>Te gader al in een bewant</l>
<l n="110">Voor talre beste dat hi vant.</l>
</body>
</text>
<text>
<body><head type="comment"><pb n="196"/> XCIII. <hi rend="italic">Van ja ende neen. </hi></head>
<lg><l>Van hem twien wil ic ghewaghen,</l>
<l>                Die ter werlt sijn verscheiden</l>
<l>Ende altoes malc van anderen jaghen.</l>
<l>                Hoe soudmen dese twe te gader leiden?</l>
<l n="5">                Daer loept een wech tusschen hem beiden,</l>
<l>Soe dat si niet op een en draghen,</l>
<l>                Die ghesien staet altoes te breiden:</l>
<l>Dus en versamenen si tot ghenen daghen.</l>
</lg>
<lg><l>Want deen wil zuut, dander noort,</l>
<l n="10">                Dus soe breytsi al in een</l>
<l>Den wech, als ghi wel hebt ghehoert,</l>
<l>                Die daer leit tusschen hem twien.</l>
<l>                Wildi weten wye si sien,</l>
<l>Die dus scheiden hoer accoert?</l>
<l n="15">                Op dat mi liste mach gheschien,</l>
<l>Ic wil u allen segghen voert.</l>
</lg>
<lg><l>Ja ende Neen sijn dese twie,</l>
<l>                Die altoes malc van anderen wiken;</l>
<l>Mi denct dat icker luttic sie,</l>
<l n="20">                Die desen tween mit rechte lijcken.</l>
<l>                Ic wil die waerheit laten blyken,</l>
<l>Tghescie ofte wats gheschie,</l>
<l>                Beide den armen enten rijcken,</l>
<l>Op dat elc der waerheit ghie.</l>
</lg>
<lg><l n="25">Soe en twiet mi niet van enen haer,</l>
<l>                Als sy den sin hebben verstaen,</l>
<l>Si en sellens lyen openbaer,</l>
<l>                Datter luttic willen gaen</l>
<l>                Den selven pat al sonder waen,</l>
<l n="30">Die dese twee noch volghen naer</l>
<l>                Ende langhe tijt hebben ghedaen.</l>
<l>Ja ende Neen, dat weet voerwaer,</l>
</lg>
<lg><l>Wilden si wenden hore tael,</l>
<l>                Alsser menich doet sijn reden,</l>
<l n="35">Men soude dat oerloghe altemael</l>
<l>                Varinghe zoenen ende vreden.</l>
<l>                Nu sijn si van alsulke zeden,</l>
<l>Datmen een lemmel sloeghe van stael,</l>
<l>                Si lieter hem liever mede ontleden,</l>
<l n="40">Dat weet ic voer die waerheit wael.</l>
</lg>
<lg><l>Want si hem selven dus verbouden,</l>
<l>                Dat si hem liever lieten pinen,</l>
<l>Mit enen zwaerde hoer zyden spouden,</l>
<l>                Eer si hoer woirt lieten verdwinen,</l>
<l n="45">                Ende elc die blijft noch byden sinen,</l>
<l>Ende gheen en wil ten anderen vouden,</l>
<l>                Hier bi macht wel reden schinen,</l>
<l>Datmen Ja ende Neen sal houden.</l>
</lg>
<lg><l>Spreecti Ja, dat suldi laten</l>
<l n="50">                Bliven Ja, dats wel mijn raet,</l>
<l>Soe crijchdi eer in allen straten,</l>
<l>                Wairwart dat ghi hene gaet.</l>
<l>                Het is wonder boven maet,</l>
<l>Dat yemant wil die ere haren,</l>
<l n="55">                Want si soe redeliken staet</l>
<l>Den ghenen diere hem toe saten.</l>
</lg>
<lg><l>Ende spreecti Neen, dat laet oec bliven</l>
<l>                Neen, soe moechdi crighen eer;</l>
<l>Men sal al doghet van di scriven,</l>
<l n="60">                Condi volghen dese leer.</l>
<l>                Van daghe te daghe voerwairt meer</l>
<l>Sal u der werlt lof becliven,</l>
<l>                Ende God, die boven al is heer,</l>
<l>Sel u int ende niet verdriven.</l>
</lg>
<lg><l n="65">Op dat ghi dese twee wilt houden</l>
<l>                Elkerlijc nae sijn accoort,</l>
<l>Ende u selven daer toe vouden,</l>
<l>                Soe moechdi in eren comen voert.</l>
<l>                Nu isser menich soe verdoort,</l>
<l n="70">Dat si in boesheit hem verbouden,</l>
<l>                Als ghi dicwijl hebt ghehoert:</l>
<l>Doch willen sy edel sijn ghescouden.</l>
</lg>
<lg><l>Dese en slachten niet den twien,</l>
<l>                Dair ic of seide hier te voren,</l>
<l n="75">Die altoes malc van anderen vlyen,</l>
<l>                Om dat si niet en willen horen</l>
<l>                Reden, diese mocht verdoren,</l>
<l>Al daer hem schande of mocht gheschien.</l>
<l>                Nu hieter menich wel gheboren,</l>
<l n="80">Die dese punten achten clien.</l>
</lg>
<lg><l>Want si hem selven dus verschieden,</l>
<l><pb n="197"/>Ende elkerlijc gaet sinen pat,</l>
<l>Soe willic alden mienen lieden</l>
<l>                Over dbeste raden dat,</l>
<l n="85">                Waer si sijn tot enigher stat,</l>
<l>Die ict mit woorden can bedieden,</l>
<l>                Dat si om have noch om schat</l>
<l>Hem in gheenre misdaet laten mieden,</l>
</lg>
<lg><l>Si en houden tJa, als sijt beghinnen,</l>
<l n="90">                Ende emmer des ghelyke tNeen,</l>
<l>Daermen die waerheit wil bekinnen:</l>
<l>                Tmaect u van oneren reen.</l>
<l>                Daer en is nyemant, groot noch cleen,</l>
<l>Die trechte can versinnen;</l>
<l n="95">                Op dat hi volghet desen tween,</l>
<l>Hi macher prijs ende eer an winnen.</l>
</lg>
<lg><l>Want Ja dat is een edel zake,</l>
<l>                Daermense te rechte wil verstaen;</l>
<l>Neen denct mi een ander sprake,</l>
<l n="100">                Daer om scheiden si sonder waen.</l>
<l>                Contraer die heeftse soe bevaen,</l>
<l>Sullen si leven mit ghemake,</l>
<l>                Si moeten malc van anderen gaen,</l>
<l>Tis recht dat ic hoer gheen en lake;</l>
</lg>
<lg><l n="105">Want elkerlijc die staet te prisen,</l>
<l>                Daermense te rechte wil hantieren.</l>
<l>Wildi slachten naden wisen,</l>
<l>                Soe suldi peynen ende visieren,</l>
<l>                Hoe ghise in edelre manieren</l>
<l n="110">Hout, soe moechdi in eren rysen.</l>
<l>                Nu waen ic datmen wel hem vieren</l>
<l>Vint, die hem al anders spisen,</l>
</lg>
<lg><l>                Dan Neen te houden ende Ja,</l>
<l>                Elkerlijc alst hem betaemt,</l>
<l n="115">Si en volghen liever der boosheit na,</l>
<l>                Op dat hem inden budel vraemt.</l>
<l>                Aldus wort boosheit soe vernaemt,</l>
<l>Isset als ic mi versta,</l>
<l>                Dat si die trouwe zeer verlaemt;</l>
<l n="120">Hier om soe radic dat si ga,</l>
</lg>
<lg><l>Aldaer si mach mit vreden leven.</l>
<l>                Hier en heeft si gheen gheleide,</l>
<l>Want loosheit wert alsoe verheven,</l>
<l>                Als ic u hier te voren seide,</l>
<l n="125">                Dat si veel mit onbescheide</l>
<l>Den goeden doet ter werlt sneven:</l>
<l>                Trouwe dwaelt nu optie heide</l>
<l>Ende heeftet velt al hier begheven.</l>
</lg>
<lg><l>God, nu staet der trou in staden,</l>
<l n="130">                Hier soe heeft si cleinen troost;</l>
<l>Want loosheit heeft mit overdaden</l>
<l>                Jeghens der trouwen hoir verbiest;</l>
<l>                Ende want ghi daghen doet van oest,</l>
<l>Soe helpt die trou tuwer ghenaden:</l>
<l n="135">                Wye daer nae werct dat ghi en verloost,</l>
<l>Die is int eynde wel beraden.</l>
</lg>
<lg><l>Alsulken troest is sijn begheren,</l>
<l>                Willem, die dit ghedichte vant,</l>
<l>Hoe hi sijn ziel mochte neren,</l>
<l n="140">                Datse mit Gode wort becant.</l>
<l>                Van Hildegaersberghe is hi ghenant,</l>
<l>Die dit maecte sonder scheren;</l>
<l>                Gode gheeft hijt inde hant,</l>
<l>Die wel mach lesschen onse deren.</l>
</lg>

</body>
</text>
    <text>
        <body>
<head type="comment">XCIV. <hi rend="italic">Van hoede. </hi></head>
<l>                Ic rade dat elcman si behoet</l>
<l>Wel te tide, dat is hem goet,</l>
<l>Voir dinghen die hem deren moghen,</l>
<l>Of hi comter mede in doghen;</l>
<l n="5">Daer en is nyemant alsoe snel</l>
<l>Hier op eertrijc noch so wijs,</l>
<l>Sel hi verdienen eer of prijs,</l>
<l>Hine moet mit hoeden sijn bewaert.</l>
<l n="10">Al had een man een willich paert,</l>
<l>Schoen ende gans van allen leden,</l>
<l>Wordet sonder hoede reden,</l>
<l>Men jaghet of in corten tyden.</l>
<l>Men mach oec wel mit hoede ryden</l>
<l n="15"><pb n="198"/> Crancke paerden, die langhe duren.</l>
<l>Hoghe burghen, vaste muren,</l>
<l>Die machmen sonder hoede verliesen.</l>
<l>Tbest is ymmer goet te kiesen,</l>
<l>Al daermen onderscheit an weet.</l>
<l n="20">Hi en is ter wijsheit niet bereet,</l>
<l>Die dicwijl sonder hoede gaet</l>
<l>Ende niet en weet wat voer hem staet,</l>
<l>Die moet van node somwijl sneven;</l>
<l>Want sonder hoede is quaet te leven,</l>
<l n="25">Sel een man behouden bliven.</l>
<l>Men mach mit hoede meer bedriven</l>
<l>Dan mit enigherhande zaken.</l>
<l>Sonder hoede is quaet te raken</l>
<l>In enen rechten pat te gaen.</l>
<l n="30">Die sonder hoede een dinc bestaen,</l>
<l>Eynden sijt wel, dat is een konst.</l>
<l>Ic weten noch diet wel begonst,</l>
<l>Waende hijt teynden tsinen vromen,</l>
<l>An tbeghin waer thans ghecomen,</l>
<l n="35">Wistmen seker teynde te crughen.</l>
<l>Vander eynde wil ic swighen,</l>
<l>Want een man heeft haest begonnen</l>
<l>Dat twintich lancsaem eynden connen.</l>
<l>Daer om zwijcht menich vanden eynde,</l>
<l n="40">Want hijt comen siet soe heynde,</l>
<l>Op dat hem God wil gehenghen,</l>
<l>Dat hijt mit eren mach volbrenghen.</l>
<l>Ic wilde, wy ons allen mochten hoeden</l>
<l>Voer tende, des elcman mach vermoeden:</l>
<l n="45">Dat is tende van onsen live,</l>
<l>Soe en setmen die ziele niet in kive</l>
<l>Jeghens den vyant vander helle;</l>
<l>Want neemtmen hoede tenen gheselle,</l>
<l>Soe en mach die vyant nyemant crencken:</l>
<l n="50">Si sijn salich die dit bedencken,</l>
<l>Want wy hebbens al te doen.</l>
<l>Daer en is ter werlt man soe coen,</l>
<l>Heeft hi vyande, dies begheren</l>
<l>Hem te crencken of te deren,</l>
<l n="55">Hi en behoeft wel hoede op davonture,</l>
<l>Oftet wort hem dickent tsure,</l>
<l>Sel hijt lyden sonder schande.</l>
<l>Wye dat gaet voer sinen vyande</l>
<l>Sonder hoede, dat en prise ic niet;</l>
<l n="60">Want tis menichwerf gheschiet,</l>
<l>Dat overmoet in sulken schijn</l>
<l>Wel stercke lude brocht in pijn.</l>
<l>Hoede hoert zeker voer die cracht:</l>
<l>Hi denct mi zeker wel bedacht,</l>
<l n="65">Die hier om peynst tallen stonden;</l>
<l>Wort hi dan in last ghevonden</l>
<l>Soe heeft hi vrienden, diet mit hem draghen.</l>
<l>Wye dat buten sinen maghen</l>
<l>Veel begrijpt, ende hem dat misgaet,</l>
<l n="70">Soe en isser gheen diet mit hem staet,</l>
<l>Mochtsijs mit eren sonder wesen.</l>
<l>Schande is altoes quaet te ghenesen</l>
<l>Mitten ghenen die hem schaemt,</l>
<l>Want elken man wel eer betaemt.</l>
<l n="75">Woudmen dit te voren mercken,</l>
<l>Daer souder veel mit hoede wercken,</l>
<l>Die nu anders sijn ghesint.</l>
<l>Hi behoeft oec hoede die hoghe mint,</l>
<l>Want nyders connen nauwe treken,</l>
<l n="80">Waermen weet van minnen spreken</l>
<l>Buten hoede sonder veynsen.</l>
<l>Die nyders sellen altoes peynsen,</l>
<l>Hoe si loghen moghen zoecken,</l>
<l>Ende stroeyense vast in allen hoecken:</l>
<l n="85">Dus brenghen si menighen mensch in lyden.</l>
<l>Soe wye van minnen wil verbliden,</l>
<l>Die sette hem vast in hoede te sijn;</l>
<l>Want ic peynse int herte mijn,</l>
<l>Dat hoede is goet tot allen dinghen.</l>
<l n="90">Al conde een vedelen ende zinghen,</l>
<l>Waer hi anders onbedocht</l>
<l>Ende altoes sonder hoede wrocht,</l>
<l>Soe waer sijn conste cleyn te prisen.</l>
<l>Hier om slacht hi naden wisen,</l>
<l n="95">Wye dat goede conste can,</l>
<l>Dat hise toocht voer elken man</l>
<l>Int ghemaet ende niet te vele;</l>
<l>Want maet is goet tot allen spele.</l>
<l>Men mocht mit vedelen of mit zanghe</l>
<l n="100">Maken wel een spel soe lange,</l>
<l>Datmens liever niet en hoorde.</l>
<l>Elc behoeft tot sinen woerde</l>
<l>Hoede te gheven eer hi spreect.</l>
<l>Soe wye van sinnen is onbedect,</l>
<l n="105">Die en is mit hoede niet verzelt,</l>
<l>Ende altoes gheerne voort vertelt</l>
<l>Wat hi hoert tenigher stede,</l>
<l>Daer heeftmen node gheselscap mede,</l>
<l>Ende waer hi comt, hi wert verschoven.</l>
<l n="110">Aldus is hoede seer te loven</l>
<l>Mit menighen dinghen utermaten,</l>
<l>Want si comt tot groten baten</l>
<l><pb n="199"/>Den ghenen, diese te recht hantiert.</l>
<l>Menichsins heb ic visiert,</l>
<l n="115">Dat hoede is wel een salich dinc;</l>
<l>Dat merct ic by een jonghelinc,</l>
<l>Die schoen was, van hoghen moede.</l>
<l>Hi quam ghegaen al sonder hoede</l>
<l>Op een wech van harden stien,</l>
<l n="120">Daer sneefde hi zeer, dat mochtmen sien,</l>
<l>Over een steen, die voer hem lach.</l>
<l>Hi booch ter aerden ende sach,</l>
<l>Dat naden stoet quam dat bloet.</l>
<l>Dus heeft hi dicwijl crancken spoet,</l>
<l n="125">Die zonder hoede zeer wil yaghen,</l>
<l>Want hi sneeft in corten daghen.</l>
<l>Ende luttic lach hi boven daerde</l>
<l>Die steen, die hem dus zere daerde,</l>
<l>Dat hi weder om moste keren.</l>
<l n="130">By desen exempel mochtwy leren,</l>
<l>Woudment wel te rechte weghen;</l>
<l>Want inden pat daer is gheleghen</l>
<l>Grote balken ende hout</l>
<l>Entaer toe steen menichfout,</l>
<l n="135">Die wy noch emmer moeten gaen</l>
<l>Na deser tijt, al sonder waen.</l>
<l>Dat nyemant en mach hem keren dan,</l>
<l>Als hi dede, die jongheman.</l>
<l>Daer ic of seide hier te voren.</l>
<l n="140">In desen pat staet menich doren,</l>
<l>Diemen vaste laet begroeyen.</l>
<l>Als die zonden in ons bloeyen</l>
<l>Hier op eertrijck alle daghe,</l>
<l>Dat comt int leste ter groter claghe.</l>
<l n="145">Als wy van henen moeten scheiden,</l>
<l>Wye sal ons dan den wech gheleiden,</l>
<l>Daermen die berghen moet overcliven</l>
<l>Entie struken, die daer bliven</l>
<l>Vaste ghewortelt inden gront?</l>
<l n="150">Hier voer behoeft men talre stont</l>
<l>Grote hoede al sonder sparen.</l>
<l>Soude wy een mijl van henen varen,</l>
<l>Wy souden den pat te voren weten:</l>
<l>Nu is hi lanc ende onghemeten,</l>
<l n="155">Die wy noch over moeten trecken;</l>
<l>Diepe culen ende vlecken</l>
<l>Heeftie wech ter menigher stede.</l>
<l>Alsulke borden draghen wy mede,</l>
<l>Die ons den pat al bijster maect;</l>
<l n="160">Ende eermen dan ten eynde raect</l>
<l>Vanden weghe aldus bi staden,</l>
<l>Soe heefter soms te veel gheladen.</l>
<l>Mochtment dan wel ligghen neder,</l>
<l>Daer souder menich keren weder</l>
<l n="165">Ende warpen die sonden uter mael,</l>
<l>Dat sijn struken ende pael,</l>
<l>Die ons toeven ende letten,</l>
<l>Enten wech alsoe besetten,</l>
<l>Datmen qualic reysen mach.</l>
<l n="170">Staet op u hoede nacht ende dach,</l>
<l>Ende maent te voren ruum den pat.</l>
<l>Willem raet u allen dat,</l>
<l>Die van Hildegaersberch is gheboren,</l>
<l>Soe en mach u letten stuuc noch doern.</l>
</body>
</text>
<text>
<body><head type="comment">XCV. <hi rend="italic">Van den avontmael </hi></head>
<lg><l>Ic lach in enen visioen,</l>
<l>                Daer mi wonder quam te voren;</l>
<l>Mi dochte die velde waren groen,</l>
<l>                Men mocht die voghel singen horen.</l>
</lg>
<lg><l n="5">Mit luder stemmen menigherleye</l>
<l>                Dreven si blyscap ende jolijt;</l>
<l>Twas int soetste vander Meye,</l>
<l>                Als ons ghenaect die zomertijt.</l>
</lg>
<lg><l>In desen droeme daer ic lach,</l>
<l n="10">                Soe docht mi dat ic quam ghegaen</l>
<l>Daer ic menich wonder sach,</l>
<l>                Als ic u noch wil doen verstaen.</l>
</lg>
<lg><l>In ene zael van hogher prise</l>
<l>                Vant ic een tafel wel gherecht</l>
<l n="15">Mit dranck, mit menigherleye spise,</l>
<l>                Alsmen ten rijken hoven plecht.</l>
</lg>
<lg><l><pb n="200"/>Twas een tafel hooch van waerden,</l>
<l>                Hoers ghelijc en was nye ghesien</l>
<l>Van enighen mensche, die leeft op eerde,</l>
<l n="20">                Des darf ic wel der waerheit ghien.</l>
</lg>
<lg><l>Want si was lanc entaer toe breit,</l>
<l>                Ende tende en condic niet volschouwen;</l>
<l>Oec vant ic aldaer bereit</l>
<l>                Een tafel, die was ront ghehouwen.</l>
</lg>
<lg><l>  25 Doe ghinc ic staen an deen zyde,</l>
<l>                Om desen sin te weten al:</l>
<l>Die zael was lanc ende daer toe wide,</l>
<l>                Ic hoorde daer menigherhande ghescal</l>
</lg>
<lg><l>Van sanghe ende oec van vedelspele;</l>
<l n="30">                Dair was gheselscap menigherhande,</l>
<l>Yrauden ende menestrele,</l>
<l>                Die daer quamen uut verren lande,</l>
</lg>
<lg><l>Ende alle ter feesten gheroepen waren.</l>
<l>                Men reyde daer elc nae sijn ghevoech</l>
<l n="35">Van spise, van dranc, al sonder sparen,</l>
<l>                Van rijcheit was al daer ghenoech.</l>
</lg>
<lg><l>Eermen totter tafel ghinc,</l>
<l>                Hoerde ic roepen enen baroen:</l>
<l>"Ist ridder, knecht of jonghelinc,</l>
<l n="40">                Elc mach hier sijn wille doen,</l>
</lg>
<lg><l>Des en sel hem nyemant weren,</l>
<l>                Die wijl ghi sijt in deser zalen.</l>
<l>Hier om eyscht al u begheren:</l>
<l>                Die dbeste kiest en mach niet dwalen.</l>
</lg>
<lg><l n="45">Mar ic rade u allen bloot,</l>
<l>                Dat ghi u wel bedenct te voren:</l>
<l>Hier staet een tafel lanc ende groot,</l>
<l>                Die waer u zeker best ghecoren.</l>
</lg>
<lg><l>Maer elcman schuwe sijn verliesen,</l>
<l n="50">                Ende set hem selven wel te rasten:</l>
<l>Wye die langher tafel kiesen,</l>
<l>                Ten avont toe soe moet hi vasten.</l>
</lg>
<lg><l>Mar als die tafel is ghewonnen,</l>
<l>                Soe moechdi leven sonder vaer.</l>
<l n="55">Wye tavontmael verbeiden connen,</l>
<l>                Dien honghert nymmermeer daer naer.</l>
</lg>
<lg><l>Mar en wil u niet verleiden</l>
<l>                Vorder dan u wille sy.</l>
<l>Men sal thants ontbiten reiden</l>
<l n="60">                Optie tafel ront daer by.</l>
</lg>
<lg><l>Daer moechdi allen tasten toe</l>
<l>                Mit vryen wille sonder bedwanc,</l>
<l>Ende ontbiten smorghens vroe,</l>
<l>                Wye dattet beiden is te lanc.</l>
</lg>
<lg><l n="65">Mar als tontbiten is ghedaen,</l>
<l>                Soe sel u hongher groot becliven:</l>
<l>Verstaet dit wel ende merct hier aen,</l>
<l>                Ic en wil u anders niet bescriven."</l>
</lg>
<lg><l>Als die tale was gheleden,</l>
<l n="70">                Men droech daer optie tafel ront</l>
<l>Spise ende dranc mit haesticheden,</l>
<l>                Ende elcman coes in corter stont</l>
</lg>
<lg><l>Nae sijn begheren dat hi myende,</l>
<l>                Warent vrouwen ofte man,</l>
<l n="75">Alsoe vroe alsmen ontbiten diende,</l>
<l>                Die meerre myente viel daer an.</l>
</lg>
<lg><l>Oec hoet verghinc om tavontmael,</l>
<l>                Si tiden ten ontbiten waert,</l>
<l>Doe gherecht wort inde zale,</l>
<l n="80">                By groten hopen onghespaert.</l>
</lg>
<lg><l>Daer wasser veel aldus bedacht,</l>
<l>                Dat si totten ontbiten ghinghen;</l>
<l>Daer waerre som dies niet en acht,</l>
<l>                Ende peynsden: "Ic wil mi selven dwinghen.</l>
</lg>
<lg><l n="85">Een corte tijt si schier gheleden:</l>
<l>                Ic wilt wel zeker avonturen,</l>
<l>Ende an die langhe tafel treden,</l>
<l>                Al soud ic tavontmael bezuren,</l>
</lg>
<lg><l>Mach ic mijn doghen eynden hier:</l>
<l n="90">                Dedics niet, soe waer ic dol."</l>
<l>Nu is ter werlt menich ghier,</l>
<l>                Die wil ten eersten wesen vol,</l>
</lg>
<lg><l>Al soude hi namaels hongher liden.</l>
<l>                Dese ghelijct den ghenen wel,</l>
<l n="95">Die ant ontbiten wilden tiden,</l>
<l>                Oec hoe dat hem daer nae ghevel.</l>
</lg>
<lg><l><pb n="201"/>Ende als die coer volganghen was,</l>
<l>                Ende al ter tafelen waren ghecomen,</l>
<l>Doe merctic voert, sijt seker das,</l>
<l n="100">                Hoe sijt eynden thoren vromen.</l>
</lg>
<lg><l>Die daer quamen ten ontbiten,</l>
<l>                Si maecten hem eerst in goeden hoghen,</l>
<l>Daer nae, doet hof begonde te slyten,</l>
<l>                Doe wasser menich seer bedroghen;</l>
</lg>
<lg><l n="105">Want ghiericheit hadse becoort,</l>
<l>                Dat hem verghinc te cleynen baten;</l>
<l>Hoe veel datmen hem brochte voert,</l>
<l>                Si en wilden hem niet ghenoeghen laten.</l>
</lg>
<lg><l>Watmen hem te voren droech,</l>
<l n="110">                Elc begheerde een beter deel;</l>
<l>Deen was droeve, dander loech,</l>
<l>                Ruste en was daer niet gheheel;</l>
</lg>
<lg><l>Want si twisten ende scouden</l>
<l>                Die wijl men over tafel sat;</l>
<l n="115">Wat elcman greep, dat woudi houden,</l>
<l>                Deen dit ende dander dat.</l>
</lg>
<lg><l>Soe langhe scheiden si hem in contraer,</l>
<l>                Ende nament malcander uter hant</l>
<l>Dat hem ter tafel quam al daer,</l>
<l n="120">                Dat si alle worden gheschant;</l>
</lg>
<lg><l>Want daer quam een mit haesten striken,</l>
<l>                Die mit witten was ghecleit,</l>
<l>Ende deedse cort van danen wyken,</l>
<l>                Dese daer ic of heb gheseit.</l>
</lg>
<lg><l n="125">Mit wenen ende mit groten rouwen</l>
<l>                Mosten si die tafel rumen daer,</l>
<l>Ende achter dien niet meer tschouwen,</l>
<l>                Dat was hem boven al te swaer.</l>
</lg>
<lg><l>Als dit ontbiten was gheleden</l>
<l n="130">                Ende tnaecte totter avont tijt,</l>
<l>Doe saten si al in goeden vreden</l>
<l>                Andie langhe tafel wijt.</l>
</lg>
<lg><l>Doe soe merct ic haer entaer,</l>
<l>                Hoemen alle dinc regierde;</l>
<l n="135">Entie waert wart mijns ghewaer,</l>
<l>                Die den hof te voren cryerde,</l>
</lg>
<lg><l>Ende elcken mensch gaf sinen coer</l>
<l>                Ende sinen wil aldaer te plien.</l>
<l>Doe trat die knaep ter tafel voer,</l>
<l n="140">                Daer hi my staende vant allien,</l>
</lg>
<lg><l>Ende dus seide: "Vrient, hoe coemdi hier?</l>
<l>                Berecht my, wat is u begheren."</l>
<l>Ic antwoerde den knape schier:</l>
<l>                "Huden was ic gaen spaetseren,</l>
</lg>
<lg><l n="145">Daer menigherleye voghelen songhen,</l>
<l>                Doe vernam ic dese feest,</l>
<l>Ende ben ter poorten in ghedronghen,</l>
<l>                Als die gaern wat nuwes vereescht;</l>
</lg>
<lg><l>Ic bids u, woud ghijt mi verslaen,</l>
<l n="150">                Eer ic weder thuuswert kere,</l>
<l>Hoe ic dese feeste mach verstaen,</l>
<l>                Ic wils u dancken ymmermere;</l>
</lg>
<lg><l>Want hoers ghelike en sach ic nye,</l>
<l>                Waer daer gheen contrari in,</l>
<l n="155">Berecht mi, dat u goet gheschie,</l>
<l>                Van deser feeste den rechten sin."</l>
</lg>
<lg><l>"Seker, dat sel u gheschien,"</l>
<l>                Antwoerde die knaep al sonder sparen,</l>
<l>"Ic wil nu alder waerheit ghien,</l>
<l n="160">                Om dattet is van u begharen.</l>
</lg>
<lg><l>By desen ontbiten moechdi mercken</l>
<l>                Die ghene, die nu die werlt minnen</l>
<l>Ende onrecht helpen voerwert stercken,</l>
<l>                Ende horen meester niet bekinnen,</l>
</lg>
<lg><l n="165">Die sijn selden wel te vreden,</l>
<l>                Si en twisten onderlinghen;</l>
<l>Overmits der ghiericheden</l>
<l>                Connen si hem selven niet bedwingen,</l>
</lg>
<lg><l>Sien tasten naden aertschen goede,</l>
<l n="170">                Als si deden tharen blamen,</l>
<l>Die mit enen vryen moede</l>
<l>                Voer tavontmael tontbiten namen.</l>
</lg>
<lg><l>Soe wye dat dese werlt mint</l>
<l>                Ende naden aertschen goede staet,</l>
<l n="175">Die is recht alsoe ghesint,</l>
<l>                Als die tavontmael versmaet,</l>
</lg>
<lg><l><pb n="202"/>Ende ghierlic an tontbiten lopen,</l>
<l>                Ende niet te voren willen dencken,</l>
<l>Hoe si tavontmael sullen becopen,</l>
<l n="180">                Alsment den vrienden sal schencken.</l>
</lg>
<lg><l>Hem is meerre ghenoecht bereyt,</l>
<l>                Alsmen ter tafel is gheseten,</l>
<l>Die sijn maeltijt wel verbeit,</l>
<l>                Dan die te voren hebben ontbeten;</l>
</lg>
<lg><l n="185">Want sijn natuer en cant niet sliten</l>
<l>                Noch mit ghenoechten wel verduwen</l>
<l>Die maeltijt cort naden ontbiten,</l>
<l>                Hier om sietmen den wisen schuwen.</l>
</lg>
<lg><l>Dus moechdi mercken een ghelijc</l>
<l n="190">                By desen ontbiten tallen stonden,</l>
<l>Dat wy niet in hemelrijc</l>
<l>                En connen comen mit zwaren sonden;</l>
</lg>
<lg><l>Want die godlicheit is so claer</l>
<l>                Ende soe edel van naturen,</l>
<l n="195">Wye dat comen sel aldaer,</l>
<l>                Die moet hem hier van sonden puren,</l>
</lg>
<lg><l>Ende laten dit ontbiten varen,</l>
<l>                Ende wachten naden avont eten,</l>
<l>Soe sal u blyscap langhe waren:</l>
<l n="200">                Dit mach elc te voren weten.</l>
</lg>
<lg><l>Dese werlt is min te tellen</l>
<l>                Dan een ontbiten hier byneven,</l>
<l>Dair wy ons harder mede versellen</l>
<l>                Dan of si ewich waren ghegheven.</l>
</lg>
<lg><l n="205">Soe wyese onnutteliken bruken,</l>
<l>                Ende hier den lichaem houden sat,</l>
<l>Die slachten naden dorren struken,</l>
<l>                Die wassen inden ghemenen pat,</l>
</lg>
<lg><l>Die worden vanden menighen vertreden,</l>
<l n="210">                Soe dat gheen vrucht van hem en coemt.</l>
<l>Soe wye dat pleecht der werlt zeden,</l>
<l>                Ic waent int eynde hem luttel vroemt.</l>
</lg>
<lg><l>Als hi comt mitten witten cleide,</l>
<l>                Soe mach elcman sijn vervaert,</l>
<l n="215">Die en ghevet vrede noch gheleide:</l>
<l>                Tis die doot, die nyemant en spaert,</l>
</lg>
<lg><l>Die mach tontbiten ons beroven,</l>
<l>                Ende hebben wy tavontmael verboert,</l>
<l>Soe sel die vyant ons verdoven:</l>
<l n="220">                Die waert die heeftet selve ghecuert.</l>
</lg>
<lg><l>So wye dat rumet dat boffit,</l>
<l>                Eer hi comt mit sijnre roede,</l>
<l>Ende wel te tyde ghenade bit,</l>
<l>                Ende wil voert staen in vaster hoede,</l>
</lg>
<lg><l n="225">Die mach wel comen int verhael</l>
<l>                Jeghens den meester vanden hove.</l>
<l>Hier bi soe is hi zeer in dwael,</l>
<l>                Die hem laet vangen optie clove.</l>
</lg>
<lg><l>Die langhe tafel, die ghi siet</l>
<l n="230">                Mit menigher chierheit overdect,</l>
<l>Des weet ghi wel een deel dbediet,</l>
<l>                By reden die ic heb vertrect.</l>
</lg>
<lg><l>Dit sijnse die in duechden leven,</l>
<l>                Ende hem gherechtelijcken neren,</l>
<l n="235">Ende in oerden hem begheven,</l>
<l>                Ende der werlt luttic gheren,</l>
</lg>
<lg><l>Dese sellen altoes sonder eynde</l>
<l>                Hebben blyscap ende riveel.</l>
<l>Ic woud hem elc daer toe wende,</l>
<l n="240">                Dat hi ter tafel creech een deel.</l>
</lg>
<lg><l>Siet, vrient, nu willic van u keren,"</l>
<l>                Sprack die knape dus tot my,</l>
<l>"Ende segt wat voert van den leren,</l>
<l>                Als ghi coomt den goeden by,</l>
</lg>
<lg><l n="245">Diet mit ghenoechten willen horen:</l>
<l>                Lichte si sellens wat onthouden.</l>
<l>Harde luden ende plompe doren</l>
<l>                En connenre therte niet toe vouden."</l>
</lg>
<lg><l>Doe seide ic: "Vrient, God moets u lonen,"</l>
<l n="250">                Totten knape al overluut,</l>
<l>"Ende in hemelrijcke cronen,</l>
<l>                Ghi hebt mi dit soe wel beduut;</l>
</lg>
<lg><l>Maer gaerne wistic uwen naem,</l>
<l>                Mochtet sonder toerne sijn;</l>
<l n="255">Berecht mi des, ist u bequaem."</l>
<l>                "Wille dat is die name mijn,"</l>
</lg>
<lg><l><pb n="203"/>Antwoerde die knaep: "oc mach ghebieden</l>
<l>                Van allen zaken thoochste bot,</l>
<l>Want ic wert den ghemenen lieden</l>
<l n="260">                Al hier ghegheven eerst van God.</l>
</lg>
<lg><l>Willen si quaet ende hebben sy macht,</l>
<l>                Des ghelijc moet daer gheschien,</l>
<l>Ende sijnse in doechden soe bedacht</l>
<l>                Mit wille, ic helpet voerwart tyen.</l>
</lg>
<lg><l n="265">Dat mocht ghi horen langhe heden,</l>
<l>                Doe ic gaf coere jonc ende oude,</l>
<l>Ende onderscheide hem oic mit reden,</l>
<l>                Hoe dat int eynde verganghen zoude."</l>
</lg>
<lg><l>Doe nam ic oerlof anden knaep;</l>
<l n="270">                Mi docht, ic was der zaken vroet,</l>
<l>Ende ontschoot uut minen slaep,</l>
<l>                Ende ghinc daer mitter spoet</l>
</lg>
<lg><l>Mi ghereiden ende cleyden,</l>
<l>                Ende vertellen minen droem.</l>
<l n="275">Wyen ict mit woorden can bescheiden,</l>
<l>                Dien bid ic dat hijs neme goem,</l>
</lg>
<lg><l>Als ghi moecht hebben uwen coer,</l>
<l>                Dat ghy ymmer dbeste kiest,</l>
<l>Ende volchter nae den rechten spoer,</l>
<l n="280">                Ende wacht oec dat ghi niet en verliest</l>
</lg>
<lg><l>Tavontmael om dat ontbiten.</l>
<l>                Ic radet wel in rechten rade,</l>
<l>Men salt u schandelijc verwiten,</l>
<l>                Tredi willens buten pade;</l>
</lg>
<lg><l n="285">Want wil is boven allen zaken,</l>
<l>                Die enich mensch ter werlt pliet,</l>
<l>Ende wildi u dan ontschuldich maken</l>
<l>                Van des u die wille biet,</l>
</lg>
<lg><l>Soe wacht u dat ghi niet en blijft</l>
<l n="290">                Ant ontbiten alsoe langhe,</l>
<l>Dat hi u niet van daen en drijft,</l>
<l>                Die nyet en hout van yemants dwanghe.</l>
</lg>
<lg><l>Oec comt hi al onvoersien:</l>
<l>                Dair om ist nootlijc onse behoeven,</l>
<l n="295">Dat wy van tontbiten vlyen</l>
<l>                Ende om tavonteten proeven.</l>
</lg>
<lg><l>Des ghelijc soe scrijft Lucas</l>
<l>                Een ewangelie inden zomer,</l>
<l>Dat al hier te voren was</l>
<l n="300">                Een rijcman al sonder comer,</l>
</lg>
<lg><l>Die hadder veel te ghast gheladen</l>
<l>                Om een avontmael te gheven,</l>
<l>Ende al die ghene diet versmaden</l>
<l>                Worden ewelijc verdreven.</l>
</lg>
<lg><l n="305">Versint dit wel tot uwen baten:</l>
<l>                Soe wyemen ten avonteten noot,</l>
<l>Dat doetmen gaern van caritaten,</l>
<l>                Of die vrienscap isser groot.</l>
</lg>
<lg><l>Hier by ist ghenoechlijc te comen,</l>
<l n="310">                Daermen een avonteten weet.</l>
<l>Wyet begheert tot sinen vromen,</l>
<l>                Die harberghe is hem oec bereet.</l>
</lg>
<lg><l>Twaer een waert van crancken staet,</l>
<l>                Die sijn gasten soude verdriven,</l>
<l n="315">Als die nacht te hande gaet,</l>
<l>                Op dat si bi hem wouden bliven.</l>
</lg>
<lg><l>Hier om hoet u voer die nacht,</l>
<l>                Die nymmermeer en mach verdaghen,</l>
<l>Op dat ghi tavontmael verwacht,</l>
<l n="320">                Die waert en sel u niet veryaghen.</l>
</lg>
<lg><l>Wat baet dat ic u langhe telle</l>
<l>                Of hier of maecte meer ghescal?</l>
<l>Van Hildegaersberch die gheselle,</l>
<l>                Willem, raet u boven al,</l>
</lg>
<lg><l n="325">Dat nyemant hier soe langhe en dwael</l>
<l>                Vander langher tafel groot</l>
<l>Hi en come int lest ten avontmale:</l>
<l>                Des onne ons God, wy hebben noot.</l>
</lg>

</body>
</text>
    <text>
        <body>
<head type="comment"><pb n="204"/> XCVI. <hi rend="italic">Vanden droem. </hi></head>
<l>                In droem comt menich mensch te voren</l>
<l>Beyde wil ende groten toern,</l>
<l>Des hem niet gheschiet daer naer;</l>
<l>Ende oec valt menighen droem waer,</l>
<l n="5">Want wonders macher veel gheschien.</l>
<l>Sel ic u der waerheit ghien,</l>
<l>Ic lach in droem tot enen tiden,</l>
<l>Daert mi docht in allen zyden</l>
<l>Mit grase, mit bloemen wel ghespreit;</l>
<l n="10">Die bomen stonden oec vercleit</l>
<l>Mit loveren, bladen, die daer an hinghen;</l>
<l>Men mocht daer boven horen singhen</l>
<l>Menigherleye voghelkijn.</l>
<l>Tdocht mi daer soe schone sijn,</l>
<l n="15">Dattet zeker stont te prisen.</l>
<l>Had ic ghenoecht ghesien van spisen</l>
<l>Ende van dranc daer toe beneven,</l>
<l>Ic hadder altoes wel ghebleven,</l>
<l>Soe lustelic wast ghedaen.</l>
<l n="20">Daer ic dus quam alleen ghegaen,</l>
<l>Als mi docht in minen droem,</l>
<l>Doe sach ic onder enen boem</l>
<l>Waer si twee te samen zaten</l>
<l>Ende weenden utermaten.</l>
<l n="25">Dit docht mi wonder int verstaen,</l>
<l>Dat si dus mit rouwen waren bevaen;</l>
<l>Want waer dat ic mijn oghen sloech,</l>
<l>Daer docht mi vroechde sijn ghenoech,</l>
<l>Sonder nameliken daer</l>
<l n="30">Die twee, die dreven alsulc misbaer.</l>
<l>Nu luste mi zeer den sin te weten,</l>
<l>Qualic dorstic mi vermeten</l>
<l>Hem te vraghen om den stant,</l>
<l>Dat dede, twas mi onbecant</l>
<l n="35">Wye si waren of waen sy quamen.</l>
<l>Si wronghen dick hoer handen tsamen,</l>
<l>Ende elc claechde anderen sijn verdriet.</l>
<l>Doe peynsde ic: "Seker wats gheschiet,</l>
<l>Ic sel die waerheit weten bet,</l>
<l n="40">Wat hem deert of wat hem let,</l>
<l>Dat si dus groten rouwe driven,</l>
<l>Licht ic mochtet voert bescriven</l>
<l>Tenen exempel anderen luden."</l>
<l>Sal ic u die waerheit beduden,</l>
<l n="45">Ic quam soe na dat si mi zaghen.</l>
<l>Doe lieten si een deel hoer claghen,</l>
<l>Ende saghen naerstelijc an my;</l>
<l>Ende ic trat hem naerre by,</l>
<l>Ende sprac aldus in goeden mienen:</l>
<l n="50">"God onse heer moet u verlienen</l>
<l>Beter rust dan ghi hier toont."</l>
<l>Si antwoerden: "Vrient, God loont,</l>
<l>Des hebben wy seker wel te doen;</l>
<l>Want rust is ons soe verre ontvloen,</l>
<l n="55">Wy en mogher nerghent sien noch scouwen."</l>
<l>Doe vraechde ic hem, die dus in rouwen</l>
<l>Saten, wes hem deren mocht,</l>
<l>Dat si hem hilden soe onsocht.</l>
<l>Si seyden: "Vrient, ons deert ghenoech:</l>
<l n="60">Rouwe, pijn ende onghevoech,</l>
<l>Die sal ons lancsaem al begheven;</l>
<l>Want wy sijn des lants verdreven,</l>
<l>Dat ons mit rechte toebehoerde."</l>
<l>Doe vraechde ic bet na dese woerde:</l>
<l n="65">"Uut wat lande sydi gheboren?</l>
<l>Woudi mi segghen sonder toern,</l>
<l>Hoe ghi quaemt in desen lyden,</l>
<l>Mach ic u erghent mede verblyden,</l>
<l>Daer ben ic seker toe bereit;</l>
<l n="70">Want dit doghen is mi leit,</l>
<l>Dat ic an u beiden sie."</l>
<l>                Doe antwoerden dese twie:</l>
<l>"Wy sijn gheboren van edelen gheslacht,</l>
<l>Onse ouders waren wel gheacht</l>
<l n="75">Ende ghemint sonderlinghen</l>
<l>Beide van keyser ende coninghen,</l>
<l>Daer toe voer hertoghen ende graven.</l>
<l>Al schinen wy hier aldus bescaven,</l>
<l><pb n="205"/>Tcomt al buten onse scouden.</l>
<l n="80">Doe wy te hove waren onthouden,</l>
<l>Doe stontet hof in groter eren,</l>
<l>Ende wye dat boesheit wilde leren,</l>
<l>Die en hadde te hove gheen bedrijf.</l>
<l>Wy letteden archeit ende kijff,</l>
<l n="85">Die heren warens wel op yen;</l>
<l>Der schalken macht was also clyen,</l>
<l>Datter nyemant of en hilt.</l>
<l>Men voerde doe der Eren schilt</l>
<l>Alle die werlt op ende neder;</l>
<l n="90">Nu is die schalc ghecomen weder,</l>
<l>Ende heeft der Eren schilt doerhouwen:</l>
<l>Hier om soe sijn wy dus in rouwen."</l>
<l>                Als ic dit an hem verstoet,</l>
<l>Doe had ic gaerne ghewesen vroet</l>
<l n="95">Van beghinne totten ende,</l>
<l>Hoe si quamen in dit ellende.</l>
<l>Ic seide: "Vriende, en belghet u niet,</l>
<l>Seer gaerne wistic hoe ghi hiet,</l>
<l>Of wye u brocht in deser quale.</l>
<l n="100">Woudijt mi segghen alte male,</l>
<l>Licht ic mochtet vrienden toghen,</l>
<l>Die mit u ter werlt sijn in doghen."</l>
<l>Si antwoerden optie stede:</l>
<l>"Trouwe ende Gherechtichede</l>
<l n="105">Is onser beider name ghespelt;</l>
<l>Ende wye dat te hove mit ons helt,</l>
<l>Die is nu in doghen zeer.</l>
<l>Waerachticheit, Maet ende Eer,</l>
<l>Schaemte, Miltheit ende Oetmoet,</l>
<l n="110">Die soe wel waren behoet.</l>
<l>Sijn nu bloede ende versaecht;</l>
<l>Ghestadicheit is oec verjaecht</l>
<l>Ende verdreven mit ghewout.</l>
<l>Onser gheen en is soe bout,</l>
<l n="115">Dat wi den hove dorren naken,</l>
<l>Ende wil u segghen bi wat zaken:</l>
<l>Reden plach ter heren hove</l>
<l>Portier te sijn mit groten love,</l>
<l>Dat gheduerde een langhe wijl;</l>
<l n="120">Reden was alsoe subtijl,</l>
<l>Dat si elck bisonder kende.</l>
<l>Wye dat yet mit valen mende</l>
<l>Oftie boesheit wilde driven,</l>
<l>Die most doe buten die poorte bliven.</l>
<l n="125">Trouwe die was casteleyn</l>
<l>Over al den hof ghemeyn.</l>
<l>Wye dat ontrou wilde beghinnen,</l>
<l>Die en quamen niet ter poerte binnen,</l>
<l>Si en mosten wiken hoerre vaerde.</l>
<l n="130">Reden, die die poert bewaerde,</l>
<l>Die wist hoer ghedacht te voren,</l>
<l>Die die goede wilde storen.</l>
<l>Eer, die was der heren raet,</l>
<l>Die helt den nijt alsoe versmaet.</l>
<l n="135">Dat hi niet te hove en quam</l>
<l>Die wijl men hoer te rade nam.</l>
<l>Waerachticheit was ooc ghenomen</l>
<l>Mede ter heren raet te comen,</l>
<l>Die helt die boesheit buten muren,</l>
<l n="140">Dat si niet en dorste duren</l>
<l>Ter heren hove nae noch by.</l>
<l>Reden maect die poort soe vry</l>
<l>Voer alle die ghene die archeit wrochten,</l>
<l>Dat si te hove niet en mochten.</l>
<l n="145">Mate sat ander heren banc;</l>
<l>An horen rade was veel belanc:</l>
<l>Wat si leerde elcman woude,</l>
<l>Hoe hi by maten leven soude;</l>
<l>Want wye dat buten mate leven,</l>
<l n="150">Die sietmen die onsachte sneven.</l>
<l>Oetmoet ende Ghestadichede</l>
<l>Die ghinghen beide te rade mede;</l>
<l>Want waer grote heren sien,</l>
<l>Daer behoeftmen raden meer dan yen.</l>
<l n="155">By vroeden rade crijcht een heer</l>
<l>Vanden goeden lof ende eer.</l>
<l>Doe was Miltheit ende Schaemt</l>
<l>Ter heren hove also vernaemt</l>
<l>Ende in eren wel bekent,</l>
<l n="160">Dat si bewaerde sheren rent,</l>
<l>Die conden houden ende gheven.</l>
<l>By maten deedsi die heren leven</l>
<l>In groter eren al hoir daghe.</l>
<l>Mijn heer Ghier ende sijn maghe</l>
<l n="165">Die waren onweert ende leit</l>
<l>Over al die werlt breyt;</l>
<l><pb n="206"/>Gherechticheit die was gheset</l>
<l>Claghe te horen wes yemant let,</l>
<l>Waen si quamen uut allen steden,</l>
<l n="170">Ende die beriet hoer dicke mit reden,</l>
<l>Om dat si die gherechticheit wel wist.</l>
<l>Men plach mit scalcheit noch mit list</l>
<l>Naden ghelde niet te spien;</l>
<l>Elken man plach recht te schien,</l>
<l n="175">Soe wel den houder als den clagher;</l>
<l>Ten ghinc doe hogher nocht lagher,</l>
<l>Dan si trecht by reden helden.</l>
<l>Wye onrecht had, hi mosts onghelden.</l>
<l>Doe en mocht den schalc gheboeren niet</l>
<l n="180">Dan rouwe, pijn ende al verdriet;</l>
<l>Thof dat stont soe wel in rusten,</l>
<l>Dat elken mensche mochte lusten</l>
<l>Wye ter heren hove quam.</l>
<l>Hier om wort die Nijt soe gram,</l>
<l n="185">Dat hi sijn ghesinde ontboot</l>
<l>Ende claechde hem yammer ende noot</l>
<l>Van dat hem Reden had ghedaen.</l>
<l>"Salt aldus yet langhe staen,</l>
<l>Soe bliven wy ewelic verloren;</l>
<l n="190">Mar mochtwy winnen desen toern,</l>
<l>Die die Reden heeft beseten,</l>
<l>Ic dorst mi wel hoechlijc vermeten,</l>
<l>Wy creghen burghe ende zael,</l>
<l>Want Reden doet ons alte mael.</l>
<l n="195">Wye dat Reden willen bekennen,</l>
<l>Die willen node mit valen mennen."</l>
<l>Hier om ghinghen si langhe te rade,</l>
<l>Dat si eens quamen des avonts spade,</l>
<l>Ende beclommen Redens poort.</l>
<l n="200">Doe schiede daer yammer ende moort,</l>
<l>Want Reden most bu donckerlinghen</l>
<l>Boven vanden toern springhen,</l>
<l>Sonder enich wederkeer;</l>
<l>Ende doe viel Reden alsoe zeer,</l>
<l n="205">Dair si vanden toern swanck,</l>
<l>Dat si noch leit alsoe cranck,</l>
<l>Datmer luttic bi siet wercken.</l>
<l>Wye dat Reden willen stercken,</l>
<l>Die worden nu ter werlt verscoven,</l>
<l n="210">Ende die schalken rysen boven.</l>
<l>Sint die schalken mochten in,</l>
<l>Soe moste Trou ende hoer ghesin</l>
<l>Doen als die ghene willeden,</l>
<l>Dies meest mitten penninc hilden,</l>
<l n="215">Of si mosten thof verliesen.</l>
<l>Doe wilde ooc Trouwe liever kiesen</l>
<l>Dat si tooch mit horen vrienden,</l>
<l>Die gherechtichede mienden,</l>
<l>Vanden hove ter ander stede,</l>
<l n="220">Dan si der schalken wille dede:</l>
<l>Hier om lyden wij desen noot.</l>
<l>Nu weet ghi al die waerheit bloot,</l>
<l>Wye ons doet dit grote deren;</l>
<l>Ende woudt ghi vorder yet begheren,</l>
<l n="225">Dat segt mit haesten hier ons beiden,</l>
<l>Want tis seker tijt te scheiden:</l>
<l>Dat doet, die schalken mochten ons melden,</l>
<l>Dat wy dus langhe tsamen helden;</l>
<l>Want waer si twee te gader staen,</l>
<l n="230">Oeck wat reden si verslaen,</l>
<l>Die schalke ducht voer hem altoes:</l>
<l>Dat comt bi dien, hi is selve loes."</l>
<l>                Doe antwoerde ic desen tween:</l>
<l>"God die moetet noch versien</l>
<l n="235">Ende beteren u verdriet,</l>
<l>Ic en wil u vorder vraghen niet.</l>
<l>Ic bevele u hier te Gode,</l>
<l>Ghebiedt yet, ic waers gaern bode</l>
<l>An uwen vrienden, die ic kinne."</l>
<l n="240">- "Och leyder! si sijn al te dinne,</l>
<l>Die u der waerheit dorren lyen,</l>
<l>Dat sy yet mit ons partien;</l>
<l>Doch en seldijs niet vergheten,</l>
<l>Ghi en latet onsen vrienden weten;</l>
<l n="245">Want noot selmen vrienden claghen,</l>
<l>Dat comt by dien, si helpent draghen."</l>
<l>                Na deser tijt en wast niet lanc,</l>
<l>Dat ic uut minen droem ontspranc.</l>
<l>Doe was mi wonderlic te moede,</l>
<l n="250">Dat Trouwe had soe crancken hoede,</l>
<l>Die noch voer Gode draghet croen,</l>
<l>Ende Reden schiede sulken hoen,</l>
<l>Dat horen toern word becleven,</l>
<l>Die nye ontrou en had bedreven,</l>
<l n="255">Dat tughen mochte paep of clerc.</l>
<l>Wye mach prisen sulken werck,</l>
<l>Datmen borghen beclymmen sel</l>
<l>Of guede steden alsoe wel?</l>
<l>Want loosheit vant den eersten vont,</l>
<l n="260">Hoer ziel blijfter by ghewont,</l>
<l><pb n="207"/>Wye dat sulke dinck hantieren,</l>
<l>Om dat loesheit halp visieren.</l>
<l>Hier nae ghinc ic thans beduden</l>
<l>Tot enen exempel allen luden</l>
<l n="265">Minen droem was soe zeer in dwael,</l>
<l>Dat Trou was soe zeer in dwael,</l>
<l>Dat icse sach van rouwen carmen.</l>
<l>Ghi heren, laet u des ontfarmen,</l>
<l>Ende schaemt u alsulker maren,</l>
<l n="270">Dat Trou is uut die lande ghevaren,</l>
<l>Entaer toe hoer ghesin algader;</l>
<l>Want u hof is veel te quader.</l>
<l>Ende oec te minre uwen naem;</l>
<l>Wantse elken heer is wel bequaem,</l>
<l n="275">Dat hi in eren set sijn leven.</l>
<l>Al is Trouwe nu verdreven</l>
<l>Ende Reden hoer poert ofgheclommen,</l>
<l>Noch soe radic ons arme dommen,</l>
<l>Dat wy noch onsen toern sluten</l>
<l n="280">Ende houden daer sulke gasten buten,</l>
<l>Daer een hof by wort gheschent;</l>
<l>Want Reden staet voer onse concent</l>
<l>Al daer die Schalcheit uut te weren,</l>
<l>Als te hove was hoer begheren;</l>
<l n="285">Want wye dat reden overpeynsen,</l>
<l>Die connen therte qualic veynsen,</l>
<l>Dat si die Schalcheit laten binnen.</l>
<l>Woudijt te rechte wel versinnen,</l>
<l>Soe soude Reden sijn portier,</l>
<l n="290">Soe en quamer schalc nochte ghier</l>
<l>Binnen uwen hove ymmermeer.</l>
<l>Hier om volghet desen leer,</l>
<l>Soe moechdi leven sonder sorghe,</l>
<l>Want Reden is een seker borghe:</l>
<l n="295">Dat doet, wye hem ter quaetheit voecht,</l>
<l>Die wert van Reden die ghewroecht,</l>
<l>Datter beter waer ghelaten.</l>
<l>Hier om heeft Willem tuwer baten</l>
<l>Van Hildegaersberch dit dicht begonnen,</l>
<l n="300">Dat ghi te bet sult leven connen</l>
<l>By goeder reden uwen tijt,</l>
<l>Ende schuwen archeit ende nijt,</l>
<l>Soe blijfdi altoes wel bewaert</l>
<l>Al hier ende op die langhe vaert.</l>
</body>
</text>
<text>
<body><head type="comment">XCVII. <hi rend="italic">Vander drierehande staet der werlt. </hi></head>
<l>                Als dat nyeuwe jair beghint,</l>
<l>Die hem te rechte wel versint,</l>
<l>Die mach den hoochsten dancken seer</l>
<l>Van sulker gave, van sulker eer,</l>
<l n="5">Als hi ons doet in alre tijt;</l>
<l>Wanttie werlt wert seer verblijt,</l>
<l>Als dat nuwe jaer in staet:</l>
<l>Van vroechden drijftmen groet beraet</l>
<l>Inder werlt, dat ghift natuer;</l>
<l n="10">Wanttie coude winter zuer</l>
<l>Daelt dan vast van daghe te daghe.</l>
<l>Al brenct hi menighe felle vlaghe</l>
<l>Int nieuwe, diemen wel siet blijcken,</l>
<l>Dat vergheetmen lichteliken;</l>
<l n="15">Want die hoop verdrijftet al,</l>
<l>Dattie zomer comen sal,</l>
<l>Die die werlt zeer verhoghet.</l>
<l>Tnyeuwe jaer mit sijnre doghet</l>
<l>Doet die cleyne voghel singhen;</l>
<l n="20">Men siet die sonne hogher dringhen</l>
<l>Dan si daer te voren dade;</l>
<l>An beiden zyden vanden pade</l>
<l>Sprutet gras in corten tyden.</l>
<l>Mit recht moghen si hem verbliden</l>
<l n="25">Voghelkijn ende ander dier.</l>
<l>Hier om peynse ic ende visier.</l>
<l>Dat wy Gode wel dancken moghen</l>
<l>Ende sijn doecht hebben voer oghen,</l>
<l>Die hi in minnen ons bewijst,</l>
<l n="30">Wanttet nyewe jaer daelt ende rijst,</l>
<l>Nochtan brencgtet sulke vrucht</l>
<l>Mit soeten douwe, mit ander vrucht,</l>
<l>Aldaer die werlt by wert ghevoet.</l>
<l>Die ons aldus veel eren doet,</l>
<l n="35"><pb n="208"/> Hoe soudwy hem ymmermeer volloven?</l>
<l>Nu is die mensche soe verscoven</l>
<l>Ende versteent int herte binnen,</l>
<l>Dat hijs niet en can versinnen</l>
<l>Overmits des duvels zaet,</l>
<l n="40">Dat onder drierehande staet</l>
<l>Is ghesaeyt hier in aertrijcke.</l>
<l>Des willic u toghen een ghelijcke.</l>
<l>Ende segghen ons van elken wat.</l>
<l>                Wijlneer was Roem die stat</l>
<l n="45">Boven al der werlt heer;</l>
<l>Ende si stonden in sulker eer,</l>
<l>Men wiste nerghent hoer ghenoet;</l>
<l>Want wat die stat van Rome gheboot</l>
<l>Daer en dorste nyemant over doen.</l>
<l n="50">Doe ghevielt in een sisoen,</l>
<l>Dat die wijsheit sprac te samen,</l>
<l>Ende ordineerden tonser vrame,</l>
<l>Dat si drie beelden deden maken,</l>
<l>Daer elkerlijc van sinen zaken</l>
<l n="55">Goede exempelen mocht an leren:</l>
<l>Beyde papen ende heren,</l>
<l>Entie huusman daer byneven;</l>
<l>Ende elc die wort sijn staet bescreven,</l>
<l>Hoe hi leiden soude sijn tijt:</l>
<l n="60">Daer nae vormdmen hoer abijt.</l>
<l>                Dat eerste beelde lietmen houwen</l>
<l>Nae enen priester; daer mochtmen schouwen</l>
<l>Ghevormt in priesterlijc ghewade,</l>
<l>Als die wijsheit wert te rade,</l>
<l n="65">Dat enen priester toebehoerde,</l>
<l>Ende men screef van woerde te woerde</l>
<l>Boven hem al sonder beyden,</l>
<l>Hoe hi sijn leven soude leyden.</l>
<l>                Als dit beelde was volreit,</l>
<l n="70">Doe wort dat ander toegheleit</l>
<l>Als een ridder mit sijn ghesmide,</l>
<l>Ende een zwaert op sinen zyde.</l>
<l>Boven hem soe screefmen daer,</l>
<l>Wat dat rechte ridderscap waer,</l>
<l n="75">Ende hoe hi wapen soud hantieren.</l>
<l>                Daer nae ghincmen voert visieren</l>
<l>Tderde beelde, in dier ghevoech</l>
<l>Alse een huusman mitter ploech,</l>
<l>Ende oec soe screefmen boven desen,</l>
<l n="80">Wat sijn leven soude wesen.</l>
<l>                Als dese drie beelden waren volwracht,</l>
<l>Die wijsheit was doe soe bedacht,</l>
<l>Dat si senden wilden schier</l>
<l>An elken stat een messagier,</l>
<l n="85">Dat sy te hove souden comen,</l>
<l>Ende verstaen tot horen vromen</l>
<l>Elkerlijc in sinen moet,</l>
<l>Wat binnen Roem bescreven stoet</l>
<l>Boven den beelden, daer ic of seide,</l>
<l n="90">Op dat si alle mit bescheide</l>
<l>Horen staet hantieren souden,</l>
<l>Also als die van Romen wouden.</l>
<l>Aldus so schieten si horen raet,</l>
<l>Ende senden bode an elker staet,</l>
<l n="95">Dat si mit vlijt hem souden reyden</l>
<l>Ende comen te hove sonder beyden:</l>
<l>Dit sprac die bode aldaer hi quam.</l>
<l>                Als elkerlijc die waerheit vernam,</l>
<l>Doe versamenden si tenen stonden</l>
<l n="100">Die alre wijste die si vonden</l>
<l>Van elken staet uut allen landen,</l>
<l>Die si te Romen mochten sanden,</l>
<l>Beyde heren ende papen,</l>
<l>Daer toe anders wise knapen,</l>
<l n="105">Die voorden huusman soude speken.</l>
<l>Aldus sijn si te Romen binnen ghestreken,</l>
<l>Om te vernemen trechte waer,</l>
<l>Wat bedude dese nyeuwe maer;</l>
<l>Ende als si Romen dus hebben versocht,</l>
<l n="110">Worden si inden tempel ghebrocht,</l>
<l>Daer dese drie beelden ghehouwen stoeden:</l>
<l>Doe ghincmen elc tsijn bevroeden.</l>
<l>Die gheen die priesters souden sijn</l>
<l>Die lazen daer die letteren fijn,</l>
<l n="115">Die si daer saghen ghescreven staen,</l>
<l>Die beduden sonder waen,</l>
<l>Dat si souden alle gader</l>
<l>Bidden anden hemelschen vader</l>
<l>Voer den staet der werlt al.</l>
<l n="120">Oec waen ic datmen hem beval,</l>
<l>Dat sy gheestelijc souden leven,</l>
<l>Op dat si exempel mochten gheven</l>
<l>Van hoerre woorden mitten wercken,</l>
<l>Om tghelove voort te stercken</l>
<l n="125">Onder tfolc, cleyn ende groot.</l>
<l>Oeck beval men hem al bloot</l>
<l><pb n="209"/>Gheen hoecheit totter werlt te gheren;</l>
<l>Mar wyen, dopen, absolveren,</l>
<l>Daer souden si horen sin toe zaten,</l>
<l n="130">Tfolc te houden in caritaten</l>
<l>Mit hoerre leringe, die si wisten</l>
<l>Vanden vier Ewangelisten</l>
<l>Bescreven uten monde ons Heren:</l>
<l>Die souden si predicken ende leren,</l>
<l n="135">Ende selve beleven dat si sciden,</l>
<l>Soe mochten si tfolc ten hemel leiden,</l>
<l>Waer si quamen tallen steden.</l>
<l>Al vonden si tfolc van crancken reden,</l>
<l>Die souden si mit exempel dwinghen,</l>
<l n="140">Dat si daer mede tot doechden ghinghen;</l>
<l>Want als si gheen ondoecht en saghen,</l>
<l>Si souden veel te noder waghen</l>
<l>Sonde te doen in horen tyden.</l>
<l>Dus mochtet volc an allen zyden</l>
<l n="145">Comen totter hogher zael,</l>
<l>Al daer die menighe blijft in dwael</l>
<l>By quaden exempele, die si sien</l>
<l>Totter werlt nu gheschien.</l>
<l>                Alst dus den priesters was beduut</l>
<l n="150">Int ghemeen al overluut,</l>
<l>Wat horen leven toebehoert,</l>
<l>Doe riepmen daer die ridders voert,</l>
<l>Entie bedudemen onghespaert</l>
<l>Hoe si voeren souden tzwaert,</l>
<l n="155">Dat den keyser toe onverholen</l>
<l>Van Goedes weghen wert bevolen,</l>
<l>Entien van Romen by ouden tyden.</l>
<l>Tzwaert is scarp an beyden zyden,</l>
<l>Daer om machment mit rechte vresen.</l>
<l n="160">Dit sal voor weduwen ende wesen</l>
<l>Scharpe snyden sonderlinghen;</l>
<l>Tzwaert sel oec den bosen dwinghen,</l>
<l>Die ter doecht in ongheraect:</l>
<l>Hier om soe wortet zwaert ghemaect</l>
<l n="165">Ende om ander zaken mede.</l>
<l>Tzwaert sel voer gherechtichede</l>
<l>Striden waer dat is te doen.</l>
<l>Een ridder die sel wesen coen</l>
<l>Opten bosen tallen stonden;</l>
<l n="170">Want ridderscap wart eerst ghevonden</l>
<l>By groter coenheit die si deden,</l>
<l>By doechden ende by edelheden,</l>
<l>Alsmen van Sinte Jorijs scrijft,</l>
<l>Die buten schulden wert ontlijft</l>
<l n="175">Ende ghepijnt hier in sijn leven,</l>
<l>Nochtan en wildijt niet begheven,</l>
<l>Hi en hiltet zwaert altoes in eren.</l>
<l>Oec ghincmen den ridders leren,</l>
<l>Dat si die paden souden vryen,</l>
<l n="180">Daer rovers waren ende quadien,</l>
<l>Soe dat die goede mochten wanderen</l>
<l>Sonder vrese tot malcanderen.</l>
<l>Die ridderscap rechte bekennen,</l>
<l>Men cant volscriven mit ghenen pennen</l>
<l n="185">Hoe edel dat hoer wesen es.</l>
<l>Sonder dwanc, sijt seker des,</l>
<l>Hebben si mit vryen wille ghestreden</l>
<l>Voer skeysers zwaert al onvermeden,</l>
<l>Soe datten keyser wert bekent,</l>
<l n="190">Ende dede hem gheven sulc present,</l>
<l>Dat si souden hebben ridders naem</l>
<l>Ende altoes houden sonder blaem.</l>
<l>Hier by soe mach een ridder weten,</l>
<l>Ende mitter waerheit daer na meten</l>
<l n="195">Wat sijn eyghen naem bediet.</l>
<l>Die en can ic proeven anders niet</l>
<l>Dan als een kemp, na mijn verstaen,</l>
<l>Die voer sijn heer wil te crite gaen</l>
<l>Om sijns heren recht te houden.</l>
<l n="200">Soe waen ic dat noch ridders souden</l>
<l>Voer die gherechtichede kiven,</l>
<l>Soe mochten si altoes in eren bliven,</l>
<l>Elc ridder waer hi henen wende;</l>
<l>Ende als hoer leven quamen ten ende.</l>
<l n="205">Soe soudse God hier boven cronen</l>
<l>Ende mit sijn hemelrijcke lonen.</l>
<l>                Als dus den heren was berecht</l>
<l>Nader scrift die waerheit slecht,</l>
<l>Hoe sijt mochten hier beghinnen</l>
<l n="210">Mitten zwaerde lof te winnen.</l>
<l>Ende nader tijt die hoghe stat,</l>
<l>Soe wert den huusman sinen pat</l>
<l>Naden letter oec bediet,</l>
<l>Hoe hi en treden soude of niet:</l>
<l n="215">Dus setmen elc na sijnre waerde.</l>
<l>Den huusman hietmen opter aerde</l>
<l>Mitter ploech den acker bouwen,</l>
<l>Ende sijn God daertoe betrouwen,</l>
<l>Dat hijt wel al vervollen mach.</l>
<l n="220">Die huusman die sel sijn beyach</l>
<l><pb n="210"/>Soecken in dit aertsche dal,</l>
<l>Alsoe als God Adaem beval,</l>
<l>Doe hi viel by Yeven rade.</l>
<l>Mitter ploech ende mitter spade</l>
<l n="225">Sel hi die werlt al gheneren;</l>
<l>Hi sel spitten, hi sel eren,</l>
<l>Om sijn zaet ter aerden te bringhen.</l>
<l>Die huusman sel in allen dinghen</l>
<l>Rechtveerdeliken emmer bliven,</l>
<l n="230">Ende in hoveerde niet hogher cliven</l>
<l>Dan sinen staet behoerlic es.</l>
<l>Oec soe las men hem een les,</l>
<l>Dat hi soude oetmoedich wesen</l>
<l>Ende onderdanich allen desen,</l>
<l n="235">Die priesterscap hadden ontfaen;</l>
<l>Den heren ooc te dienste te staen,</l>
<l>Want si moghen hier op eerde</l>
<l>Voer hem striden mitten zwaerde,</l>
<l>Ende hem staen alsoe in staden,</l>
<l n="240">Dat sise beschermen voerden quaden.</l>
<l>Aldus bewijsde men elc mit reden,</l>
<l>Hoemen wilden dat si deden.</l>
<l>                Na priesters, ridders, ackerman,</l>
<l>Hier moechdi exempel nemen an,</l>
<l n="245">Of elkerlijc weel heeft ghehouden</l>
<l>TRomsche bot, also si souden.</l>
<l>Van desen ghebreke mochtmen maken</l>
<l>Noch veel ander nyeuwe zaken,</l>
<l>Mer Willem en derfs niet wel beghinnen</l>
<l n="250">Van Hildegaersberch, men wout verzinnen</l>
<l>In doechden of hijt brochte voert:</l>
<l>Soe node heeft hi sijn tael ghestoert.</l>
<l>Ghebrec is eerst int fondament;</l>
<l>Datmen te luttel reden kent,</l>
<l n="255">Dat doen die priesters, dat is thoeft,</l>
<l>Daer onse ghelove bi wert verdooft</l>
<l>Ende verblint, dats yammerhede!</l>
<l>Wat gheboot die Roemsche stede,</l>
<l>Dat hebdi ghehoert nu wel een deel.</l>
<l n="260">Nu willen si leven mit riveel,</l>
<l>Dat is waer, ic hebt vernomen;</l>
<l>Waermen weet die clesi comen,</l>
<l>Daer wilt al in feesten leven.</l>
<l>Oec heb ic die waerheit beseven,</l>
<l n="265">Datse duerbair cleder draghen,</l>
<l>Daer toe ryden hoghe paghen</l>
<l>In hoveerde, die God verboot.</l>
<l>Sel ict waer ontbinden bloot,</l>
<l>Soe willen si skeysers recht bewaren,</l>
<l n="270">Dat siedi dicwijl openbaren;</l>
<l>Want si sijn der heren raet,</l>
<l>Dat hoort wel tot horen staet.</l>
<l>Willen si den heren tscrift ondecken,</l>
<l>Ende nader waerheit te doechden trecken,</l>
<l n="275">Alsoot behoorde thoren leren,</l>
<l>Soe souden si duecht voerwert keren,</l>
<l>Ende buten banen niet te rollen.</l>
<l>Regieren si wissel ofte tollen,</l>
<l>Dat hout die scrift voeronrecht goet;</l>
<l n="280">Want God die maectet selve vroet</l>
<l>Sinte Mattheeus, dien hi sach</l>
<l>Tollen bewaren om sijn beyach.</l>
<l>Nu moechdi antwoerden optie stede,</l>
<l>Dat ic roerde die heerlichede:</l>
<l n="285">Dan doe ic niet, condijt ghegronden,</l>
<l>Ic heb die rechte waerheit ontbonden.</l>
<l>Waer die huusman niet verladen,</l>
<l>Dat hi sijn goet mochte gheraden,</l>
<l>Soe worde alder werlt ghenoech:</l>
<l n="290">Wat sal meer dan int ghevoech?</l>
<l>Ende most die coopman onbelet</l>
<l>Varen daermen tollen set,</l>
<l>Soe worden al die heren rijc</l>
<l>Ende die landen des ghelijc;</l>
<l n="295">Want wat die huusman trect te samen,</l>
<l>Dats oec den heer tot sinen vramen</l>
<l>Hoeneer hi wil, tis wel recht,</l>
<l>Want si sijn alder heren knecht.</l>
<l>Nu heeft der ghiericheit ghewelt</l>
<l n="300">Die clesi alder eerst bedwelt:</l>
<l>Dit sel int eynde luttel vromen;</l>
<l>Nu is si onder die heren comen,</l>
<l>Want si wil alder werlt verdoven.</l>
<l>Een havic, die hem gheneert mit roven,</l>
<l n="305">Voeren die heren op hoer hant;</l>
<l>Des ghelijc wordsy becant,</l>
<l>Dat si den havic slachten som;</l>
<l>Want sijn bec is voren crom,</l>
<l>Hi mach schoren ende breken.</l>
<l n="310">Oec willen die heren tsamen reken</l>
<l>Groten schat, alsmen ons seit,</l>
<l>By concent der ghiericheit,</l>
<l>Dat ymmer is die selve zake,</l>
<l>Daermen bi comt ter helscher wrake,</l>
<l n="315"><pb n="211"/> Want si is voer Gode onmaer.</l>
<l>Die huusman claecht al openbaer,</l>
<l>Dat hem die heren luttel comen</l>
<l>Tenigher bate ofte vromen,</l>
<l>Diese van rechte souden beschermen:</l>
<l n="320">Oeck wat si saghen ofte kermen,</l>
<l>Die huusman moetet lach betalen.</l>
<l>Na die heren dus verdwalen</l>
<l>Entie cleysie buten pade,</l>
<l>Nu glijt die huusman vanden grade</l>
<l n="325">Menichwerf mit onbescheide,</l>
<l>Ende hi dwaelt meer dan dander beide.</l>
<l>Waer die huusman also vroet,</l>
<l>Dat hi regierde sijn eyghen goet,</l>
<l>Die mit reden waer te custen,</l>
<l n="330">Die heren lieten wel gherusten.</l>
<l>Nu is die huusman alsoe dol,</l>
<l>Gheen en doet den anderen vol</l>
<l>In reden noch in voerwaerden;</l>
<l>Mar si climmen mit hoveerden,</l>
<l n="335">Ende elc wil anders beter sijn:</l>
<l>Dat is den huusman alden pijn,</l>
<l>Dat hi hem selven dus verghet.</l>
<l>Tsoude int eynde hem lonen bet,</l>
<l>Dat elc den anderen reden dede:</l>
<l n="340">Die heren soudents hem onnen mede.</l>
<l>Nu wil deen den anderen schaden</l>
<l>Ende voerden heren helpen verraden,</l>
<l>Op dat hi en brenct in laste zwaer.</l>
<l>Die huusman volcht den heren naer</l>
<l n="345">Om schout te wesen ofte baeliu:</l>
<l>Deen is echt, dander nu,</l>
<l>Ende elc doet onrecht ende ghewelt;</l>
<l>Dus comt die heer an shuusmans ghelt,</l>
<l>Wouden die huusman tsamen spreken,</l>
<l n="350">Daer en waer paep nochte deken,</l>
<l>Diese tonrecht soude beschatten;</l>
<l>Nu is die huusman goet te matten,</l>
<l>Want hi selve versiet den scaeck.</l>
<l>Wat baet dat ic die heren laec?</l>
<l n="355">Die huusman heeft die meeste scout,</l>
<l>Want hi selve troeder hout</l>
<l>Ende dat schip laet ommeseilen.</l>
<l>Soe wye die rechte waerheit wil deilen,</l>
<l>Die sel dan rechten sin verstaen.</l>
<l n="360">Wye mach hier tfat bet ommeslaen</l>
<l>Dan diet selve heeft in die hant?</l>
<l>Tis den huusman wel becant,</l>
<l>Dats die clesy hout op yen.</l>
<l>Al valtet dat die heren twien,</l>
<l n="365">Si en houden ewich gheen contraer;</l>
<l>Want si zoenen wel daer naer</l>
<l>Ende doen malcander doecht ende eer:</l>
<l>Dit en acht die huusman min noch meer.</l>
<l>Die een die slaet den anderen doot,</l>
<l n="370">Ende sulc wil boven sijn ghenoot</l>
<l>Clymmen in sijn overmoet,</l>
<l>Ende brengt hem selven onder voet:</l>
<l>Dit weet hi wel, al en laet hijs niet.</l>
<l>Dit ghebrec ende dit verdriet</l>
<l n="375">Heeft hi in die werlt ghespraeyt,</l>
<l>Die nymmermeer gheen doecht en zaeyt,</l>
<l>Dat is die vyant vander helle.</l>
<l>Wat baet dat ic u langhe telle?</l>
<l>Tis best dat elcman wederstaet</l>
<l n="380">Dit ghebrec, dat is mijn raet,</l>
</body>
</text>
<text>
<body><head type="comment">XCVIII. <hi rend="italic">Vanden XL daghen. </hi></head>
<l>                Ons sijn XL daech ghegheven,</l>
<l>Dat elcman beteren sel sijn leven,</l>
<l>Op dat hi kersten ghelove bekent,</l>
<l>Ende rede hem totten sacrament</l>
<l n="5">Mit goeden wil ende oec mit vlijt.</l>
<l>Wanttet is die nutste tijt</l>
<l>Entie salichste binnen den jaer,</l>
<l>Soe volcht hi dan mit liste naer,</l>
<l>Die bose, ende wil den mensche becoren,</l>
<l n="10">Op dat hi sel in sonden smoren</l>
<l>Ende niet te sacramente gaen.</l>
<l>Mit vijf punten seldi verstaen,</l>
<l><pb n="212"/>Soe heeft hi smenschen zinne beladen,</l>
<l>Dat si tsacrament versmaden,</l>
<l n="15">Wye enich vanden viven let.</l>
<l>Die oghen heeft hi eerst beset,</l>
<l>Soe wert die mensch int herte blint;</l>
<l>Die oren en horen niet en twint,</l>
<l>Daer is een ander scot voor ghescoten.</l>
<l n="20">Noese ende mont heeft hi ghesloten,</l>
<l>Soe datse en ruken noch en smaken,</l>
<l>Mit tween punten, diemen mach laken</l>
<l>Mit recht, want si die ziel bezwaren,</l>
<l>Als ic u namaels wil verclaren.</l>
<l n="25">Tvijfte punt heeft oec verdoeft</l>
<l>Tvoelen ende vanden mensch gheroeft,</l>
<l>Soe dat sijs niet te recht en bruken,</l>
<l>Hoe God sijn zyde liet opluken</l>
<l>Om onse wil al hier te voren.</l>
<l n="30">Alsulc voelen hebben si verloren</l>
<l>By moghentheit van desen viven.</l>
<l>Want wy weten cleyn te scriven</l>
<l>Die zoetheit van Christus wesen,</l>
<l>Dese vijf punten wil ic u lesen</l>
<l n="35">Ende onderscheiden elc allyen,</l>
<l>Op dat wy alle, groot ende clyen,</l>
<l>Moeten van zwaren zonden groot</l>
<l>Worden vry voer onsen doot.</l>
<l>                Teerste punt verdonckert zeer</l>
<l n="40">Die oghen, want si en sien min noch meer,</l>
<l>Nochtan schinen si wide ondaen.</l>
<l>By desen punte moghen wi verstaen,</l>
<l>Selment nader waerheit vertrecken,</l>
<l>Dat si hem schamen tontdecken</l>
<l n="45">Den priester hoer sonden claer:</l>
<l>Al schinen die oghen buten claer,</l>
<l>Si sijn binnen uutghesteken.</l>
<l>Saghen si an hoers selfs ghebreken,</l>
<l>Si souden wel der waerheit ghien,</l>
<l n="50">Ende den priester al vertien</l>
<l>Hore sonden, die si draghen;</l>
<l>Ende waert dat si van binnen saghen,</l>
<l>Hoe die doot comt sonder beyden,</l>
<l>Si souden wel te biechte reyden;</l>
<l n="55">Want wye ter biechte hevet schaem,</l>
<l>Daer comt uut een ander blaem,</l>
<l>Dat is ontsich der penitencie.</l>
<l>Sulc denct in sijn consciencie:</l>
<l>"Mine zonden sijn soe breyt,</l>
<l n="60">Ic heb so langhe tijt ghebeit,</l>
<l>Dat mijn penitencie wert soe groot,</l>
<l>Eer icse dede, ic bleve doot."</l>
<l>Dat is tpunt dat doren sluut.</l>
<l>Al seit die priester waer beduut,</l>
<l n="65">Si en onthoudens min noch mee:</l>
<l>Tsmelt van hem als doet die snee,</l>
<l>Die mitter zonnen wert vertaert.</l>
<l>Ende als sy aldus bliven verhaert,</l>
<l>Soe vergaderen sijt al op enen hoop,</l>
<l n="70">Ende vergheten oec den coop,</l>
<l>Hoe duer God ons allen cocht,</l>
<l>Eer hi ons uter hellen brocht.</l>
<l>                Dat derde punt, diet willen bruken,</l>
<l>Die verliesen tzoete ruken</l>
<l n="75">Vander godlyker vrucht,</l>
<l>Ende oec soe hebben si cleinen ducht</l>
<l>Voer die gherechticheit ons Heren.</l>
<l>Van desen punte wil ic u leren,</l>
<l>Dat is behaechlicheit der zonden.</l>
<l n="80">Dat moechdi sien tot menigher stonden</l>
<l>Aen volc dat leeft in hogher staet</l>
<l>Ende wercken menich overdaet,</l>
<l>Ende luttel duchten voer enich sneven,</l>
<l>Soe wordsi dan ter werlt verheven,</l>
<l n="85">Om datmen hoerre daden ontsiet;</l>
<l>Ende als hem dus veel eren gheschiet,</l>
<l>Soe en ontsien si nyemant deren</l>
<l>Ende dencken: "Souden wi dit ontberen,</l>
<l>Dat waer lachter ende schande!"</l>
<l n="90">Si setten liever die ziel te pande,</l>
<l>Dan si hem selven souden saten,</l>
<l>Of mit berou die sonden laten;</l>
<l>Want wye sijn sonden wel behaghen,</l>
<l>Die en machse met rouwen claghen:</l>
<l n="95">Dat doet, hi en wilre niet begheven.</l>
<l>Oeck hopen si so langhe te leven,</l>
<l>Dat hoer nature sal vercouden</l>
<l>Entie souden in hem verouden,</l>
<l>Dat sise mit eren moghen schuwen.</l>
<l n="100">Voir sulke punt mach elcman gruwen,</l>
<l>Want die doot is alsoe snel,</l>
<l>Wye weet hoe langhe hi leven sel?</l>
<l>                Dese hope langhe te leven</l>
<l>Is tvierde punt, heb ic beseven,</l>
<l n="105">Dat ons den zoeten smaec beneemt,</l>
<l>Hoe wy van Gode waren vervreemt,</l>
<l><pb n="213"/>Eer hi smaecte die bitter doot</l>
<l>Om onse sware zonden groot</l>
<l>Verduldelijck ant cruce al naect;</l>
<l n="110">Ende wye die godheit niet en smaect,</l>
<l>Die proeft luttic zoeticheide:</l>
<l>Ter werlt heeft hi crancken vrede.</l>
<l>Dat wil ic u bewisen wel,</l>
<l>Want God is rust ende nyemant el.</l>
<l n="115">Hoe nauwe ghi om ruste spiet</l>
<l>Inder werlt, sy en blijft u niet;</l>
<l>Nar naecti u hier van sonden vry,</l>
<l>So crijchdi ruste sonder twy.</l>
<l>                Tfifte en machmen niet verquaden,</l>
<l n="120">Dat is wanhope der ghenaden.</l>
<l>Als wy soe verre verdonckert sijn,</l>
<l>Dat gheen ghenade ons mach ghescien,</l>
<l>Dan doetmen liever quaet dan guet.</l>
<l>Nyemant en wese alsoe verwoet,</l>
<l n="125">Hi en leve in hope, dat donct mi best;</l>
<l>Want wye dat wanhope in hem vest,</l>
<l>Die heeftet voelen zeer vermist:</l>
<l>Dat doet, hi comt soe seer in twist,</l>
<l>Hi ghift verloren altemael;</l>
<l n="130">Ende als hi comt soe verre in dwael,</l>
<l>Soe heeftie vyant eerst volbrocht</l>
<l>Sijn ghewerc, sijn ghedocht;</l>
<l>Want hi heeft soe langhe gheronnen,</l>
<l>Dat onse vijf sinnen sijn verwonnen:</l>
<l n="135">Beide sien ende daer toe horen,</l>
<l>Ruken ende smaken is al verloren,</l>
<l>Oeck ist voelen onbereet.</l>
<l>Wy bidden Gode, diet al wel weet,</l>
<l>Dat hi ons sulken sin verleen,</l>
<l n="140">Dat van desen viven gheen</l>
<l>Onser sin en werd soe machtich,</l>
<l>Hi en si te biechte waerachtich</l>
<l>Ende penitencie daer of te liden,</l>
<l>Ende in sonden ons niet verbliden,</l>
<l n="145">Al waren wy machtich sonde te doen.</l>
<l>Oec soe en hope gheen baroen,</l>
<l>Dat hi langhe leven mach,</l>
<l>Want onvoersien soe comt die slach;</l>
<l>Ende oec soe en sellen wy niet wanhopen,</l>
<l n="150">Want Goods ghenade is altoes open:</l>
<l>Soe wye wanhoept, dat is een dwaes.</l>
<l>Dat moechdi mercken by Judaes,</l>
<l>Die by wanhope bleef verloren:</l>
<l>Hier om soe wacht u wel te voren.</l>
<l n="155">Al was Judas zeer misdadich,</l>
<l>God die was alsoe ghenadich,</l>
<l>Had hi in goeden hoop gheleeft</l>
<l>Ende gheroepen: "Heer, vergheeft</l>
<l>Den armen Judas sijn misdaet!"</l>
<l n="160">God en hadde hem niet versmaet.</l>
<l>Hier om wacht u van misdoen</l>
<l>Ende weest in hopen altoes coen.</l>
<l>Want Willem heefter om ghedocht</l>
<l>Van Hildegaersberch, waert dat hi mocht,</l>
<l n="165">Hi wijsde u gaern den rechten pat,</l>
<l>Al is hi selve in weldoen lat.</l>
</body>
</text>
<text>
<body><head type="comment">XCIX. <hi rend="italic">Vanden doern ende vander linde. </hi></head>
<l>                Ic sach den doren al ghehinde</l>
<l>Wael ghechiert al bider linde,</l>
<l>Entie linde al byden doeren.</l>
<l>Langhe tijt al daer te voren</l>
<l n="5">Gheerdic te sien dese edel vrucht,</l>
<l>Die doeren schoen van zoeter lucht,</l>
<l>Die linde groen al daer byneven.</l>
<l>Die Meye had hem vrucht ghegheven,</l>
<l>Dat si in bladen stonden schoen.</l>
<l n="10">Die Meye mach wel draghen croen</l>
<l>Voer alle tyden binnen den jaer;</l>
<l>Want waer hi comt, dats openbaer,</l>
<l>Men sieten vriendelic ontfaen:</l>
<l>Hi doet die heyden groene staen</l>
<l n="15">Entie cleyne voghel singhen,</l>
<l>Lover uten bome dringhen,</l>
<l>Daer si hem selven mede verchieren.</l>
<l>Crude wassen menighertieren</l>
<l>Opten berch ende inden dael;</l>
<l n="20">Men hoort wel an die nachtegael,</l>
<l><pb n="214"/>Wanneer die Meye comt an hant.</l>
<l>Dese edel vrucht, die ic daer vant,</l>
<l>Merct ic over haer nature</l>
<l>Om te vinden een figure,</l>
<l n="25">Daer ic yet of dichten mochte,</l>
<l>Op dattet salicheit inbrochte</l>
<l>Onder tfolc van aertrijcke.</l>
<l>                Althans soe vandic een ghelijcke</l>
<l>Bider doern, die daer stoet</l>
<l n="30">Mit scarpen tacken wel behoet,</l>
<l>Soet van roecke, rijc van bladen.</l>
<l>In sijnre stammen was gheladen</l>
<l>Sonderlinghe hardicheit.</l>
<l>Oeck merct ic an die linde breit,</l>
<l n="35">Dat si had een zoeten naem,</l>
<l>Hoer telghen, bladen wel bequaem</l>
<l>Aen te scouwen, als mi dochte.</l>
<l>Die die linde wel besochte,</l>
<l>Men souder sachticheit in vinden.</l>
<l n="40">Van desen tween wil ic ontbinden</l>
<l>Ende exponeren tonser leer.</l>
<l>Die doern ghelijct wel elken heer</l>
<l>In sijnre hardicheit te voren;</l>
<l>Want elke heer heeft recht ghezworen</l>
<l n="45">Sinen lande, sinen lieden,</l>
<l>Dien soude om smeken noch om mieden</l>
<l>Laten vander gherechtichede.</l>
<l>Ic wilde elc heer alsoe dede,</l>
<l>Ende hilde hem hart in sinen staden,</l>
<l n="50">Soe waer die goede wel ontladen,</l>
<l>Ende sijns soudmen te meer ontsien.</l>
<l>Die tacken scarp lijc ic bi dien,</l>
<l>Die anden doren staen omtrent;</l>
<l>Soe wye die doern wel bekent,</l>
<l n="55">Die moet der tacken nemen hoede,</l>
<l>Of hi quetst hem schier an bloede.</l>
<l>Al des ghelijc ontsiet elc man</l>
<l>Een goeden heer, die rechten can</l>
<l>Naden recht, alst is te doen.</l>
<l n="60">Een heer die maect sijn lieden coen,</l>
<l>Als hi in doechden wert vermaert,</l>
<l>Alsoe die doern staet bewaert</l>
<l>Van tacken dierre wassen uut,</l>
<l>Ende menighen quetsen doer den huut,</l>
<l n="65">Die den doern tret te naer.</l>
<l>Wye misdoet, die leeft in vaer,</l>
<l>Op dat hi wrake waent verbeiden.</l>
<l>Aldus so mach een heer gheleiden</l>
<l>Sijn volc, al en waer hire na noch bi,</l>
<l n="70">Op dat hi selve gherechtich sy,</l>
<l>Als elken heer wel toebehoert.</l>
<l>                Nu wil ic u ontbinden voert</l>
<l>Vanden bladen onghetelt,</l>
<l>Die opten doern staen verselt,</l>
<l n="75">Ende voer die zonne gheven schade.</l>
<l>Een heer sel nemen tsinen rade</l>
<l>Wise lude, des is hem noot.</l>
<l>Al waer een heer van machte groet,</l>
<l>Hi mocht bi dommen rade sneven,</l>
<l n="80">Entaer na buten eren leven.</l>
<l>Also die doern schade gheeft</l>
<l>Mit sinen bladen die hi heeft,</l>
<l>Soe gheeft eens heren wisen raet</l>
<l>Schade, die menich velt beslaet;</l>
<l n="85">Want sijn volc dat rust daer onder,</l>
<l>Niet alte samen, mer elcx bi sonder.</l>
<l>Daer si in vreemden steden comen,</l>
<l>Hoers heren wijsheit mach hem vromen,</l>
<l>Want si sijn te bet ghemint.</l>
<l n="90">Dus mach een heer, diet wel versint,</l>
<l>Houden al sijn lant in recht</l>
<l>Mit wijsheit sonder groot ghevecht.</l>
<l>Veel te vechten ende te striden</l>
<l>Dat maect vyanden tallen tyden;</l>
<l n="95">Doch ist wederstriden goet,</l>
<l>Daermen ghewelt ende onrecht doet;</l>
<l>Want onrecht selmen wederstaen</l>
<l>Mit striden, macht niet anders gaen.</l>
<l>Liet een heer sijn palen roeren</l>
<l n="100">Ende sijn volc op sloeten voeren</l>
<l>Sonder weer, soe hiet hi blode,</l>
<l>Sijn volc dat comter by in node;</l>
<l>Want waermen stoute weer vermoet,</l>
<l>Daer sijn die palen wel behoet,</l>
<l n="105">Entie heer heeftes prijs.</l>
<l>Die luchte van des dorens wijs</l>
<l>Die machmen hier by wel ghelijcken,</l>
<l>Als heren doeghet laten blijcken,</l>
<l>Soe worden si in eren wel bekent,</l>
<l n="110">Ende als si voeren sulc present,</l>
<l>Soe slaet die zoete lucht voren,</l>
<l>Dat is, een edelen naem te horen</l>
<l>Van hem, die in doechden leven.</l>
<l>Hoe mochten zoeter luchte gheven</l>
<l n="115">Doern of enich cruut op aerde,</l>
<l>Dan een naem van hogher waerde</l>
<l><pb n="215"/>Een goeden heer te voeren met?</l>
<l>Ic en wisten hoe gheliken bet</l>
<l>Die luchte tieghen alle dinc,</l>
<l n="120">Dan eer te hebben in elken rinc.</l>
<l>Alsoe die doern gheeft zoeten ruken,</l>
<l>Soe moghen die oren wel opluken,</l>
<l>Daer therte in minnen is ghestelt,</l>
<l>Alsmen van heren doeghet spelt;</l>
<l n="125">Want waren heren niet ghevonden,</l>
<l>Elc had anderen al verslonden,</l>
<l>Ende die werlt waer al te niet.</l>
<l>                Nu heb ic u desen sin bediet</l>
<l>Vanden doern byden heren:</l>
<l n="130">Oec moghen daer an ander luden leren.</l>
<l>Baeliuwen, schouten ende schepen,</l>
<l>Die inden rechte sijn begrepen,</l>
<l>Die sellen doen hoers heren bot</l>
<l>Ende ontsien ten voersten God.</l>
<l n="135">Alsulke mate, als si hier gheven,</l>
<l>Is hem bereit int langhe leven,</l>
<l>Dat sonder eynde staet te duren.</l>
<l>Die linde groen by hoir naturen</l>
<l>Ghelijct den goeden vrouwen wael,</l>
<l n="140">Wanttie linde is altemael</l>
<l>Sacht natuerlijc of tontbinden.</l>
<l>Die rechte stamme vander linden</l>
<l>Die beteykent ons Oetmoet,</l>
<l>Daer doeghet in ghewortelt stoet</l>
<l n="145">Van aenbeghin ende doet noch heden.</l>
<l>Oetmoet is bloeme van allen zeden,</l>
<l>Alsoe ghi dicwijl hebt ghehoert;</l>
<l>Want dat godlijcke woort</l>
<l>In Marien wilde ontfaen</l>
<l n="150">Doer oetmoet al sonder waen.</l>
<l>Alsoe Maria maecte zoen,</l>
<l>So heeft eens heren volc te doen,</l>
<l>Dattie vrou is goedertieren,</l>
<l>Al wil die heer in felre tieren</l>
<l n="155">Op sijn volc mit hardicheden,</l>
<l>Soe en heeftet nyemant eer verbeden</l>
<l>Dan sijn edel vrouwe waert.</l>
<l>Wat si oetmoedelijc begaert</l>
<l>Te bidden, des wert ymmer raet.</l>
<l n="160">Op dattet enen heer te doen staet</l>
<l>Behouden sijnre heerlichede,</l>
<l>Soe hoert hi gheerne sijnre vrouwen bede,</l>
<l>Al waer hi ooc een doel verstoert.</l>
<l>Der linden telghen, hoer accoert,</l>
<l n="165">Wil ic u wat onderscheiden,</l>
<l>Die machmen bughen ende leiden</l>
<l>Over velt ende over pleyn:</l>
<l>Dat beteykent ons alleyn</l>
<l>Na mijnre leer Ontfarmicheit,</l>
<l n="170">Daer menich eer ende baet an leit,</l>
<l>Beide te ziele ende oec in live.</l>
<l>Ontfarmicheit was langhe in kive</l>
<l>Jeghens die gherechticheit ons Heren,</l>
<l>Want si wilde hoer neder keren</l>
<l n="175">Optie ghene die waren verloren.</l>
<l>Overmits des vaders toern</l>
<l>Mosten wy al ter hellen varen;</l>
<l>Wantter veel ontschuldich waren,</l>
<l>Soe creech Ontfarmicheit die macht,</l>
<l n="180">Dat si die salighe wederbracht</l>
<l>Der helscher scharen uter handen.</l>
<l>Vrouwen, die dit wel becanden,</l>
<l>Mochten gaern ontfarmich sijn</l>
<l>Over tfolc in sulken schijn,</l>
<l n="185">Om die onnosele te behouden.</l>
<l>Al vaert die bose totter mouden,</l>
<l>Dat is der werlt een clene schade.</l>
<l>Ontfarmicheit, die edel grade</l>
<l>Ende goeder vrouwen toeverlaet,</l>
<l n="190">Is doecht, die zere te prisen staet</l>
<l>Eens heren volc tot hoirre baten,</l>
<l>Ende oec ist werc van caritaten,</l>
<l>Dat wel mit recht mach sijn ghepresen.</l>
<l>Vrouwen in hoer edel wesen</l>
<l n="195">Hebben oic mitten bladen groen</l>
<l>Een ghelijc in horen doen.</l>
<l>Dats Stadicheit in reynen moede,</l>
<l>Daer mede vercleet een vrouw goede</l>
<l>Hoer selve, dat si loventlijcke</l>
<l n="200">Staet in groenre vruchten rijcke</l>
<l>Verchiert ghelijc der linden blade;</l>
<l>Want groen dat is verwe stade.</l>
<l>Diemen suver houden moet:</l>
<l>Daerom ghelijctse vrouwen goet,</l>
<l n="205">Ende si en mach niet hogher comen.</l>
<l>Want an Marien wert ghenomen</l>
<l>Bloysel ende vruchte schone,</l>
<l>Des hebben vrouwen noch te lone</l>
<l>Dat gheen tonghe en can volprisen:</l>
<l n="210">Bloeysel, die van vrouwen rysen,</l>
<l>Soe edel sijn si in hoer ghedaen.</l>
<l>Vrouwen, die dit wel verstaen,</l>
<l>Die vintmen inder doechden pleyn,</l>
<l>Dat is die verwe die ic meyn,</l>
<l n="215"><pb n="216"/> Die elke vrouwe draghen mach</l>
<l>Mit eren anden lesten dach,</l>
<l>Ende horen here wel behaghen.</l>
<l>Hoert si dan karmen ofte claghen</l>
<l>Hoer volc in enigherhande node,</l>
<l n="220">Die te bidden sijn te blode</l>
<l>Horen heer, si mach hem vromen</l>
<l>Ende inder noot te hulpe comen.</l>
<l>Dus ist den volke een grote vraem</l>
<l>Een edel vrou van goeder naem,</l>
<l n="225">Want si lescht hoers heren toern.</l>
<l>                Voert moechdi een weynich horen</l>
<l>Vander linden die ic sach,</l>
<l>Watmen den name gheliken mach.</l>
<l>Want Linde te spreken overluut</l>
<l n="230">Dat is te male een sacht beduut,</l>
<l>Daer by ghelijc ic Schamelhede,</l>
<l>Daer vrouwen doecht verzuvert mede,</l>
<l>Want si is in haer selven claer.</l>
<l>Wye schamelhede hevet maer,</l>
<l n="235">Die en mach niet buten eren leven,</l>
<l>Want schaemte doet hem al begheven</l>
<l>Wat mit schanden is ghemenct.</l>
<l>Wanneer een edel vrouwe denct</l>
<l>Om scamelheit, hoe soud si doghen,</l>
<l n="240">Dat hoer heer quaem voer oghen</l>
<l>Schalken raet, aldaer sijt wiste,</l>
<l>Op dat sijt keren mocht mit liste?</l>
<l>Want schalken raet, onnutte miede</l>
<l>Brengt in twiste sheren liede,</l>
<l n="245">Ende selve wart hi daer om becant</l>
<l>Sonder lof in al sijn lant.</l>
<l>Mach een vrouwe dit verwinnen</l>
<l>Mit scamelhede, ende doen bekinnen</l>
<l>Horen heer wat schande sy,</l>
<l n="250">Soe bliven si beyde in eren vry.</l>
<l>Dus is een edel vrouw fijn</l>
<l>Voor archeit hoghe medecijn,</l>
<l>Want si macher veel verdriven.</l>
<l>Naerre en wil ics u niet bescriven,</l>
<l n="255">Wanttie waerheit is al ontbonden.</l>
<l>Hier om pijntet u te gronden,</l>
<l>Hoghe heren, edel vrouwen,</l>
<l>Ende leeft in eren ende in trouwen</l>
<l>Tot allen stonden waer ghi sijt.</l>
<l n="260">Tis al hier een corte tijt,</l>
<l>Hoeneer God wil, soe moetwy varen,</l>
<l>Ende gheen en can voer ander waren:</l>
<l>Elc moet self sijn lach betalen.</l>
<l>Daer en help gout noch scat in malen,</l>
<l n="265">Duer ghesmide noch hoghe paerde.</l>
<l>Daer om leeft in sulker waerde,</l>
<l>Dat ghi Gode sijt bequame.</l>
<l>Dat denct Willem die hoochste vrame</l>
<l>Van Hildegaersberch in sijn ghedicht,</l>
<l n="270">Want ghi vint daer ewich licht.</l>
</body>
</text>
<text>
<body><head type="comment">C. <hi rend="italic">Van ghenoechten. </hi></head>
<l>                Een vraghen leide mi te voren</l>
<l>Een edel joncheer wel gheboren,</l>
<l>Wat die hoochste punte waer,</l>
<l>Desmen ter werlt nemet gaer,</l>
<l n="5">Van al dat ons nature gheeft.</l>
<l>Hi sprac: "Die dit verwonnen heeft,</l>
<l>"Die machs hem hoechlijc beroemen,</l>
<l>Tis eene punt van groten vromen."</l>
<l>Dus heeft die joncheer mi ghevraecht.</l>
<l n="10">Isser yemant, diet behaecht</l>
<l>Dit te antwoerden nader tale,</l>
<l>Ic gouts hem utermaten wale,</l>
<l>Want die sin is mi verborghen.</l>
<l>                "Willem, leeft hier of buten zorghen.</l>
<l n="15">Condi twaer ontbinden niet,</l>
<l>Soe willics maken een bediet</l>
<l>Nader waerheit wel ghemeten.</l>
<l>Wattie joncheer wil van u weten,</l>
<l>Dats Ghenoecht, ic wetet wael.</l>
<l n="20">Ghenoecht gaertmen al te mael</l>
<l>Waermen comt ter werlt wijt;</l>
<l>Ghenoecht is leven sonder nijt</l>
<l>Entaer toe vry in hoer behaghen;</l>
<l>Ghenoechte en wil gheen nijt draghen,</l>
<l n="25"><pb n="217"/> Ghenoechte is een edel zaet,</l>
<l>Ghenoechte is leven sonder quaet.</l>
<l>Wye dat zaet der boosheit lesen</l>
<l>Die moeten buten ghenoechte wesen:</l>
<l>Hier om wil ic ghenoechte prysen.</l>
<l n="30">Conde my yemant beter bewisen,</l>
<l>Ic bleefs daer by mijn leven lanc."</l>
<l>- "Meester, vrient, is weets u danc,</l>
<l>Dat ghi mi hebt aldus ontladen:</l>
<l>Ic bin een weynich bet beraden</l>
<l n="35">Dan ic hier te voren was.</l>
<l>Blijft ghenoechte in een pas</l>
<l>Te Gode, ter werlt, hoemense keert,</l>
<l>Soe hebdi zeker wel gheleert,</l>
<l>Ende elcman machs gaerne bi u bliven.</l>
<l n="40">Nu heb ic aldus horen scriven,</l>
<l>Daermen leest die waerheit claer:</l>
<l>Ghenoechte der werlt is zielen vaer</l>
<l>Enten lichaem wel bequame.</l>
<l>Al heeft ghenoechte mer een name</l>
<l n="45">Tot deser werlt in hoer ghewout,</l>
<l>Men machse deilen menichfout,</l>
<l>Te Gode, ter werlt, in allen zaken!"</l>
<l>- "Willem, wildi ghenoechte laken,</l>
<l>Wat zaken sullen wy prysen dan?</l>
<l n="50">Onghenoechte niet en dan</l>
<l>Enighe vreuchde ter werlt gheven</l>
<l>Of hier na int langhe leven:</l>
<l>Onghenoecht is Gods onmaer.</l>
<l>Suchten, karmen ende misbaer</l>
<l n="55">Heeft onghenoechte in hoer zeden;</l>
<l>Nijt ende onverduldichede,</l>
<l>Wanhope, die alre meeste hinder,</l>
<l>Dit sijn der onghenoechten kinder,</l>
<l>Daer si den mensche mede besit,</l>
<l n="60">Dat hi in zonden wert besmit,</l>
<l>Des goede ghenoechte niet en dade."</l>
<l>- "Meester, vrient, by wisen rade</l>
<l>Machmen ter werlt comen voert.</l>
<l>Al is ghenoechte een edel woert,</l>
<l n="65">Men macht nochtan argueren.</l>
<l>Soe wye des lichaems ghenoechte gheren,</l>
<l>Dat en mach voer Gode niet volstaen;</l>
<l>Die ziele kiest een ander baen,</l>
<l>Daer si uut ghevloten sy,</l>
<l n="70">Mit ganser ghenoechten wandels vry,</l>
<l>Als God in allen menschen biet:</l>
<l>En dede die ziel, soe waer wy niet.</l>
<l>Tlichaem is ter aerden ghevoecht,</l>
<l>Dat gheert altoester werlt ghenoecht,</l>
<l n="75">Goeden dranc ende edel spise,</l>
<l>Ghenoechte in menigherhande wise,</l>
<l>Al waert al jeghen Goeds ghebot."</l>
<l>_ "Willem, ic mach u schelden sot,</l>
<l>Dat ghi den pat soe nauwe neemt.</l>
<l n="80">Souden wy van Gode worden vervreemt</l>
<l>Om goede ghenoechte sonder toern,</l>
<l>Soe waren wy beter ongheboren:</l>
<l>Wat dochte dan smensche gheslachte?</l>
<l>God selve des mensche wrachte</l>
<l n="85">Ghebreckelijc by naturen,</l>
<l>Vallen, rysen, oec bezuren</l>
<l>Mit penitenci vanden zonden.</l>
<l>Moghen wy beter sijn ghevonden</l>
<l>Dan die goet noch quaet en pleecht,</l>
<l n="90">Ende altoes een borden dreecht?</l>
<l>Ghenoechte is al des menschen leven,</l>
<l>Ende God die selre loon of gheven</l>
<l>Daermen goede ghenoechte pliet,</l>
<l>Op dat sijn lof daer in ghesciet;</l>
<l n="95">Want goet gheselscap ende ghenoecht</l>
<l>Is een wortel alre duecht.</l>
<l>Mit onghenoechte vintmen selden</l>
<l>Volc yet langhe tsamen helden</l>
<l>Sonder toern of ghevecht."</l>
<l n="100">- "Meester, ghi hebt wel berecht,</l>
<l>Nochtan wil ict u proeven bet.</l>
<l>Waer elc op goede ghenoecht geset,</l>
<l>Soe waer ghenoechte gaer volcomen.</l>
<l>Nu machmen ander ghenoechte noemen,</l>
<l n="105">Die niet seer en staet te loven</l>
<l>Voer den meester van hier boven,</l>
<l>Die selve wel kent gherechtichede.</l>
<l>Men pliet ghenoechte tot menigher stede</l>
<l>Mit overvloedicheit van leven,</l>
<l n="110">Daer ander sonden wel uut zweven</l>
<l>Onder tfolc al hier op aerden,</l>
<l>Diemen prijst van groter waerden</l>
<l>Mitten ghenen diese hantieren:</l>
<l>Loghentael ende valsch visieren.</l>
<l n="115">Dobbelen, drincken, vloecken, zweren.</l>
<l>Elc heeft ghenoecht in sijn begheren,</l>
<l>Ende int volbrenghen veel meer.</l>
<l>Den hoghen val van Lucifeer</l>
<l>Hebdi wel dic of horen lezen,</l>
<l n="120">Sel hoveerde wel ghenoechte wesen,</l>
<l>Daer Lucifeer by nedergleit</l>
<l>Totter ewigher zericheit?"</l>
<l><pb n="218"/>- "Trouwen, Willem, dat en seg ic niet:</l>
<l>Ghi hebt mi dit soe wel bediet,</l>
<l n="125">Ic blijfs by u al sonder letten.</l>
<l>Die hem tot sulker ghenoechten setten,</l>
<l>Die moeten daer na loen ontfaen.</l>
<l>Ghenoecht is edel int verstaen</l>
<l>Van goeden luden menichfout,</l>
<l n="130">Die inder werlt, jonc ende out,</l>
<l>Hoer ghebet mit ynnicheit</l>
<l>Te male an Gode hebben gheleit,</l>
<l>Als Minrebroeders, Jacopijn,</l>
<l>Tsairtroysers ende Augustijn,</l>
<l n="135">Ende ander goede begheven oerden,</l>
<l>Die in wercken ende woerden</l>
<l>Gheerne dienen onsen Heer</l>
<l>Mit goeder ghenoechten in allen keer,</l>
<l>Ende horen schepper node vergheten."</l>
<l n="140">- "Meester, vrient, tis wel ghemeten</l>
<l>Dat altoes evenlijcke weecht:</l>
<l>Hier an hebdi wel gheseecht,</l>
<l>Nochtien wil ict u bet verclaren.</l>
<l>Die wise setten hoer begharen</l>
<l n="145">In ghenoechten altemale;</l>
<l>Ghenoeghen is die hoechste zale,</l>
<l>Daer die ziel in rusten mach;</l>
<l>Ghenoeghen maect ons verdrach,</l>
<l>Ghenoeghen doet ons Gode minnen</l>
<l n="150">Ende alle rechte ghenoechte kinnen.</l>
<l>Soe wye gherechte ghenoechte smaect,</l>
<l>Dat is die gheen die Gode naect,</l>
<l>Want hi sellen wel beraden.</l>
<l>Wye hem ghenoecht is al ontladen,</l>
<l n="155">Ende hem en brect noch dit noch dat.</l>
<l>Ghenoeghen is die hoochste scat</l>
<l>Mede te comen te hemelrijck,</l>
<l>Daer ghenoecht sel wesen ewelijck</l>
<l>Sonder pine, sonder vaer."</l>
<l n="160">_ "Willem, ghi spreect die waerheit claer,</l>
<l>Naerre en weet ics niet te vinden.</l>
<l>Ic hoer u sulke glose ontbinden,</l>
<l>Dat ic mi wil ghenoeghen laten;</l>
<l>Want goede ghenoecht in sulker maten</l>
<l n="165">Doetet hemelrijc verwerven,</l>
<l>Daer alle ghenoechte sel op ons erven.</l>
</body>
</text>
<text>
<body><head type="comment">CI. <hi rend="italic">Hoe die heren eerst quamen. </hi></head>
<l>                Ghi hoghe heren, ridderen, knapen,</l>
<l>U worden toeghevoecht die wapen,</l>
<l>Op dat ghi trecht sout houden staen;</l>
<l>Entaer om hebdi tzwaert ontfaen,</l>
<l n="5">Des men ontsiet al hier op eerde.</l>
<l>Een weldich rechter mitten zwaerde</l>
<l>Doet die goede in rusten leven,</l>
<l>Den bosen hoer natuer begheven,</l>
<l>Overmits des rechters dwanc;</l>
<l n="10">Nochtien is hi te breken stranc,</l>
<l>Want wye dat boos is van naturen,</l>
<l>Wel te doen is hem bezuren:</l>
<l>Die goede is mitten recht ghepayt.</l>
<l>Wat heer die sijn recht verdraeyt,</l>
<l n="15">Die sietmen leven buten eren.</l>
<l>Doemen eerst visierde heren,</l>
<l>Twas om recht ende anders niet;</l>
<l>Want doe die plaghe was gheschiet</l>
<l>Vander hogher diluvyen ganc,</l>
<l n="20">Daer Cayms gheslachte of verdranc</l>
<l>Ende al dat Adam ye bestoet,</l>
<l>Sonder Noe, die vader goet,</l>
<l>Die inder arcken ontdroech sijn lijf,</l>
<l>Ende zijn drie zonen, elcs sijn wijf,</l>
<l n="25">Hadsy in darcke mit hem gheladen.</l>
<l>Ghi heren, hier na moechdi raden,</l>
<l>Wye was doe die best gheboren?</l>
<l>Menich jaer ghinc daer na voren,</l>
<l>Datter Mijn noch Dijn en was,</l>
<l n="30">Ende al die werlt ghemene las</l>
<l>Vander aerden hoer beyach.</l>
<l>Doen was der heren gheen ghewach:</l>
<l>Deen taste mitten anderen toe,</l>
<l>Wasset spade ofte vroe;</l>
<l n="35">Si zaydent coern, si maydent in,</l>
<l>Ende elc sette sinen sin</l>
<l><pb n="219"/>Te doen dat anders wille waer</l>
<l>Meer dan VII<hi rend='sup'>c</hi> jaer;</l>
<l>Daer nae wort Noes gheslachte groot</l>
<l n="40">Menichfout, entaer of sproet</l>
<l>Inder werlt diets soe vele,</l>
<l>Dattet ghinc ten anderen spele.</l>
<l>Sulc die wilde ledich gaen,</l>
<l>Die arbeit die bleef onghedaen:</l>
<l n="45">Die goede worden vanden quaden</l>
<l>Buten scoude zere verladen:</l>
<l>Doe was den menighen wee te moede.</l>
<l>Doe mostet comen an die vroede,</l>
<l>Soudmen doghet setten voert.</l>
<l n="50">Gherechtichede, dat goede woert,</l>
<l>Dede deerste heren maken,</l>
<l>Dat proeftmen noch bi waren zaken;</l>
<l>Want hadmen nye onrecht gheploen,</l>
<l>Wat waer der heren dan te doen</l>
<l n="55">Of prelaten des ghelike?</l>
<l>Die werlt waer al even rijcke</l>
<l>Ende totter doecht oec ghestelt.</l>
<l>Nu heeftie bose mit ghewelt</l>
<l>Daer na ghesaut alsulc venijn,</l>
<l n="60">Datter ymmer mosten heren sijn,</l>
<l>Diet recht bekenden ende verstoeden,</l>
<l>Oftie werlt soude al verwoeden.</l>
<l>Want heren dus by node quamen,</l>
<l>Soe moghen hem wel mit rechte schamen,</l>
<l n="65">Die spreken noch op goede heren,</l>
<l>Want elcman isse schuldich te eren.</l>
<l>Si worden eerst ter werlt vonden</l>
<l>Om recht te kennen ende toirkonden;</l>
<l>Recht te kennen ende verstaen,</l>
<l n="70">Dat quam uut reynre herten traen.</l>
<l>Hoe soude een dorpers hert bekinnen</l>
<l>Gherechticheit of eer te minnen?</l>
<l>Hem en moeter gheen van beyden,</l>
<l>Hoer wesen is te verre ghescheiden:</l>
<l n="75">Den dorper moet sijn toebehoren.</l>
<l>Die eerst wert heten wel gheboren,</l>
<l>Dat was die gheen die trecht ontbant</l>
<l>Ende weldoen inder werlt vant.</l>
<l>Weldoen ende gherechtichede</l>
<l n="80">Dat gheeftmen goede heren mede,</l>
<l>Wanttet is die hoochste staet.</l>
<l>Die wise sochten nauwen raet</l>
<l>Ende coeren trecht, dat elcman soude</l>
<l>Dat selve doen in goeder hoede.</l>
<l n="85">Dat hi mit arbeide mochte winnen,</l>
<l>Dat soudmen voert voer sijn bekinnen;</l>
<l>Ende wye den andere tsijn benaem,</l>
<l>Die moste staen tot sulker blaem,</l>
<l>Datmen hem soude nemen tleven:</l>
<l n="90">Aldus wort eerst dat recht bescreven,</l>
<l>Wanttet was ter werlt noot.</l>
<l>Doe maecten si enen heer soe groot,</l>
<l>Die tghemene soude scheiden</l>
<l>Ende tvolc mit macht beleiden,</l>
<l n="95">Want een rechter sonder macht</l>
<l>Die wort selden wel gheacht.</l>
<l>Op hoer lant, haer ende ghens,</l>
<l>Setten si hem alsulken chens,</l>
<l>Dat hi mocht staet van eren houden</l>
<l n="100">Mit dienres, die hen dienen souden:</l>
<l>Selve soud hi ledich gaen,</l>
<l>Om dat hi trecht mocht houden staen;</l>
<l>Wanttie wise wilden coren,</l>
<l>Dat elcman wiste sijn verboren,</l>
<l n="105">Ende waer dat hi gheen recht en dede,</l>
<l>Soe en soude hem myede noch bede</l>
<l>Helpen, hi en soude tlijf verliesen,</l>
<l>Ende sonder beyden een ander kiesen:</l>
<l>Aldus most emmer recht gheschien.</l>
<l n="110">Wye dat vresen ende ontsien,</l>
<l>Die volghen gaern der eren pat:</l>
<l>Eer en ghelijckent ghenen schat;</l>
<l>Want wye dat schat ter werlt minnen,</l>
<l>Die sietmen selden eer ghewinnen.</l>
<l n="115">Ghi heren, hier an moechdi horen</l>
<l>Dat weldoen is u an gheboren;</l>
<l>Wantmen by doecht die heren coos,</l>
<l>Doe al die werlt was rechteloes.</l>
<l>Al sidi hoech ter werlt gheseten,</l>
<l n="120">Ghi sult rechte mate meten.</l>
<l>Daer om wordi al hier ghesent</l>
<l>Van hem, die alle mate kent.</l>
</body>
</text>
<text>
<body><head type="comment"><pb n="220"/> CII. <hi rend="italic">Een disputacie. </hi></head>
<l>                Menich ghepens heb ic versleten,</l>
<l>Om een deel den sin te weten</l>
<l>Vander werlt regnacie;</l>
<l>Wanttet dunct my disputacie,</l>
<l n="5">Soe die een daelt ende dander rijst,</l>
<l>Entie quade wert gheprijst</l>
<l>Van sinen ghelijcke, als ghi wel ziet,</l>
<l>Entie onnosele zwaer verdriet</l>
<l>Heimelijck int herte lyden,</l>
<l n="10">Entie werlt in allen zyden</l>
<l>Mit ghiericheit is overvloeyt,</l>
<l>Entie goede wert ghemoeyt</l>
<l>Menichwerve buten reden;</l>
<l>Entie stoel der gherechticheden</l>
<l n="15">Vanden ghenen wert beseten,</l>
<l>Die nu naden penninc meten:</l>
<l>Trecht blijft veel nu onder voet.</l>
<l>Isser yemant alsoe vroet,</l>
<l>Die mi dit berechten can,</l>
<l n="20">Hoe ghiericheit soe menighen man</l>
<l>Heeft verwonnen hier int leven?</l>
<l>                "Willem, ic wil u antwoerde gheven</l>
<l>Van des ghi vraecht, can ics bevinden.</l>
<l>Lucifer die helptse binden,</l>
<l n="25">Die ghierighe, daer ghi my om vraecht.</l>
<l>Want hi selve is gheplaecht,</l>
<l>Dat hi tlicht moet ewich derven,</l>
<l>Hier om pijnt hi menich werven,</l>
<l>Of hi den mensche mocht verleiden</l>
<l n="30">Ende vanden selven lichte scheiden,</l>
<l>Dat hem te voren was bereyt."</l>
<l>                - "Meester, ghi hebt waer gheseit,</l>
<l>Mer ic wilt u proeven bat.</l>
<l>Dat Lucifer is worden hat</l>
<l n="35">Den mensche, dat doet hem wel die noet.</l>
<l>Al had een man alhier den doot</l>
<l>Verdient ende oick sijn goet verboert</l>
<l>Naden recht, alst is ghecoert,</l>
<l>Ende hi des lants verdreven waer,</l>
<l n="40">Entan een ander quaem daer naer</l>
<l>Int besit van sinen goede,</l>
<l>Al creghe hijt by des heren moede,</l>
<l>Hi souden nochtan zere benyden</l>
<l>Entaer nae haten tallen tyden:</l>
<l n="45">Dus werct natuer in haren zaken."</l>
<l>                - "Willem, ic wils u vroeder maken:</l>
<l>Lucifer sel ewich duren,</l>
<l>Ende hi is boven naturen,</l>
<l>Daer God den mensche heeft in ghewrocht,</l>
<l n="50">Nu en rust hi nemmer dach noch nacht,</l>
<l>Hoe hi den mensche mochte trecken</l>
<l>Ter quaetheit, entie ziel bevlecken,</l>
<l>Dat si dat licht verbuerde mede</l>
<l>Hier boven inder ewicheide,</l>
<l n="55">Des nymmermeer en wert verganc.</l>
<l>Nu is die menscheit alsoe cranc,</l>
<l>Si en can hoer selven niet bewaren,</l>
<l>Lucifeer mit sijnre scharen</l>
<l>En brencse totter ghierichede</l>
<l n="60">Ende oec tot anderen sonden mede,</l>
<l>Al daer die ziel om blijft ghewont,</l>
<l>Op datse God ter lester stont</l>
<l>Van sinen aenschijn sel veryaghen</l>
<l>Ende wisen totter helscher plaghen,</l>
<l n="65">Die sonder eynde is ende zwaer."</l>
<l>                - "Meester, hier en segdi waer;</l>
<l>Mar ic wil u al naerre gaen.</l>
<l>Mach die mensch niet wederstaen</l>
<l>Taenvechten van Lucifere,</l>
<l n="70">Want hem God soe menighe ere</l>
<l>Heeft bewijst in sijnre minnen?</l>
<l>Hy heeft ons ghegheven onse vijf sinnen,</l>
<l>Beide zien entaer toe horen</l>
<l>Te helpe yeghen dat becoren</l>
<l n="75">Van Lucifer, den helschen draken;</l>
<l>Beide ruken ende smaken</l>
<l>Ende voelen, dat is waer.</l>
<l>Die schult is ons al openbaer:</l>
<l>Wyen moghen wy anders gheven ticht?</l>
<l n="80">Onse vijf sinnen sijn verlicht</l>
<l>Overmits den heilighen gheest,</l>
<l>Die ons ghebrocht heeft sulc volleest,</l>
<l>Dat elc mensch te voren weet</l>
<l>Wanneer hi doet dat Gode is leet,</l>
<l n="85">Of totten zonden is gheneghen.</l>
<l>Woud hi daer dan vechten teghen</l>
<l>Int wederstaen van sijn misdaden,</l>
<l>Wat mocht die vyant yemant schaden?</l>
<l>Sonder twifel, niet en twint:</l>
<l n="90">Ghi sijt sotter dan een kint,</l>
<l>Condi dat bevinden niet."</l>
<l>                - "Willem, nu heb ic waer bediet</l>
<l><pb n="221"/>Eerst verstaen uut uwen monde.</l>
<l>Woude elc mit reden gaen te gronde,</l>
<l n="95">Of peynsen waen hi comen es,</l>
<l>Of hoe die doot hem al ghewes</l>
<l>Is bereyt, hi en weet wanneer,</l>
<l>Mit rechte mocht hem gruwen zeer</l>
<l>Als hi zonde hoerde nomen;</l>
<l n="100">Want als wy voer dat oerdel comen,</l>
<l>Soe sel die doghet sijn ghecroont</l>
<l>Entie quaetheit oec gheloont,</l>
<l>Elc na sijn toebehoren,</l>
<l>Al sijn wy arme domme doren</l>
<l n="105">In onse reden dus verblint."</l>
<l>- "Meester, nu ghi twaer bekint,</l>
<l>Nu dorren wy hebben gheen contraer,</l>
<l>Mar laet ons beyden proeven twaer,</l>
<l>Wat loon desen wreden mach gheboren,</l>
<l n="110">Die nu breken ende schoren</l>
<l>Mit onrecht der armer goet,</l>
<l>Want God, die anden cruce stoet,</l>
<l>Cocht ons allen even dier.</l>
<l>Al crijcht hier som die hoocheit hier,</l>
<l n="115">Dat hi sinen broeder mach verladen</l>
<l>Ende Goods ghebot daer an versmaden,</l>
<l>Die ons heten broeders wesen,</l>
<l>Doe hi was utengrave verresen,</l>
<l>Ende naden wille van sinen vader</l>
<l n="120">Souden wy broeders sijn allegader.</l>
<l>Nu en achten wijs langher min noch mee."</l>
<l>- "Willem, een harde bitter wee</l>
<l>Sel hem hier na comen toe,</l>
<l>Ende wil u segghen alsoe hoe:</l>
<l n="125">Al dede hem God soe veel der eren,</l>
<l>Dat si hem wilden hier bekeren,</l>
<l>Soe souden si swaer penitenci doen</l>
<l>Voer elke sonde een lanc sysoen,</l>
<l>Wanttie scrift hout openbaer.</l>
<l n="130">Voer elke hoeftsonde seven jaer</l>
<l>Sellen si penitencie lyden hier,</l>
<l>Of daer na int veghevier:</l>
<l>Dit machmen mitter waerheit bewisen;</l>
<l>Want als wy inder hoecheit rysen,</l>
<l n="135">Soe is elc also vol van moede,</l>
<l>Hi wilde dattet ewich stoede.</l>
<l>Ende want hoer wille dus ewich gheert,</l>
<l>Is hem penitenci toe bescheert,</l>
<l>Die si langhe lyden sullen</l>
<l n="140">Soe wie hem selven hier verdullen.</l>
<l>Willem, aldus hout mijn ghelove."</l>
<l>                "Meester, vrient, ghi gheeft den schove</l>
<l>Na mijn verstant den rechten bant;</l>
<l>Want hebben si troeder in die hant</l>
<l n="145">Entaer toe weder ende wint,</l>
<l>Ende hem die haven is bekint,</l>
<l>Soe mochten sijt wel behouden stieren;</l>
<l>Mar laet ons noch bet voert visieren,</l>
<l>Des bid ic u op hovesschede.</l>
<l n="150">Daer schijnter som soe goet van reden</l>
<l>Ende soe hovesch van hoerre talen,</l>
<l>Al ist dat si ter ghiericheit dwalen,</l>
<l>Daer hoer conscienci anders draecht,</l>
<l>Ende sellen si mede sijn gheplaecht,</l>
<l n="155">Soe hebben si dbeste deel ghemist;</l>
<l>Want hoer reden twaer wel wist,</l>
<l>Ende si nochtan tarchste kiesen."</l>
<l>                - "Ja, Willem, woud elcman sijn verliesen</l>
<l>Scuwen, soe waert al ghedaen.</l>
<l n="160">Die van haer eyghen reden gaen</l>
<l>Ende versmaden Goeds ghebot,</l>
<l>Hem is gevallen een zwaer lot,</l>
<l>Dat si niet en waren gheboren</l>
<l>By ouden tyden hier te voren,</l>
<l n="165">Doe die werlt beter was,</l>
<l>Soe hadsy gheschuwet sulken pas.</l>
<l>Als nu die bosen hebben beghonnen,</l>
<l>Dies van naturen niet en connen</l>
<l>Laten, daer om doen sijt mede,</l>
<l n="170">Ende houdent voer een miene zede:</l>
<l>Aldus leert elc den anderen voert.</l>
<l>Hoere eyghen reden blijft versmoert,</l>
<l>Dat sise ghebruken niet en moghen:</l>
<l>Dus hebben sy een zwaer lot ghetoghen.</l>
<l n="175">Die nu inder werlt sien</l>
<l>Ende hoer hoecheit sullen plien,</l>
<l>Hadden si gheweest bi ouden tyden,</l>
<l>Doemen quaetheit plach te myden,</l>
<l>Of hier na, alst beter waert,</l>
<l n="180">Natuer die had haer licht verbaert.</l>
<l>Dat si gherechtich waren bleven.</l>
<l>Nu willen si nae ghewoenten leven</l>
<l>Ende verkeren veel die wet,</l>
<l>Die God selve heeft gheset,</l>
<l n="185">Op dat sire ghelt uut moghen dringhen."</l>
<l>                - "Meester, vrient, van desen dinghen</l>
<l>Heb ic ghehoirt al mijn ghevoech:</l>
<l>Daer isser meer dan ghenoech</l>
<l><pb n="222"/>Die der scalcheit meester sijn.</l>
<l n="190">Ghi segt mi hier den rechten fijn:</l>
<l>Sulc die hevet van naturen,</l>
<l>Dander neemt dat hem mach buren</l>
<l>Om die ghewoente ende wachtet al,</l>
<l>Dat God die quaetheit wreken sal:</l>
<l n="195">Dus trect die meerre macht te samen.</l>
<l>Die gheen die scuwen deser blamen</l>
<l>Ende gherechtich sijn in hoer wesen,</l>
<l>Die en waendens nymmermeer ghenesen,</l>
<l>Waert dat si daer tieghens spraken</l>
<l n="200">Ende die quaetheit wilden laken;</l>
<l>Mar als si hoer ghelijcke vinden,</l>
<l>Daer si twaer dorren ontbinden,</l>
<l>Soe claghen si jammer ende noot,</l>
<l>Dattie scalcheit is soe groot,</l>
<l n="205">Ende sijs niet en moghen keren.</l>
<l>Wilder enich anders leren,</l>
<l>Dat sijt erghent wederstoeden,</l>
<l>Der doot soe mochten si wel vermoeden,</l>
<l>Want si waer hem al bescaert:</l>
<l n="210">Dit maect die miente also verveert,</l>
<l>Dat sy nerghent weer en bieden."</l>
<l>                - "Ja, Willem, selment te rechte schieden,</l>
<l>Waer op willen si weer beghinnen?</l>
<l>Die gheen, die selve die waerheit bekinnen,</l>
<l n="215">Si sijn al siende gheworden blint!</l>
<l>Wy bidden Gode, die twaer bekint</l>
<l>Van elker zake, beghin ende ende,</l>
<l>Dat hi ons troost in onse ellende;</l>
<l>Wanttet is te duchten zeer,</l>
<l n="220">Blijftet langhe in desen keer,</l>
<l>Dat God die werlt plaghen moet</l>
<l>Om die boesheit dienen doet,</l>
<l>Wanttet is des duvels zaet.</l>
<l>Al coemdire bi in hogher staet,</l>
<l n="225">Ghi moechtet onlang houden staen."</l>
<l>Daer om raet u Willem, sonder waen,</l>
<l>Van Hildegaersberch boven al,</l>
<l>Dat ghi selt pensen omden val:</l>
<l>Wye dat valt van hoghen neder,</l>
<l n="230">Die sietmen lancsom rysen weder.</l>
</body>
</text>
<text>
<body><head type="comment">CIII. <hi rend="italic">Salomons woert. </hi></head>
<l>                Menich punte van wijsheden</l>
<l>Machmen bevinden wel mit reden,</l>
<l>Des die mensche hevet noot.</l>
<l>Niet al en is si even groot</l>
<l n="5">Die wijsheit hier al in aertrijcke;</l>
<l>Wanttie zaeck is onghelijcke,</l>
<l>Daermen wijsheit toe sel pleghen.</l>
<l>Die meest tot domheit is gheneghen,</l>
<l>Hem denct dat hi die vroetste sy.</l>
<l n="10">Hier om soe wil ic keren my</l>
<l>An die gheen, die wel verzinnen</l>
<l>Ende onderscheit van doechden kinnen.</l>
<l>Soemen den dommen langher leert,</l>
<l>Soe hi hem min ter wijsheit keert.</l>
<l n="15">Dus is hi spade te rusten wel,</l>
<l>Die den dommen leren sel.</l>
<l>Ic en can u allen niet doen verstaen</l>
<l>Waer wijsheit is te leren aen;</l>
<l>Mer een punt wil ic u ruren:</l>
<l n="20">Diet hebben mach van naturen,</l>
<l>Die maeck hem blyde int aenscouwen.</l>
<l>Al waer hem thert een deel in rouwen,</l>
<l>Dat sel hi wyseliken draghen</l>
<l>Ende niet te zeer van buten claghen:</l>
<l n="25">Misselijc wiet ziet of hoert.</l>
<l>Troeren is van dier accoort:</l>
<l>Dies veel wil doen, die quetst den sin.</l>
<l>Sijn vyanden nemen daer blyscap in,</l>
<l>Ende hem waer leet dat anders waer.</l>
<l n="30">Blyde te sijn int openbaer</l>
<l>Is een punt van groten vrame.</l>
<l>Tmindert zeer der eren name,</l>
<l>Dat een heer misselijc ghelaet.</l>
<l>Elc sel houden sinen staet</l>
<l n="35">In maten ende in blyscap mede,</l>
<l>Soe doet hi eerst hem selven vrede,</l>
<l>Ende sinen vyanden isset leet.</l>
<l>Die des wel kende een onderscheet,</l>
<l>Die mocht hem gaern ter blyscap stellen;</l>
<l n="40">Want hi doeter mede vellen</l>
<l><pb n="223"/>Sijnre vyanden blyscap ende vertaren,</l>
<l>Die gaerne saghen sijns misbaren.</l>
<l>Menichsins machmen proeven,</l>
<l>Dattet onbederve is zeer te droeven,</l>
<l n="45">Diet laten mach in enighen zyden;</l>
<l>Want trouwe vrienden, die mit ons lyden,</l>
<l>Die worden daermede zeer onthoecht.</l>
<l>Verblijt u selven daer ghi moecht,</l>
<l>Soe sijn u vrienden mit u blyde:</l>
<l n="50">U vyanden leven daer om in nyde,</l>
<l>Ende oick ist uwen live goet.</l>
<l>Blyde te sijn ende wel ghemoet</l>
<l>Is een punt van groten baten.</l>
<l>Hier om selmen trueren laten</l>
<l n="55">Ende in goeden hoeghen leven.</l>
<l>Soe wye hem selven daer te gheven,</l>
<l>Die crighen gaern der werlt eer;</l>
<l>Oec crijchsi loen van onsen Heer,</l>
<l>Wanttet is verduldicheit,</l>
<l n="60">Daer smenschen wesen mede vercleit,</l>
<l>Bet dan of si deden maken</l>
<l>Bonte cleder ende root schaerlaken,</l>
<l>Ander verwen menighertieren;</l>
<l>Ghi cont u selven niet soe wel vercieren,</l>
<l n="65">Dat uwen vrienden mach ghenoegen,</l>
<l>Ghi en moet u buten troeren voeghen;</l>
<l>Want veel te trueren int aenschijn</l>
<l>Is onghenoechlijc by te sijn,</l>
<l>Daer goede vrienden te gader comen.</l>
<l n="70">Verstaet dit wel tot uwer vromen,</l>
<l>Wat blyscap is of seer te trueren.</l>
<l>Soe wye dat beyde mach gheboeren,</l>
<l>Die maec hem blyde ende houd hem vro,</l>
<l>Soe doen sijn vrienden oec alsoe;</l>
<l n="75">Mar wye hem truerens can ontladen,</l>
<l>Die is wiselijc beraden;</l>
<l>Want blyde te sijn ende wel te doen</l>
<l>Dat prijsde coninc Salomon.</l>
</body>
</text>
<text>
<body><head type="comment">CIV. <hi rend="italic">Vanden lichte. </hi></head>
<l>                Al dat werc al dat wonder,</l>
<l>Dat God ghewrocht heeft elc bi sonder,</l>
<l>Dat mocht mit reden sijn ghelaect,</l>
<l>Had hi gheen licht daer toe ghemaect.</l>
<l n="5">Al daerment mede bescouwen mocht.</l>
<l>Een edel werc hi daer an wrocht,</l>
<l>Want mitten lichte verchiertet al,</l>
<l>Hemel, borch, zee ende dal.</l>
<l>Alle behaghelijcke dinghen,</l>
<l n="10">Die den oghen wel ghelinghen</l>
<l>Of der herten sijn bequaem,</l>
<l>Die worden bekent by horen naem,</l>
<l>Alsmense scouwen mach int licht.</l>
<l>Wat soude een mensch der oghen sicht,</l>
<l n="15">Had God daer toe gheen licht ghescepen?</l>
<l>Worden wy in duusternis begrepen,</l>
<l>Der oghen licht in ons versperret:</l>
<l>Dan soe hoopmen ende merret</l>
<l>Naden licht mit allen sinnen;</l>
<l n="20">Mar wye dat quaetheit wil beginnen,</l>
<l>Die hatet licht die wijl hijt doet,</l>
<l>Want hi heeft anxt voer wederspoet,</l>
<l>Waert datmen sine wercken saghe</l>
<l>Byden licht of binnen den daghe,</l>
<l n="25">Dit doet hem buten pade mennen.</l>
<l>Mar wanneer die goede tlicht bekinnen,</l>
<l>Dat sonder blaem is opghesteghen,</l>
<l>Si verbliden hem daer tieghen</l>
<l>Ende dancken God, diet heeft verlient.</l>
<l n="30">Dat en doet hi niet die archeit mient.</l>
<l>Wanttet licht is hem contraer,</l>
<l>Hi en comt niet gaern int openbaer.</l>
<l>Des machmen wel ghelijcke toghen,</l>
<l>Alsmen dicke siet voer oghen,</l>
<l n="35">Waer si twee contrari sien,</l>
<l>Deen heeft recht, dander ghien.</l>
<l>Hoeneer sijt dan soe verre bringhen,</l>
<l>Dat elc sijn recht wil gaen bedinghen,</l>
<l>By tael ende wedertael</l>
<l n="40">Hoortmen die waerheit altemael,</l>
<l>Wye dat recht of onrecht heeft,</l>
<l>Ende naden tuuch die reden gheeft.</l>
<l><pb n="224"/>Op dat die rechter staet gherecht</l>
<l>An beyden zyden even slecht,</l>
<l n="45">Dan wortet onrecht schier becant:</l>
<l>Die onrecht heeft, hi biet die hant,</l>
<l>Ende hi wils bliven byder zake,</l>
<l>Op dat si weder mit ghemake</l>
<l>Mochten keren achterwaert,</l>
<l n="50">Want onrecht is int licht vervaert:</l>
<l>Dat doet, si en horen niet te gader.</l>
<l>Mar hi, die alder zonden vader</l>
<l>Is in dewighe duusterheit,</l>
<l>Die heeft horen coemst bereyt,</l>
<l n="55">Want hi heeft selve tlicht verboert;</l>
<l>Entaer om is hem toeghecoert</l>
<l>Dewighe duusternis te smaken,</l>
<l>Ende alden ghenen die daerna haken</l>
<l>Hier in duusternis te leven,</l>
<l n="60">Die worden tsijnre proy ghegheven.</l>
<l>Elcman hoede hem anders wel,</l>
<l>Die tijt, die hier na comen sel,</l>
<l>Die is lanc ende onghemeten.</l>
<l>Die dan in pinen is gheseten,</l>
<l n="65">Daer nymmermeer eynde en can ghewerden,</l>
<l>Dat is een zwaer verdriet te harden</l>
<l>In een yammerlijcke staet.</l>
<l>Hoe heymelijc, hoe nauwen raet</l>
<l>Dat wy schicken hier of daer,</l>
<l n="70">God die kennet openbaer</l>
<l>Onse consciencie, ons begheren,</l>
<l>Hoe wy hier den lichaem neren.</l>
<l>Ist mit boesheit, ist mit trouwen,</l>
<l>Hi selt claerlijc al bescouwen</l>
<l n="75">Voer toordel, daermen ons of leest.</l>
<l>Die inder werlt hebben gheweest</l>
<l>Horen tijt ghetrouwelijc,</l>
<l>Die nemt hi mit hem in sijn rijc,</l>
<l>Daer licht sel schinen sonder ende.</l>
<l n="80">Duusternis is swaer ellende,</l>
<l>Diere langhe staet in te sijn.</l>
<l>Al had een mensch gheen meerre pijn</l>
<l>Inder hellen, twaer ghenoech.</l>
<l>God, die selve sijn cruce droech,</l>
<l n="85">Die en moghen wy niet voldancken des,</l>
<l>Doe wy waren int verlies,</l>
<l>Ende ons gheen licht en mochte boren,</l>
<l>Dat hi die helle woude teschoren,</l>
<l>Ende nam die goede in sijn ghewelt.</l>
<l n="90">Wat staet ter werlt te prisen tghelt,</l>
<l>Duer juweel of cleder bont?</l>
<l>Ten waer al waerdich niet een pont,</l>
<l>Mochtmer gheen int licht bescouwen.</l>
<l>Hoghe heren, edel vrouwen,</l>
<l n="95">Ander menschen, meerre, minder,</l>
<l>Maechden, vrouwen, mannen, kinder,</l>
<l>Al had hem God ghescepen leven,</l>
<l>Waert al in duusternis te zweven,</l>
<l>Wat waer hem dan des levens te bet!</l>
<l n="100">Nu heeft ons God een licht gheset,</l>
<l>Opdat wy niet en souden dwalen.</l>
<l>Hi woude Adams schout betalen,</l>
<l>Op dattet licht ons wederquam,</l>
<l>Dat verduustert had Adam.</l>
<l n="105">Natuer die prijst die duusterheit,</l>
<l>Hoeneer deen den anderen wert bereyt</l>
<l>Daert verborghen hoert te wesen;</l>
<l>Mar ic en priser gheen van desen,</l>
<l>Dan diet redelijc beghinnen</l>
<l n="110">Nader ewe, uut rechter minnen.</l>
<l>Wat mit sonden is becoort,</l>
<l>Dat gaet in duusterheden voert,</l>
<l>Ende maect den pat der armoede.</l>
<l>Hier om sellen hem die vroede</l>
<l n="115">Setten hier int licht te wanderen,</l>
<l>Op dat deen mitten anderen</l>
<l>Comen mach int licht hier boven,</l>
<l>Daer Lucifer wert uutghescoven,</l>
<l>Om die misdaet die hi dede</l>
<l n="120">Hem selven mit hoveerdichede.</l>
<l>Wye sinen rechten heer misdot,</l>
<l>Die staet te scuwen sinen moet</l>
<l>Ende tlicht daer sijn heer in wandert,</l>
<l>Tot dat hem sijn sin verandert,</l>
<l n="125">Ende hi die misdaet wil vergheven:</l>
<l>Anders mocht hire zeer om sneven.</l>
<l>Mar Lucifer die comt te spade,</l>
<l>Nymmermeer soect hi ghenade:</l>
<l>Hoverde is in hem soe groot,</l>
<l n="130">Hi en kent God niet sijn ghenoot.</l>
<l>Na maten, die hi meten soude,</l>
<l>Waert datmens hem volghen woude,</l>
<l>Dat God sijn goedertierenheit,</l>
<l>Die hi menichwerven spreit,</l>
<l n="135">Op Lucifer woud laten zincken,</l>
<l>Hem selven soude nochtans dincken,</l>
<l>Dat hem groot onrecht ghesciede,</l>
<l>Om dat hi ende sijn mesnyede</l>
<l><pb n="225"/>Soe langhe in pinen hebben gheduert;</l>
<l n="140">Mar waer om des hijt had bezuert,</l>
<l>Des en kent hi niet een coern:</l>
<l>Dus blijftet asset was te voren.</l>
<l>Hoe soude een man ghenade vercrighen,</l>
<l>Die bidden en wil noch woert verswighen,</l>
<l n="145">Ende oftet recht ende reden sy?</l>
<l>Die sinen heer wil comen by,</l>
<l>Hi moet ruste mit hem maken,</l>
<l>Of hi en darf hem niet ghenaken,</l>
<l>Soe ist wel recht dat wy ons claren</l>
<l n="150">Ende voerden hoochsten heer vervaren,</l>
<l>Want hi is boven allen heren,</l>
<l>Entaer en mach ons nyemant bezeren,</l>
<l>Nyeuwer tonghen noch quadyen.</l>
<l>Elcman mach hem selven vryen,</l>
<l n="155">Wil hi wedden, ghelt of pande:</l>
<l>Langhe te borghen telmen schande,</l>
<l>Die sijn rechte scout wel weet.</l>
<l>Sijn ons hier die zonden leet,</l>
<l>Wy moeten beteringhe doen,</l>
<l n="160">Dat is een slot van elker zoen,</l>
<l>Diemen maect hier int leven,</l>
<l>Sel die misdaet sijn vergheven.</l>
<l>Sel ons God vergheven dan,</l>
<l>Daer moet betalinghe wesen an,</l>
<l n="165">Ja! goede betaling mit conscienci.</l>
<l>Aelmis, beding ende penitenci,</l>
<l>Die wasschen hier die sonden ave,</l>
<l>Hi en gheert schat noch ander have.</l>
<l>Is hi dan niet goed te custen?</l>
<l n="170">Een yghelijc mach wel lusten</l>
<l>Alsulken heer te vriende te houden.</l>
<l>Deden wy als wy billics souden,</l>
<l>Sijn help en mocht ons niet faelgieren:</l>
<l>Hi is soe rechte goedertieren</l>
<l n="175">Ende ghenadich den zondaer.</l>
<l>Een recht berouw dat seit ons waer:</l>
<l>Waer gheen berou int herte sy,</l>
<l>Daer en comt gheen ghenade bi.</l>
<l>Al wilde hi zwaer penitencie lyden,</l>
<l n="180">Hi en dorste niet hopen noch verbliden,</l>
<l>Oec hoe hi om sijn sonden dede,</l>
<l>Recht berou en waer daer mede.</l>
<l>Recht berou dat souct ghenade,</l>
<l>Berou is een die hoochste grade,</l>
<l n="185">Dar God die sonden om vergheeft.</l>
<l>Wye dat in berouwen leeft,</l>
<l>Die wil in beteringhe staen,</l>
<l>Ende tot sijns selfs reden gaen</l>
<l>Wat hi schuldich is of niet.</l>
<l n="190">Wye hem selven wel besiet,</l>
<l>Wat dat leven is alhier,</l>
<l>Die mach den tijt wel rouwen schier,</l>
<l>Heeft hi ter welt veel gheloeft,</l>
<l>Want staphans wort si ons berooft.</l>
<l n="195">Soe ist al ant licht belanc,</l>
<l>Des nymmermeer en wert verganc,</l>
<l>Ten sel voer den goeden schinen.</l>
<l>Haelt ons God dan biden sinen,</l>
<l>Als ic hope dat hi sel,</l>
<l n="200">Soe varen wy ewelyken wel.</l>
</body>
</text>
<text>
<body><head type="comment">CV. <hi rend="italic">Een notabel van heren. </hi></head>
<l>                Ghi hoghe heren wel gheboren,</l>
<l>Wildi den hemel toebehoren,</l>
<l>Soe voertet swaert der rechticheit,</l>
<l>Soe datmen doghet van u seit;</l>
<l n="5">Want wie om weldoen wert gheprijst,</l>
<l>Dat is een lof dat hoghe rijst</l>
<l>Ende duren mach tot onsen baten.</l>
<l>Die hem ter boosheit willen zaten,</l>
<l>Die crighen lof van hoir ghelijcke.</l>
<l n="10">Ondoghende heren ende rijcke,</l>
<l>Alsmen hem lof van eren gheeft,</l>
<l>Dat is een lof dat binnen heeft</l>
<l>Ydel glori ende hoveerde,</l>
<l>Dat altoes voer die goede waerde</l>
<l n="15">Onwaert is ende seer versmaet.</l>
<l>Die heren sullen horen staet</l>
<l>Houden als vrou Eer ghebiet.</l>
<l>Volcomen recht ende anders niet</l>
<l>Sullen sy enen yghelijcken doen,</l>
<l n="20">Ridder, knapen ende baroen,</l>
<l><pb n="226"/>Soe moghense in eren rysen boven.</l>
<l>Heren sullen comen hoven</l>
<l>In horen steden al bi tyden,</l>
<l>Ende hoir arme volc verblyden:</l>
<l n="25">Uut goeder kennisse comt die minne.</l>
<l>Een heer die mit ghetrouwen sinne</l>
<l>Kennisse draecht tot sinen lieden,</l>
<l>Si sullen hem uut minnen bieden</l>
<l>Lijf ende goet altoes te dienste.</l>
<l n="30">Tis den ghemienen lieden tsienste,</l>
<l>Dat heren selve hoer lant besien.</l>
<l>Men setter desen, men setter dien,</l>
<l>Die tfolc bescatten ende castyen;</l>
<l>Souden sijt emmer moeten lyen</l>
<l n="35">Jeghenwoerdich voerden here,</l>
<l>Lichte si en dedent nymmermeere,</l>
<l>Si en souden hem wel wat bet beraden.</l>
<l>Die meente is dicke zeer verladen,</l>
<l>Al daer die heren cleen of weten,</l>
<l n="40">Om dat si verre sijn gheseten.</l>
<l>Besiet u steden ende u lant,</l>
<l>Oftet erghent wart ghescant</l>
<l>By wanrade of mit wille,</l>
<l>Die deren hebben of gheschille,</l>
<l n="45">Si sellent selve wel openbaren.</l>
<l>Tis daer hene, ic latet varen:</l>
<l>Die wise rade mitten heren</l>
<l>Sellent wel int beste keren.</l>
</body>
</text>
<text>
<body><head type="comment">CVI. <hi rend="italic">Van karitas. </hi></head>
<l>                Ic bin in dichten soe versaecht,</l>
<l>Dat mi mijn hert van rouwen traecht</l>
<l>Ende faelgiert te worden moede;</l>
<l>Want willen heren entie vroede</l>
<l n="5">Hem selver niet ter doghet keren,</l>
<l>Wye sal dan den dommen leren</l>
<l>Ende wisen inden rechten pat?</l>
<l>Hoe rijc si sijn, hem brect noch wat,</l>
<l>Die gheen die nyemant en can versaden,</l>
<l n="10">Ende wilden yemant anders raden,</l>
<l>Des en achten si min noch meer.</l>
<l>Hier om traecht mi den sinne zeer,</l>
<l>Ende oic soe binic zeer vervaert,</l>
<l>Want elc moet pensen achterwaert,</l>
<l n="15">Wye dat dichtens wil hantieren,</l>
<l>Om die gheen die argueren.</l>
<l>Tfolc wert nu soe goedertieren,</l>
<l>Oic wat wy dichten of visieren,</l>
<l>Si houden reden ende maet,</l>
<l n="20">Als sonder bodem ydele vaet</l>
<l>Water in hem houden staen.</l>
<l>Doch ic wil op goeden waen</l>
<l>Mercken wye den jagher slacht,</l>
<l>Die den honden inder jacht</l>
<l n="25">Volghen dar, al vaet hi niet.</l>
<l>Van des ter werlt is gheschiet</l>
<l>Of hier namaels mach gheschien</l>
<l>Wil ic een deel der waerheit ghien,</l>
<l>Op dats die goede si verhoecht,</l>
<l n="30">Ende die bose totter doecht</l>
<l>Hem selven keren mocht daer by;</l>
<l>Ende om dat minne thoochste sy,</l>
<l>Daermen yet of mach beghinnen,</l>
<l>Soe willic twe punten noch van minnen</l>
<l n="35">Ons vertrecken of ic can,</l>
<l>Op datter elc man mach leren an,</l>
<l>Hoe hi minnen sal of laten,</l>
<l>Dat sijnre zielen comt te baten;</l>
<l>Want minne is licht van swaren weghen.</l>
<l n="40">Een yghelijc mach minne dreghen</l>
<l>Ende gheen ontschulde doen daer van,</l>
<l>Dat hise dreghen niet en can.</l>
<l>                Die eerste minne, die wy mienen,</l>
<l>Ende thooste bot ooc vanden thienen,</l>
<l n="45">Dats minne in caritas,</l>
<l>Die ewich blijft ende ye ghewas</l>
<l>In dat godlijcke wesen.</l>
<l>Oeck wortse Moyses voerghelesen</l>
<l>Ende bevolen, dat wy souden</l>
<l n="50">Goods ghebot daer mede houden,</l>
<l>Wouden wy besitten trijcke sijn,</l>
<l>Ende der ewigher pijn</l>
<l><pb n="227"/>Verdraghen wesen ymmermeer.</l>
<l>                Dander minne na Christus leer</l>
<l n="55">Wort ons ter salicheit bescreven.</l>
<l>Opdat wy hier in minnen leven</l>
<l>Malc mit anderen sonder sparen,</l>
<l>Of wy ghemene broeders waren.</l>
<l>Doen wijs niet, soe ist al verloren,</l>
<l n="60">Als ic u na wille laten horen;</l>
<l>Want wye sijn hemelrijc verliest,</l>
<l>Hi blijft arm, oec wat hi kiest,</l>
<l>Want sonder minne in aertrijc</l>
<l>Worden wy Gode soe onghelijc,</l>
<l n="65">Als ons die meesters doen ghewaghen:</l>
<l>Men soude een kemel lichter jaghen</l>
<l>Doer een naelde sonder sneven,</l>
<l>Dan hem te eweliken leven,</l>
<l>Die Gode in minnen niet en dient.</l>
<l n="70">Want God den mensche was so vrient,</l>
<l>Dat hi en eerste van niete maecte,</l>
<l>Ende hem die grote vryheit naecte,</l>
<l>Dat hijt al ghebruken mochte</l>
<l>Wat hemel, lucht ende aerde sochte,</l>
<l n="75">Sonder den boom der hoorsamicheit,</l>
<l>Die wert alleen hem wedergheseit,</l>
<l>Op dat hi soude in een ghebot</l>
<l>Sinen meester kennen God:</l>
<l>Ende al had Adam wel gheleeft</l>
<l n="80">Ende totten sonden niet ghesneeft,</l>
<l>Doch souden wy Gode minnen zeer</l>
<l>Om die liefte, om die eer,</l>
<l>Die hi ons daer in heeft ghetoent.</l>
<l>Nochtan heeft hi ons meer verscoent,</l>
<l n="85">Doe wy ten zwaren eyghendoem</l>
<l>Quamen, entes vyants roem</l>
<l>Soe groet was dattet Gode verdocht,</l>
<l>Ende hi ons anderwerven cocht</l>
<l>Uten eyghenscap al gader,</l>
<l n="90">Ende versoende sinen vader</l>
<l>Ant cruce mit sinen bloede roet.</l>
<l>By deser zaken ist wel noet,</l>
<l>Dat wy Gode boven al</l>
<l>Minnen in dit aertsche dal,</l>
<l n="95">Of sijn rijc der ewicheit</l>
<l>Wort ons ten jonxsten daghe wederseit,</l>
<l>Daer al die waerheit blyken moet</l>
<l>Van des men hier ter werlt doet.</l>
<l>                Tander bot, dat Moyses brochte,</l>
<l n="100">Mede te reynen onse ghedochte,</l>
<l>Die wijl wi sijn in deser tijt,</l>
<l>Dat is: minne sonder nijt,</l>
<l>Die wy van node moeten draghen,</l>
<l>Sellen wy Gode wel behaghen</l>
<l n="105">In sijn aenscouwen, daer ment al</l>
<l>Nae goeden rechte lonen sal,</l>
<l>Wes ter werlt is gheploghen.</l>
<l>Wat helpt die reden lanc vertoghen?</l>
<l>Wy moghen deylen ende kyesen:</l>
<l n="110">Ewich ghewin of groet verliesen</l>
<l>Staet ons selven inder hant.</l>
<l>Men macht corter in enen bant</l>
<l>Al besluten dat ic meyne:</l>
<l>Wy moeten hier mit herten reyne</l>
<l n="115">Ganselijc sonder versten</l>
<l>Minnen onsen evenkersten,</l>
<l>Of ewelijc sijn verscoven</l>
<l>Uten hemelrijc hier boven.</l>
<l>Dat dit waer is, in oirkonde</l>
<l n="120">Leestmen nach uut sinen monde,</l>
<l>Die ons hete broeders wesen,</l>
<l>Woudwi der ewigher doot ghenesen:</l>
<l>Oec so proeftmen by naturen.</l>
<l>Woud hier een man mit sijn gheburen</l>
<l n="125">Houden hof of driven feeste,</l>
<l>Twaer die minste ofte meeste,</l>
<l>Een yghelijc na sijnre waerden,</l>
<l>Hi is gaern mit vroechden hier op eerden,</l>
<l>Na dat natuer an hem begaert;</l>
<l n="130">Ende als versament had die waert</l>
<l>Lieve gast om sijn verbliden,</l>
<l>Wouden si dan onderlinghe striden</l>
<l>Ende malcander doen verdriet,</l>
<l>Soe en bleve die waert in vruechden niet,</l>
<l n="135">Wanttet waer een onghenuecht,</l>
<l>Lieve gasten te sien onthuecht.</l>
<l>Die waert soude dencken: "Mijn oerlof,</l>
<l>Waer ghescheiden desen hof,</l>
<l>Gave ic hem tot langhen daghen,</l>
<l n="140">Want si in minnen niet overdraghen."</l>
<l>Proeft, hoe souden wy comen dan</l>
<l>In sijnre minne, daert al uut ran,</l>
<l><pb n="228"/>Wat roerende is al hier beneden?</l>
<l>Setwy ons selven niet te vreden,</l>
<l n="145">Soe waert onmoghelijc te spreken.</l>
<l>Hoe sonder lyden of ghebreken</l>
<l>In comen moghen tenighen stonden?</l>
<l>Want daer wert salicheit ghevonden,</l>
<l>Ewighe blyscap sonder ende,</l>
<l n="150">Elc berede hem mit ghenende.</l>
<l>Die weert die heeft ons daer ghenoot,</l>
<l>Nyemant bysonder, cleyn of groot;</l>
<l>Mar hi liet ons allen comen,</l>
<l>Arm ende rijc ende niet hem somen,</l>
<l n="155">Tot sijnre feeste van hoghen pryse,</l>
<l>Daer niet en can mit gheenre wise</l>
<l>In comen dat ghebreckelic sy.</l>
<l>Tis een hof van sorghen vry:</l>
<l>Men vinter alle dinc volmaect.</l>
<l n="160">Moghen si dan bliven onghelaect,</l>
<l>Die malcander hier verraden,</l>
<l>Al sijn si daer ter feeste gheladen?</l>
<l>Die werken, die si voer hem bringen,</l>
<l>Die sellense vander tafel dringhen</l>
<l n="165">Ende verre wisen buter doet.</l>
<l>                Van desen tween hebdi die coer,</l>
<l>Nadat ic seide hier te voren.</l>
<l>Al sidi rijc ende wel gheboren,</l>
<l>Starc, moghende ende coen,</l>
<l n="170">Nochtan set u wel te doen;</l>
<l>Want hier en wert gheen lanc verdrach,</l>
<l>Entie waert rekent sijn ghelach,</l>
<l>Wat wy borghen of betalen.</l>
<l>Sullen wy oude veete ophalen,</l>
<l n="175">Om dat wy machtich sijn te wreken,</l>
<l>Soe moet den waert sijn lach ontbreken,</l>
<l>Daer ghijt qualijc ghelden moecht.</l>
<l>Heeft u God in macht ghevoecht,</l>
<l>Daer van seldi hem dancken zeer,</l>
<l n="180">Ende vergheven veels te meer.</l>
<l>Dit is schulde sonder twy,</l>
<l>Die elc in machte schuldich sy,</l>
<l>Daermen ter werlt cleen op acht;</l>
<l>Want heren worden wreet in macht,</l>
<l n="185">Ende onder hem, van grade te grade,</l>
<l>Soe rijst nijt ende onghenade,</l>
<l>Overdaet ende groot ghevecht.</l>
<l>Men schuwet reden ende recht,</l>
<l>Der doot hebben wy cleynen ducht;</l>
<l n="190">Hoveerde is doer die werlt ghevlucht</l>
<l>Soe starc, men canre niet ghematen.</l>
<l>Minne sietmen achterlaten,</l>
<l>Oec hoese God vercoren heeft.</l>
<l>Tfolc wert hart ende versteeft</l>
<l n="195">Opten wille voert te stercken,</l>
<l>Die minne en canre niet in wercken;</l>
<l>Doch doen si hem selven ghewelt,</l>
<l>Die buter minnen sijn ghestelt,</l>
<l>Hoveerde, nijt ende ghiericheit</l>
<l n="200">Die sijn te draghen groot arbeit,</l>
<l>Een yghelijc na sijnre staet,</l>
<l>Na dat hire veel mede ommegaet.</l>
<l>Wye in nyde leven hier,</l>
<l>Dien wert bereyt een ewich vier.</l>
<l n="205">Dus vint die nydighe sijn torment,</l>
<l>Warwart dat hi henen went,</l>
<l>Ende minne loont mit doechden al;</l>
<l>Want minne en wijst ons ghenen val</l>
<l>Hier noch ghinder, waer wy keren:</l>
<l n="210">Dus mochtmen gheerne minnen leren,</l>
<l>Want minne draechtmen sonder last.</l>
<l>Wye minnet, die is wel gherast,</l>
<l>Sonder nijt, sonder blame.</l>
<l>Minne is Gode wel bequame,</l>
<l n="215">Want minne vryet ons van zonden.</l>
<l>Wye minnet, hi wert salich vonden,</l>
<l>Op dat wy hier terechte minnen,</l>
<l>Na dat ic meen in mijn beghinnen.</l>
<l>Men vint wel minne soe onghepuert,</l>
<l n="220">Die deser minnen niet en ruert;</l>
<l>Mar rechte minne staet te prisen.</l>
<l>Die ghene, die minne van hem wisen,</l>
<l>Sijn buter salicheit gheseten;</l>
<l>Want sulke mate als wy hier meten,</l>
<l n="225">Daer moeten wy weder by ontfaen,</l>
<l>Daer en is gheen twifel aen.</l>
<l><pb n="229"/>Minnen wy Gode na onser macht,</l>
<l>Wy bliven vast in sijn ghedacht</l>
<l>Ende wel beschermt van allen deren,</l>
<l n="230">Opdat wy hier malcander gheren</l>
<l>Alsoe te doen ende anders niet,</l>
<l>Als elcman wil dat hem gheschiet.</l>
<l>Dat is minne sonder fel,</l>
<l>Die ons den hof ontsluten sel,</l>
<l n="235">Daer alle vroechde in is te scouwen.</l>
<l>                Ghi hoghe heren, edel vrouwen,</l>
<l>Anders priesters ende clercken,</l>
<l>Die bevolen is te mercken</l>
<l>An die scapen van Ysrahel,</l>
<l n="240">Quijt u schout, soe doedi wel;</l>
<l>Want ghi sijt harders hier ghesat</l>
<l>Om recht te doen in elker stat,</l>
<l>Sonder wil in felre manieren.</l>
<l>Oeck suldi leren ende stieren</l>
<l n="245">Tmene volc ter doechden waert,</l>
<l>Ende eer hi comt, diet al vertaert,</l>
<l>Soe betert u, sidi misdadich.</l>
<l>God is rijc ende soe ghenadich,</l>
<l>Hi mach gheven ende vergheven.</l>
<l n="250">Die wijl wy sijn al hier int leven</l>
<l>En selmen niet te langhe borghen:</l>
<l>Wye betaelt, dien darf niet sorghen,</l>
<l>Daermen die schuldighe noemen hoert;</l>
<l>Wanttet godlijcke wort</l>
<l n="255">Sel so anxteliken snyden,</l>
<l>Alst oordel gaet ten lesten tyden.</l>
</body>
</text>
<text>
<body><head type="comment">CVII. <hi rend="italic">Vanden boghe. </hi></head>
<l>                Ic heb ghedicht in minen tyden</l>
<l>Van weelden groot, van menighen lyden,</l>
<l>Van ruste ende oec van overmoede,</l>
<l>Ende hoe die sotte oftie vroede</l>
<l n="5">Leven moghen thoren baten.</l>
<l>Nu willic mijn herte zaten</l>
<l>Te dichten vanden boghe reen,</l>
<l>Ende op tgheselscap al ghemeen,</l>
<l>Die den boghe willen draghen.</l>
<l n="10">Nie en wert tot ghenen daghen</l>
<l>Subtijlre vont ter werlt ghevonden,</l>
<l>Dat machmen proeven ende oirkonden;</l>
<l>Want minne was den eersten graet,</l>
<l>Daer nae den coninclijcken staet,</l>
<l n="15">Die mitten boghe wort verworven.</l>
<l>Hi was van minnen na ghestorven,</l>
<l>Die den eersten boghe brachte,</l>
<l>Eert hem quam in sijn ghedachte,</l>
<l>Dat hi den boghe maken woude.</l>
<l n="20">Men can volprisen niet in goude</l>
<l>Vanden boghe die weerdicheit;</l>
<l>Want als dat schut is toegheleit,</l>
<l>Ende die boghe staet ter scote,</l>
<l>Soe wijst ons pese entaer toe note,</l>
<l n="25">Slot, tellier ende oec die roede,</l>
<l>Eendrachticheit, als ic bevroede;</l>
<l>Want waer dat enich tander loeghe,</l>
<l>Tsoude dat schut in sijnre vloghe</l>
<l>Doen faelgieren, als ic waen,</l>
<l n="30">Ende verre buten mercke gaen,</l>
<l>Dies ghelijc ist mitten luden,</l>
<l>Die hem schalkeliken huden,</l>
<l>Alsmer gheselscap mede beghint,</l>
<l>Ende thants der na contrari vint,</l>
<l n="35">Die moghen tgheselscap seer scoffieren,</l>
<l>Datmen in vroechden waent hantieren;</l>
<l>Want waermen gheselscap pleghen sal,</l>
<l>Daer moet eendrachticheit wesen al,</l>
<l>Ghelijc den boghe in sijn accoort,</l>
<l n="40">Daer gheen contrari toe en hoert,</l>
<l>Selmen tschut te rechte sturen.</l>
<l>Oeck denckent mi die beste muren,</l>
<l>Die enighe stede mach beghinnen,</l>
<l>Dat si eendrachtich sijn van binnen</l>
<l n="45">Ende malc anders borde draghen.</l>
<l>Wat si dan muren ofte haghen,</l>
<l>Dat mach dan durich bliven vast</l>
<l>Ende wederstaen alsulken last,</l>
<l>Die hem lichte wart te swaer,</l>
<l n="50">Wouden si van binnen sijn contraer.</l>
<l>Wanttie boghe aldus bediet</l>
<l>Eendrachticheit, hoeneer hi schiet,</l>
<l><pb n="230"/>Soe suldi anden boghe mercken</l>
<l>Hoe si horen vyant stercken,</l>
<l n="55">Die hem in contrari vouden;</l>
<l>Want dat slot is quaet te houden,</l>
<l>Dat van binnen is verraden.</l>
<l>Wildi uwen vyant schaden,</l>
<l>Soe laet u vriende u vriende bliven:</l>
<l n="60">Anders en condijs niet bedriven.</l>
</body>
</text>
<text>
<body><head type="comment">CVIII. <hi rend="italic">Hoe die joecht overgaet. </hi></head>
<l>                Een mensch die hier ter werlt leeft</l>
<l>Soe langhe dat hi kennis heeft</l>
<l>Twisken archeit ende doecht,</l>
<l>Ende mercket hoe sijn jonghe joecht</l>
<l n="5">Opwert gaet in corter tijt,</l>
<l>Als dat middel overlijt,</l>
<l>Hoe schier dat comt ten ende waert,</l>
<l>Die mocht wel billicx sijn vervaert</l>
<l>Voer die doot, voer die zonden,</l>
<l n="10">By reden die ic heb ghevonden.</l>
<l>Die doot is anxtelijc tontbeiden,</l>
<l>Die zonden doen den mensche scheiden</l>
<l>Vander hoochster salicheit,</l>
<l>Dat is yammerlijc ghescheit,</l>
<l n="15">Diet overdocht in sinen sin.</l>
<l>Onse leven meest van aenbeghin</l>
<l>Staet in hopen ende in waen,</l>
<l>Alsment te rechte wil verstaen.</l>
<l>Onse hope is hier langhe te leven,</l>
<l n="20">Waen die comt aldaer bineven</l>
<l>Ende doet ons duchten voer die doot.</l>
<l>Des had een yghelijc wel noot,</l>
<l>Al docht hire om spade ende vroe,</l>
<l>Die tot tachtich jaren toe</l>
<l n="25">Leven mocht in goeden schijn.</l>
<l>Dat waer een harde lanc termijn</l>
<l>Na te tellen of te meten,</l>
<l>So menighen mensch die is versleten</l>
<l>Vander aerde onder die moude,</l>
<l n="30">Die nye en quamen tot dier oude.</l>
<l>Nu willict u vorder nemen,</l>
<l>Oft moghentlijc waer ende tsoude betemen,</l>
<l>Dat Yeve ende Adam hier op eerden</l>
<l>Hadden geleeft in groter weerden,</l>
<l n="35">Al wairt nu tot deser tijt,</l>
<l>In ghenoechten mit jolijt,</l>
<l>Ende thans hoer eynde quaem gheslopen,</l>
<l>Wat mochter enighe vorder hopen</l>
<l>Dan een ander mensche schier,</l>
<l n="40">Die sterven moet ende vaert van hier?</l>
<l>Die leden tijt en mach niet vromen;</l>
<l>Mer wercken die te stade comen,</l>
<l>Sijn die ghewrocht in leden tyden,</l>
<l>Daer moghen wy na op wel verbliden.</l>
<l n="45">Hier en is gheen tijt te vynden,</l>
<l>Al wouts hem yemant onderwinden,</l>
<l>Die durich is of staende blijft,</l>
<l>Daer en comt een tijt diet al verdrijft:</l>
<l>Dit moghen wy mitter waerheit toghen.</l>
<l n="50">Wy sien den dach voer onsen oghen</l>
<l>Opdringhen mitter sonnen glas,</l>
<l>Die niet en blijft in enen pas:</l>
<l>Ter noenen toe is sijn opganc,</l>
<l>Daer en blijft hi cort noch lanc,</l>
<l n="55">Hi moet dan dalen bi naturen.</l>
<l>Des menschen leven in figuren</l>
<l>Een deel te meten ende te weghen,</l>
<l>Dat is recht aldus gheleghen:</l>
<l>Dien God die avonture gheeft,</l>
<l n="60">Dat hi tot veertich jaren leeft,</l>
<l>Soe is hi totter hogher noen,</l>
<l>Recht als die dach in sinen doen</l>
<l>Ter noen clymmet mitter zonnen.</l>
<l>Hoeneer die dalens heeft begonnen,</l>
<l n="65">Soe ist over middach anden daghe.</l>
<l>Al schijntsi in horen ganghe traghe,</l>
<l>Thants vernemen wy datse daelt.</l>
<l>Wat salt cort of lanc verhaelt?</l>
<l>Wy moghen byder zonnen zincken</l>
<l n="70">Ons eyghen leven overdincken,</l>
<l>Hoet nederdaelt van jaer te jaer,</l>
<l>Ende wy weten wel voerwaer,</l>
<l>Dat emmer tende comen moet.</l>
<l>Die hier om denct ende dbeste doet,</l>
<l n="75"><pb n="231"/> Die is wijs ende wel gheleert.</l>
<l>Si sien den dach al an verkeert,</l>
<l>Die verre in doude sijn ghetreden,</l>
<l>Ende horen tijt hebben gheleden</l>
<l>Al over tmiddel byden ende,</l>
<l n="80">Entie avont is soe ghehende,</l>
<l>Dat tijt waer dat si ommesaghen,</l>
<l>Hoe die zonne beghint te laghen</l>
<l>Ende mit hem daelt al in yen,</l>
<l>Soe willen si noch opwaert sien</l>
<l n="85">In horen ghelaet, in sulker baer</l>
<l>Of mit hem voir die middach waer,</l>
<l>Entie sonne noch begonst te risen.</l>
<l>Al gaen si inden oude ende moeten grisen,</l>
<l>Dies en achten si niet een oert,</l>
<l n="90">Die wille trectse vaste voert.</l>
<l>Die den dach aldus bekennen</l>
<l>Verkeert ende horen waghen mennen</l>
<l>Besyden vander rechter straten,</l>
<l>Watmen hem leert, ten mach niet baten.</l>
<l n="95">Van sterven of van heen te varen:</l>
<l>Hem honghert noch, die ghierich waren</l>
<l>Naden schatte, die si minnen.</l>
<l>Die sulke ziecte heeft van binnen,</l>
<l>Als van ghiericheit, is seer gheplaecht;</l>
<l n="100">Want hise al sijn leven draecht,</l>
<l>Ende waer hi trect, hi voertse mede.</l>
<l>Die rechte siect der ghierichede</l>
<l>Dat is te peynsen nacht ende dach</l>
<l>Hoemen veel ghecrighen mach.</l>
<l n="105">Hoe veel die ghierighe tsamen trect,</l>
<l>Also veel ist dats hem ghebrect:</l>
<l>Aldus en can mens niet versaden.</l>
<l>Wye soude hem helpen of gheraden</l>
<l>Alsulke siecte van hem weren,</l>
<l n="110">Hi en woude minderen sijn begheren?</l>
<l>Anders boete en isser ghien</l>
<l>Inder werlt, groot off clien,</l>
<l>Die den ghierighen mach ghenesen:</l>
<l>Dus staet hem lanc ziec te wesen.</l>
<l n="115">                Die nijt is oec een durich gast,</l>
<l>Die blijft biden mensche vast</l>
<l>Vander juecht ten ouden tyden,</l>
<l>Ende doeten knaghen ende nyden</l>
<l>Ymmer op desen of op dien.</l>
<l n="120">Dus mach hem selden heil gheschien,</l>
<l>Die in nyde leven hier:</l>
<l>Ghinder barnen sire om int vier.</l>
<l>Aldus soe comt die rechte wrake</l>
<l>Op hem selven vander zake;</l>
<l n="125">Want si beniden menighen mensch,</l>
<l>Die hem lichte waer te wensch</l>
<l>Ende lief doen soude ende waerde,</l>
<l>Op datmens an hem begaerde.</l>
<l>Dus is nijt ende ghiericheit</l>
<l n="130">Altoes sonde ende arbeit,</l>
<l>Die bliven anden mensche cleven.</l>
<l>Als ander souden hem begheven</l>
<l>Ende in hem sterven ende vercoelen,</l>
<l>Dat wire luttel of bevoelen,</l>
<l n="135">Wy en moetense by naturen schuwen,</l>
<l>Soe mach die ghiericheit vernuwen</l>
<l>Inden mensch, des zeker sijt,</l>
<l>Ende hoer ghesel, mijn heer Nijt.</l>
<l>Dese twee sonden sonderlinghe</l>
<l n="140">Sijn twee anxtelijcke dinghen,</l>
<l>Die volghen den mensche dair si moghen,</l>
<l>Soe langhe dat si luttel doghen</l>
<l>Gode of der werlt mede,</l>
<l>Te comen tenigher salichede:</l>
<l n="145">Dus listich is die bose gheest,</l>
<l>Wat souden daer die mensche meest</l>
<l>Inder joecht was toe gheneghen,</l>
<l>Die doet hi hem in doude pleghen,</l>
<l>Ende houtse daer in emmer duren,</l>
<l n="150">Heeft hijs macht, ter lester uren.</l>
<l>Dits een anxtelijc verbeit.</l>
<l>Hier om sel elc mensch sijn bereit</l>
<l>By daghe sijn rekeninghe te maken.</l>
<l>Die duuster nacht doet selden raken</l>
<l n="155">Sonder stoten verre te gaen,</l>
<l>Daer stricken in die weghe staen.</l>
<l>Hier om soe neemt den lichten dach,</l>
<l>Ende rekent daer in u ghelach,</l>
<l>Dat emmer op moet sijn betaelt.</l>
<l n="160">Honeer die mensche so langhe dwaelt,</l>
<l>Dattie nacht te hande gaet,</l>
<l>Soe valt die rekenninghe laet</l>
<l>Ende goede betalinghe al te spade.</l>
<l>Hi is wijs die leeft in sulken rade,</l>
<l n="165">Dat hi om rekeninghe pijnt</l>
<l>Die wijl die sonne voer hem schijnt,</l>
<l>Ende hi den lichten dach bekent.</l>
<l>Aelmis ende testament.</l>
<l>Dats goet ghemaect ende best ghegheven</l>
<l n="170">Mit enen ghesonden leven,</l>
<l>Soe en macht nyemant wederspreken.</l>
<l>Int lest soe helptment achtersteken</l>
<l><pb n="232"/>Ende beletten daermen can.</l>
<l>Ist heer, ist vrou, ist wijf, ist man,</l>
<l n="175">Ic rade hem allen, wats gheschie,</l>
<l>Dat elc te tyde voer hem sie,</l>
<l>Die wijl hi sijn sin heeft ende verstant,</l>
<l>Te quiten alsoe duren pant,</l>
<l>Daer God om storte sijn heilich bloet;</l>
<l n="180">Hi is zeer ontweecht dies niet en doet.</l>
</body>
</text>
<text>
<body><head type="comment">CIX. <hi rend="italic">Vanden vier cussen. </hi></head>
<l>                Wat ic dichte of beghin,</l>
<l>Tfolc is so hart van syn,</l>
<l>Datter luttel na gheschiet;</l>
<l>Doch ist beter wat dan niet.</l>
<l n="5">By goeder vermaninghe ende leer</l>
<l>Soe vreest hem menich mensche zeer</l>
<l>Vander ewelyker pijn.</l>
<l>Reden tuucht die waerheit fijn,</l>
<l>Wat oerbaer is of schade groot.</l>
<l n="10">Die pijn ons Heren ende sijn doot</l>
<l>Hoert ic vertrecken teenre stede,</l>
<l>Ende wat van sinen leven mede;</l>
<l>Mar vier sticken sonderlinghe,</l>
<l>Die mi totter herten ghinghen,</l>
<l n="15">Onthildic om te segghen voert.</l>
<l>Wye gaern van Gode spreken hoert,</l>
<l>Hem is therte wat van binnen</l>
<l>Beroert mit godliker minnen:</l>
<l>Dat vintmen noch voer waer bescreven,</l>
<l n="20">Dair om wil ict te kennen gheven,</l>
<l>Een deel des ic daer verstont.</l>
<l>Jhesus wort voer sinen mont</l>
<l>Ghecusset hier op dese aerde,</l>
<l>In minnen, in danc, in onwaerde,</l>
<l n="25">Dit gheschiede van hem drien.</l>
<l>Tfierde cussen was yen</l>
<l>Die uut rechter zoeter lust</l>
<l>Oetmoedelijc sijn voeten kust.</l>
<l>Dus wert hi cust van hem vieren,</l>
<l n="30">Die milde Goods zoen goedertieren,</l>
<l>Binnen sijn leven, eer hi starf.</l>
<l>                Maria die custen menichwerf,</l>
<l>Want si minneden boven al.</l>
<l>Daer om en screefmen gheen ghetal</l>
<l n="35">Weder in boecke noch in brieve,</l>
<l>Hoe veel si en custe uut rechter lieve,</l>
<l>Wanttet stont hoer wel te doen.</l>
<l>                Tander was van Symeon,</l>
<l>Doe hi inden tempel quam,</l>
<l n="40">Daer Symeon die maer vernam.</l>
<l>Hi verblyde hem in dien dach,</l>
<l>Dat hi dat kint mit oghen sach;</l>
<l>In danck, in love custe hi en mede,</l>
<l>Tkint van hogher waerdichede.</l>
<l n="45">                Van Marien Magdalenen</l>
<l>Wert hi ghecust uut goeden menen,</l>
<l>Niet sijn mont, sijn voeten reen.</l>
<l>Doe Maria Magdaleen</l>
<l>Hoer sonden also seer beweende,</l>
<l n="50">God die wist wel wat si meende:</l>
<l>Dair om soe wert hoer bede ghehoert,</l>
<l>Want hi vergaf hoir rechtevoert</l>
<l>Al hoer sonden ende hoir misdoen,</l>
<l>Ende si custen mede in rechter zoen.</l>
<l n="55">                Judas custen, dat was quader,</l>
<l>Die custen recht als een verrader,</l>
<l>Sonder schulde ende sonder noot,</l>
<l>Ende leverden daer mede inden doot.</l>
<l>                Als die scirfture ons noch vertellen,</l>
<l n="60">Van desen vieren medeghesellen</l>
<l>Vintmen noch in aertrijc,</l>
<l>Die cussen des ghelijc</l>
<l>In minnen, in danc, in confuus.</l>
<l>Soe custmen noch dat waerde cruus</l>
<l n="65">Een Goeden Vrydaghe inden tempel,</l>
<l>Daerment ons toghet tenen exempel,</l>
<l>Dat wy sijn doot souden beclaghen</l>
<l>Ende sijn lyden helpen draghen</l>
<l>In onser herten ende besluten.</l>
<l n="70">Bewisinghe, die daer schijnt van buten,</l>
<l>Die machmen openbaer bekennen,</l>
<l>Mar hoe die menighe meent van bennen,</l>
<l><pb n="233"/>Dat weet die Here, diet al bekent.</l>
<l>Te Paesschen totten sacrament</l>
<l n="75">Gaetet volc mit groten scharen,</l>
<l>Salich die hem wel bewaren!</l>
<l>Die menighe ende die staet van desen</l>
<l>Die en can niet al ghelijcke wesen:</l>
<l>Die sulke comen mit Marien,</l>
<l n="80">Mit Symeon een deel partyen,</l>
<l>Mit Magdalenen comen si mede;</l>
<l>Sulc ontfaetet om die zede,</l>
<l>Die mit Judas willen comen:</l>
<l>Hem waert beter onghenomen,</l>
<l n="85">Wantsi hem andersins berieden.</l>
<l>Onderscheit willic bedieden,</l>
<l>Ans mi God, in corter ure,</l>
<l>Van elker staet, daer ic of rure,</l>
<l>Hoe si Gode sijn bequaem,</l>
<l n="90">Die hem uter sonden blaem</l>
<l>In een goeden leven houden,</l>
<l>Die moghen salich sijn ghescouden.</l>
<l>Wanttie comen al gheheel</l>
<l>Ende nemen mit Maria een deel,</l>
<l n="95">Uut rechter minnen, sonder hat,</l>
<l>Ontfanghen si den rijcken schat,</l>
<l>Daermen die ziele mede spijst,</l>
<l>Als die scriftuer ons noch bewijst.</l>
<l>                Daender party die staet te prisen,</l>
<l n="100">Dat sijn die gheen die willen rysen</l>
<l>Of sijn gheresen uten sonden,</l>
<l>Ende nemmermeer te ghenen stonden</l>
<l>En willen meer in sonden treden.</l>
<l>Die gheen die dus sijn overleden,</l>
<l n="105">Die worden sonderling verblijt,</l>
<l>Ende dancken Gode vander tijt,</l>
<l>Dat hise spaert heeft alsoe langhe,</l>
<l>Dat si uut horen ouden ganghe</l>
<l>Sijn ghetreden ende ghetoghen,</l>
<l n="110">Dat si Gode ghenaken moghen.</l>
<l>Die dit soen, dat sijn die goen,</l>
<l>Die mit Symeon den soen</l>
<l>Ontfanghen ende cussen mede</l>
<l>Tot hoerre zielen salichede.</l>
<l n="115">                Die derde partye comen daer</l>
<l>Om tsacrament voerden outaer</l>
<l>Mit Magdalenen oec bineven,</l>
<l>Dat sijn die gheen die willen vergheven,</l>
<l>Is hem misdaen in enighen sticken,</l>
<l n="120">Ende op die wrake niet al en micken.</l>
<l>Die altoes inde wrake wachten,</l>
<l>Die en willen niet den ghenen slachten</l>
<l>Die sijns vaders doot vergaf</l>
<l>Om Cristus doot, ende liet daer af</l>
<l n="125">Te wreken, doe hi wreken mocht.</l>
<l>Om dat sijn vyant an hem socht</l>
<l>Ghenade mit oetmoede groot,</l>
<l>Vergaf hi hem sijns vaders doot</l>
<l>Opten Goeden Vrydach.</l>
<l n="130">Ander wrake noch verclach</l>
<l>En gheerde hi daer of te ghenen tyden:</l>
<l>Dat dede hi al om Christus lyden.</l>
<l>Wye veel vergheven hier op aerden,</l>
<l>Hem sel veel vergheven weerden.</l>
<l n="135">TPater Noster hout van desen,</l>
<l>Als wijt wel te rechte lesen:</l>
<l>"Heer, vergheeft ons onse misdaet,</l>
<l>Als wy doen in sulker maet</l>
<l>Anden ghenen wel aenschijn,</l>
<l n="140">Die teghen ons misdadich sijn."</l>
<l>Die dus ten sacramente gaen,</l>
<l>Die moghent hueghelijc ontfaen.</l>
<l>                Die vierde partye hoe comen die,</l>
<l>Die meerre is dander drie?</l>
<l n="145">Die gaen tsacrament te nemen.</l>
<l>Recht als Judas soude betemen,</l>
<l>Die dat broot van onsen Heer</l>
<l>Ontfenc tot enen groten zeer.</l>
<l>Alsoe, duchtic, selt vergaen</l>
<l n="150">Den ghenen die in sonden staen</l>
<l>Tlanghe jaer al doer ende doer,</l>
<l>Ende alte zelden hebben voer</l>
<l>Uten zonden hem te reynen.</l>
<l>Si slaense licht, om dat si meynen:</l>
<l n="155">Onse lieve here God vergheeftet al.</l>
<l>Deser dwasen en is gheen ghetal.</l>
<l>Dit moghen wy horen alden dach,</l>
<l>Hoe deen den anderen doet ghewach</l>
<l>Van horen sonden in taveerne,</l>
<l n="160">Of optie strate thoren schaerne</l>
<l>So thyen si malcander an</l>
<l>Elck dat hi bedencken can,</l>
<l>Dobbelen, drincken, overspel,</l>
<l>Om datmer veel om lachen sel;</l>
<l n="165">Ende wye sijn sonden tellet spot,</l>
<l>Die machmen billicx schelden sot.</l>
<l>Soe menighen anxt, soe menigen toern</l>
<l>Is biden sonden hier te voren</l>
<l><pb n="234"/>Gheschiet, ende noch ist vrese ghenoech.</l>
<l n="170">Die overdocht sijn onghevoech,</l>
<l>Der hellen pijn, sijn veghevier,</l>
<l>Die corte tijt sijns levens hier,</l>
<l>Dat bitter oerdel entie schende,</l>
<l>Dat over hem gaet ten lesten ende,</l>
<l n="175">Diemen daer wijst ter slincker hant</l>
<l>Te varen inder hellen brant,</l>
<l>Die dit algader wel overdocht,</l>
<l>Ende sijn consciencie wel doersocht,</l>
<l>Soe waert een schandelijc borderen</l>
<l n="180">Die mitten sonden houden scheren.</l>
<l>Nu roemen si daer of ende tellent eer,</l>
<l>Ende luttel berous hebben si meer</l>
<l>Van horen sonden tlanghe jaer.</l>
<l>Heymelijc of openbaer,</l>
<l n="185">Hoe of waer si sijn gheschiet,</l>
<l>Daer maken si of een cranck bediet;</l>
<l>Als si hoer sonden souden weten,</l>
<l>Soe is tmeeste deel vergheten.</l>
<l>Tander biechten si mitter haest</l>
<l n="190">Den Paesschen, als si moghen naest.</l>
<l>Eer si totter biechte reyden,</l>
<l>Soe maken si alsoe langhe beiden,</l>
<l>Dat si niet langher hebben ruum.</l>
<l>Voerden Paesschen ist coustum,</l>
<l n="195">Dat maechden, knapen, mannen, vrouwen</l>
<l>Te biechten souden gaen mit trouwen,</l>
<l>Ende ontfanghen penitenci,</l>
<l>Ende uut goeder conscienci</l>
<l>Overdencken hoir ghebreken,</l>
<l n="200">Eer si hoer biechten souden spreken.</l>
<l>Nu haesten si daer mede ende scheiden daer of,</l>
<l>Ende doen den priester schoen belof,</l>
<l>Datmen die sonden laten sel;</l>
<l>Mar hoer conscienci tuuchtet wel,</l>
<l n="205">Als die Paesschen is gheleden,</l>
<l>Alsulke sonden als sy deden</l>
<l>Voerden Paesschen, dat si sullen</l>
<l>Naden Paesschen dat vervullen,</l>
<l>Ende wederzoecken toude pas,</l>
<l n="210">Elck daer hi te voren in was.</l>
<l>Is dat niet biechte van bedrieghen,</l>
<l>Daer si hem selven mede lieghen?</l>
<l>Si en moghen Gode verschalken niet,</l>
<l>Hi is die alle dinghe ziet.</l>
<l n="215">Conscienci ende der herten gront</l>
<l>Dat is hem alle gader cont;</l>
<l>Dus machmen billicx hieten dwaes</l>
<l>Alle die gheen, die mit Judaes</l>
<l>Comen dus veradelijc,</l>
<l n="220">Om den schat van hemelrijc</l>
<l>In hoerre zielen dus tontfanghen,</l>
<l>Daer hem billicx na mochte langhen,</l>
<l>Waren si te voren wel bereet</l>
<l>Mit biechten ende mit minnen heet,</l>
<l n="225">Daer die wise hem zeer toe spoeden.</l>
<l>Wat si dencken of in hem vermoeden,</l>
<l>Die tsacrament aldus begheren,</l>
<l>Dat waer een wonder te exponeren,</l>
<l>Soudment al te gronde ontbinden;</l>
<l n="230">Doch en wils mi niet onderwinden,</l>
<l>Ic latet staen alst stont te voren.</l>
<l>Mar nyemant en gheve sijn spel verloren</l>
<l>In wanhope, dats mijn raet:</l>
<l>Si waren seer in dommer daet,</l>
<l n="235">Die horen spel verloren gaven.</l>
<l>Men mochtet wenden voer die haven,</l>
<l>Lichte si streken binnen palen.</l>
<l>Men heeft wel luden weten dwalen</l>
<l>In wout, in busche, in velde, in baghen,</l>
<l n="240">Die nochtan binnen dien selfden daghen</l>
<l>Quamen inden rechten pat.</l>
<l>Wetet voir die waerheit dat:</l>
<l>Die dwalen sonder wederkeren,</l>
<l>Dats een anxtelijc bezeren</l>
<l n="245">Ende onverwinlike schade.</l>
<l>Elcman soecke te tyde ghenade,</l>
<l>Ende maeck hem selven goet gheleide</l>
<l>Mitten drien, daer ic af seide,</l>
<l>Dats Maria ende Symeon</l>
<l n="250">Ende Magdalena, die maecte zoen,</l>
<l>Die si hilt hoer leven lanc:</l>
<l>Dat is alden rechten ganc</l>
<l>Inden wech van caritaten.</l>
<l>Judas ghinc al buten maten</l>
<l n="255">In een ewelijc verdoemen.</l>
<l>Moghen si hem dan niet wel beroemen,</l>
<l>Die roeckeloes ende onbekent</l>
<l>Mit Judas gaen ten sacrament,</l>
<l>Dat nyemant schuldich en is tontfaen,</l>
<l n="260">Hi en hebbe sijn biechte wel ghedaen,</l>
<l>Ende hi en is clarlijc absolveert;</l>
<l>Entan sel staen in sijn begheert</l>
<l>Buten sonden voert te bliven.</l>
<l>Die anders doen die machmen scriven</l>
<l n="265">Sot, ghelyken als hi was</l>
<l>Die onbekende Judas.</l>
</body>
</text>
<text>
<body><head type="comment"><pb n="235"/> CX. <hi rend="italic">Hoemen houden sel vrienscap. </hi></head>
<l>                Daer gherechte vrienscap hoert</l>
<l>Te wesen ende te bliven voert</l>
<l>Twisken vrienden, die sellen draghen</l>
<l>Op malcander alsulc behaghen,</l>
<l n="5">Dattie vrienscap entie gonst</l>
<l>Staende blijft, dat is die konst.</l>
<l>Men heeft wel vrienscap weten rysen</l>
<l>Ende inden voerspoet horen prisen,</l>
<l>Die thants daer na tot groten laec</l>
<l n="10">Comen most by deser saeck:</l>
<l>Als die een den anderen misdoet,</l>
<l>Soe gaet die vrienscap onder die voet.</l>
<l>Hoe machmen vrient voer vrient scriven,</l>
<l>Hi en mach sinen vrient ghetrouwe bliven?</l>
<l n="15">Sijn si vriende, sijn sy maghe,</l>
<l>Welchoer int weldoen wort so traghe,</l>
<l>Dat hi sijn trouwen vrient verwerct,</l>
<l>Daer is luttel wijsheits in ghemerct.</l>
<l>Selmen nuwe vrienden maken,</l>
<l n="20">Dat is misselic te raken,</l>
<l>Ten moet hem costen eert gheschiet.</l>
<l>Tander staet hem al voer niet,</l>
<l>Dat hi sijn vrient laet wesen vrient,</l>
<l>Die gheen archeit heeft verdient,</l>
<l n="25">Noch en wil in gheenre maten</l>
<l>Verdienen, daermen om sel haten.</l>
<l>Alsulke vrienscap mach wel duren</l>
<l>Sonder copen, sonder huren,</l>
<l>Want si is in haer selven vry.</l>
<l n="30">Soecke ic mijn vrient, ende gheert hi my</l>
<l>Alsoe te doen ende anders niet,</l>
<l>Als hi wil dat hem gheschiet,</l>
<l>Soe staet die vrienscap ongheveynst;</l>
<l>Mar wye te doen al anders peynst,</l>
<l n="35">Dan hi selve wil ontfaen,</l>
<l>Soe mach die vrienscap wel vergaen,</l>
<l>Die twisken beiden te voren stont.</l>
<l>Woud elcman in sijns hertsen gront</l>
<l>Dencken wat hi gaerne naem,</l>
<l n="40">Hoe wel dat een anderen is bequaem,</l>
<l>Soe en mochtet nymmermeer gheschien,</l>
<l>Dat trouwe vrienden mochten twien.</l>
<l>Hoe mach rechte vrienscap dalen,</l>
<l>Dene en moetet eerst verhalen</l>
<l n="45">Opten anderen, als ic seide,</l>
<l>Mit gheveinsden onbescheide</l>
<l>Of roeckeloes by dommen rade.</l>
<l>Waer rechte vrienscap is ghestade,</l>
<l>Die machmen alte node verliesen.</l>
<l n="50">Die coer heeft, die sel emmer kiesen</l>
<l>Naden besten dair hi can.</l>
<l>Wat eer of wat oirbair leyter an,</l>
<l>Dat een sinen trouwen vrient verjaecht,</l>
<l>Of hi doet daer hi hem of beclaecht,</l>
<l n="55">Als dic gheschiet is onder vriende?</l>
<l>Sijn eer, sijn lof dan bat versiende,</l>
<l>Die misdaen had in ontrouwen,</l>
<l>Dat hijt hem wilde laten rouwen</l>
<l>Ende vander misdaet hem belyen:</l>
<l n="60">Daer mede mochtet eerst ghedien,</l>
<l>Dat die misdaet worde vergheven.</l>
<l>Ymmer isser wat ghebleven,</l>
<l>Dus of soe een wortelkijn,</l>
<l>Dat rechte vrienscap hevet in.</l>
<l n="65">Hoeneer die schuldighe hem belyet,</l>
<l>Entaer na ramen mach een tijt,</l>
<l>Dat hi weder comt te zoen,</l>
<l>Soe sel hi meerre vrienscap doen</l>
<l>Sinen vrient, al daer hi mach,</l>
<l n="70">Dan hi ye te voren plach,</l>
<l>Om sijn vrient te vriende te houden;</l>
<l>Wanttet quam bi sinen schouden,</l>
<l>Dattie vrienscap moste scheiden,</l>
<l>Die daer stont twisken hem beyden.</l>
<l n="75">Doe hi dus, soe doet hi wel.</l>
<l>Wat machmer bet toe seggen el,</l>
<l>Die schuldich is, dan hi hem keer</l>
<l>Tot beteren ende doens niet meer?</l>
</body>
</text>
<text>
<body><head type="comment"><pb n="236"/> CXI. <hi rend="italic">Ic bin al moede, ic wil gaen rusten. </hi></head>
<l>                Ic bin al moede, ic wil gaen rusten,</l>
<l>Van des mi wilen plach te lusten</l>
<l>Der wordic sat, en wet niet hoe.</l>
<l>Oft al om niet is dat ic doe,</l>
<l n="5">Wat sel dan arbeit onderstaen?</l>
<l>Veel te yaghen sonder vaen</l>
<l>Dat maect int leste onghenuecht.</l>
<l>Werck ic salicheit nochte duecht,</l>
<l>Soe ist al arbeit teghen spoet.</l>
<l n="10">Schone exempelen ende goet</l>
<l>Heb ic ghesproken voerden heren:</l>
<l>Al mijn dichten ende leren</l>
<l>Is gherechticheit ende eer,</l>
<l>Die betaemt wel elken heer,</l>
<l n="15">Hadsi mijn leer te recht onthouden,</l>
<l>Als si alle billics souden.</l>
<l>Voert soe heb ic openbaert</l>
<l>Den soeten pat ten hemel waert,</l>
<l>Hoe schoen hi is, hoe saft te treden,</l>
<l n="20">Ende wiere in gaet, hi is wel te vreden.</l>
<l>Sonder nijt ende sonder toern</l>
<l>Soe hebsi al dat best vercoren,</l>
<l>Diere in wanderen te tyde.</l>
<l>Die vuyle pat an dander zyde</l>
<l n="25">Ter hellen waert heb ic bewijst,</l>
<l>Hoe zeer den goeden daer of grijst,</l>
<l>Die hier gherechteliken leven.</l>
<l>Alsmen moet voer toordeel beven,</l>
<l>Daer elc sijn werck voer hem siet,</l>
<l n="30">Soe kennen si wat hem is gheschiet,</l>
<l>Die hier gheen vrese en willen draghen,</l>
<l>Ende altoes prisen hoer behaghen</l>
<l>Op een wanckel toeverlaet.</l>
<l>Den pat, diemen ter helle gaet,</l>
<l n="35">Dats hoverde ende nijt,</l>
<l>Daermen bi vallet ende glijt,</l>
<l>Ende nerghent vast gheleide en heeft</l>
<l>Te comen daermen ewich leeft.</l>
<l>Die ghiericheit maect ons oec den pat,</l>
<l n="40">Die altoes vuyl is ende glat;</l>
<l>Want hoveerde, nijt ende ghierichede</l>
<l>Die en wercken salicheit noch vrede.</l>
<l>Veel toepaden vintmen meer</l>
<l>Ter hellen waert, des ducht ic seer,</l>
<l n="45">Die mi verdrieten al te noemen.</l>
<l>Ic hoer die sulke hem beroemen,</l>
<l>Datse mit wille volbrenghen moghen</l>
<l>Wercken, die niet veel en doeghen</l>
<l>Ende beter waren onghewracht.</l>
<l n="50">Verkeerden wil, wreet in macht,</l>
<l>Is dat die wech van caritaten?</l>
<l>Mochtwy hier malcander haten,</l>
<l>Entaer mede hemelrijc ghewinnen,</l>
<l>Wye soude dan den anderen minnen</l>
<l n="55">Of doecht bewisen tenigher stont?</l>
<l>Mar God, dien alle dinc is cont,</l>
<l>Die heeft al anders wat gheleert,</l>
<l>Doe hi stont alsoe bezeert</l>
<l>Verduldelijc an tcruce al naect,</l>
<l n="60">Vanden Yoden seer mismaect:</l>
<l>Hi bat den vader voer tghediet,</l>
<l>Die hem deden sulc verdriet.</l>
<l>Al waer ons oec een deel misdaen,</l>
<l>Hier soudwy ons oec een deel misdaen,</l>
<l n="65">Niet al te wreken hier int leven.</l>
<l>Wilwy malcander niet vergheven,</l>
<l>Hoe crighen wy dan ten lesten stonden</l>
<l>Verghiffenis van onsen zonden?</l>
<l>Dat is tpunt dat ic myen,</l>
<l n="70">Daer die luden op achten clyen:</l>
<l>Dat after hoert, dat keersi voer.</l>
<l>Dus clop ic veel an doofmans doer,</l>
<l>Al roep ic lude, en mach niet in;</l>
<l>Hier om sprac ic in mijn beghin:</l>
<l n="75">Ic wil gaen rusten, ic bin moede.</l>
<l>Die mijn reden wel verstoede,</l>
<l>Die soudt bekennen, seidic waer,</l>
<l>Doch die waerheit is soe in vaer,</l>
<l>Si en weet langher wat begripen.</l>
<l n="80">Als die tijt beghint te slyten</l>
<l>Ende ten ende comt van onsen daghen,</l>
<l>Soe soude hem weldoen wel behaghen,</l>
<l>Die nu op weldoen luttel achten</l>
<l>Ende altoes nade wrake wachten,</l>
<l n="85">Soe mit wercken, soe mit rade.</l>
<l>Den vuylen pat van grade te grade</l>
<l>Den treden si, wat si tende vinden.</l>
<l>Mochtmer dan een doec om winden</l>
<l><pb n="237"/>Mit subtijlre schalkernye,</l>
<l n="90">Of ondringhen mit partye,</l>
<l>Alst daer op een scheyden gaet,</l>
<l>Soe waer schalken wisen raet</l>
<l>Seer te prisen ende te loven;</l>
<l>Mar die rechter van hier boven</l>
<l n="95">Die en wilse niet langher sparen,</l>
<l>Si en moeten sterven ende varen</l>
<l>Elkerlijc op sijn verdient,</l>
<l>Soe en is daer ghelt, maech noch vrient,</l>
<l>Dat hem comen mach tontset.</l>
<l n="100">Die daer bevallet onder tnet,</l>
<l>Dat hem die bose heeft ghespreit,</l>
<l>Dien mach wel rouwen sijn arbeit,</l>
<l>Die hi doer hem ye ghedede;</l>
<l>Want God ende sijn gherechtichede</l>
<l n="105">Die staet op hem selven vry,</l>
<l>Ende wye hem dient, die minnet hi.</l>
<l>Ende oec en heeft hi nyemant leet.</l>
<l>Mar die hem selven is soe wreet,</l>
<l>Dat hi willens wort misdadich</l>
<l n="110">Tieghens die waert, - die hem ghenadich</l>
<l>Is ende gheerne bliven soude,</l>
<l>Waer dat sake dat hi woude</l>
<l>Doen, als daer toe behoert, -</l>
<l>Ghenoecht hem niet, hi trecket voert,</l>
<l n="115">Daer hi swerlijc wert ontfaen,</l>
<l>Die weert ghedoechtet ende laten gaen.</l>
<l>Aldus soe staet die mensche te ganghe,</l>
<l>Hi en darf niet comen bi bedwanghe</l>
<l>Te hemelrijc, hi en wilre wesen,</l>
<l n="120">Of ter helle, als wy lesen;</l>
<l>Wanttie vrye wille is sijn,</l>
<l>Themelrijc, der hellen pijn,</l>
<l>Dat mach hi scheyden ende kiesen.</l>
<l>Wat wil hi danclaghen sijn verliesen,</l>
<l n="125">Of hi hem selven schade wijst,</l>
<l>Dat sijn ghelucke spade rijst?</l>
</body>
</text>
<text>
<body><head type="comment">CXII. <hi rend="italic">Twisschen wil ende die waerheit. </hi></head>
<l>                En weet wat seggen, noed swijch ic stil:</l>
<l>Die waerheit enter heren wil</l>
<l>Dien can niet wel te rime maken.</l>
<l>Der heren wil is hart te laken,</l>
<l n="5">Ende al en staet hi niet te prisen,</l>
<l>Dit machmen proeven ende bewisen</l>
<l>Bi zaken, die ter werlt gheschien.</l>
<l>Der heren wil is zeer tontsien,</l>
<l>Hoeneer hi staet op ghierichede;</l>
<l n="10">Soe ist der vrouwen wille mede.</l>
<l>Die dan die waerheit openbaert,</l>
<l>Die mach wel billics sijn vervaert;</l>
<l>Want sy en nemens niet int goede,</l>
<l>Die gheen die ghierich sijn van moede,</l>
<l n="15">Soe crighet hi toern ende wederspoet.</l>
<l>Selment quade prisen goet,</l>
<l>Soe ist onrecht ende al gheloghen.</l>
<l>Wye heeft die waerheit dan bedroghen</l>
<l>Dan die gheen die mit hem hoven,</l>
<l n="20">Ende wat si willen dat teloven?</l>
<l>Men soud den heren seggen twaer</l>
<l>Wat oirbair is of zielen vaer,</l>
<l>Soe mochten si crighen onderscheit,</l>
<l>Waer die beste baet an leit.</l>
<l n="25">Eer ende oirbaer leiter an,</l>
<l>Die den heren gheraden can,</l>
<l>Dat hi die waerheit gaerne hoert.</l>
<l>Uter waerheit soe comen voert</l>
<l>Alle doechdelyke wercken.</l>
<l n="30">Die waerheit en wil gheen onrecht stercken,</l>
<l>Want God heeft selve aldus gheseit:</l>
<l>"Ic bin die wech ende die waerheit,</l>
<l>Wye mi volghet, hi sel naken</l>
<l>Den rechten pat ende dbeste raken."</l>
<l n="35">Heeft God selve dus ghesproken,</l>
<l>Wat sal sijn recht dan hier ghebroken?</l>
<l>Waermen buten reden gaet,</l>
<l>Daer en heeft die waerheit gheen toverlaet,</l>
<l>Daer gaet die wille sinen ganc.</l>
<l n="40">Tis al een arbeit sonder danc,</l>
<l>Datmen die waerheit hoghe prijst,</l>
<l>Al daer die wille tfonnis wijst</l>
<l><pb n="238"/>Ende om die waerheit niet en vraecht,</l>
<l>Wye dat recht of onrechte yaecht.</l>
<l n="45">Waermen trecht by reden hout,</l>
<l>Daer mach die waerheit wesen bout:</l>
<l>Die waerheit mint al gherechtichede.</l>
<l>Enighe heer die alsoe dede,</l>
<l>Ende sijn wille aldaer toe gave,</l>
<l n="50">Dat waer een heer van rijcker have.</l>
<l>Die onrecht doen om aertsch ghewin,</l>
<l>Daer is een cranck behaghen in,</l>
<l>Want ghene tijt en stater toe,</l>
<l>Hoeneer ment laten sal of hoe,</l>
<l n="55">Ende ymmer en machmens niet behouden.</l>
<l>Selt dan eyghen sijn ghesconden?</l>
<l>Tdonct mi al gheleent goet,</l>
<l>Datmen van node rumen moet.</l>
<l>Die gheen die daer om overgheven</l>
<l n="60">Hemelrijc ende ewich leven,</l>
<l>Die hebben tarchste lot ghecoren,</l>
<l>Want si is een ende al verloren;</l>
<l>Want die doot die comt hem schier.</l>
<l>Taertsche goet dat blijft al hier,</l>
<l n="65">Themelrijc wert hem ontseit</l>
<l>Overmits der ghiericheit,</l>
<l>Soe ist niet ende min dan niet,</l>
<l>Theil dat hem daer nae gheschiet,</l>
<l>Want ten vroomt hem groot noch smal:</l>
<l n="70">Dus blijft verloren een ende al.</l>
<l>Wye mach dan gheerne ghierich wesen?</l>
<l>Ic heb hier voertijts horen lesen</l>
<l>Van goeden heren dit of dat,</l>
<l>Mar nye en vant ic boec noch blat,</l>
<l n="75">Daer enich meester in bescreef,</l>
<l>Hoe veel schats dat nae hem bleef.</l>
<l>Duecht ende eer, borch ende lant,</l>
<l>Dat was watmen bescreven vant</l>
<l>Naden goeden vromen heren,</l>
<l n="80">Die in ridderlijcker eren</l>
<l>Op aerden leefden haren tijt,</l>
<l>Grote rijcheit ende jolijt</l>
<l>Dat laten si horen ondersaten.</l>
<l>Wouden noch die heren laten</l>
<l n="85">Hoir miente rijcken ende becliven,</l>
<l>Gheen beter schat en mocht hem bliven;</l>
<l>Want die wort soe menichfout,</l>
<l>Als elcman winnet ende hout,</l>
<l>Datmen qualijc mach vertaren.</l>
<l n="90">Der mienten schat moet langhe waren,</l>
<l>Der heren schat gaet som te quist,</l>
<l>Ofmen sluten in een kist,</l>
<l>Daer leitet als verborghen goet,</l>
<l>Daer nyemant oirbaer mede en doet.</l>
<l n="95">Wat noot hebben die heren des,</l>
<l>Die wel zeker sijn ghewes,</l>
<l>Is hoer meente rijc ghenoech,</l>
<l>Dat si wel crighen hoer ghevoech.</l>
<l>Een rijcke meent die maken wel</l>
<l n="100">Een rijcken heer, alst wesen sel.</l>
<l>Dat en can enen heer niet wel raken</l>
<l>Veel armer meenten rijc te maken,</l>
<l>Mar by hem selven worden si rijc.</l>
<l>Wanneer die heer hem staet ghelijc,</l>
<l n="105">Ende hise nietste zeer en scheert,</l>
<l>So set elcman sijn begheert</l>
<l>Op neringhe ende op broot te winnen.</l>
<l>Dit machmen oec aldus versinnen:</l>
<l>Worde een scaep soe nauwe ghescoren,</l>
<l n="110">Dat in twifel staet verloren</l>
<l>Wolle te draghen achter dien,</l>
<l>Soe isser qualijc toe ghesien.</l>
<l>Staet der heren wille soe,</l>
<l>Dat si den volke laten tstroe</l>
<l n="115">Ende willent coern selve verteren,</l>
<l>Hoe soude hem dan dat volc gheneren?</l>
<l>Men moet den acker weder sayen,</l>
<l>Om sanderen jaers wat te mayen,</l>
<l>Of tworde een bijster spel.</l>
<l n="120">Men sal den scape laten tvel,</l>
<l>Soe dattet weder draghen mach</l>
<l>Wolle, alst te voren plach.</l>
<l>Maect een heer sijn luden soe bloet,</l>
<l>Dat si bidden moeten broot</l>
<l n="125">Of in groten commer leven,</l>
<l>Wat hebben si dan den heer te gheven?</l>
<l>Tghemene ghebet tsijnre vromen</l>
<l>Dat mach hem vanden luden comen,</l>
<l>Des en can hi niet verbieden.</l>
<l n="130">Wil een heer van sinen lieden</l>
<l>Hebben, dat sine gaerne minnen</l>
<l>Ende bi hem brenghen datse winnen,</l>
<l>Soe sel hi volghen wiser leer,</l>
<l>Ende doen als een gherechtich heer,</l>
<l n="135">Die sijn volc hout wel in rusten,</l>
<l>Ende mitten sinen hem wel laet lusten.</l>
<l><pb n="239"/>Want sijn renten staen bescreven,</l>
<l>Die sel hem elcman gheerne gheven,</l>
<l>Ende sijn forfeiten naden coern,</l>
<l n="140">Die sijn volc mit rechte verboeren,</l>
<l>Die machhi nemen ende ontfaen,</l>
<l>Soe en heeft hi niet dan recht ghedaen.</l>
<l>Een schat die wort mit recht ghewonnen,</l>
<l>Die en selmen ghenen heer veronnen,</l>
<l n="145">Noch nyemant goeders diene wint,</l>
<l>Op datmen God daer in bekint;</l>
<l>Want sonder God nye dinc en scach,</l>
<l>Datmen wel ghedien sach.</l>
<l>Een heer, die mit sijn volke lijt,</l>
<l n="150">Ende selve ghenoech heel talre tijt,</l>
<l>Wat wil hi meer, al mocht hi wenschen?</l>
<l>Hi wort ghemint van goeden menschen,</l>
<l>Ende waermen van hem spreken hoert,</l>
<l>Soe volcht hem na sijn edel woert.</l>
<l n="155">Een heer die dit algader doet,</l>
<l>Die en can ghebreken schat noch goet;</l>
<l>Had hi vorder yet te doen,</l>
<l>Hi mach te bidden wesen coen.</l>
<l>Wye soud sijn heer in commer laten,</l>
<l n="160">Die hem comen mocht te baten?</l>
<l>Dus mach een yghelijc heer verblyden,</l>
<l>Die rijcke meent heeft op te tyden.</l>
<l>In last, in noot, in wederstoet,</l>
<l>Soe ist een schat te prisen groot,</l>
<l n="165">Woudman kennen ende weten;</l>
<l>Doch het blijft een deel vergheten,</l>
<l>Daer ons heil of soude schien.</l>
<l>Waer die wille wel op yen</l>
<l>Mittie waerheit onverscheiden,</l>
<l n="170">Soe souden hem die heren reyden</l>
<l>Totter doecht, vroe ende spade,</l>
<l>Ende mitten wisen gaen te rade,</l>
<l>Die die waerheit gheerne scouwen.</l>
<l>Die warheit is wortel van trouwen</l>
<l n="175">Ende moeder vanden selven zaken,</l>
<l>Die ons ewighe rijcheit maken,</l>
<l>Alsmen ymmer rumen moet</l>
<l>Die werlt ende dit aertsche goet.</l>
</body>
</text>
<text>
<body><head type="comment">CXIII. <hi rend="italic">Vander bedevaert. </hi></head>
<l>                Int beghin van minen leven</l>
<l>Wart mi cranck verstant ghegheven</l>
<l>Ende luttel wijsheit inghevoecht:</l>
<l>Twisschen archeit ende doecht</l>
<l n="5">Dat onderscheit en wistic niet.</l>
<l>Als dit algader was gheschiet,</l>
<l>Ende ic quam tot twaelf jaren,</l>
<l>Doe ghinc ic mi selven openbaren,</l>
<l>Dat ic goet wist ende quaet;</l>
<l n="10">Doe nam ic mitten priesters raet,</l>
<l>Hoe mijn leven soude wesen;</l>
<l>Ende doe verstonde ic wel in desen,</l>
<l>Dat ic was bedevaert ghesant,</l>
<l>Of om een boetscap hier int lant,</l>
<l n="15">Die mi bevolen was te doen,</l>
<l>Ende niet te merren over noen,</l>
<l>Mar ymmer tijtlic uut te gaen,</l>
<l>Ende reden dede mi verstaen,</l>
<l>Dat ic mi wel te voren saghe,</l>
<l n="20">Ende nyet en ghinc in felre laghe</l>
<l>Of buten pade in vreemden weghen,</l>
<l>Die van handen mochten dreghen</l>
<l>Besiden vander rechter straten.</l>
<l>Al hoe mi reden quam te baten,</l>
<l n="25">Natuer die ghinc al hoir te boven</l>
<l>Ende dede mi schone dinc beloven,</l>
<l>Des ic hoer loefde ende volchde hoir naer.</l>
<l>Dus heb ic voert jair te jair</l>
<l>Ghevordert wel mijn bedevaert,</l>
<l n="30">Sdaghes een reyse achterwaert.</l>
<l>Die oost sel wesen, gaet hi west,</l>
<l>Soe waer hem twederkeren best.</l>
<l>Die dwaelt ende sonder wederkeren,</l>
<l>Die moet hem stoten of bezeren;</l>
<l n="35">Ende onder stoten ende sneven</l>
<l>Ben ic soe hier entaer ghebleven,</l>
<l>Ende heb mijn reyse maect so lanc,</l>
<l>Dat ics noch hebbe cleynen danck.</l>
<l><pb n="240"/>Ic ducht, ic heb ondanc behaelt</l>
<l n="40">An hem, die al die cost betaelt,</l>
<l>Dats God ende gheen ander.</l>
<l>Hoe ic buten pade wander,</l>
<l>Ic heb altoes op hem gheteert.</l>
<l>Al ist een goedertieren weert,</l>
<l n="45">Die vrese beghint mi zeer te nopen</l>
<l>Doch ic wil ghenade hopen,</l>
<l>Want sijn goedertierenheit</l>
<l>Die en is nyemant wederseit.</l>
<l>Wyese soect, hi machse vinden</l>
<l n="50">By reden, die ic wil ontbinden.</l>
<l>Hy mach corter veel vergheven</l>
<l>Dan heeft gheduert een sondich leven,</l>
<l>Opdat wy nietste lang en toeven;</l>
<l>Want wy des tijt seer wel behoeven,</l>
<l n="55">Die ons God noch mach verlienen,</l>
<l>Hem te bidden ende te dienen.</l>
<l>Langhe te marren gaet ons tieghen,</l>
<l>Die tijt en can soe niet verdreghen,</l>
<l>Wy en moeten cortelijc van steden.</l>
<l n="60">Die dach is over middach leden</l>
<l>Mit menighen mensche meer dan yen,</l>
<l>Die luttic nader sonnen sien,</l>
<l>Hoe zeer si daelt ende niet en rijst,</l>
<l>Ende hoe natuer an hem bewijst,</l>
<l n="65">Dat vespertijt beghint te naken.</l>
<l>Souden wy noch te weghe raken,</l>
<l>Soe en docht ons hier gheen langhe merren.</l>
<l>Die gheen, die lopen comt van verren</l>
<l>Ende voetelt wel, die wint sijn maet</l>
<l n="70">Bet dan een die effen gaet.</l>
<l>Die traechlic comt in allen dinghen,</l>
<l>Die sietmen selden verre springhen.</l>
<l>Wy souden haesten tot berouwen</l>
<l>Ende Goede in hopen wel betrouwen,</l>
<l n="75">Ende totter biecht mit conscienci,</l>
<l>Ende int voldoen van penitencie</l>
<l>Daer den wille toe reyden,</l>
<l>Dat mach ons best te weghe leyden.</l>
<l>Hier op wil ic weder keren,</l>
<l n="80">Ende opten troest van onsen Heren</l>
<l>Pinen mi te weghe waert,</l>
<l>Om te doen mijn bedevaert,</l>
<l>Die mi langhe was bevolen,</l>
<l>Oeck hoe my crancheit heeft doen dolen</l>
<l n="85">Ende die werlt my ghelet.</l>
<l>Nu beghere ic tmeen ghebet,</l>
<l>Ende sonderlinghe die van minnen</l>
<l>Bidden mit ghetrouwen sinnen.</l>
<l>Mit trouwen bitmen voer den vrient</l>
<l n="90">Na gonsten, die hi heeft verdient.</l>
<l>Wye wat goets verdienen can,</l>
<l>Tis recht datmen hem wat goets an.</l>
<l>Dus machmen node wesen quaet</l>
<l>Tieghens hem, daert al an staet.</l>
<l n="95">Moechdi roeckeloes misdoen,</l>
<l>Weldaet maect ons weder soen,</l>
<l>Op datmer in ghedurich blijft,</l>
<l>Ende elcx sijn ezel voerwaerts drijft</l>
<l>Den rechten pat soe vaste voert,</l>
<l n="100">Soe comt hi weder daer hi hoort,</l>
<l>Van daen hi eerst wart uutghesent;</l>
<l>Ende wye sijn boetscap wel volent</l>
<l>Ende goede antwoerde brinct te recht,</l>
<l>Dien loont hi als een trou knecht</l>
<l n="105">Mitten eweliken loen.</l>
<l>Dus machmen gaerne maken schoen</l>
<l>Een vuyl consciencie vanden zonden,</l>
<l>Om tgrote loon ten lesten stonden.</l>
</body>
</text>
<text>
<body><head type="comment">CXIV. <hi rend="italic">Wat een reyn wijff waerdich is. </hi></head>
<l>                   Alle die leven onder der zonnen</l>
<l>En souden niet volprisen connen</l>
<l>Wat een edel reyn wijf</l>
<l>Waerdich is hoer shertsen lijf,</l>
<l n="5">Die hoer tot rechter eren voecht.</l>
<l>Eer is een die hoochste doecht,</l>
<l>Diemen ter werlt can beghinnen.</l>
<l>Men mach oec God in eren minnen,</l>
<l>Want dat Gode yeghengaet</l>
<l n="10">En taemt niet wel der eren staet.</l>
<l>Wye na rechter eren zweven,</l>
<l>Die en voecht niet wel een sondich leven.</l>
<l><pb n="241"/>Sonde is schande, dat weet voirwaer,</l>
<l>Wanneer si schijnt int openbaer.</l>
<l n="15">Al en vereyscht mens nymmermeer,</l>
<l>Nochtan ist schande voerden Heer,</l>
<l>Die alle herten wel bekent,</l>
<l>Want hi is trechte fundament,</l>
<l>Daer een yghelijc op mach muren,</l>
<l n="20">Die in eren wil gheduren.</l>
<l>Dus sel een wijf, die eer begaert,</l>
<l>Hoir selven emmer maken waert</l>
<l>God ten voersten daer si can,</l>
<l>Daer teynden horen trouden man:</l>
<l n="25">Is si desen tween bequame,</l>
<l>Soe crijcht si wel der eren name,</l>
<l>Dat en mach hoer niet faelgeren.</l>
<l>Een wijff sel wesen goedertieren</l>
<l>In hoer herberghe eerst te voren,</l>
<l n="30">Ende letten onrust ende toern.</l>
<l>Een goet wijf sel ruste minnen,</l>
<l>Waer si mach mit allen sinnen,</l>
<l>Wilsi in eren comen voert.</l>
<l>Watter eren toebehoert</l>
<l n="35">Dat sellen goede vrouwen leren,</l>
<l>Ende horen sin al daer toe keren.</l>
<l>Dats een oirbairlike zake.</l>
<l>Een wijf sel wesen hooch van sprake</l>
<l>Entaer by hebben goet ghelaet</l>
<l n="40">Inder kercken of optie straet,</l>
<l>Ende wye si comt in hoir ghemoet,</l>
<l>Den selsi milde sijn van groet</l>
<l>Ende in antwoerden dier ghelijc.</l>
<l>Gruet hoir yemant, arm of rijc,</l>
<l n="45">Dat is eer ende wel ghedaen,</l>
<l>Ende nyemant lanc te sprake staen.</l>
<l>Langhe sprake ende vele tale</l>
<l>En voeghen ghene vrouwen wale,</l>
<l>Die in eren willen bliven.</l>
<l n="50">Der eren naem van goeden wiven</l>
<l>En machmen niet te vollen prysen.</l>
<l>Een wijff, die wil in eren rysen,</l>
<l>Die sel houden ende gheven</l>
<l>By maten, dat is een eerlic leven.</l>
<l n="55">Al te breck en waer niet goet,</l>
<l>Ende veel te milde is wederspoet:</l>
<l>Dus is mate best ghenomen,</l>
<l>Selmen totter eren comen.</l>
<l>Een wijf, die wil hoer eer bewaren,</l>
<l n="60">Die sal mildelijc ghebaren</l>
<l>Om hoer vrienden wel tontfaen,</l>
<l>Die hoer of horen man bestaen,</l>
<l>Dies ghelijcke vreemde lieden,</l>
<l>Die hoer gonst op vrienscap bieden</l>
<l n="65">Ende tot hoir comen oversciets.</l>
<l>Of sijn si ghenoot, ghelijcke dies</l>
<l>Soe selsise vriendelijck ontfanghen,</l>
<l>Soe mach hem weder nae hoer verlanghen</l>
<l>Ter ander tijt, alst can gheboren.</l>
<l n="70">Dus houtmen vrienscap sonder schoren</l>
<l>Mit voldoen vast an beyden zyden,</l>
<l>Alsmer ghelijcke wil toe tyden.</l>
<l>Spise ende dranck, al eer si schieden,</l>
<l>Dat sel si mildeliken bieden</l>
<l n="75">Ende doen hem halen al eer yet lanc;</l>
<l>Doch namen sijs niet, si heeftes danck,</l>
<l>Ende tis eer daerment vertelt.</l>
<l>Ende isset soe mit hem ghestelt,</l>
<l>Dat sijt in dancke van hem nemen,</l>
<l n="80">Soe macht der eren wel betemen.</l>
<l>Die cost die daer is in gheleghen,</l>
<l>Die selmen altoes lichte weghen.</l>
<l>Die nauwe rekent ende knaecht,</l>
<l>Ic waen hi selden prijs beyaecht</l>
<l n="85">Van gheven, want hine cans niet wel</l>
<l>Soe gheven, datment prisen sel.</l>
<l>Diet al beknaghen wil te voren</l>
<l>Wat hi ghift, tis cost verloren,</l>
<l>Want ten staet op gheen belof</l>
<l n="90">Danck ende eer te crighen daer of.</l>
<l>Danck ende eer, dat edel paer,</l>
<l>Die sel elc goet wijf nemen waer</l>
<l>Te crighen, want tis groot ghewin.</l>
<l>Oeck leghet daer eer ende oirbair in,</l>
<l n="95">Dat si hoer buer te vriende hout,</l>
<l>Daer op soe machsi wesen bout;</l>
<l>Want goet ghebuer is vrient ter noot.</l>
<l>Men spreects hem eer ende prise groot,</l>
<l>Die sijn buer wel heeft te vriende.</l>
<l n="100">Die anders yeghen hem verdiende</l>
<l>Dan voldoen ende gans betrouwen,</l>
<l>Die mocht sijn arbeit wel berouwen,</l>
<l>Op dat si sijn alsoe ghesint,</l>
<l>Datmer doecht ende eer an vint.</l>
<l n="105">Die selve in eren niet en leven,</l>
<l>Die selmen hoefsche woorden gheven,</l>
<l><pb n="242"/>Ende latense bliven alse sijn,</l>
<l>Dat machmen hebben sonder pijn,</l>
<l>Sonder schade of verdriet;</l>
<l n="110">Want huessche woerden costen niet.</l>
<l>Die eer is menichsins te mercken,</l>
<l>Mar alre meest in goeden wercken.</l>
<l>Al sijn die hoefsche woorden ghepresen,</l>
<l>Daer moeten goede wercken wesen,</l>
<l n="115">Sel volcomen sijn die naem,</l>
<l>Die elker vrouwen is betaem</l>
<l>Nae rechter wijfliker figuere.</l>
<l>Al setten sijt som in davonture</l>
<l>Ende gheven der eer om clenen schat,</l>
<l n="120">Die duerbaer is tot elker stat</l>
<l>Te crighen, diese copen soude,</l>
<l>Men machs volprisen niet in goude</l>
<l>Een wijflic wijf van schanden reyn:</l>
<l>Voer gout ende oec voer duerbaer steyn</l>
<l n="125">Soe staetse sonderling te loven,</l>
<l>Ende gheen dinc en gaet daer boven;</l>
<l>Want Maria, die suver maecht,</l>
<l>Die boven al noch crone draecht</l>
<l>By horen soen in hemelrijc,</l>
<l n="130">Die sijn si in vormen ghelijc.</l>
<l>Bewaersi dan hoer wijflic eer,</l>
<l>Soe en weet ics niet te prisen meer</l>
<l>Dat hem ghelijct in enigher wijs.</l>
<l>Ende willen si hebben desen prijs,</l>
<l n="135">Maechden, vrouwen al ghemien,</l>
<l>Soe sellen si vresen ende ontsien</l>
<l>Te doen dat lachter is ghedaen,</l>
<l>Soe moghen si sulken prijs ontfaen</l>
<l>Ende oirbaer mede, heb ic gheseit.</l>
<l n="140">Waer dat eer ende baet an leit,</l>
<l>Dats quaet versuumt ende achterbleven.</l>
<l>Dit exempel wil ic gheven</l>
<l>Maechden, vrouwen hier entaer:</l>
<l>Diet oerbaer donct, die wercker naer.</l>
</body>
</text>
<text>
<body><head type="comment">CXV. <hi rend="italic">Van goeden gedachte. </hi></head>
<l>                Tot eenre tijt wert ic ghevant,</l>
<l>Voer dat Paesschen quam int lant,</l>
<l>Mit siecten, die mi daden wee</l>
<l>Van daghen te daghen so lanc so mee,</l>
<l n="5">Totter tijt dat God versach,</l>
<l>Dattie siecte weder lach</l>
<l>Van daghe te daghe so vaste neder,</l>
<l>Dat ic quam tot mi selven weder.</l>
<l>Twisken tende ende teerst beghin</l>
<l n="10">Soe quam mi menich dencken in,</l>
<l>By wilen dit, bi wilen dat;</l>
<l>Die ziecte maecte mi soe mat,</l>
<l>Dat ic was moede ende ongherast.</l>
<l>Wye mit sorghen is belast,</l>
<l n="15">Verlanghen is hem altoes by</l>
<l>Om te sijn van sorghen vry.</l>
<l>Die zieck is, dien mach wel verlanghen,</l>
<l>Of die swaerlijc leit ghevanghen,</l>
<l>Dese dencken altoes voert,</l>
<l n="20">Als nature toebehoert.</l>
<l>Wye ghevanghen leit onsacht,</l>
<l>Om uut te comen is sijn ghedacht;</l>
<l>Die zieck is, die waer gaern ghenesen:</l>
<l>Aldus moet sijn ghedachte wesen.</l>
<l n="25">Aldus denct elkerlijc op tsijn,</l>
<l>Om te wesen uter pijn,</l>
<l>Ende ymmer hoopt hi, tsel gheschien;</l>
<l>Mar daer hope is neghien</l>
<l>Te ghenesen noch te wederkeren,</l>
<l n="30">Dats een ziecte van beseren;</l>
<l>Want si niet en mach vergaen.</l>
<l>Die die langhe reyse bestaen</l>
<l>Roeckeloes ende onbewaert,</l>
<l>Dats een anxtelijcke vaert.</l>
<l n="35">Dus was mijn ghedachte mede.</l>
<l>Als my die tijt verlanghen dede,</l>
<l>Soe had ic ziecte ende onghevoech,</l>
<l>Ic hoorde wat die clocke sloech,</l>
<l>Die tijt die ghinc van ure tot uren;</l>
<l n="40">Mar een ewelijc besuren,</l>
<l>Daer gheen eynde en is te wachten,</l>
<l>Mit anxten souden wy daer op achten.</l>
<l><pb n="243"/>Ende vresen Goods gherechticheit:</l>
<l>Doch hier of is ghenoech gheseit.</l>
<l n="45">Den goeden die sel goet gheschien;</l>
<l>Nietste langhe en doech op yen</l>
<l>Ghebleven, domme luden te leren,</l>
<l>Si mochtent licht op tarchste keren</l>
<l>Als hem die reden viel te lanc,</l>
<l n="50">Soe waert een arbeit sonder danc.</l>
<l>Soe mocht een man veel liever zwighen</l>
<l>Dan evelen moet alsoe te crighen.</l>
<l>Die Paesschen quam, tfolc wert moy,</l>
<l>Een yghelijc die maecte hem froy,</l>
<l n="55">Na dat hi wilde of vermochte.</l>
<l>Doe quam mi oec in mijn ghedochte</l>
<l>Vander heiligher saligher tijt.</l>
<l>Die hem dan mit Gode verblijt,</l>
<l>Ende hem reynt van sondelyken daden,</l>
<l n="60">Die is wijs ende wel beraden.</l>
<l>Dat wy duerbaer cleder copen</l>
<l>Ende doense ryghen ofte knopen,</l>
<l>Buten behanghen of besticken,</l>
<l>Daer en is niet op te micken.</l>
<l n="65">Is onse consciencie onghevaecht,</l>
<l>Datse Gode niet en behaecht.</l>
<l>Soe en sijn al die cleder niet,</l>
<l>Diemen van buten schone siet.</l>
<l>Is onse consciencie schoen van binnen,</l>
<l n="70">Ghecleet mit broederlyken minnen,</l>
<l>Ongheveinst mit goeden myenen,</l>
<l>Alsulken cleet mach ons versienen.</l>
<l>Wat wy dan van buten draghen,</l>
<l>Dat sal Gode wel behaghen,</l>
<l n="75">Enter werlt ghenoechlijc wesen,</l>
<l>Is hoveerde niet gheresen,</l>
<l>Datse mede daeronder schuult,</l>
<l>Want hoveerde in hem selven vult</l>
<l>Ende stinct voer Gode boven al.</l>
<l n="80">Want hi, die viel den hoghen val,</l>
<l>Is selve een oerspronc van hoveerde,</l>
<l>Daerom en staetse tot geenre weerde</l>
<l>Dan daermen manlicheit sel doen</l>
<l>Enden inden velde wesen coen:</l>
<l n="85">Daer machmen hoveerde tellen eer,</l>
<l>Anders en doochse min noch meer.</l>
<l>Aldus soe docht ic hier entaer,</l>
<l>By wylen licht, by wylen swaer</l>
<l>Was mijn ghedencken daer ic lach.</l>
<l n="90">Die gheen dies wel gheloven mach,</l>
<l>Die wercker nae ende doe also,</l>
<l>So mach hi ewich wesen vro.</l>
<l>Die werlt en dooch niet al vercoren,</l>
<l>Diese mint, tis half verloren</l>
<l n="95">Alle dat hire op wet:</l>
<l>Staphans wort hi daer uut gheset.</l>
<l>Vaert hi dan niet wel te stede,</l>
<l>Soe ist een langhe zerichede,</l>
<l>Diemen ter werlt nu ontsiet:</l>
<l n="100">Waer sonde in steect, en doetmen niet.</l>
<l>Die ghiericheit is al verscoven,</l>
<l>Die heren houden datse loven,</l>
<l>Alle en hadmen zeghel noch was,</l>
<l>Alle dinc is wel te pas</l>
<l n="105">Byden heren int ghemien,</l>
<l>Als wy nu wel voer oghen sien,</l>
<l>Hoe elcman sanders beste mient:</l>
<l>Ist also, dats wel verdient.</l>
<l>Dit ghedicht ende dese figuer</l>
<l n="110">Maecte Willem, al wart hem tsuer,</l>
<l>Van Hildegaersberch, ter selver stont</l>
<l>Doe hi was sieck ende onghesont.</l>
</body>
</text>
<text>
<body><head type="comment">CXVI. <hi rend="italic">Hoe doude jonc willen wesen. </hi></head>
<l>                Een redelic mensch van ouden daghen</l>
<l>Die mach die werlt meer mishaghen,</l>
<l>Dant den jonghen dommen doet,</l>
<l>Die onredelijc set sijn moet.</l>
<l n="5">Al worden si out, ten mach niet vromen</l>
<l>Totten vader mede te comen,</l>
<l>Die ons allen heeft ghemint;</l>
<l>Want si sijn alsoe ghesint,</l>
<l>Hem is al onwaert totter ouden,</l>
<l n="10">Als die gaerne wesen souden</l>
<l>Weder jonc, alsoe hi was</l>
<l>Doe hi volchde der yoechden pas.</l>
<l><pb n="244"/>Ende al mocht hi weder wesen jonc</l>
<l>Ende in sijn alrebesten spronc,</l>
<l n="15">Soe en begheert hi niet te sterven.</l>
<l>Hi wenscht al voert, mocht hi verwerven</l>
<l>Sinen wil om langhe te leven.</l>
<l>Wilt God ende die nature gheven,</l>
<l>Dat hi sijn wille crijcht daer van,</l>
<l n="20">Soe moet hem doude comen an,</l>
<l>Des en can hi niet verweren;</l>
<l>Al wasset eerstwarf sijn begheren,</l>
<l>Alst comt, soe en hadde hijs liever niet.</l>
<l>Hoeneer hi voelt ende wel besiet,</l>
<l n="25">Dat hi out wart ende grijs,</l>
<l>Soe en staet hem doude te ghenen prijs.</l>
<l>Hoe selt God mit desen ramen,</l>
<l>Die hem in doude niet en schamen,</l>
<l>Dat si jonc hebben gheweest</l>
<l n="30">Ende inden zonden zeer bedeest,</l>
<l>Si en willent weder onderhalen</l>
<l>Ende dubbelt in sonden dwalen?</l>
<l>Hadden si sekeren hoop an God,</l>
<l>Soe waert een alte bijsteren lot</l>
<l n="35">Te wesen inder jongher schijn.</l>
<l>Tsterven dat moet ymmer sijn,</l>
<l>Ende nyemant en heeft gheen zekeren tijt,</l>
<l>Dan daer God dus mede lijt,</l>
<l>Datse der ouden moghen naken,</l>
<l n="40">Ende cryghen dan een oversmaken</l>
<l>Totter doecht ende vanden zonden,</l>
<l>Ende keren willen tallen stonden,</l>
<l>Soe hebben si seker wel ghevaren.</l>
<l>Die comen toten ouden jaren,</l>
<l n="45">Op datse dan hem selven wroeghen,</l>
<l>Hoe zeer anxtelijc dat sy droeghen</l>
<l>Inder yoecht der zonden last,</l>
<l>Hoeneer sy daer toe sijn ghepast,</l>
<l>Soe sijn si Gode naerre by,</l>
<l n="50">Dan een die jonc is ende vry,</l>
<l>Ende noch langhe leven waent.</l>
<l>Wort die onvoersien ghemaent</l>
<l>Te sterven, soe ist anxtelijc,</l>
<l>Of hem God sijn hemelrijc</l>
<l n="55">Vrylic onnen wil daer naer;</l>
<l>Ende al leegde hi dusent jaer,</l>
<l>Alst ende comt, ist recht gheweghen</l>
<l>Off hi in droom hadde gheleghen.</l>
<l>Mar wye dat God te dienste staet,</l>
<l n="60">Dat is een ewich toeverlaet,</l>
<l>Dat nymmermeer en mach vergaen.</l>
<l>Die zeker hopen sonder waen</l>
<l>Op een salichlijken vaert,</l>
<l>Wat soude hi weder achterwaert</l>
<l n="65">Twintich jaer of dertich mede</l>
<l>Vander hogher salichede?</l>
<l>Si mochten node een dach ontberen</l>
<l>Om dusent jaer van hoer begheren</l>
<l>Te hebben in desen aertschen dijc.</l>
<l n="70">Tis alte groten onghelijc</l>
<l>Voer hemelrijc te kiesen tgoet,</l>
<l>Datmen ymmer rumen moet.</l>
<l>Die een trouwen vader weet</l>
<l>Altoes willich ende bereet</l>
<l n="75">Sinen kinderen tontfaen,</l>
<l>Die mochte liever voerwaert gaen,</l>
<l>Dan achterwaert ende langhe toeven.</l>
<l>Mar kinder die hem soe beproeven,</l>
<l>Datse die vader node siet,</l>
<l n="80">Dien langhet totten vader niet:</l>
<l>Taensicht staet hem al van huus.</l>
<l>Si worden soe dom ende so confuus,</l>
<l>Dat si wel ewich leven wouden,</l>
<l>Ende lieten God sijn hemelrijc houwen:</l>
<l n="85">Dat en sijn gheen trouwe kinder.</l>
<l>Tmach den goeden dincken hinder</l>
<l>Doer die bose werlt te zweven,</l>
<l>Die hopen op een ewich leven;</l>
<l>Doch ist natuerlijc int voleest,</l>
<l n="90">Dat elcman voir sijn sterven vreest.</l>
<l>Want Jhesus vreesde voerden doot,</l>
<l>Ende tis oock noch een vrese groot.</l>
<l>Mar wes men niet en can ontgaen,</l>
<l>Dat moet ymmer sijn ghedaen.</l>
<l n="95">Hi is sot die alsoe doet,</l>
<l>Dat hijs nae ontghelden moet.</l>
<l>Nyemant en soude hem weder wenschen</l>
<l>Achterwaert, ten waren menschen,</l>
<l>Die hem selven waenden dwinghen</l>
<l n="100">Van allen sondelyken dinghen.</l>
<l>Stont alsoe, soe waert te prysen</l>
<l>Vanden goeden enten wisen,</l>
<l>Mar ten is die meninghe niet.</l>
<l>Sonden die hi achterliet,</l>
<l n="105">Doe hi jonc was ende dom,</l>
<l>Die soude hi lichte verhalen som:</l>
<l>Dats hoer waerom ende hoer myenen,</l>
<l>Die der werlt willen dienen.</l>
<l><pb n="245"/>Der werlt te dienen ende te minnen,</l>
<l n="110">Daer machmen crancken loon an winnen,</l>
<l>Want si en pleecht niet wel te lonen,</l>
<l>Si can verscalken ende honen.</l>
<l>Elc sie anders hoe hi dient:</l>
<l>Die werlt en is gheen durich vrient,</l>
<l n="115">Die hoer looft, hi is bedroghen.</l>
<l>Si en heeft anders gheen vermoghen</l>
<l>Dan ydel glori ende bedrieghen.</l>
<l>Schoon te loven ende veel te lieghen</l>
<l>Can die werlt altemael.</l>
<l n="120">Wye hoer looft die is in dwael,</l>
<l>Anders dan van uren tot uren:</l>
<l>Naden soeten comt tbesuren.</l>
<l>Si slach der ebben ende der vloet.</l>
<l>Die gheen die daer in varen moet,</l>
<l n="125">Die wacht den wint of goet ghetyde,</l>
<l>Crijcht hijt beyde, so is hi blyde</l>
<l>Dander diese teghen draecht,</l>
<l>Dat is die gheen die hem beclaecht.</l>
<l>Die werlt die is menichsins te bouwen:</l>
<l n="130">Soe mit weelden, soe mit rouwen,</l>
<l>Soe mit baten, soe mit schaden,</l>
<l>Soe is die werlt doer te waden.</l>
<l>Wyese dan mit sonden lijt,</l>
<l>Die mach berouwen wel den tijt.</l>
<l n="135">Sonde ende der werlt kies</l>
<l>Te samen is altijt verlies.</l>
<l>Die werlt is recht een meer te zeylen.</l>
<l>Die dan den wint wel connen deylen,</l>
<l>Ende wilse God te hulpe comen,</l>
<l n="140">Soe crijchsi haven thoren vromen;</l>
<l>Mar die gheen conde en willen draghen,</l>
<l>Ende zeylen vast op hoer behaghen,</l>
<l>Si cryghen dicke wederwint,</l>
<l>Of comense daermen zande vint,</l>
<l n="145">Soe staet in avonturen al</l>
<l>Comter enich by gheval</l>
<l>In een goede luwe haven,</l>
<l>Si waren sot die die begaven,</l>
<l>Ende seylden weder in dat meer,</l>
<l n="150">Dat hem soe anxtelijc was te deer.</l>
<l>Soe sijn si oec die die joecht wel namen,</l>
<l>Op dat si uter oude quamen,</l>
<l>Int seylscip mitten jonghen dommen,</l>
<l>Die in dit meer by groten sommen</l>
<l n="155">Dicke blijven ende verderven,</l>
<l>Eer si seker lant verwerven.</l>
<l>Nyemant en heeft hier zeker lant</l>
<l>Dan die reden is becant.</l>
<l>Al wort een schalc van daghen out,</l>
<l n="160">Of die hem ander werlt hout,</l>
<l>Daer en is gheen hopen toe.</l>
<l>Doude comt altoes te vroe</l>
<l>Den ghenen die der werlt hantieren,</l>
<l>Hoeneerse doude doet faelgieren,</l>
<l n="165">Si en wetens Gode ghenen danc.</l>
<l>Wat vroemt hem dan, al leven si lanc?</l>
<l>Tis al op een achterebbe</l>
<l>Te wachten, des ic niet en hebbe,</l>
<l>Of des ic niet en can ghecrighen.</l>
<l n="170">Van sulken wasdoem selmen zwighen.</l>
<l>Die out wert ende reden kent,</l>
<l>Die heeftet sekerste fondament;</l>
<l>Want hi danct God nacht ende dach,</l>
<l>Dat hi leeft ende leven mach</l>
<l n="175">Soe langhe, dat hi wort ontladen</l>
<l>Van sinen sondeliken daden.</l>
<l>Hi overdenct sijn jonghe daghen,</l>
<l>Hoe dick hi was in felre laghen,</l>
<l>Soe mit desen, soe mit dien,</l>
<l n="180">Die luttic vresen ende ontsien</l>
<l>Tot wat leven si hem stellen.</l>
<l>Tsijn al onghetrouwe ghesellen,</l>
<l>Die malcander vaste trecken</l>
<l>Te wesen, daer si hoer ziel bevlecken,</l>
<l n="185">Als die yoeghet gaerne doet.</l>
<l>Die dan out wart, is hi vroet,</l>
<l>Soe denct hi hoe hi heeft gheleeft.</l>
<l>Ende wat loon dat die werlt gheeft.</l>
<l>Hi is sot die is ghenesen,</l>
<l n="190">Ende wenscht om weder zieck te wesen.</l>
<l>Dat sijn doude, die noch begaren</l>
<l>Jonc te wesen als si waren,</l>
<l>Doe si hoer sotheit mochten bruken.</l>
<l>Sy soecken vrucht an dorren struken,</l>
<l n="195">Die die werlt soe verkiesen:</l>
<l>Al wanen si winnen, si verliesen.</l>
<l>Den tijt, daer groot ghewin toe staet,</l>
<l>Den worden si quijt al sonder baet;</l>
<l>Ende als die tijt is overleden,</l>
<l n="200">Den si bruken sonder reden,</l>
<l>Soe mochten sijt wel mit rouwen claghen.</l>
<l>Al heeft die werlt schoen behaghen</l>
<l>Int opclymmen mitter yoecht,</l>
<l>Si en leert ons salicheit noch duecht.</l>
<l n="205">Ydel glori, groet hoveerde,</l>
<l>Tis al een dinc van crancker waerde,</l>
<l><pb n="246"/>Si moetent hier mit rouwen laten.</l>
<l>Die werlt en comt ons niet te baten</l>
<l>Inden sterven, inden scheyden,</l>
<l n="210">Hier om soe souden wy ons bereyden</l>
<l>Mit groten naerstelyker minnen,</l>
<l>Om ewich goet te ghewinnen,</l>
<l>Dats een vrye sekerheit,</l>
<l>Dat nymmermeer en scheit.</l>
<l n="215">Die gheen die daer toe sijn gheneghen,</l>
<l>Die hebben dbeste lant vercreghen.</l>
</body>
</text>
<text>
<body><head type="comment">CXVII. <hi rend="italic">Hoemen tende sal kennen voer tbeghin. </hi></head>
<l>                Een goet beghin dat salmen keren,</l>
<l>Soe dattet eynden mach in eren,</l>
<l>Dan ist middel wel behoet.</l>
<l>In allen werken diemen doet,</l>
<l n="5">Soe selmen tende voer tbeghinnen</l>
<l>Een deel mercken ende verzinnen,</l>
<l>Watter na of mach gheschien.</l>
<l>Der heren macht ende hoer ontsien</l>
<l>Dats een oerbaerlijc bedwanc,</l>
<l n="10">Op datse gaen den rechten ganc,</l>
<l>Alsoe hem God gheboden heeft.</l>
<l>Ter werlt en is gheen heer die leeft,</l>
<l>Heeft hi macht, si en comt van Gode.</l>
<l>Al staetet volc tot sinen ghebode,</l>
<l n="15">Men sel God die macht beleyen,</l>
<l>Soe moechse best in eren dyen;</l>
<l>Want God en eyscht den heren niet,</l>
<l>Dan wil hi dat recht gheschiet</l>
<l>Alden ghenen diet begharen.</l>
<l n="20">Wil dan een heer hem wel bewaren,</l>
<l>Soe sel hi nemen vroeden raet,</l>
<l>Dats een zeker toeverlaet.</l>
<l>Waer die vroede te rade gaen,</l>
<l>Daer moet recht op reden staen;</l>
<l n="25">Ende waer dat recht op reden staet,</l>
<l>Daer rechtmen ghewelt ende overdaet,</l>
<l>Dat maect den alrebesten vrede</l>
<l>Tot Gode ende ter welt mede.</l>
<l>Die wise vroede kennen twaer,</l>
<l n="30">Dat en gaet gheen man te naer.</l>
<l>Die recht begheert ende reden mint.</l>
<l>Datmen twaer wel ondervint,</l>
<l>Soe machmen rechte mate draghen,</l>
<l>Daer comt die menighe voer u claghen,</l>
<l n="35">Ende roepen lude om grote wrake,</l>
<l>Die meest misdaen hebben inder zake.</l>
<l>Hoordmen twaer an beyden syden,</l>
<l>Dats een zeker toevertyden.</l>
<l>Byder tale ende wedertale</l>
<l n="40">So proeftmen varinc alte male</l>
<l>Wye dat recht of onrecht heeft</l>
<l>Naden tuuch die reden gheeft.</l>
<l>Waermen reden niet en kent,</l>
<l>Daer en heeft recht geen fondament,</l>
<l n="45">Want reden wijstet beste recht.</l>
<l>Is een heer van Gode een knecht,</l>
<l>Soe sel hi al ghelijcke staen,</l>
<l>Ende gheen partye nemen aen</l>
<l>Dan mit hem die reden mient,</l>
<l n="50">Soe is hi alder gheenre vrient,</l>
<l>Die gaern in rusten leven souden.</l>
<l>Dus soe mach een heer ghewouden</l>
<l>Mit sinen wisen vroeden rade,</l>
<l>Dat elcman schuwet overdade.</l>
<l n="55">Sel een heer partye slechten,</l>
<l>Soe moet hy scharpelijcken rechten</l>
<l>An beyden zyden die misdoet,</l>
<l>So denct elc in sinen moet:</l>
<l>"Ic wil my wachten voer misdoen."</l>
<l n="60">Dus mach een heer wel zaken zoen</l>
<l>Mit goeden rechte ende bescheide:</l>
<l>Om lanc so dancsi en alle beyde.</l>
<l>Wye den anderen set te vreden,</l>
<l>Al danct hijs hem, tis goede reden.</l>
<l n="65">Enen goeden here mach wel lusten,</l>
<l>Dat hi sijn volc set in rusten,</l>
<l>Wanttet is sijns selfs profijt.</l>
<l>Ghevel hem enich wederstrijt</l>
<l>Jeghen ander vreemde heren,</l>
<l n="70">Hi mach te bet sijn onrecht keren.</l>
<l>Eendrachtich volc heeft die ghewonnen</l>
<l>Des partyen niet en connen</l>
<l><pb n="247"/>Wel ghecrighen of verwerven:</l>
<l>Wat onreen is dat moet hem derven.</l>
<l n="75">Als deen wil hier, dander daer,</l>
<l>Soe valt elc sijn deel te swaer;</l>
<l>Mar stonden si eendrachtich wel ghepast,</l>
<l>Elc die droeghe wel sijn last.</l>
<l>Dus seg ic noch, als ic sprac eer:</l>
<l n="80">Eendrachtich volc een goeden heer</l>
<l>Te hebben, dats een vaste muer,</l>
<l>Die niet en staet in davontuer</l>
<l>Nu te vallen ofte morghen,</l>
<l>Mar partyen staen altoos in zorghen,</l>
<l n="85">Want God die is hoer wederpaert,</l>
<l>Hi en heeftse weder lief nochte waert.</l>
<l>God mach al sijn vrienden vlyen</l>
<l>In hemelrijc, dan die partyen,</l>
<l>Die en can hi niet te gader voeghen.</l>
<l n="90">Of si dan Gode niet en ghenoeghen,</l>
<l>Wyen moghen si ghenoeghen dan?</l>
<l>Mar den ghenen, daer si hem keren an</l>
<l>Na bewisinghe van horen wercken,</l>
<l>Soe machmen prysen ende mercken</l>
<l n="95">Wairwaert dat si sijn ghekeert.</l>
<l>Hi en is ter wijsheit niet gheleert,</l>
<l>Die veel op sinen kerfstoc haelt.</l>
<l>Wortet lach niet betaelt,</l>
<l>Soe mochtmen schandeliken manen.</l>
<l n="100">Wat wy dencken, wat wy wanen,</l>
<l>Wy moeten al ter rekeninghe.</l>
<l>Die hier partyen onderlinghe,</l>
<l>Dien hebben daer gheen grote macht.</l>
<l>Dus is hi wijs ende wel bedacht,</l>
<l n="105">Die hier sijn rekeninghe maect,</l>
<l>Datse daer blijft onghelaect.</l>
<l>Waer namaels schade of mach gheschien,</l>
<l>Dat waer te tyde best voersien.</l>
</body>
</text>
<text>
<body><head type="comment">CXVIII. <hi rend="italic">Opt voersien. </hi></head>
<l>                Wat ic dichte of wat ic make,</l>
<l>Dat staet te straffen of te laken;</l>
<l>Wye die waerheit node horen,</l>
<l>Dien ist contrari voerden oren.</l>
<l n="5">Willen dichters segghen twaer</l>
<l>Daer die waerheit is contraer,</l>
<l>Soe wert hi thants een onwert gast.</l>
<l>Sel een dichter staen te last,</l>
<l>Om dat hi die waerheit seit,</l>
<l n="10">Daer oerbaer ende baet an leit,</l>
<l>Wat ghenoecht ist dan te dichten?</l>
<l>Ic mocht mijn woorden liever zwichten</l>
<l>Dan ic sprake dit of dat,</l>
<l>Daer mi die luden om worden hat.</l>
<l n="15">Tfolc ter werlt is ongelijc:</l>
<l>Dicht ic vanden hemelrijc,</l>
<l>Dat wy daer om souden poghen,</l>
<l>Dats hem duuster voorden oghen.</l>
<l>Die der werlt minnen zeer,</l>
<l n="20">Si volghen luttel wissen leer;</l>
<l>Si minnen die werlt wel voer God,</l>
<l>Want si doen der werlt ghebod.</l>
<l>Goods ghebot ende sijn begheren</l>
<l>Dat slaen si licht of half te scheren.</l>
<l n="25">Waer op sel ic dichten dan?</l>
<l>Der werlt en is gheen houden an,</l>
<l>Hoeveel schoonheit datse biet,</l>
<l>Ist huden wat, tis morghen niet.</l>
<l>Dat is dicke waer ghevonden</l>
<l n="30">By reden ende by oerkonden.</l>
<l>Wort een mensch ter werlt verheven,</l>
<l>Ende wil hi onredelyken leven</l>
<l>In groten wille ende in voerspoede,</l>
<l>Tsluut int leste al op armoede.</l>
<l n="35">Als ziel ende lichaem scheit van yen,</l>
<l>Soe ist een vreselijc ontsien</l>
<l>Hem die qualic heeft gheleeft.</l>
<l>Alsmen van allen reden gheeft,</l>
<l>Ende ymmer reden gheven moet,</l>
<l n="40">Soe waer weldoen dbeste goet.</l>
<l><pb n="248"/>Hier op soe set u wel te doen.</l>
<l>Wy en hebben anders gheen sysoen</l>
<l>Dan desen tijt daer wy in sien,</l>
<l>Die elcman hout van Gode te lyen.</l>
<l n="45">Hoe langhe datse duren sel,</l>
<l>Dat weet God ende nyement el,</l>
<l>Wy en conre niet of weten:</l>
<l>Ander tijt is onghemeten,</l>
<l>Die na deser tijt sal comen,</l>
<l>50  Sulc te schade, sulc te vromen.</l>
<l>Naden wercken, die si plien,</l>
<l>Soe moet hem rechten loon gheschien;</l>
<l>Want God die heeft die tijt verlient,</l>
<l>Om dat hi wil datmen hem dient.</l>
<l n="55">Die hem dan die soe laet ontgaen,</l>
<l>Hi en heb sijn dienst alsoe ghedaen,</l>
<l>Dat hi bedanct wert vanden waert,</l>
<l>Dien is schade ende anxt bescaert.</l>
<l>Alsmen tghelach sel gaen betalen,</l>
<l n="60">Nyemant en mach hem dan verhalen</l>
<l>Of verlanghen sinen tijt:</l>
<l>Die veel versuumt, des is hi quijt,</l>
<l>Hi mocht wel crighen goet berou.</l>
<l>Mar die die lenten enten bou</l>
<l n="65">Versuumet ende laetse glyden,</l>
<l>Opten oest is wanckel tyden.</l>
<l>Die dach wort cort, die nachten lanc,</l>
<l>Die zomer nemet sinen ganc.</l>
<l>Die veel sijn dinghen hout op tlest,</l>
<l n="70">Selden raemt hi talre best.</l>
<l>Die voerden winter hebben vaer,</l>
<l>Die sellen des somers nemen waer,</l>
<l>Alst weder schoon is ende guet,</l>
<l>Dat elc sijn coern te tyde indoet;</l>
<l n="75">Want die winter die is fel,</l>
<l>Die naden zomer comen sel,</l>
<l>Alsmen die wel heeft gheproeft.</l>
<l>Wanttie winter veel behoeft,</l>
<l>Meer dan ic u segghen mach,</l>
<l n="80">Soe selmen somers dach by dach</l>
<l>Daer jeghen winnen ende werven.</l>
<l>Also soudmen teghen tsterven</l>
<l>Reyden vast mit goeden werken,</l>
<l>Daer wair oirbaer in te merken.</l>
<l n="85">Wye hem selven sterflijc kent,</l>
<l>Die soect een ewich fondament.</l>
<l>Noch moechdi byden zomer proeven</l>
<l>Exempel, die wy wel behoeven</l>
<l>Tonthouden, wouden wy wel gheraken,</l>
<l n="90">Alst scheiden hier beghint te naken.</l>
<l>Sel die somer sijn ghepresen,</l>
<l>Tmoet ghetidich weder wesen.</l>
<l>Een dach goet weders ofte twye</l>
<l>En maecte goeden zomer nye.</l>
<l n="95">Willen wy ooc drie daghen of vier</l>
<l>Totter doecht ons stellen hier,</l>
<l>Corter of langher hoe dat sy,</l>
<l>Blijfwire niet ghedurich by</l>
<l>Ende weder gaen in sonden treden,</l>
<l n="100">Die tijt is te vergheefs gheleden;</l>
<l>Want si soecken toude pas,</l>
<l>Ende makent quader veel dant was.</l>
<l>Dit is proeflijc te vinden</l>
<l>By reden, die ic wil ontbinden.</l>
<l n="105">Die sinen meerren heeft verwrocht,</l>
<l>Twort daer nae ter soen ghebrocht</l>
<l>By help van vrienden of bi rade,</l>
<l>Soe worden vergheven die misdade,</l>
<l>Die hi te voren hadde ghedaen;</l>
<l n="110">Mar wil hire anderwerf toe gaen</l>
<l>Over zoen ende over recht,</l>
<l>Alsoe dicke machment nu ende echt</l>
<l>Setten so in avonturen,</l>
<l>Dattet comt tot groten bezuren.</l>
<l n="115">Die moghende hants dats die zake,</l>
<l>Als sy ymmer wil, sy crijcht wel wrake.</l>
<l>Al setwy dalen ende rysen</l>
<l>Alsoe te laken ende te prysen,</l>
<l>Waermen last op laste leecht,</l>
<l n="120">Dat wort een last die swaerlijc weecht.</l>
<l>Een sondich val die staet te laken:</l>
<l>Die wel te rysen can gheraken,</l>
<l>Dat is beter dan die al</l>
<l>Bleve in onmacht inden val;</l>
<l n="125">Doch staetet in groten zorghen,</l>
<l>Want wy en hebben ghenen morghen.</l>
<l>Die roeckeloes den tijt ontgaet,</l>
<l>Die comtet rysen al te laet,</l>
<l>Want ten mach hem niet gheschien.</l>
<l n="130">Hier om dicht ic op tvoersien,</l>
<l>Offer yemant mochte an keren,</l>
<l>Ende sonderlinghe die hoghe heren,</l>
<l>Die behoeven goeden raet,</l>
<l>Dat si in horen hoghen staet</l>
<l n="135">Leven wel in sulker maten,</l>
<l>Dat si ymmer den volke laten</l>
<l><pb n="249"/>Volcomen recht al hier gheschien.</l>
<l>Doen sijt wel, dat machmen sien,</l>
<l>Ofmen vereyschent wel bi vraghen.</l>
<l n="140">Wes verlies dat wy beclaghen,</l>
<l>My ontfarmt der heren meest,</l>
<l>Dat si so luttel sijn bevreest</l>
<l>Voer die helle ende voerden doot,</l>
<l>Alsoe wel betaemde hem blyscap groet</l>
<l n="145">Na deser tijt in ewichede.</l>
<l>Al hier en is gheen seker stede</l>
<l>Noch gheen eyghen toe te tyden.</l>
<l>Mit groter weelden gaen in lyden</l>
<l>Dat waer den heren onbetaem</l>
<l n="150">Na tghetuuch van horen naem.</l>
<l>Souden si heren hieten hier,</l>
<l>Ende ghinder hebben ewich vier,</l>
<l>Dat waer een onghelijc ghelach.</l>
<l>Des mach elcman goet verdrach</l>
<l n="155">Hebben, wil hi twaer bekennen.</l>
<l>Trechte pat is goet te mennen,</l>
<l>Is die waghenaer niet blint.</l>
<l>Si sijn sotter dan een kint,</l>
<l>Die trechte pat wel moghen lyden,</l>
<l n="160">Ende wakender oghen gaen besyden:</l>
<l>Ende wye hier anders doen dan recht,</l>
<l>Die moeten ghinder wesen knecht,</l>
<l>Ja min dan knecht; mer verdreven</l>
<l>Uten eweliken leven.</l>
<l n="165">Dats een knecht van crancken love,</l>
<l>Diet alsoe verdient te hove,</l>
<l>Datmen ewelijc verdrijft.</l>
<l>Dander die behouden blijft,</l>
<l>Die heeft bet te danc ghedient:</l>
<l n="170">God die kent wel sinen vrient.</l>
<l>Die goede wercken hebben ghewrocht,</l>
<l>Die moghen leven ewelijc socht,</l>
<l>Ende gheen dinc en is hem hinder,</l>
<l>Weder meerre ofte minder;</l>
<l n="175">Want si worden soe gheloont,</l>
<l>Dats hem nyemant en becroont.</l>
<l>Die sulken oirbair moghen scaffen,</l>
<l>Ende des niet en doen als affen,</l>
<l>Si moghen billics hieten dwaes.</l>
<l n="180">Alle sondelijc solaes</l>
<l>Selmen schuwen ende miden,</l>
<l>In doechden moetmen wel verbliden,</l>
<l>Want die doecht is sonder sy</l>
<l>Claerlijc in hoer selven vry.</l>
<l n="185">Twaer onrecht, word hem schult ghegheven,</l>
<l>Die in doechden vrolic leven;</l>
<l>Want God heeft selve die doecht vercoren.</l>
<l>Ghi hoghe heren wel gheboren,</l>
<l>Of u themelrijc wel betaemt,</l>
<l n="190">Soe siet dat ghi te tyde raemt,</l>
<l>Dat ghi recht ende reden doet,</l>
<l>Ende laet dat nyet om enich goet,</l>
<l>Datmen u gheven mach of loven;</l>
<l>Wanttie rechter van hier boven</l>
<l n="195">Die wetet altemael ghesomt;</l>
<l>Wat ghi recht of wat ghi cromt,</l>
<l>Dats hem wel cond sonder vraghen.</l>
<l>Daer om soe weecht by sulke waghen,</l>
<l>Als ghi weder wilt ontfaen,</l>
<l n="200">Soe hebdi wiselijc ghedaen.</l>
</body>
</text>
<text>
<body><head type="comment">CXIX. <hi rend="italic">Vanden hofman. </hi></head>
<l>                Ic wil nu laten dach by dach</l>
<l>Dat ic seer te minnen plach</l>
<l>In minen joecht hier te voren;</l>
<l>Want ic hebber bi verloren</l>
<l n="5">Den edelen tijt, die God verlient,</l>
<l>Ende ons staet op groot verdient,</l>
<l>Bruucwyne als wyen bruken souden:</l>
<l>Wy en moghens hier niet lang onthouden.</l>
<l>Hebwy dan den tijt verlet,</l>
<l n="10">Die ons in oerbaer is gheset,</l>
<l>Dats ons een schadelic verlies.</l>
<l>Doe ic wel mocht hebben kies</l>
<l>Twisken laten ende doen,</l>
<l>Doe liet ic slupen dat sysoen</l>
<l n="15">Van tyde te tyde vaste voert.</l>
<l>Dat ic nu sit ant lagher boort,</l>
<l><pb n="250"/>Mijn schip dat heeft een nauwen wint.</l>
<l>Wye die werlt te langhe mint,</l>
<l>Int ende blijft hire by bedroeghen.</l>
<l n="20">Had ic mi hoers te tyde ontoghen,</l>
<l>Die wijl si mi behaechlic was,</l>
<l>Soe stonde ic veel op tander pas</l>
<l>Dan ic nu doe in menighen sticken;</l>
<l>Die werlt en soude mi soe niet stricken,</l>
<l n="25">Als sy dicke heeft ghedaen,</l>
<l>Doe ic lichte was te vaen.</l>
<l>Had ic Gode voer hoer ghemint,</l>
<l>Soe hadde ic tende bet versint.</l>
<l>Wat mi nu van hoer gheboert,</l>
<l n="30">Wes die wise hebben ghecuert,</l>
<l>Dat soudmen houden nae vermoghen.</l>
<l>Die gheen dies niet en willen hoghen,</l>
<l>Ende willens breken sonder noot</l>
<l>Naeder wet, die God gheboot,</l>
<l n="35">Souden sy des gheen oerdel lyden,</l>
<l>Dat waer onrecht an allen zyden:</l>
<l>Die reden kent, is dit wel kont.</l>
<l>Die tijt die my ten oerbaer stont,</l>
<l>Die is mi ontlopen ende ontleden.</l>
<l n="40">Al heb ics rouwe, tis wel reden,</l>
<l>Want ic bin die schuldenaer,</l>
<l>Die emmer selve moet segghen waer</l>
<l>Voir sijn schulde of nemen schade:</l>
<l>Naeverhael comt die te spade.</l>
<l n="45">Al wil ic nu die werlt laten,</l>
<l>Sine gheert mi niet in gheenre maten;</l>
<l>Latic die mi niet en gaert,</l>
<l>Wat danc ben ic dan dair of waert?</l>
<l>Dat ic hoer veel mijn doghen claghe,</l>
<l n="50">Si comt mi in hulpe traghe,</l>
<l>Ic bin vergheten tmeeste deel.</l>
<l>Si die leven mit ryveel</l>
<l>Ende hem an die werlt houden,</l>
<l>Die achten luttel op die oude;</l>
<l n="55">Daer hem sin ende moet toe staet</l>
<l>Dats hoer meeste toeverlaet.</l>
<l>Die mijn medeghesellen waren</l>
<l>Sijn veel ghestorven ende ghevaren.</l>
<l>Leefter enich hier of daer,</l>
<l n="60">Die sijn ooc out, kennen si twaer,</l>
<l>Dat hem die tijt hier is ontslopen,</l>
<l>Daer hem die joghet op plach te hopen.</l>
<l>Aldus soe wort een mensch vergheten.</l>
<l>Wat wil hem yemant hooch vermeten?</l>
<l n="65">Men machet proeven menichfout:</l>
<l>Die hem ander werlt hout,</l>
<l>Die hout hem an enen crancken staf;</l>
<l>Mar wye hem ye tot Gode gaf,</l>
<l>Als die wise hebben ghedaen,</l>
<l n="70">Daer is vaster houden aen:</l>
<l>Hier om willic in hopen leven.</l>
<l>Al heeft die werlt mi begheven,</l>
<l>Ic wil my nach tot Gode keren,</l>
<l>Ende wat der zielen mach bezeren,</l>
<l n="75">Dat wil ic schuwen ende ontberen;</l>
<l>Sonden, die my moghen deren,</l>
<l>Die willic gaen den priester claghen.</l>
<l>Al bin ic cranck ende out van daghen,</l>
<l>Noch en wil ic niet faelgieren,</l>
<l n="80">Die waert die is soe goedertieren</l>
<l>Ende vol alre ontfarmichede.</l>
<l>Men leest ons hoe den hofman dede,</l>
<l>Die den wijngaert hadde te bouwen:</l>
<l>Hi loonde sijn dienres al mit trouwen;</l>
<l n="85">Quamen sy spade ofte vroe,</l>
<l>Hi ghincker al ghelijcke toe.</l>
<l>Eer sy scheiden uten hof,</l>
<l>Soe gaf hi elken sijn belof,</l>
<l>Volre dan si op hem begheerden,</l>
<l n="90">Daer die sulke om murmureerden,</l>
<l>Die vroe te wercke waren ghecomen.</l>
<l>Die hofman heeftet al vernomen</l>
<l>Ende gaf antwoerde totter zake:</l>
<l>"Nader voerwairden die ic make</l>
<l n="95">Soe betael ic elken man:</l>
<l>Ic gheve u daer ic u om wan.</l>
<l>Die wile ic werkluden heb te doen,</l>
<l>Isset vesper, isset noen,</l>
<l>Wanneer sy comen, tis mi ghenaem,</l>
<l n="100">Ic wouder gheen te late en quaem."</l>
<l>Alsulken hofman soudmen dienen,</l>
<l>Die soe betaelt mit goeden mienen.</l>
<l>Ghi jonghe domme, waer ghi sijt,</l>
<l>Tis altoes wel kerens tijt</l>
<l n="105">Te weghewaert, die heeft ghedwaelt.</l>
<l>Wye schuldich is ende dat betaelt,</l>
<l>Die heeft hem selven vol ghedaen</l>
<l>Wat ander danc wil hi ontfaen?</l>
<l>Nyemant en mach te vroe betalen,</l>
<l n="110">Die gheen schade en wil halen.</l>
<l>Al hebben die oude lanc ghemerret,</l>
<l>Die waert en is niet so vererret,</l>
<l><pb n="251"/>Dat hise wel wel laten verloren,</l>
<l>Naden woerden hier te voren</l>
<l n="115">Die vanden hofman staen bescreven,</l>
<l>Op datse hem selven willen gheven</l>
<l>Tsinen dienst ende dat volbringhen,</l>
<l>Hi helptse wel daer dander ghinghen,</l>
<l>Die te vespertyde quamen,</l>
<l n="120">Ende nochtan volle dachhuyre namen.</l>
<l>Men sel hopen ende ontsien,</l>
<l>Van beyden mach ons heil gheschien.</l>
<l>Men sel mit hopen Gode betrouwen,</l>
<l>Ende oec in vresen mit berouwen</l>
<l n="125">Selmen totter biechten reyden</l>
<l>Ende vanden ouden sonden scheyden,</l>
<l>Ende nuwe sonden wederstaen,</l>
<l>Soe machmen stoutelyken gaen</l>
<l>Daer die wijngaert is te roden.</l>
<l n="130">Die waert die neemt altoes wel boden,</l>
<l>Die willich sijn ende wel bereit</l>
<l>Te wercken om hoer salicheit,</l>
<l>Dat heeft hi menichsins bewijst.</l>
<l>Al staet die werlt schoon gheprijst</l>
<l n="135">Vanden minres diese minnen,</l>
<l>An hem is thoochste loon te winnen.</l>
</body>
</text>
<text>
<body><head type="comment">CXX. <hi rend="italic">Dat elc sinen meerren ontsiet. </hi></head>
<l>                Wyen wy prisen, dien of desen,</l>
<l>Wil een man ghetrouwe wesen,</l>
<l>Soe sel hi sijn gherechten heer</l>
<l>Minnen ende bewisen eer</l>
<l n="5">In woirden, in wercken, waer hi can.</l>
<l>Daer leyt hem eer ende oirbaer an,</l>
<l>Op dat een heer ghelijcke staet,</l>
<l>Ende hem selven daer toe saet,</l>
<l>Dat hi gheen partye en draghet,</l>
<l n="10">Daer hem die goede of beclaghet.</l>
<l>Een heer sel staen in ghelijcker waerde</l>
<l>Over sijn volc recht als een haerde.</l>
<l>Die sijn scaepkijns wel behoet,</l>
<l>Dat hem die wolf gheen schade en doet.</l>
<l n="15">Wye den wolf sijn schapen bevelt,</l>
<l>Die en is ter wijsheit niet ghestelt.</l>
<l>Wijsheit ende God tontsien</l>
<l>Daer mach groot oerbaer of gheschien.</l>
<l>Ic wilde wel om oirbaer,</l>
<l n="20">Dat elken heer die wijste waer</l>
<l>Van al sijn lande, waer hi quam;</l>
<l>Wyemen dan te rade naem,</l>
<l>Warent ridder ofte knecht,</l>
<l>Sone rieder nyemant el dan recht.</l>
<l n="25">Als heren doecht ende archeit kennen,</l>
<l>Wye darf hem dan mit valen mennen?</l>
<l>Had God ghewilt ende soe ghepast,</l>
<l>Soe en stonde die raet tot ghenen last,</l>
<l>Die nu schulde worden ghegheven.</l>
<l n="30">Wil een heer by rade leven,</l>
<l>Ende raet hem yemant el dan goet,</l>
<l>Die waen ic wel dat zeer misdoet.</l>
<l>Een heer die moet sijn rade ghetruwen,</l>
<l>Mar den rade mach wel gruwen</l>
<l n="35">Te raden, waren sijs wel voersint,</l>
<l>Daer een oerloghe of beghint.</l>
<l>Soe menich mensch, dies cleyn vermoet,</l>
<l>Wort by oerloochs spel ontgoet,</l>
<l>Ontlijft, gequetst ende oec verdreven,</l>
<l n="40">Die in ruste plaghen te leven,</l>
<l>Ende nerghent in gheen schulde en heeft,</l>
<l>Dan datmen hem schulde gheeft.</l>
<l>Dat hi sijns heerscaps moet ontghelden.</l>
<l>Die dat eerst voer reden helden,</l>
<l n="45">Ic waent hem selven tieghen ghinc.</l>
<l>God die kent wel alle dinc,</l>
<l>Al houden wy onrecht voer costume,</l>
<l>God en settet niet soe rume,</l>
<l>Dat hijt yet houden sel voer recht</l>
<l n="50">Oirloghe ende sulc ghevecht,</l>
<l>Daermen hier roeckeloes toe wijst,</l>
<l>Daer soe menighe schade uut rijst.</l>
<l>Een oirloghe is wel schier begonnen,</l>
<l>Waer sijn si dan diet enden connen,</l>
<l n="55">Datmen effen mach ghelyken?</l>
<l>Woud elc man sinen meerren wijcken,</l>
<l><pb n="252"/>Ende oetmoedelijc verbeiden,</l>
<l>Tworde licht al ander bescheiden</l>
<l>Dan mit oerloghe off mit stryden.</l>
<l n="60">Ten is gheen zeker toetyden</l>
<l>Op een oirloghe zeer te yaghen.</l>
<l>Die wel can lyden ende verdraghen,</l>
<l>Men schelt hem die van sinnen vroet,</l>
<l>Mar alst ymmer wesen moet,</l>
<l n="65">Dat gheen smeeken noch gheen nyghen</l>
<l>Baten en can om hulde te crighen,</l>
<l>Die dan sijn onrecht can keren,</l>
<l>Dat mach hi doen ende wel mit eren.</l>
<l>Ende wat alsoe by node gheschiet,</l>
<l n="70">Dat en soudmen wreken ten hartsten niet;</l>
<l>Want noot die is van sulker waerde,</l>
<l>Men scrijften uut in voerwaerde.</l>
<l>Want nootsaken sijn uutghescreven,</l>
<l>Die dan mit node werden verdreven,</l>
<l n="75">Dat sy misdadich wesen moeten,</l>
<l>Tsulker misdaet horen minre boeten,</l>
<l>Soudmen recht na reden plien,</l>
<l>Dan ofment dede sonder ontsien.</l>
<l>Mar wes dat eerlic is ghelaten,</l>
<l n="80">Die daer toe haest, die mist der mate.</l>
<l>Die roeckeloes wil heren, branden,</l>
<l>Schatten, roven ende panden,</l>
<l>Ende denct: "Soude ic nu hier toe slapen?</l>
<l>Onder den rughen is goet rapen."</l>
<l n="85">Die op sulc voerdeel gaen tseyl,</l>
<l>Dien vallet dickent tarchste deyl.</l>
<l>Al verliest een machtich heer</l>
<l>Dit of dat, hem blijft noch meer,</l>
<l>Daer hi den anderen mede verduert,</l>
<l n="90">Ende brencten, dat hi na besuert,</l>
<l>Al dat vordeel dat hi socht,</l>
<l>Doe hi sinen wille wrocht.</l>
<l>Harden wil ende wederwil</l>
<l>Dat is den alre meesten schil,</l>
<l n="95">Daer een oerloghe lanc om staet.</l>
<l>Die vyant sayter in sijn zaet;</l>
<l>Hoverde, nijt ende onghenade</l>
<l>Die wast soe starc by sinen rade,</l>
<l>Dat deen den anderen gaet verderven</l>
<l n="100">Om sinen wille te verwerven.</l>
<l>Die wil ist al datmen verwerft,</l>
<l>Daer deen den anderen om verderft.</l>
<l>Wat oirbaer comter anders off?</l>
<l>Die wille crijcht, die gheeftmen lof</l>
<l n="105">Van oirloghe nader werlt loop,</l>
<l>Ende die besterft heeft quaden coop,</l>
<l>Roeckeloes sonder berou.</l>
<l>Doch wye sijn rechten heer is trou,</l>
<l>Ende by ghebode mit hem vaert,</l>
<l n="110">Ten is gheen pat ter hellen waert;</l>
<l>Mar die daer comen om een roem,</l>
<l>Ende willen datmense hoghe noem,</l>
<l>Die of dese heeft wel ghedaen,</l>
<l>Of comen sire om loon tontfaen,</l>
<l n="115">Is dat den wech ten hemelrijc,</l>
<l>Soe moghen wijt ramen al ghelijc,</l>
<l>Wat wy doen of hoe wy baren.</l>
<l>Dorstic die waerheit wel verclaren,</l>
<l>Men sout int leste al anders vinden,</l>
<l n="120">Nadat die scriftuer ontbinden.</l>
<l>Doch ist coustume ter werlt al,</l>
<l>Daermen oerloghe pleghen sal,</l>
<l>Dat elc sijn vrienden gaern ontbiet,</l>
<l>Wat onghelijc dat hem gheschiet;</l>
<l n="125">Want onrecht selmen wederstaen</l>
<l>Mit stryden, macht niet anders gaen.</l>
<l>Laet een heer sijn palen roeren</l>
<l>Ende sijn volc op sloten voeren</l>
<l>Sonder weer, soe hiet hi blode,</l>
<l n="130">Sijn volc dat comter by in node.</l>
<l>Waermen stoute weer vermoet,</l>
<l>Daer sijn die palen wel behoet,</l>
<l>Entie heer die heves prijs.</l>
<l>Tacken van des doerns rijs</l>
<l n="135">Die hem daer roekeloes an wrijft,</l>
<l>Ic waen hi selve in smerten blijft</l>
<l>Of beronnen mitten bloede.</l>
<l>Isset als ic mi vermoede,</l>
<l>Soe waer hem teerste lyden best,</l>
<l n="140">Die ymmer verdraghen moet int lest.</l>
</body>
</text>
</group>
</text>
</TEI.2>
