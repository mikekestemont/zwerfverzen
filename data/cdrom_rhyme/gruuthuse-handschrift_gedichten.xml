<?xml version='1.0'?><!DOCTYPE TEI.2 PUBLIC '-//TEI P4//DTD Main Document Type//EN' 'http://www.tei-c.org/Guidelines/DTD/tei2.dtd' [<!ENTITY % TEI.transcr 'INCLUDE'> <!ENTITY % TEI.prose 'INCLUDE'><!ENTITY % TEI.linking 'INCLUDE'><!ENTITY % TEI.figures 'INCLUDE'><!ENTITY % TEI.analysis 'INCLUDE'><!ENTITY % TEI.corpus 'INCLUDE'><!ENTITY % TEI.XML 'INCLUDE'><!NOTATION TEI-XML PUBLIC 'TEI P4' 'http://www.tei-c.org/Guidelines/DTD/tei2.dtd'>]><TEI.2><teiHeader>
<fileDesc>
<titleStmt>
<title>Gruuthuse-handschrift (allegorische gedichten)</title>
<author>Niet van toepassing</author>
</titleStmt>
<editionStmt>
<edition>Ch. L. Carton (ed.): Oudvlaemsche liederen en andere gedichten der XIV<hi rend='sup'>e</hi> en XV<hi rend='sup'>e</hi> eeuwen. Gent, 1848. (Maetschappy der Vlaemsche Bibliophilen, 2de serie, nr. 9), 233-540.</edition>
</editionStmt>
<publicationStmt>
<p></p>
</publicationStmt>
<sourceDesc>
<listBibl id="inlMetadata">
<bibl><interpGrp type="titleLevel1">
<interp value="Gruuthuse-handschrift (allegorische gedichten)"/>
</interpGrp><interpGrp type="medium">
<interp value="book"/>
</interpGrp><interpGrp type="authorLevel1">
<interp value="Niet van toepassing"/>
</interpGrp>
<interpGrp type="ipr">
<interp value="online"/>
</interpGrp><interpGrp type="corpusProvenance">
<interp value="cdrom-mnl"/>
</interpGrp>
<interpGrp type="pubYear_from"><interp value="1350"/></interpGrp>
<interpGrp type="witnessYear_from"><interp value="1350"/></interpGrp>
<interpGrp type="pubYear_to"><interp value="1400"/></interpGrp>
<interpGrp type="witnessYear_to"><interp value="1400"/></interpGrp>
</bibl>
</listBibl>
<bibl id="original-metadata-cdrom-version"><![CDATA[
<TITEL>Gruuthuse-handschrift (allegorische gedichten)</TITEL>
<author>Niet van toepassing</author>
<AARD>Rijm</AARD>
<BRON nr="K193">Caloen (Koolkerke), z.s.</BRON>
<DATUM>1350-1400</DATUM>
<OMVANG>Niet van toepassing</OMVANG>
<BRON.OPM>Het Gruuthuse-handschrift, zo genoemd naar de Brugse patrici&#x00EB;r Lodewijk van Gruuthuse (1422-1492), wiens wapen in de codex voorkomt, telt 4+85+10 bladen; per bladzijde zijn er twee kolommen van 50 of 51 regels. De codex is een drieledig convoluut: het eerste deel (fol. 2r-10v) bevat 7 berijmde gebeden; het tweede deel (fol. 11r-58v) 147 liederen met muzieknotatie, waaronder 41 rondeelliederen; het derde deel (fol. 59r-85r) 16 allegorische gedichten. In het handschrift ontbreken 7 bladen met tekst, nl. een dubbelblad tussen fol. 20 en 21, een blad tussen fol. 33 en 34 en twee dubbele bladen tussen fol. 68 en 69, zodat in het tweede deel twee liederen fragmentarisch zijn overgeleverd en ca. 15 liederen verloren zijn gegaan en in het derde deel het 3de en 4de gedicht fragmentarisch bewaard zijn gebleven. Alle stukken in het handschrift zijn anoniem, behalve het 4de en 5de berijmde gebed en het 11de gedicht (nr. X in de ed. Carton) die we aan Jan van Hulst, en het 13de gedicht (nr. XII in de ed. Carton) dat we aan Jan Moritoen, telkens op grond van een acrostichon, mogen toeschrijven (het acrostichon in gedicht nr. X, van Jan van Hulst, bevindt zich in de 9de strofe). Zie voor de teksten in deze codex ook Gruuthuse-handschrift (liederen), Gebeden en gedichten, van Jan van Hulst, en O overvloiende fonteine (gedicht), van Jan Moritoen.</BRON.OPM>
<EDITIE>Ch. L. Carton (ed.): Oudvlaemsche liederen en andere gedichten der XIV<hi rend='sup'>e</hi> en XV<hi rend='sup'>e</hi> eeuwen. Gent, 1848. (Maetschappy der Vlaemsche Bibliophilen, 2de serie, nr. 9), 233-540.</EDITIE>
<STATUS>Kritisch</STATUS>
<BRONMNW>1000 </BRONMNW>
<EDITIE.OPM>Alleen de berijmde gebeden en de allegorische gedichten, resp. het eerste en derde deel van het Gruuthuse-handschrift, zijn overgenomen uit de editie Carton. Voor de liederen, die tezamen het tweede deel van de codex vormen, werd gebruik gemaakt van de editie Heeroma; zie Gruuthuse-handschrift (liederen). Betreffende de allegorische gedichten dient hier te worden opgemerkt dat Carton de gedichten 3 en 4 aan weerszijden van de lacune na fol. 68 (zie de opmerkingen over de bron hiervoor) ten onrechte als &#x00E9;&#x00E9;n gedicht beschouwde. Hierdoor is zijn nummering, die hier ongewijzigd werd overgenomen, vanaf gedicht IV niet correct (telkens &#x00E9;&#x00E9;n te laag) en telt zijn editie 15 in plaats van 16 gedichten (zie W.P. Gerritsen: 'Kritische kanttekeningen bij de inleiding tot Heeroma's editie van het Gruuthuse-liedboek.' In: Ntg 62 (1969), 187-215, i.h.b. p. 187 n. 2). De hier gepresenteerde tekst vertoont de volgende verschillen met de editie Carton: toegevoegd werd de regelnummering, terwijl de clausstreepjes werden verwijderd.</EDITIE.OPM>
<BRONNEN>Caloen, E. van (Koolkerke), z.s.</BRONNEN>
]]></bibl>
</sourceDesc>
</fileDesc>
</teiHeader>
<text>
<group><head type="group"><pb n="233"/> GEDICHTEN.</head>
<text>
<body><head type="comment">                I. </head>
<div>
 <div>
  <lg><l>Const, cracht, wille zonder daet,</l>
<l>Daer of en comt goet no quaet,</l>
<l>Ende hoge daet zonder wise raden,</l>
<l>Dats een recht beghin van scaden;</l>
<l n="5">Met wisen rade const beleit,</l>
<l>Dats een behouden aerbeit;</l>
<l>Ende cracht met wizer const te zamen,</l>
<l>Dat brinct tweerc te zire namen.</l>
<l>Nochtan en doocht cracht no const,</l>
<l n="10">Sonder wille ende zonder jonst;</l>
<l>Wat sal dan cracht, const, wille ende moet,</l>
<l>Of ment niet te werke en doet?</l>
<l>Ende wat salt al te werke ghedaen</l>
<l>Voor de gone die niet verstaen?</l>
<l n="15">Dats recht besceyt als daer men zaeyt</l>
<l>Daer men nemmermeer en mayt,</l>
<l><pb n="234"/>Daer men verliest pine ende coren;</l>
<l>Aldus blijft menich const verloren.</l>
<l>Maer hets beter verloren pine</l>
<l n="20">Dan const daer pine in pleicht te zine;</l>
<l>Want aerbeit sonder const in daden</l>
<l>Dan can den zinnen niet ghescaden;</l>
<l>Maer aerbeit ende const te zamen</l>
<l>Beroert zinnen ende lechamen,</l>
<l n="25">Ende als ment al beroert int werken,</l>
<l>Door hem dies niet verstaen no merken,</l>
<l>Daer wert des aerbeits loon vergouden,</l>
<l>Als vor zwinen ghezait corsouden.</l>
<l>Const si doch const met consten loonen,</l>
<l n="30">So en zoude hem niemen connen becronen;</l>
<l>Maer rude up twerc no up loon ne ghissen,</l>
<l>Dies moet men loon der const ghemissen.</l>
<l>Die werct in dustanicher hopen</l>
<l>Si suller lettel mede copen,</l>
<l n="35">Die rade en weet hoe verre hoe bi</l>
<l>Den rechten loon der consten zi;</l>
<l>Dus willic minen wagen mennen</l>
<l>An die de weghe der consten kennen;</l>
<l>So sal mijn pine in den fijn</l>
<l n="40">Na rechter werde vergouden zijn.</l>
 </lg>
  </div>
<div>
 <lg><l>Een droom die mi hout in dole,</l>
<l>Ende die mi gheen tijt uter mole,</l>
<l>Noch uten zinne can gheraken,</l>
<l>Dien willic hier in rime maken,</l>
<l n="45"><pb n="235"/> Ter eeren daer ic den slaep om began,</l>
<l>So ic best can, niet so ict jan;</l>
<l>Want sint der tijt dat hi mi droomde</l>
<l>Ic nie up ander dinc en goomde.</l>
<l>Drome pleghen wel te ghesciene:</l>
<l n="50">Ende mi droomde so schiene,</l>
<l>Dat icken moet na dichtens luste</l>
<l>Vulbringhen, eer ic van herten ruste.</l>
<l>Mi dochte daer ic lach ende sliep</l>
<l>Dat ic uut minen bedde stiep,</l>
<l n="55">Ende ghijnc mi cleeden, cousen, scoijen;</l>
<l>Want mi begonste zere vernoijen</l>
<l>Dat ic so langhe te bedde was.</l>
<l>Mijn bedinghe dat ic te Gode las,</l>
<l>Ende beval mi in zijn hoede;</l>
<l n="60">Mettien wardic so zwaer van moede,</l>
<l>Addic mi niet so na ghecleet,</l>
<l>In hadde, om lief no om leet,</l>
<l>Van minen bedde niet ghesceiden.</l>
<l>Ic maecte moet om mi te cleiden</l>
<l n="65">Also suverlic als ic mochte,</l>
<l>Voort waert was al mijn ghedochte;</l>
<l>Een cleene padekin ic ghinc:</l>
<l>An beeden ziden ic bevinct.</l>
<l>Int ende van dien smalen pade</l>
<l n="70">Daer cam ic in de scoonste trade,</l>
<l>Die mijn oghen nie aensaghen;</l>
<l>Mettien so cam daer uut gheslaghen</l>
<l>Roke van zoeter gore,</l>
<l>Die mi dor ghinc de leden dore,</l>
<l n="75"><pb n="236"/> Verdrivende al mine quade lust.</l>
<l>Vroilic, licht ende al gherust</l>
<l>Wardic van herten menichfout;</l>
<l>Die voghelkine jonc ende hout</l>
<l>Hoordic zinghen daer te stride,</l>
<l n="80">Even vast in elcke zide:</l>
<l>Lewerken, nachtegalen, cockuden.</l>
<l>Die scoonste bomen, die zoetste cruden,</l>
<l>Groener dan enich groen mach zijn,</l>
<l>Sach ic, ende tsonnescijn</l>
<l n="85">Began bescinen de scone contreie.</l>
<l>Doe cam ic gaende in een valeie,</l>
<l>Daer haer de zonne in ghijnc verlaien,</l>
<l>Ende als die verwaerment waien</l>
<l>So gaven zi de zoetste lucht.</l>
<l n="90">Rauwe droufheit, vaer no ducht</l>
<l>Ne deerde hem twijnt, diet mochte rieken;</l>
<l>Bi mi weinschedic alle zieken,</l>
<l>Mi dochte zi hadden wel ghenesen</l>
<l>Hadden si, daeric was, moghen wesen.</l>
<l n="95">Daer ic dus blide ghinc alleine,</l>
<l>Daer sach ic springhen ene fonteine,</l>
<l>Uut eenen graeuwen steene ront;</l>
<l>Dat was tote in den gront</l>
<l>Claerrer te ziene dan een cristael,</l>
<l n="100">Ende maecte sinen nederdael</l>
<l>Spreedende in dat zoete gras,</l>
<l>Daer menich boomkin nat of was.</l>
<l>So ic meer sach ende ghinc naerre,</l>
<l>So soe mi dochte wesen claerre.</l>
<l n="105"><pb n="237"/> Der fonteinen cam ic bi:</l>
<l>Ic peinste dat ic wilde mi</l>
<l>Suveren ende mijn aenschijn dwaen;</l>
<l>Aen deen zide so ghijnc ic staen,</l>
<l>Ende vinc den borne int overvloyen.</l>
<l n="110">Het docht mi scade soudic mi moyen</l>
<l>Mijn handen te doene besmet, onreine,</l>
<l>Bin den borne der fonteine.</l>
<l>Dat borne was so over claer:</l>
<l>Mijn hande dwouch ic ende daer naer</l>
<l n="115">Oghen, anschijn ende mont;</l>
<l>Mettien wart mi de smake cont,</l>
<l>So coel ende so zoete ende so jolijs.</l>
<l>Ic gheve der fonteinen prijs</l>
<l>Boven allen eerdschen dijnghen;</l>
<l n="120">Twater, dat ic zonderlijnghen</l>
<l>Bin minen tanden hild beloken,</l>
<l>Smaecte van so soeter coken</l>
<l>Dat mi daer of soude hebben ghegruwet,</l>
<l>Haddict weder uutghespuwet,</l>
<l n="125">Ende ic dranct in waert altemale,</l>
<l>Twelke mi becam so wale,</l>
<l>Dat ics mine becomte dranc,</l>
<l>Al te met dat over spranc.</l>
<l>Dese fonteine was omme loken</l>
<l n="130">Van cruden, die soete roken,</l>
<l>Rozegaerden ende egglentieren;</l>
<l>Bloemen van menigher manieren</l>
<l>Haddense so wel bedect,</l>
<l>Suver houdende, onbevlect</l>
<l n="135"><pb n="238"/> Van hitten ende van allen scaden;</l>
<l>Daer en mochte gheen smette an laden.</l>
<l>Mettien sciedic van der fonteine;</l>
<l>Dat borne maecte mi zuver ende reine.</l>
<l>Margelleine ende pollioen</l>
<l n="140">Moestic betreden in dat groen;</l>
<l>Het stont so vul in mocht niet missen.</l>
<l>Dat deder mi te min up ghissen</l>
<l>Die grote scoonheit die ic sach,</l>
<l>Ende datter gheen wech in lach;</l>
<l n="145">Dus dolende wordic gheware</l>
<l>Van verren ene bescynte clare</l>
<l>Int ende van der prayerie;</l>
<l>Der ghelike en sach ic nie.</l>
<l>Stille stondic ende dochte</l>
<l n="150">Of daer de zonne yet risen mochte;</l>
<l>Mijn oghen lietic omme gaen,</l>
<l>Ende sach de zonne int ooste staen,</l>
<l>Ende dese claerheit was int west.</l>
<l>Mijn oghen bleven daer up ghevest,</l>
<l n="155">Wonder hebbende int bedieden;</l>
<l>Mijn zinnen daer of niet ne scieden,</l>
<l>Altoos ic up tlichte ghinc</l>
<l>Om vroet te werdene van der dinc.</l>
<l>Ic sach daer chierheit sonder nommer;</l>
<l n="160">Al haddic alre herten commer</l>
<l>Int herte mijn ghehadt alleine</l>
<l>Ic hadze vergheten groot ende cleene:</l>
<l>Die voglen zonghen even ghedichte,</l>
<l>Ende emmer ghinc ic up dat lichte,</l>
<l n="165"><pb n="239"/> Merghende in dat zoete cruut,</l>
<l>Die mi ghaven sulc virtuut</l>
<l>Dat mi van vruechden therte speilde.</l>
<l>Nie man cam in sulker weilde,</l>
<l>Als mi dochte dat ic was;</l>
<l n="170">Van den rozen die ic las</l>
<l>Om te makene enen hoet.</l>
<l>So waer ic stelde minen voet</l>
<l>Ic tart up blommen of up rozen,</l>
<l>Dier wasser so vele, in const gheglozen.</l>
<l n="175">Prieelen stoeden hier ende dare;</l>
<l>Int ende so wardic gheware</l>
<l>Grote menichte van casteelen,</l>
<l>Scone poorten, oghe torrelen,</l>
<l>Bevest, bemuert ende al besloten.</l>
<l n="180">Men hadze niet so wel ghegoten</l>
<l>Van mommaertere ende van steene.</l>
<l>Die maetselrie was so reene</l>
<l>Ende so jolijs ghewrocht,</l>
<l>In wiste waer ic was gherocht;</l>
<l n="185">Daer en mochte niement ute no in;</l>
<l>Maer ic hadde emmer minen zin</l>
<l>An dat licht gheleit so vast,</l>
<l>Al dat ik zach was mi gast;</l>
<l>So zere dooldic in dat scinen,</l>
<l n="190">Mi selven dedic vele pinen</l>
<l>Om dat soo lanc was eer ict vant;</l>
<l>Maer tover soete vreimde lant,</l>
<l>Daer ic in ghinc met weelden groot</l>
<l>Dede dat mi te min verdroot.</l>
<l n="195"><pb n="240"/> Daer stont so menich scone ghezate,</l>
<l>Aldus so cam ic in een strate,</l>
<l>Scone, groene, wijt ende lanc,</l>
<l>Dat docht mi den rechten ghanc</l>
<l>Toter claerheit, die ic sochte.</l>
<l n="200">Ic danckte Gode dat ic gherochte</l>
<l>In enen wech die mi bestiert;</l>
<l>Die strate was al omme verchiert</l>
<l>Met blommen ende met cruden jolijs;</l>
<l>Stap no tret, no voets bewijs</l>
<l n="205">Ne constic in den wech ghescouwen;</l>
<l>In wiste niet wies mi betrouwen,</l>
<l>Als icken onghetreden sach.</l>
<l>Ic peinsde sal ic al den dach</l>
<l>Hebben ghedoolt om stille staen;</l>
<l n="210">Neen, ic sal voorder gaen.</l>
<l>Mettien tardic ter straten inne,</l>
<l>Alf stout, alf bloot, met wanklen zinne,</l>
<l>Als een die wille ende niet en dar.</l>
<l>Die voglen waren so ghewar,</l>
<l n="215">So claer int luut, so zoete int horen;</l>
<l>An elcken zide so stont een doren,</l>
<l>Scaerpe ende dicke, ende so dorvlochten,</l>
<l>Het waren meesters diese wrochten;</l>
<l>Want si waren vaster dan een muer;</l>
<l n="220">Ooc drouch si zoete ende zuer,</l>
<l>Over al stondzi ende vloyden.</l>
<l>Tlicht, dat uter straten vloyde,</l>
<l>Dat was zoo claer na mijn avijs</l>
<l>Al hadt ghesijn int paradijs;</l>
<l n="225"><pb n="241"/> So wast daer also gracieus,</l>
<l>So langhe ghinic dus penseus</l>
<l>Dat ic sach in der straten ende</l>
<l>Eene die alre scoonste lende,</l>
<l>Die mijn oghen nie an saghen;</l>
<l n="230">Haer telghen stoeden over slaghen,</l>
<l>Ende hadden den wech bedect,</l>
<l>Met groenen bladen over trect.</l>
<l>In cam noyt daert so scone was;</l>
<l>Ic ruste neder in dat gras</l>
<l n="235">In der zoeter lenden scade.</l>
<l>Mijn zinnen worden so ghedwade</l>
<l>Van den vreemden lichten scine,</l>
<l>Niet vaer ontziende, rouwe of pine,</l>
<l>Die mi daer toe comen mochte;</l>
<l n="240">Nochtan dat ic met wille zochte.</l>
<l>Met dat ic dus melancoleerde,</l>
<l>Ende up dit licht sach ende studeerde,</l>
<l>So sach ic comen up een paert</l>
<l>Een, die mi dochte van felre aert,</l>
<l n="245">Ghecleet, recht als een messagier;</l>
<l>Sijn ghelaet was so fier,</l>
<l>Al hadde gheweest an hem belanc</l>
<l>Alder werelt om bevanc;</l>
<l>Alsoot sceen an sine contenanche.</l>
<l n="250">In sijn hant voerdi een lanche,</l>
<l>Met eenen ysere, breet ende scaerp;</l>
<l>Duer die lende dat hise waerp</l>
<l>Om te grievene van den live;</l>
<l>Ic riep: "Ghenaden, eer, ic blive</l>
<l n="255"><pb n="242"/> Ewelike hu prisonier!</l>
<l>Allendich man, wat daetstu hier?"</l>
<l>Dat dochtic vast int herte mijn.</l>
<l>Hy sprac: "Vilein, waer wiltu zijn?</l>
<l>Gheeft hu up, ghi zijt ghevaen;</l>
<l n="260">Hu waen, die hu dit doet bestaen,</l>
<l>Die salt hu langhe doen bezuren.</l>
<l>Wie sal betalen hu verburen?</l>
<l>Di selven hebs du hier vercocht."</l>
<l>Een coorde so haddi ghecnocht</l>
<l n="265">An sijn aersoen, die hi ontbant;</l>
<l>Hi nam mi fellic bi der hant,</l>
<l>Ende bandt mi om de middewaert;</l>
<l>Daer moestic lopen achter tpaert.</l>
<l>In dorste segghen quaet no goet;</l>
<l n="270">Van vare walde mi mijn bloet;</l>
<l>Mijn leden warden mat ende traghe.</l>
<l>Over busch ende over haghe</l>
<l>Mochtic des lopens niet cesseren;</l>
<l>Mettien sach ic mijn conforteren</l>
<l n="275">Des lichts beschijn so over claer;</l>
<l>Daer bi verlosic anxst ende vaer.</l>
<l>Mi en deerde niet des lopens pijn,</l>
<l>So voorder voort so clarer scijn,</l>
<l>Tote ic cam alter straten uut,</l>
<l n="280">Daer en hoordic gheen gheluut;</l>
<l>Maer wonder sach ic ein allein.</l>
<l>Dies alle wondren waren clein,</l>
<l>Die ic daer voren hadde ghesien.</l>
<l>Wonder docht mi sijn van wien</l>
<l n="285"><pb n="243"/> Dat bi naturen was ghewrocht;</l>
<l>Dat lich, dat ic dus hadde ghesocht,</l>
<l>Dat mochtic claerlic daer bescouwen:</l>
<l>In enen tor so stont ghehouwen</l>
<l>Van albaestre scone ende wit;</l>
<l n="290">Voor al bescauwen docht mi dit</l>
<l>Alre hoochst des prisens waert;</l>
<l>Claerlic wast mi daer verclaert,</l>
<l>Ghelijc twee zonnen int ghesichte.</l>
<l>Ne waer de man met sinen scichte,</l>
<l n="295">Die mi verketste metten sporen,</l>
<l>In hadde niet gheweinscht daer voren</l>
<l>Al dat die weerelt heeft bevaen;</l>
<l>Ende ic daer hadde moghen staen</l>
<l>Den tor bezien zonder begrijp;</l>
<l n="300">Maer nu dedi mi sulc ghenijp</l>
<l>Metter corden die mi cnochte,</l>
<l>Wanneer ic daer waert sach of sochte,</l>
<l>Ende ic vergat mijn achter draven,</l>
<l>Die coorden mi sulcke trecken gaven</l>
<l n="305">Dat icker niet up mochte letten,</l>
<l>In moeste mi te lopene zetten,</l>
<l>Ende laten mine ghenouchte om tzure,</l>
<l>Lopende al die weghen dure;</l>
<l>Waer hi wilde ic moeste naer.</l>
<l n="310">So langhe liep ic hier ende daer</l>
<l>Dat ic verloos des lichts bescouwen;</l>
<l>Doe begonstic al verflouwen</l>
<l>Ende verloos al minen moet.</l>
<l>Mettien so camen wi daer stoet</l>
<l n="315"><pb n="244"/> Een tor ghemaect van grawen steene,</l>
<l>In een water wijt alleene;</l>
<l>Een brugghe liet men nederdalen.</l>
<l>Doe cam ghelopen uter zalen</l>
<l>Volc van wonderlike maniere,</l>
<l n="320">Onziene, lelic ende putertiere;</l>
<l>Elc hadde ene ghesele in der vuust,</l>
<l>Si waren ruut ende onbesuust.</l>
<l>De langhe brucghe si passeirden,</l>
<l>Haren heere si salueerden,</l>
<l n="325">Die mi hadde in sijn bedwanc.</l>
<l>Van den paerde dat hi spranc,</l>
<l>Ende gaf mi over metter line.</l>
<l>Doe dochte mi dat mi naecte pine;</l>
<l>Want tlicht dat was mi uten oghen,</l>
<l n="330">Dat ic te zoekene wilde poghen,</l>
<l>Ende dat ic hadde begonnen zien,</l>
<l>Ende moeste daer, in weet met wien,</l>
<l>Met onghenaden sijn in strec.</l>
<l>Deen riep: "Sla!" Dander: "Stec!"</l>
<l n="335">Dus liepic ten torre binnen;</l>
<l>In conster niemen ghekinnen;</l>
<l>Want icse noit met oghen aensach.</l>
<l>Si leeden mi sonder verdrach</l>
<l>In eenen pit die was so diep</l>
<l n="340">Dat icker node binnen stiep;</l>
<l>Alwast mi leet het moeste zijn.</l>
<l>Die duere was van ijsere fijn,</l>
<l>Die was vor mi ghesloten vast;</l>
<l>Een splete stont daer so ghepast,</l>
<l n="345"><pb n="245"/> Dat men niet wel sach der duere.</l>
<l>So dicke was die tor van muere,</l>
<l>Ende twater was so over wijt,</l>
<l>Hem ne derde niemens nijt;</l>
<l>De castelein leefde als nen rouc.</l>
<l n="350">Doe sach ic staen in enen houc</l>
<l>Een duerkin utermaten clein;</l>
<l>Daer binnen zat ene vrouwe allein,</l>
<l>Recht of soe hadde zitten beiden</l>
<l>Naer yet, dat van haer was ghesceiden.</l>
<l n="355">Als soe mi sach so louch haer mont,</l>
<l>Aestelike soe up stont,</l>
<l>Soe sprac: "Ghi zijt hier wel comen;</l>
<l>Huwe comst sal ons beeden vromen;</l>
<l>Ic weet ons beeden goeden raet."</l>
<l n="360">"O, seidic, vrauwe, mijn toeverlaet</l>
<l>Es mi nu verre ende onghereet.</l>
<l>Hi die van al die waerheit weet</l>
<l>Moest hu verlenen duecht ende vruecht;</l>
<l>Van ere tideliker ghenuecht</l>
<l n="365">So bem ic comen int allende."</l>
<l>Soe sprac: "Wi sullens hebben ende,</l>
<l>Sijn wi met trouwen twee in een;</l>
<l>Maer vindic dat gu wert; neen,</l>
<l>Nemmermeer sidi verloost.</l>
<l n="370">In zate hier niet aldus vermoost,</l>
<l>Adde mi yement ghezijn dus bi;</l>
<l>Maer alleene en mach ic mi</l>
<l>Niet hulpen sonder hulpen mee.</l>
<l>Goddanc nu zijn wi hier wi twee,</l>
<l n="375"><pb n="246"/> Dies bem ic blide ende het es recht."</l>
<l>Ic seide: "Vrouwe, ic bem u knecht,</l>
<l>Met trouwen nu ende tallen daghen;</l>
<l>Maer ic bidde u wilt mi ghewaghen</l>
<l>Hoe heet die here, die mi vinc,</l>
<l n="380">Es hi grave of coninc;</l>
<l>Waer up eist dat hi hem draghet?"</l>
<l>Soe sprac: "Dats niet quaet ghevraghet;</l>
<l>Want ict hu gheerne segghen wil;</l>
<l>Hi ende ic dats een ghescil,</l>
<l n="385">Ende heift gheweest van ouden tiden:</l>
<l>Comen es hi van onser ziden;</l>
<l>Maer zijt des vroet dat hi es bastaert.</l>
<l>Van vreemderwijs so es sijn aert:</l>
<l>Orloghe, so es al sijn begheren,</l>
<l n="390">Ende om dat ict wilde beweren,</l>
<l>Ende niet en ghere dan ruste ende pays,</l>
<l>So vinc hi mi vor sijn palais,</l>
<l>Daer hi noit mochte comen in.</l>
<l>Anders en soucti gheen ghewin</l>
<l n="395">Dan discoort, warringhe ende strijt;</l>
<l>Ende hier omme hadde hi up mi nijt.</l>
<l>Sijn viant bem ic onverdient,</l>
<l>Ooc en bem ic niet sijn vrient;</l>
<l>Maer doch in hebbe hem niet mesdaen,</l>
<l n="400">Daer hi mi dus om hout ghevaen,</l>
<l>Van mi en weet hi ander blame;</l>
<l>Twifel es sijn rechte name,</l>
<l>Ende Hope so es de name mijn."</l>
<l>Als ic dat hoorde in mochte niet zijn</l>
<l n="405"><pb n="247"/> Blider daer ic voor haer stoet;</l>
<l>Vruecht so verhief mi den moet</l>
<l>Dat ic niet langher beiden conste;</l>
<l>Met bliden zinne ic doe begonste</l>
<l>Te zinghene een vroylic liedekijn:</l>
</lg>
  </div>
<div>
 <div>
  <lg><l n="410">Twifel dwinct die hertze mijn,</l>
<l>Dats mi anschijn,</l>
<l>In can hem, leider, niet ontvlien,</l>
<l>Dies blivic nu in zoorghen.</l>
<l>Hope doet mi vroylic zijn</l>
<l n="415">In trouwen fijn,</l>
<l>Hope doet mi vroylic zijn.</l>
<l>Twifel, enz.</l>
  </lg>
 </div>
 <div>
<lg><l>Twifel neimt mi in hoede dijn</l>
<l>So vindic pijn,</l>
<l n="420">Van hu mach mi gheen vruecht ghescien;</l>
<l>Hope sal mi verboorghen.</l>
<l>Twifel, enz.</l>
</lg>
</div>
 </div>
<div>
 <lg><l>Vrau Hope sprac: "Men moeten worghen</l>
<l>Die hout ghevanghen sulken man,</l>
<l n="425">Die also vroylic zinghen can,</l>
<l>Din mach niet langher zijn ghedoocht.</l>
<l>Nu radic hu dat ghi hu poocht</l>
<l>Ten zaken, die ic wil bestaen,</l>
<l>Ghetrouwelic ende niet ontgaen.</l>
<l n="430">Al hebben wi nu ontgaens beghin,</l>
<l>Ghecreghe ons Twifel weder in,</l>
<l><pb n="248"/>Hi soude ons maken al te zure,</l>
<l>Daer ons toe porrede ye nature.</l>
<l>Sijn ergheit es sonder ghetal;</l>
<l n="435">Minen wille es in den uwen al."</l>
<l>Dat seidic weder tot vrou Hopen:</l>
<l>"So dat ghi voort durret nopen,</l>
<l>Dat es dat ic taengripene ghere."</l>
<l>Soe sprac so: "Set hu dan ter were,</l>
<l n="440">Hier en es no duere no slot,</l>
<l>Wine sulre uut commen wilt God."</l>
<l>Met goeden moede ghinghen wi doe,</l>
<l>Duere ende muere braken wi doe.</l>
<l>Mi dochte ic hadde Samzoens cracht;</l>
<l n="445">So vele daden wi bin der nacht</l>
<l>Dat wi met allen camen uut.</l>
<l>Wi en hoorden nieuwer gheen gheruut;</l>
<l>Twifel lach in slape vast,</l>
<l>Met hem menich sassaem gast,</l>
<l n="450">Die onser namen crancken goom;</l>
<l>Dat dede, si laghen in haren droom,</l>
<l>Dan conste ons lieden niet ghescaden.</l>
<l>Doe ghinghen wi met liever laden</l>
<l>So verre voort dat ic versach</l>
<l n="455">Des lichts schijn, der vruechden scach</l>
<l>Gaf ic, so dat vrou Hope vraghede</l>
<l>Of hi yet sach dat mi bejaghede.</l>
<l>Soe sprac: "Hets beter hier dan daer;</l>
<l>Twifel hebbe een drouve jaer."</l>
<l n="460">"Trouwen, vrou Hope, ic segghe amen,</l>
<l>Hets recht dat ic hu eighin ben;</l>
<l><pb n="249"/>Want ghi mi tleven hebt ghehouden;</l>
<l>Van mi so werdet hu vergouden</l>
<l>Up dat mi God spaert van der doot."</l>
<l n="465">So sprac: "Hier of en es gheen noot;</l>
<l>Vele dinx bewiset crancke minne."</l>
<l>Met deser talen camen wi inne</l>
<l>Ter straten, daer die lende stoet.</l>
<l>Doe seidic: "Hovessche vrauwe vroet,</l>
<l n="470">Hier onder so was ic ghevaen;</l>
<l>Mach hier niement onderstaen</l>
<l>Hi esser of ghecalengiert?"</l>
<l>Soe sprac: "Die dezen boom bestiert,</l>
<l>Dats Twifel, die ons beeden dwanc;</l>
<l n="475">Nochtan ne weets hem niement danc,</l>
<l>Die int casteel te zine pleghen.</l>
<l>Die boom es pael tusschen tween weghen</l>
<l>In openbaren wederdeele,</l>
<l>Tusschen hem ende den casteele:</l>
<l n="480">Waerscu es de name zijn,</l>
<l>Om vri te gane stwifels pijn;</l>
<l>Want wie in sijnen wech gheraect</l>
<l>Lichtelike wert hi mesmaect;</l>
<l>Hier voren sal elc nemen hoede.</l>
<l n="485">In onsen wech wert niement moede</l>
<l>Dien te rechte comen an,</l>
<l>Es hi wijf of es hi man.</l>
<l>Die buten onsen weghe gaet</l>
<l>Neme dats hem te hebbene staet;</l>
<l n="490">Voor hem en doe ic gheen bezoorch."</l>
<l>Doe camen wi gaende vor de boorch,</l>
<l><pb n="250"/>Daer tlicht up was gheordineert.</l>
<l>Doe wordic al gheconforteert;</l>
<l>Want ic daer sach dat mi ghenouchde.</l>
<l n="495">Die de machelrie vouchde,</l>
<l>Dien willic meester hoghe vermaren</l>
<l>Voor alle die meesters die ye waren;</l>
<l>Ainsteringhe ende mate</l>
<l>Adde verchiert al de zate,</l>
<l n="500">Dat ic mi selven al verloos</l>
<l>Int zien, ende wert memoriloos;</l>
<l>In wiste wat ic hoorde of zach.</l>
<l>Vrou Hope, die mijns altoos plach,</l>
<l>Die nam mi minlic bi der hant,</l>
<l n="505">Ende vraechde wies ic mi bewant:</l>
<l>"Sijt een man of sites niet,</l>
<l>Noch en es hu niet messciet,</l>
<l>Ghi en muecht ghedoghen heet no cout;</l>
<l>Wat dochte een man hine ware stout,</l>
<l n="510">Met hem ne willic niet bestaen."</l>
<l>Met scaemten wordic doe bevaen,</l>
<l>Ic sprac: "Vrou Hope, ic bem ghezont."</l>
<l>Daer sach ic in den torre ront</l>
<l>Twee veinstren so over scone,</l>
<l n="515">Hi en es levende onder den trone,</l>
<l>Diese te rechte mochte vulprisen.</l>
<l>Uut elcker veinstren sach ic risen</l>
<l>Een claer bescinen naturael,</l>
<l>Dat docht mi scinen als een stael,</l>
<l n="520">Beroerende al de zinnen mijn.</l>
<l>Bleec so werdic int anschijn,</l>
<l><pb n="251"/>Een zwaer verzuchten mi ontghinc,</l>
<l>Mijn herte van den scine ontfinc</l>
<l>Hitte, die onghetimpert was,</l>
<l n="525">Dies ic bin langhen niet ghenas;</l>
<l>Mijn oghen waren al bezwerct.</l>
<l>Vrou Hope heift dit ghemerct;</l>
<l>Ghetrouwelike nam soe mijns ware.</l>
<l>Doe moestic rusten tieghen hare,</l>
<l n="530">Dat soe ghedoochde vriendelike.</l>
<l>Met dat ic stont in desen versike</l>
<l>Altoos ziende neder waert,</l>
<l>Doe cam ghereden up sijn paert</l>
<l>Twifel onder den boom Waerscu,</l>
<l n="535">Die ons togheden enen lelicken vu.</l>
<l>Stille so hilti ende sprac:</l>
<l>"Vrou Hope, die mi dus ontbrac</l>
<l>Met foortzen ende met finen crachten,</l>
<l>Haddic hu bin minen grachten,</l>
<l n="540">Ghi en ontghinghes nemmermee."</l>
<l>Als icken sach wart mi so wee</l>
<l>Van vare, in durste niet voorder gaen.</l>
<l>Twifel sprac te mi weder zaen,</l>
<l>Grommende met lozer talen:</l>
<l n="545">"Keert weder nu binnen der zalen</l>
<l>Hu en sal ghebreken niet."</l>
<l>"Dat sceen wel, doe hi van hu sciet."</l>
<l>Dit was dandwoorde van vrou Hopen,</l>
<l>"Keert weder, wy zijn hu ontcropen,</l>
<l n="550">Bedi ghi comt een dracht te spade;</l>
<l>Wi zijn, Goddanc, uut uwer trade</l>
<l><pb n="252"/>Ontcomen, ende uut uwer smerte."</l>
<l>Twifel barst wel na van perte;</l>
<l>So vul nijts wies hem sijn moet,</l>
<l n="555">Hi beette neder daer te voet:</l>
<l>"Elc hoede hem voort van mi;</l>
<l>Dat mi dese ontronnen zi,</l>
<l>Dat zal een ander zwaerlic ghelden."</l>
<l>Van verren hoorden wine scelden</l>
<l n="560">Onder Waerscu, den sconen boom,</l>
<l>Nemmeer en namic sijns goom;</l>
<l>Ic bezach dat vor mi was.</l>
<l>Omtrent dit rikelike palas</l>
<l>En was ghespaert no cost no stont;</l>
<l n="565">Die tor daer ic in vant den vont</l>
<l>Des lichts der zoeter veinstren twee;</l>
<l>Daer tusschen stont wit als een snee</l>
<l>Een wit pilaer recht van albaestre,</l>
<l>Diene maecte en was geen aestre;</l>
<l n="570">Hi was ghewrocht na ghenoucht.</l>
<l>Daer onder sach ic staen ghevoucht</l>
<l>Een palays van maten fijn,</l>
<l>Elc colomme was een robijn,</l>
<l>Gloiende root an elcker zide;</l>
<l n="575">Noch dinke mi dat ic verblide</l>
<l>Om dat ic hier of doe ghewach.</l>
<l>Daer binnen docht mi dat ic zach</l>
<l>Wachters, die daer daden hoede,</l>
<l>Al waren al de wijste vroede,</l>
<l n="580">Vergadert van al erderijc.</l>
<l>Si en ordineirden niet tghelijc,</l>
<l><pb n="253"/>So rechtich waren zi taller tijt;</l>
<l>Suver wit dat was haer habijt,</l>
<l>Even groot ende even lanc.</l>
<l n="585">Si en mochten jeghen ghenen stanc,</l>
<l>Noch tjeghen gheen onreinichede;</l>
<l>Elkerlijc hilt daer sijn stede.</l>
<l>Wie den palayse wilde deren,</l>
<l>Met crachten plaghen sijt te weren.</l>
<l n="590">Tjeghen hem was niemant machtich,</l>
<l>Mids dat zi waren so eendrachtich;</l>
<l>Wi enich eirch hadde in den zin,</l>
<l>Dien en lieten si uut noch in;</l>
<l>Tpalays so hilden si in vreden.</l>
<l n="595">Doe wardic ziende daer beneden,</l>
<l>Waer tpalais stont up enen pilaer</l>
<l>Van albaestre wit ende claer,</l>
<l>Sonder smette, zuver, reine,</l>
<l>Daer die juuste mate alleine</l>
<l n="600">So meesterlic wast toe ghebracht;</l>
<l>Daer was vergadert ende ghescacht,</l>
<l>Dat niemen tsegghene soude bestaen:</l>
<l>Het es aldus of also ghedaen;</l>
<l>Hi was wel waert van groten prise.</l>
<l n="605">Desen pilaer stont bi avise</l>
<l>Ghewrocht uut eenre boorch so schoon;</l>
<l>Na waerden en hadden zi noit loon,</l>
<l>Diese so meesterlic ordineirden,</l>
<l>Ende so fijnlic avizeirden,</l>
<l n="610">Na mate ende ooc na werkens aert.</l>
<l>Deze boorch was wel verwaert</l>
<l><pb n="254"/>Van .V. joncheren an elcker ziden,</l>
<l>Die altoos waren even blide,</l>
<l>Doende, gay, rasch ende even quich;</l>
<l n="615">Als ic dit sach so vraechdich</l>
<l>Vrau Hopen, die daer bi mi stoet:</l>
<l>"Die boorch die men daer so hoet</l>
<l>Van den joncheren al omtrent,</l>
<l>Esser in negheen regent,</l>
<l n="620">Daer zi of houden lant of leen?"</l>
<l>Vrau Hope, daer noit aerch in sceen,</l>
<l>"Regent? En trouwen jaet", soe sprac,</l>
<l>"Een boorchgrave sonder lac;</l>
<l>Wat hier boven es of beneden</l>
<l n="625">Dat es in sire mueghenteden;</l>
<l>Vijf heren sijn in sinen raet,</l>
<l>Die sijn sijn hoochste toeverlaet:</l>
<l>Heer Nouwe-zien dat esser een,</l>
<l>Heer Smakelijn naest desen tween,</l>
<l n="630">So volghet mijn heer Rieke-lucht;</l>
<l>Die vierde staet altoos ter vlucht,</l>
<l>Licht-ghevoel es zine name,</l>
<l>Ende mijn heer Hoor-na, sonder blame;</l>
<l>Hier zijn ghenoomt de heren vive,</l>
<l n="635">Die sijn tes buerchgraven live</l>
<l>Altoos wackre, nacht ende dach,</l>
<l>Jeghen so wat hem deeren mach.</l>
<l>Sijn lant hout hi van hem selven,</l>
<l>Niemen en mach hem tzyne ontdelven,</l>
<l n="640">Stedich, lustich, niet ontgaende,</l>
<l>Sinen vroeden raet die houten staende,</l>
<l><pb n="255"/>Wetende es hi ende subtijl."</l>
<l>Met dat zoe dit sprac so cam een pijl</l>
<l>Ghevloghen, in weet van wien,</l>
<l n="645">Of wien scoot, of wiene spien;</l>
<l>Maer emmer was ic daer gheraect;</l>
<l>Noch dinct mi dat ic bem mesmaect</l>
<l>Int ghedincken der quetsure.</l>
<l>Die scoote vlooch mi therte dure,</l>
<l n="650">Van Twifele was ic doe vervaert;</l>
<l>Ic begonste dalen achter waert,</l>
<l>Want ic verloos zin ende cracht.</l>
<l>Vrau Hope die mijns vallen wacht,</l>
<l>Stac mi een cruut in minen mont,</l>
<l n="655">In wiste niet wie bi mi stont</l>
<l>Voor ic te mi selven cam;</l>
<l>Ic sprac: "Mijn liefste vrou lofzam,</l>
<l>Nu moet ic hu mijn liden claghen,</l>
<l>Wildi mi niet dat helpen draghen</l>
<l n="660">So en wetic mijns negheen beraden."</l>
<l>Vrou Hope sprac: "Sonder ghenaden</l>
<l>So en was ic noit, so en werdic nu.</l>
<l>Hoe soudic moghen laten hu;</l>
<l>Want sonder mi so en waerdi niet."</l>
<l n="665">Vrou Hope nam den scaerpen spiet,</l>
<l>Wiselike bi besceede;</l>
<l>Noit dinc en dede mi so leede,</l>
<l>Noch tswifels vanghen al wast mi art;</l>
<l>Van pinen wardic bleec ende zwart.</l>
<l n="670">Des tastens mochtic niet ghewesen:</l>
<l>"Ay lacen, hoe sal ic ghenesen!</l>
<l><pb n="256"/>Vrouwe Hope, ic duchte nemmermee."</l>
<l>Soe sprac:" Ghi en muecht no wel no wee;</l>
<l>In quam noit an uwes ghelike,</l>
<l n="675">Met uwen ghecrite, met uwen verzike,</l>
<l>Ghetroost hu coenlic up mijn woort."</l>
<l>Doe sach ic weder ende voort</l>
<l>Up des boorchs behaghelhede,</l>
<l>Ende up die pretieuse stede,</l>
<l n="680">Daer ic aensach de scone veinstren;</l>
<l>Dat licht begonste up mi gleinstren,</l>
<l>Ende nam mi tpeinsen van der wonden,</l>
<l>Ende halp mi weder ter ghezonden.</l>
<l>Ic sprac: Nu bem ic bet daer an."</l>
<l n="685">Soe sprac: "So sijt in vruechden dan;</l>
<l>Hout hu an mi, ghine hebt gheen noot."</l>
<l>Daer sach ic dat mi niet en verdroot;</l>
<l>Die gracieuse borch vorsproken,</l>
<l>Die was so meesterlic beloken.</l>
<l n="690">Men mochter niet an correngieren,</l>
<l>Ende recht beneden ant flackieren,</l>
<l>Daer sach ic die vergaderinghe</l>
<l>Van tween pilaren sonderlinghe,</l>
<l>Even groot, so docht mi elc;</l>
<l n="695">Men conste niet gheweten welc</l>
<l>Meest of minst was van hem tween;</l>
<l>Maer alsoot te ziene sceen</l>
<l>So hadden si even vele bevaen.</l>
<l>Een muer was hier omtrent ghestaen</l>
<l n="700">Van dornen, netelen ende bramen;</l>
<l>Die poorte daer wi voren camen</l>
<l><pb n="257"/>Die was wel vast ghesloten toe,</l>
<l>Vrou Hope die ghinc cloppen doe,</l>
<l>Soe dochte mi daer wel bekent.</l>
<l n="705">Kila was doe daer ghesent</l>
<l>Van sinen meester Orghelieus;</l>
<l>Met zoeten woorden gracieus</l>
<l>Andwoorde hem Hope: "Laet in! laet in!"</l>
<l>Kila die scoof een veinsterkin:</l>
<l n="710">"Wie wil daer in, en is gheen dach,"</l>
<l>Vraghedi; als hi Hopen zach</l>
<l>Hi seide: "En laet hu niet verlanghen,</l>
<l>Ic sal tot Orgelieusen gangen,</l>
<l>Minen meester, ende bezien</l>
<l n="715">Mochtic enich zins bespien</l>
<l>Dat ic van hem creghe de slotelen;</l>
<l>Ic soudze bringhen zonder rotelen,</l>
<l>Ende om hu, Hope, de poorte ontsluten.</l>
<l>Nu zijt so hemelic daer buten</l>
<l n="720">Dat niemen weet; adieu, ic ga."</l>
<l>Vrou Hope sprac: "Adieu Kila,</l>
<l>Hu duecht es mi altoos ghereet."</l>
<l>Van pinen brac mi ute tzweet,</l>
<l>Van onbeseffelike anxst,</l>
<l n="725">Om te sprekene beidic lancst;</l>
<l>Want soe began die tale voren:</l>
<l>"[...] hier an muechdi horen</l>
<l>Dat ic bekent bem hier omtrent;</l>
<l>Die bode die ic hebbe ghesent</l>
<l n="730">Om de slotlen van der poorte</l>
<l>Die es comen van onser soorten,</l>
<l><pb n="258"/>Sijn rechte orname es Vraghen;</l>
<l>Ghewoont so heift hi hier al sijn daghen</l>
<l>Ende heift mi utermaten lief;</l>
<l n="735">Voor mesval, vor erch, vor grief</l>
<l>So es hi hier gheset ter wachte;</l>
<l>Sijn meester es groot van machte,</l>
<l>Orghelieus es hi ghenaemt;</l>
<l>Hem dinct dat niemen betaemt</l>
<l n="740">Te comen teser poorten in,</l>
<l>So overmoedich es sijn zin.</l>
<l>Van zijnre zibben bem ic comen;</l>
<l>Maer wat mi baten mocht of vromen,</l>
<l>Duer mi en dadi noch dor niemen."</l>
<l n="745">Mettien hoordic die slotel riemen,</l>
<l>Ende twincket sach ic hopen gaen;</l>
<l>Vrau Hope die was daer wel ontfaen,</l>
<l>Ende ic van Kilaen, Hopen vrient,</l>
<l>Ic sprac tot hem: "Dats onverdient,</l>
<l n="750">Dese duecht die lone hu God!"</l>
<l>Stillekine ontsloot hi tslot,</l>
<l>Ende drouchse zaen daer hise vant,</l>
<l>Ende nam ons beeden bi der hant.</l>
<l>Over brucghe ende over al</l>
<l n="755">Ghinghen wi sonder ghescal;</l>
<l>Ende recht aen des paleis beghin</l>
<l>Stont ene duer, daer ghinghen wi in.</l>
<l>Kila loocse weder an;</l>
<l>Een wijf hadde hi die vele can,</l>
<l n="760">Haer name was Verzien.</l>
<l>Soe cam gaende tot ons drien,</l>
<l><pb n="259"/>Ende hiet mi wesen wellecome,</l>
<l>Ende Hope die ic voren nome;</l>
<l>Soe sach mi zwaerlike ghequetst,</l>
<l n="765">Ende van den scichte sijn gheletst.</l>
<l>Mettien soe liselike uut trac,</l>
<l>Een wieke soe daer binnen stac,</l>
<l>Gaende tot int herte mijn,</l>
<l>Die was ghemaect van crude fijn,</l>
<l n="770">Van helene ende van zwighene mede.</l>
<l>Uut harer goeder duechdelichede</l>
<l>Sat soe minlic neven mi,</l>
<l>Soe sprac: "Mijn vrient, hoe staet met di?"</l>
<l>Ic seide: "Bet dant dede lanc eer."</l>
<l n="775">In minen oghen ommekeer</l>
<l>Sach ic een splete daer men keec</l>
<l>Ter zalen in, ende ic verzeec,</l>
<l>Ende ic vraechde Kilaen ende Verziene,</l>
<l>Als die hem duchte van messciene</l>
<l n="780">Of ic daer duere kiken mochte,</l>
<l>Ende icker niemen mede verwrochte.</l>
<l>Si andwoorden: "Ja, in trouwen,</l>
<l>Wien ghi ziet en mach hu niet scouwen."</l>
<l>Deerste die ic sach der duere</l>
<l n="785">Dat was een die scoonste creature,</l>
<l>Die leift in alder werelt breit,</l>
<l>Elc die noomdse Hovesscheit;</l>
<l>Van finen goude was haer cleit,</l>
<l>Haer te pointe wel gheleit;</l>
<l n="790">Haer anschijn was eens inghels baer.</l>
<l>Twee vrauwen wandelden bi haer,</l>
<l><pb n="260"/>Die een die hiet men Simpelhede,</l>
<l>Die andre Omoedichede;</l>
<l>Tsamen ghingen zi alle drie,</l>
<l n="795">Ende boghen up haer lieder knie</l>
<l>Vor eene scone creature;</l>
<l>Suver wit was haer parure,</l>
<l>Al bezait met rozen root</l>
<l>Sonder voren aen haren scoot.</l>
<l n="800">Wat daer an stont willic u nomen,</l>
<l>Een maniere van goudblomen;</l>
<l>Haer anschijn clarer dan cristael,</l>
<l>Een crone hilt zoe, dat meerctic wael,</l>
<l>Vor haer anschijn, die zoe besach</l>
<l n="805">So minnentlijc, als soe plach,</l>
<l>Recht offer haer ghenouchte anstonde,</l>
<l>Vor al dat men haren gheven conde.</l>
<l>In enen goudin stoel soe zat,</l>
<l>Haer name men daer niet vergat,</l>
<l n="810">Elc die hietse Zuverheit,</l>
<l>Ende weinscheden haer ghezondicheit,</l>
<l>Ende seiden: "Hu welvaren es ons lief."</l>
<l>Doe brochten zi enen brief,</l>
<l>Beede ghenoot ende ooc ghescreven,</l>
<l n="815">Een nieuwe liet dat zi up heven;</l>
<l>Met vreuden elc te zinghene gherde,</l>
<l>Maer Simpelheide diet beweerde</l>
<l>Soe sprac: "Hier niet ghesonghen zi,</l>
<l>Joncheer Lust en werter bi;</l>
<l n="820">Want zijn acoort vulbringhet al."</l>
<l>Doe cesseirde dus tsanx ghescal;</l>
<l><pb n="261"/>Si ghingen vor een duere staen</l>
<l>Cloppen, so dat quam ghegaen</l>
<l>Die edel jonchere Lust;</l>
<l n="825">Hovesscheit hadden zaen ghecust,</l>
<l>Ende leeden gailic bi der hant</l>
<l>Daer soe Suverheden vant,</l>
<l>Dien zoe bi haer zitten dede.</l>
<l>Sijn anschijn ende sijn lachen bede,</l>
<l n="830">Dat was so gracelic te ziene;</l>
<l>.M. jaer ende .X. waerf tiene</l>
<l>Haddict ghezien sonder verdriet.</l>
<l>Doe zonghen zi een nieuwe liet,</l>
<l>Daer ic toe gaf herte ende zinne:</l>
 </lg>
 </div>
<div>
 <div>
  <lg><l n="835">Gheen dinc gheprijst vor reine minne,</l>
<l>Want si bewijst den drouven vruecht;</l>
<l>Elc edel zin in haer verhuecht.</l>
  </lg>
 </div>
 <div>
<lg><l>Conighinne, keyserhinne,</l>
<l>Met eeren ghi wel minnen muecht;</l>
<l n="840">Gheen dinc gheprijst vor reine minne, enz.</l>
</lg>
 </div>
 <div>
<lg><l>Minne es zoet in den beghinne,</l>
<l>Int ende en es geen onghenuecht,</l>
<l>Hier of so es orconde Iuecht.</l>
<l>Gheen dinc gheprijst vor reine minne, enz.</l>
</lg>
 </div>
 <div>
<lg><l n="845"><pb n="262"/> Daer es soete voetsel inne,</l>
<l>Om dat haer minne wel ghenuecht;</l>
<l>Dit liedekijn dat maecte Juecht.</l>
<l>Gheen dinc gheprijst vor reine minne, enz.</l>
</lg>
</div>
</div>
 <div>
<lg><l>Suverheit sprac, ende niemen el:</l>
<l n="850">"Seker, dats ghesonghen wel;</l>
<l>Maer niet en weetic wel tbediet,</l>
<l>Maecte jonckvrau Juecht dit liet?"</l>
<l>"En trauwen jaes seide zi."</l>
<l>"Doese comen tote mi</l>
<l n="855">Dat soe mi segghe hier of den zin."</l>
<l>Mettien cam Juecht ter zalen in,</l>
<l>Die sere was ghewellecoomt;</l>
<l>Meestricghe was soe ghenoomt</l>
<l>Voor hem allen diere waren.</l>
<l n="860">Suverheit sprac: "Wilt mi verclaren</l>
<l>Den zin van desen nieuwen liede,</l>
<l>Ende wat ghi meent in den bediede,</l>
<l>Dat soudic gherne weten al."</l>
<l>Juechet sprac: "God weet, in sal,</l>
<l n="865">In weeter of no groot no cleen."</l>
<l>Hoofscheit sprac: "In trauwen neen,</l>
<l>Haddi in minnen bet beseven</l>
<l>Ghi en hadt niet dit ende dat ghescreven,</l>
<l>Daer ghi dus in de minne prijst."</l>
<l n="870">Juecht antwoorde ongheavijst:</l>
<l>"Wat wetic anders dan ic mach horen</l>
<l>Hier doer segghen achter voren;</l>
<l><pb n="263"/>In vraechde noit om el bediet."</l>
<l>Joncfrau Juecht van danen sciet,</l>
<l n="875">Ende liep spelen in de zale;</l>
<l>Van haer en hadde men meer tale,</l>
<l>So wilt was soe in haer ghelaet.</l>
<l>Met dat zi zaten in den raet</l>
<l>So quam daer gaende de waerdeine</l>
<l n="880">Van al der boorch; al was soe cleine</l>
<l>Soe was so wijs, so hoghe van moede,</l>
<l>Haer name die was vrau Hode;</l>
<l>Van zeden was soe gherangiert,</l>
<l>Recht als een mijn heer Al-bestiert,</l>
<l n="885">Nochtan en waer si in der tijt</l>
<l>Van haer comste niet verblijt,</l>
<l>Ofgriselic hadzoe di [.....]</l>
<l>Mettien so sciet de conpaengie,</l>
<l>Die daer so minnentlijc was gheseten;</l>
<l n="890">Elc die hadde gheern gheweten</l>
<l>Wat dat liet bedieden mochte;</l>
<l>Maer Juecht doe mi also dochte</l>
<l>So wilt, so lustich ende so clouc</l>
<l>Soe gheliets haer als [...]ouc,</l>
<l n="895">Ombestiert so [....] zie.</l>
<l>Mettien so cam Melancolie,</l>
<l>Een here scoen van rade vroet</l>
<l>Up sijn hooft so stoet een hoet,</l>
<l>Graeu ende groen was sijn abijt,</l>
<l n="900">Sijn mantel was lanc ende wijt,</l>
<l>Sijn anschijn merkel ende wijs.</l>
<l>Suverheit, die vrouwe joliis,</l>
<l><pb n="264"/>Die sat in haer majesteit,</l>
<l>Hi seide: "God groet u, Zuverheit,</l>
<l n="905">Hoet met hu staet com ic bezien."</l>
<l>Hi knielde neder up sine knien,</l>
<l>Vriendelic dede soene up staen,</l>
<l>Soe sprac: "Here, ic bem ghevaen,</l>
<l>In een ghepeins dat mi te stoort.</l>
<l n="910">Joncfrau Juecht die heift ghehoort</l>
<l>An onse lieden van hier binnen</l>
<l>Van enen prise, van ere minnen,</l>
<l>Ende heifter of een nieuwe liet ghemaect.</l>
<l>Woort, wise, redene wel gheraect,</l>
<l n="915">Maer wine connent niet ghegronden."</l>
<l>Melancolie nam tien stonden</l>
<l>Den brief, die hi al over las;</l>
<l>Maer den zin die daer in was</l>
<l>Verstont hi lichte mee dan zoe;</l>
<l n="920">Al peinsende sprac hi doe:</l>
<l>"Mijn drie broeders sal icken toghen,</l>
<l>Ende segghen dat zi hem poghen</l>
<l>Na rechte dit te exponeerne."</l>
<l>"Ic biddu hier up tavizeerne,</l>
<l n="925">Sprac Zuverheit, up alle trouwe."</l>
<l>Hi beloofdet der joncfrouwe,</l>
<l>Ende ghinc up enen wendel steen,</l>
<l>Daer vrau Hoede up sat ende green,</l>
<l>Ende vraechde hem waer hi henen woude;</l>
<l n="930">Hi hiet haer dat zoe zwighen soude;</l>
<l>Soe mide zijns, ende lieten liden.</l>
<l>In een camer daer beziden</l>
<l><pb n="265"/>So vant hi sijn broeders al;</l>
<l>Van spele was daer groot ghescal,</l>
<l n="935">Als sine saghen wast al ghedaen.</l>
<l>Vriendelike so was hi ontfaen</l>
<l>Van drien heren achemant;</l>
<l>Deen was Sangwijn vaeliant,</l>
<l>Sijn abijt was hemel blaeu,</l>
<l n="940">Met eenre mouwen die was graeu,</l>
<l>Ghewrocht van peerlen ende van goude;</l>
<l>Thaer dat wies up die moude,</l>
<l>Dat docht mi witter dan een vlas;</l>
<l>Sijn oghen clarer dan een glas,</l>
<l n="945">Sijn anschijn bluesende ende ront,</l>
<l>Te lachene so stont zijn mont:</l>
<l>"Broeder, seidi, wildi yet,</l>
<l>Hets recht dat ghi an mi ghebiet."</l>
<l>Dander broeder hiet Fleumaet,</l>
<l n="950">Simpel, swaer was sijn ghelaet,</l>
<l>Bleec so was sijn oghe-upslaen,</l>
<l>Evelachtich ende onghedaen,</l>
<l>Wit ende graeu so haddi an.</l>
<l>Het moeste wesen een wijs man,</l>
<l n="955">Diese stelde ende tzamen brochte;</l>
<l>Want noit saventier sulc weerc wrochte.</l>
<l>Die derde broeder hiet Collorijn;</l>
<l>Die docht mi heetst van bloede zijn.</l>
<l>Sijn abijt was graeu ende root,</l>
<l n="960">Sijn haer was scoon, sijn leden groot,</l>
<l>Sijn anschijn manlic int bescau,</l>
<l>Stout so was hi, nieuwer flau;</l>
<l><pb n="266"/>Sinen broeder hi wellecoomde,</l>
<l>Noch wasser menich onghenoomde.</l>
<l n="965">Een edel vrauwe, scoon van maniere,</l>
<l>Hare ghewaden waren diere;</l>
<l>Redene ende Ghedoochsamichede,</l>
<l>Dese twee die waren mede;</l>
<l>Daer was in Ontfaermicheit,</l>
<l n="970">Scoon ghelaet, Besceedicheit.</l>
<l>Een edel vrouwe goedertier,</l>
<l>Haers heren name was Dangier,</l>
<l>Die zelden hadden pays te zamen,</l>
<l>Soe en doen si alle diet gheerne namen;</l>
<l n="975">Maer dat en licht niet in onsen wech.</l>
<l>Jalouzie ende heer Ontzegh</l>
<l>Biziende als die qualic zach,</l>
<l>Thooft so lutsti alden dach</l>
<l>Also noch sceluwe lieden pleghen.</l>
<l n="980">Overmoet die stont hem tjeghen;</l>
<l>Roukeloos die stont daer naer,</l>
<l>Al verclontert was sijn haer,</l>
<l>Sijn caproen was al verdrayt,</l>
<l>Sijn cousen dochten mi ontnayt,</l>
<l n="985">Sinen kerel was al beslict,</l>
<l>Als die sijns selves niet en mict.</l>
<l>Vrou Cuusscheit was daer in den rinc,</l>
<l>Een pluumkin niet an haer en hinc,</l>
<l>So suverlijc was haer abijt.</l>
<l n="990">Daer na stont Lust ende Jolijt,</l>
<l>Overmoet ende vrau Envie;</l>
<l>Dat docht mi wezen een partie.</l>
<l><pb n="267"/>Envie docht mi vroilic zelden,</l>
<l>Haer anschijn stont recht omme scelden,</l>
<l n="995">Bleec, verrompelt, ende al verqueelt.</l>
<l>Dese hadden daer al ghespeelt</l>
<l>Met vruechden ende met melodien.</l>
<l>Si groeten heer Melancolien,</l>
<l>Ende stelden hem in sijn ghebod.</l>
<l n="1000">Hi sprac Dat moet hu lonen God;</l>
<l>Siet broeder, heer Sangwijn,</l>
<l>Ende ghi, heer broeder Collorijn,</l>
<l>Ende mijn broeder, heer Flumaet,</l>
<l>Ende ghi alle die hier staet,</l>
<l n="1005">Hier es ghemaect een nieu liet,</l>
<l>Daer niemen of weet tbediet,</l>
<l>Ende ic souds gheerne wesen vroet."</l>
<l>Rouckeloos sprac metter spoet:</l>
<l>"Wat roucke mi van uwen zanghe,</l>
<l n="1010">Ic souder up studeren langhe</l>
<l>Eer icker of te vroeder ware;</l>
<l>Vraghet enen vedelhare."</l>
<l>Doe nooptene mijn here Jolijt,</l>
<l>Ende seide: "Swijcht ter quader tijt</l>
<l n="1015">Wi sullent horen eist jou lief."</l>
<l>Sangwin nam den brief,</l>
<l>Ende ghincne lesen over luut,</l>
<l>Hoe dat minne, tedel cruut,</l>
<l>Was gheprijst met nieuwen zanghe;</l>
<l n="1020">Hier up sweghen si alle langhe.</l>
<l>Mettien so sprac Melancolie:</l>
<l>"Wat seghdi hier of alle drie,</l>
<l><pb n="268"/>Wats minne, die men dus prijst,</l>
<l>Mach enich dinc zijn verjolijst.</l>
<l n="1025">Voor ons gheselscap van hier binnen,</l>
<l>Wat es tbediet van deser minnen;</l>
<l>Het scijnt, wi moeten gaen ter scole;</l>
<l>Juecht die heift ons ghemaect in dole</l>
<l>Met haren wonderleken bedrivene,</l>
<l n="1030">Soe weet wel dusdanich dinc te scrivene;</l>
<l>Maer niet en can zoet compareren,</l>
<l>Ende wil men jeghen haer arguweren,</l>
<l>Soe es so wilt, so en slaets gheen gade."</l>
<l>Mettien so ghinghen si te rade,</l>
<l n="1035">Melancolie ende Colorijn,</l>
<l>Flumaet ende mijn heer Sangwijn;</l>
<l>Maer wat si seiden ofte spraken,</l>
<l>Si en consten niet ten zinne gheraken</l>
<l>Vander materien die si lasen;</l>
<l n="1040">Elc dochte daer deen den andren razen.</l>
<l>Int ende droughen si over een</l>
<l>Dat si souden al ghemeen</l>
<l>Studeren, peinsen, nacht ende dach,</l>
<l>Bezien wiet eerst ghevinden mach.</l>
<l n="1045">Up dit woort si alle scieden,</l>
<l>Ende dat elc pijnde om een bedieden;</l>
<l>Melancolie soude elcken gheven</l>
<l>Coppie van datter was ghescreven.</l>
<l>Doe so screef daer elc copie,</l>
<l n="1050">Ende mijnheer Melancolie</l>
<l>Cam neder al den wentel steen.</l>
<l>Suverheit die zat alleen</l>
<l><pb n="269"/>Ende verbeide na antwoorde;</l>
<l>Als soe den here comen hoorde</l>
<l n="1055">Vriendelike soe haer omme keerde,</l>
<l>Den here soe minlic salueerde;</l>
<l>Hi knielde neder in omoede,</l>
<l>Hi sprac: "God groetu, vrauwe goede,</l>
<l>Uwe boodscap es ghedaen;</l>
<l n="1060">Maer ghene antwoorde hebbic verstaen,</l>
<l>Ende wi en sijn ooc niet so vroet</l>
<l>Dat yemen daer den zin verstoet;</l>
<l>Wi sullen weten hoe dat gaet,</l>
<l>Maer doch hu niet verlanghen laet,</l>
<l n="1065">Eer enich van den drien rust."</l>
<l>Soe sprac: "Mi segghet joncheere Lust,</l>
<l>Dat hem niet laet verlanghen."</l>
<l>Hi sprac: "Ic salre gheerne ganghen,"</l>
<l>Ende segghen hem den rechten zin."</l>
<l n="1070">Doe ghinc hi daer, men lieten in,</l>
<l>Sonder clappen of robbat;</l>
<l>Vrou Hoede, die up den steegher zat,</l>
<l>Ende desen toer al heift ghemerct,</l>
<l>Vervroet, verwijst noch ooc verclerct,</l>
<l n="1075">Sone mocht soe sijn van scalckernien;</l>
<l>Stappans ghinc soe tot Envien;</l>
<l>Ende vraechde haer stille watter briede.</l>
<l>Het was van enen nieuwen liede</l>
<l>Van minnen, ende van plonderinghen.</l>
<l n="1080">Hoede sprac: "Gaet men hier zinghen?</l>
<l>Wanen comt ons die ghenuecht?"</l>
<l>Envie seide: "Joncfrou Juecht,</l>
<l><pb n="270"/>Die altoos om beroerte poocht</l>
<l>Doet." "Jaes? Dan sal niet langher sijn ghedoocht,</l>
<l n="1085">Wildi volghen mijn beraden;</l>
<l>Wi sullen gaen met liever laden,</l>
<l>Ende draghen met ons tselve liet,</l>
<l>Ende ondersoucken al tbediet</l>
<l>Daer boven in die hoghe zale,</l>
<l n="1090">Ende vertrecken dese tale</l>
<l>Des burcghgraven camerlinghen.</l>
<l>Si sullent vor minen here bringhen,</l>
<l>Als hijt weet, het wert verboden,</l>
<l>Of hi salre yemen doden."</l>
<l n="1095">Mettien sach hi se te gader gaen</l>
<l>Met grammen moede bevaen,</l>
<l>Verstoort ende wel ghestelt</l>
<l>Om te makene een ghescelt,</l>
<l>Ende dies en cozen si gheen ghewin;</l>
<l n="1100">Dus camen si ter cameren in.</l>
<l>Als si den burcgrave saghen,</l>
<l>Sonder yet daer of ghewaghen,</l>
<l>Knielden zi neder up die eerde,</l>
<l>Ende groetene met groter werde.</l>
<l n="1105">Hi niech hem metten hoofde weder;</l>
<l>Teenre camer ghinghen si weder,</l>
<l>Daer vonden si staen in een beringhen</l>
<l>Alle vive die camerlinghen,</l>
<l>Ende in de middel der paertye</l>
<l n="1110">So stont mijn heer Melancolie,</l>
<l>Ende hadt hem lieden al gheseit.</l>
<l>Doe wast verloren aerbeit,</l>
<l><pb n="271"/>Verzuumt so hadden si haer canze;</l>
<l>Die hadde ghezien haer contenanche</l>
<l n="1115">Hi en hadt vergheten nemmermee:</l>
<l>Lelic zagen dees twee</l>
<l>Om dat zy mochten doe ghedriven</l>
<l>Discoort, warringhe ende kiven.</l>
<l>Si peinsden noch om een verbeiden;</l>
<l n="1120">Van daer en consten si niet sceiden,</l>
<l>Mids dat men haer gheware wart.</l>
<l>Envie die daer yoren tart,</l>
<l>Ende groete tgheselscap al;</l>
<l>Stille sonder luut ghescal,</l>
<l n="1125">So stonden tzamen deze zesse</l>
<l>Bezich metter minnen lesse,</l>
<l>Die hem Melancolie brochte.</l>
<l>Vrou Hoede peinsde in haer ghedochte:</l>
<l>Al doe ic dese vaert om niet,</l>
<l n="1130">Ghevallet so dat mi ghesciet</l>
<l>Stede ende stont, ic salt so brauwen</l>
<l>Datter yemen om sal wrauwen;</l>
<l>Maer ic sal noch beiden ende zwighen.</l>
<l>Uter cameren ghinghen si nighen</l>
<l n="1135">Der zalen in daer soe uut cam,</l>
<l>Daer soe den burchgrave vernam,</l>
<l>[...] eindeliken in sinen staet;</l>
<l>Haer moet was so vul ende so quaet,</l>
<l>Dat soe niet langher zwighen conde.</l>
<l n="1140">Popelende bin den monde,</l>
<l>Daer zoe den buerchgrave leet:</l>
<l>"Wisti, seide soe, dat ic weet,</l>
<l><pb n="272"/>Het souder anders binnen gaen."</l>
<l>Niet wel consti haer verstaen;</l>
<l n="1145">Hi vraechde waer of dat zoe sprac.</l>
<l>Haer caproen dat soe of stac</l>
<l>Sere was soe te bandiceirt,</l>
<l>Want hi wilde verclareert</l>
<l>Hebben dat Hoede seide haer te voren</l>
<l n="1150">So stille, hi en mocht verstaen no horen.</l>
<l>Langhe peinsde soe ende zweech,</l>
<l>Ende soe stupede ende soe neech,</l>
<l>Ende emmer so wijsde haer den moet:</l>
<l>Eist dat hijt mi segghen doet</l>
<l n="1155">So worden si mi alle tjeghen,</l>
<l>Die nu vrient te zine pleghen,</l>
<l>Ende lieghic ent een ander zeit,</l>
<l>Dat ware mi grote lelicheit,</l>
<l>Al de sculden mens mi gave.</l>
<l n="1160">Noch so sprac die buerchgrave:</l>
<l>"Twi en doedi mi berecht,</l>
<l>Daer ic hu omme vraghe, seght,</l>
<l>Mi dincke dat ghi hu beghint veinsen."</l>
<l>Niet langhe en durste soe haer bepeinsen</l>
<l n="1165">Si en moeste doen dat hi haer hiet;</l>
<l>Haer anschijn stoet in verdriet,</l>
<l>Ende seide: "Here, mi niet en wroucht,</l>
<l>Het es hier binnen al ontvoucht;</l>
<l>Elc stelt hem uut uwen bevele.</l>
<l n="1170">Hets recht dat ic niet vor hu hele,</l>
<l>Heist dat ghijs niet in tijts belet,</l>
<l>Ghi worter selve bi ontzet.</l>
<l><pb n="273"/>Nu nemes ware, ic rade hu tfienst,</l>
<l>Ic hebbe gheweist in uwen dienst,</l>
<l n="1175">Sint dat ic vroescap eerst gheloude</l>
<l>Alles men mi hier betroude;</l>
<l>Sonder nu, dat heift mi wonder,</l>
<l>Deen ruunt boven, ende dander onder,</l>
<l>Daer ic niet over bem ghelooft;</l>
<l n="1180">Al omme bem ic of gheclooft;</l>
<l>In mach nieuwer mede gaen."</l>
<l>Die buerchgrave, diet al heift verstaen,</l>
<l>Wonder hebbende deser reden,</l>
<l>Hi sprac bi vorsienicheden:</l>
<l n="1185">"Vrou Hoede, ghi hebbet mi gheseit</l>
<l>Van dinghen daer vele an leit;</l>
<l>Maer wat dinghe es den rechten zin,</l>
<l>Daer dit grief soude ligghen in?"</l>
<l>Soe sprac: "Vraghet Envien,</l>
<l n="1190">Die hoordet ende Melancolien</l>
<l>Toghen in een vreemt upzet;</l>
<l>Niemen en saltu segghen bet;</l>
<l>Maer na dat icker an versta</l>
<l>Eist dat voort niet en ga,</l>
<l n="1195">Daer sal een meerder achter risen.</l>
<l>Bi redenen willict hu wisen:</l>
<l>Een cleene quaet daer niet vele an leicht,</l>
<l>Als men dat tantierne pleicht,</l>
<l>Soot ouder wart soot voorder groyt;</l>
<l n="1200">Int ende warter of vermoyt;</l>
<l>Dus en es gheen quaet so cleene</l>
<l>Wil ment antieren en comt te weene.</l>
<l><pb n="274"/>Ooc seit Catoon dat cleene cose</l>
<l>Dickent comt te groter nose;</l>
<l n="1205">Hier bi wilt u in tijts verzien."</l>
<l>Hi sprac: "Ghi steket up Envien;</l>
<l>Hoe sout soet weten bet dan ghi?"</l>
<l>"Heer buerchgrave, soe seit mi;</l>
<l>Anders en haddics niet gheweten.</l>
<l n="1210">Wie men vermaende ic was vergheten,</l>
<l>Haren raet si voor mi heilden;</l>
<l>Want doe si alle te zamen speilden,</l>
<l>Ende droughen haer dinc over een,</l>
<l>Doe sat ic up den wendelsteen,</l>
<l n="1215">Ende Envie die camt mi segghen.</l>
<l>Doe wildict hu voor oghen legghen</l>
<l>Om te lettene al meskief;</l>
<l>Want hu welvaren es mi lief.</l>
<l>Maer wat ic tote hu hebbe gheseit,</l>
<l n="1220">Dat blijft hier onder voet gheleit,</l>
<l>Van mine doet gheen ghewach;</l>
<l>Noch vint mer up desen dach</l>
<l>Die werringhe, strijt ende discoort</l>
<l>Met woorden souden bringhen voort</l>
<l n="1225">Up dat niemen wel ne wiste</l>
<l>Dat si tbeghin sijn van den twiste</l>
<l>Hier toe drouch vrau Hoede moet.</l>
<l>Met dat soe hier mede besich stoet,</l>
<l>So camen daer de camerlinghen</l>
<l n="1230">Ende hadden tliet beghinnen zinghen,</l>
<l>Om te verblidene haren here;</l>
<l>Doe wart Hoede uten kere</l>
<l><pb n="275"/>Ende ghinc staen deersen an de weech.</l>
<l>Heer Melancolie neech</l>
<l n="1235">Ende seide: "Hedel here, ziet</l>
<l>Hier es ghemaect een nieuwe liet;</l>
<l>Ghelievet hu, dat suldi horen."</l>
<l>Om dat si daer knielden voren</l>
<l>Peinsde de borchgrave om Hoeden;</l>
<l n="1240">Na sijn beseffen, na sijn bevroeden,</l>
<l>So en consti daer gheen erch in scauwen:</l>
<l>Want sijn upperste betrauwen</l>
<l>Ende ooc sijn secreetste raet</l>
<l>Dinct hem dat nu bi hem staet,</l>
<l n="1245">Ende wies si hem durren raden</l>
<l>Dat hoopti wel te durwaden;</l>
<l>Doe seidi: "Ghi sijt welcomen,</l>
<l>Nu wilt mi die waerheit nomen,</l>
<l>Wat dinghe eist dat ghi mi wilt toghen."</l>
<l n="1250">Daer brochten zi den brief vore oghen,</l>
<l>Ende lazen hem der minnen prijs,</l>
<l>Daer die burchgrave sijn avijs</l>
<l>Toegaf int bezien van overslane;</l>
<l>Maer si hebben te verstane</l>
<l n="1255">Daer die woorden of orconden</l>
<l>Dat en consten zi niet ghegronden.</l>
<l>Hi sprac: "Wie heift dit liet ghemaect</l>
<l>Van minnen, dat dus zoete smaect,</l>
<l>Ende dat mi te hoorne wel ghenuecht?"</l>
<l n="1260">Melancolie seide: "Juecht,</l>
<l>Ende soe en weet niet selve twi."</l>
<l>"Doese comen tote mi,</l>
<l><pb n="276"/>Ende mi bedieden woort ende zanc."</l>
<l>Vrau Hoede, die daer stont ende dranc</l>
<l n="1265">An den weech als dongheloofde,</l>
<l>Stont ende lutste metten hoofde,</l>
<l>Ende ghinc van danen sonder segghen</l>
<l>In ene traelie-veinster legghen.</l>
<l>Quansuus ic make den waenicwaers</l>
<l n="1270">Een liedeken docht mi zijn van eens sjaers;</l>
<l>Dat zonc zoe stille int uutwert zien:</l>
</lg>
  </div>
<div><lg><l>Mi en mach so, leider, niet ghescien,</l>
<l>Mochtic noch zien</l>
<l>Minen wil, in waer ghenesen.</l>
<l n="1275">Die tsoorghen staet moet zoorghen plien,</l>
<l>Of eeren vlien.</l>
<l>Menich zoorcht van tween te drien,</l>
<l>Hi en weet om wien;</l>
<l>Ic moeter een of wesen.</l>
</lg>
</div>
<div>
 <lg><l n="1280">Dus sanc Hoede ende medesen</l>
<l>Cam joncfrau Juecht in [...] haelde,</l>
<l>Die daer voor haer selven taelde,</l>
<l>Ende groetede den borchgrave,</l>
<l>Die haer vraeghde twi zoe gave</l>
<l n="1285">Sulc liet, of wiet haer brochte,</l>
<l>Dat men niet verstaen mochte.</l>
<l>Soe sprac: "Here, het cam uut mi,</l>
<l><pb n="277"/>Dinct hu datter yet in si</l>
<l>Dat werdich es dat ment verseict</l>
<l n="1290">So eist recht dat ghi mi verspreict;</l>
<l>In loghens niet, ic maecte tliet.</l>
<l>Maer elc en weet niet al tbediet</l>
<l>Wat hi seit of wat hi scrijft,</l>
<l>Nochtan hi onversproken blijft.</l>
<l n="1295">Hebbic ant maken yet verbuert,</l>
<l>So mocht ment hebben van eerst ghescuert,</l>
<l>So en waer gheen [...] deser tale."</l>
<l>Doe ghinc soe weder uter zale,</l>
<l>Ende seide al stille in haer gedochte:</l>
<l n="1300">Came datter of comen mochte,</l>
<l>Soe soude sulke note maken,</l>
<l>Men zoudze niet gheconnen craken;</l>
<l>Wie sal verbieden mi mine ghenuecht?</l>
<l>Die burchgrave die niet dan ghenuecht</l>
<l n="1305">Hadde gheantiert al sinen tijt,</l>
<l>Van alre moeynessen quijt,</l>
<l>Die begonste nu eerst peinsen</l>
<l>Of haer Juecht yet mochte veinsen,</l>
<l>Ende dat soe mi seicht mach sijn waer.</l>
<l n="1310">Die camerlinc, here Hoort-naer,</l>
<l>Heer Licht-ghevoel, heer Smakelijn</l>
<l>Seiden dat wel mochte sijn,</l>
<l>Mids dat haer lusticheit es so groot,</l>
<l>So en heift soe gheens lieghens noot;</l>
<l n="1315">Al vul vruechden es haer zin,</l>
<l>Ten eenen hoor uut, ten andren in;</l>
<l>Lettel soe up yement gloost,</l>
<l><pb n="278"/>Wie haer vroomt of wie haer noost.</l>
<l>Nemmermeer en machse dwinghen Hoede;</l>
<l n="1320">Want soe es ontgaen der roeden,</l>
<l>Al haer solaes, ende al haer ruste</l>
<l>Leicht soe in den zanc van Luste.</l>
<l>Haer en rouct wat soe hem brinct</l>
<l>Ghescreven, up dat hijt bezinct;</l>
<l n="1325">Hier in doe ic haer onsculde.</l>
<l>Doe beval hi up sijn hulde</l>
<l>Dat elc om peinzen soude poghen.</l>
<l>Diet eerst ghevroede came vor oghen,</l>
<l>Dan wildijt van hem horen zinghen.</l>
<l n="1330">Doe so sciet elc zonderlinghen,</l>
<l>Deen ghinc hier, ende dander daer,</l>
<l>Ende emmer ghinc vrau Hoede naer,</l>
<l>Ende bezach wat menre bedreef.</l>
<l>Die burchgrave in sijn ruste bleef;</l>
<l n="1335">Melancolie die cam weder</l>
<l>Al den hoghen steegher neder,</l>
<l>Ende ghinct vertrecken Zuverheden,</l>
<l>Die in de zale zat beneden,</l>
<l>Dat elc om peinsen was ghegaen.</l>
<l n="1340">Nu latic van hem leden staen,</l>
<l>Ende wil u segghen hoe ic voer.</l>
<l>Alsic hadde ghezien al den toer,</l>
<l>Doe seidic Hopen, mire vriendinnen,</l>
<l>Hoe si beroert waren van binnen</l>
<l n="1345">Om een liet dat Juecht verzierde,</l>
<l>Dat niement daer en correngierde,</l>
<l>Noch dat niement daer en verstont,</l>
<l><pb n="279"/>No Juecht die selve vant den vont.</l>
<l>Vrou Hope sprac: "Dits arde goet,</l>
<l n="1350">Nu bem ic blide in minen moet;</l>
<l>Want ic hope dat wi sullen</l>
<l>Dangiere ende Hoede wel verdullen;</l>
<l>Want ghi cunt zinghen ende maken</l>
<l>Sanc ende woort, die zoete smaken;</l>
<l n="1355">Bi minen rade so suldi</l>
<l>Maken yet dat vroylic zi;</l>
<l>Wi sullent zinghen so dat clinct.</l>
<l>Kila gaf mi penne ende inct,</l>
<l>Ic screef met willen een liedekijn:</l>
 </lg>
 </div>
 <div>
<div><lg><l n="1360">Helen es in therte mijn,</l>
<l>An hopen staet mijn troost alleine;</l>
<l>Ic bem ontgaen des twifels pijn,</l>
<l>Des zijn mijn zoorghen cleine.</l>
</lg>
<lg><l>Ghewont heift mi een wijflic scijn,</l>
<l n="1365">Der wonde en haddic nie gheine,</l>
<l>In mach niet zonder hope zijn.</l>
<l>Helen es in therte mijn, enz.</l>
</lg>
<lg><l>Ic ware mi liever over Rijn,</l>
<l>Dan in tzwifels weine;</l>
<l n="1370">In hopen stellic mi eighijn,</l>
<l>Altoos in trouwen reine.</l>
<l>Helen es int herte mijn, enz.</l>
</lg>
 </div>
</div>
<div> 
<lg><l><pb n="280"/>Dit was bezonghen ende bescreven.</l>
<l>Vrau Hopen haddict zaen ghegheven,</l>
<l n="1375">Die tende las ende ooc tbeghin.</l>
<l>Ghenouchte groot so adde soe daer in;</l>
<l>Maer Vorziene, diet lesen hoorde,</l>
<l>Begreep mi daer van eenen woorde,</l>
<l>Ende toochde redene in tbewisen</l>
<l n="1380">Dat ic niemen soude prisen,</l>
<l>Daer hijt selve hoorde toe;</l>
<l>En es gheen hovesscheit daer ment doe.</l>
<l>Wat goet es prijst sijns selves waerde,</l>
<l>Ende ooc uut quaet noit goet en baerde,</l>
<l n="1385">Dus en heift elc gheens prisens noot.</l>
<l>Uut duechden soe mi dit verboot;</l>
<l>Al was ic een deel bescouden,</l>
<l>Jans mi God, ic salt onthouden,</l>
<l>Ende om dat soe dit blameerde,</l>
<l n="1390">Rechte voort ic avizeerde</l>
<l>Up een ander vroilic liet,</l>
<l>Twelke mi vrou Hope hiet;</l>
<l>Bi haren rade wast ghescreven:</l>
</lg>
 </div>
<div>
 <div><lg><l>Die vroylic mint mach vroilic leven;</l>
<l n="1395">Wies mach hem verdrieten,</l>
<l>Als hem die minne loon wil gheven.</l>
</lg>
<lg><l>In een beschijn hebbic beseven</l>
<l>Een zoete minlic scieten.</l>
<l>Die vroylic mint mach vroilic leven, enz.</l>
</lg>
<lg><l n="1400"><pb n="281"/> Uut minnen es al aerch verdreven,</l>
<l>Want soe en machs niet ghenieten;</l>
<l>Alle duechden in haer cleven.</l>
<l>Die vroilic mint mach vroilic leven, enz.</l>
</lg>
</div>
</div>
 <div>
<lg><l>Als zi dit saghen ende bezaghen</l>
<l n="1405">Begonst vrou Hopen wel behaghen,</l>
<l>Ende vraechde vrou Verziene hoe</l>
<l>Men best soude bringhen toe</l>
<l>Dat men dit zonghe in de zale.</l>
<l>Vrou Verziene seide wale:</l>
<l n="1410">"Juecht comt onder wilen hier</l>
<l>Spreken jeghen den portier;</l>
<l>Als soe hier comt sonder vorsegghen,</l>
<l>Sal ict in haren weghe legghen;</l>
<l>Rechte voort so sal zoet lesen,</l>
<l n="1415">Aldus so salt daer ghesonghen wesen;</l>
<l>Gheen beter ic ghevinden can."</l>
<l>Vrou Hope sprac: "So neimt dan,</l>
<l>Ghi moet helpen dat comme voort."</l>
<l>Mettien so leide soet up een boort</l>
<l n="1420">In den wech, daert lach onlanghe.</l>
<l>Juecht die cam met haren zanghe,</l>
<l>Singhende met bliden zinne:</l>
<l>Gheen dijnc gheprijst vor reine minne.</l>
<l>So verre ghinc soe dat zoet sach</l>
<l n="1425">Waer den brief ghevouden lach,</l>
<l>Dien soe aestelike ondede.</l>
<l>Daer las zoe haer ghenouchlichede,</l>
<l><pb n="282"/>Soe sach al omme wane hi cam,</l>
<l>Niement soe daer omtrent vernam;</l>
<l n="1430">Het dochte haer boven maten wonder.</l>
<l>Soe sach boven ende onder,</l>
<l>Doe cloppede soe ter selver ure</l>
<l>An den rinc van der dure;</l>
<l>Wine spraken niet ende soe niet.</l>
<l n="1435">Al lesende drouch soe tliet</l>
<l>Tote Luste die was haer stael</l>
<l>Ende van sanghe naturael,</l>
<l>Ende toochdet hem ten selven stonden,</l>
<l>Ende seide: "Lust, dit hebbic vonden,</l>
<l n="1440">Ic biddu willet over zinghen."</l>
<l>Hi sprac: "Wie mocht u hier an bringhen,</l>
<l>Dustanich en hebbic niet ghehoort;</l>
<l>Maer hevet also zoete acoort,</l>
<l>Als die woorden gheven zin,</l>
<l n="1445">So esser vele duechden in."</l>
<l>Doe ghinc hi maken een ghezinc,</l>
<l>Daer elkerlic vruecht of ontfinc.</l>
<l>Juecht die sprac: "So wats ghescie,</l>
<l>Ic toocht den here Melancolie."</l>
<l n="1450">Lust die zeide: "Dat radic wel."</l>
<l>Licht so waer si ende rebel,</l>
<l>Ende ghinghen Melancolie soucken</l>
<l>Beede in cameren ende in houcken,</l>
<l>So verre dat soene vant int ende,</l>
<l n="1455">Diese nouwelike ne kende;</l>
<l>So zere sat hi ende studeerde</l>
<l>Up tliedekin, dat soe ordineirde.</l>
<l><pb n="283"/>Vriendelike groete soe den here;</l>
<l>Hi hietze welcomme wel zere,</l>
<l n="1460">Ende seide: "Ghi doet mi doleren,</l>
<l>Mi en laet ghi gheen avizeren,</l>
<l>In can gheweten niet den zin</l>
<l>Dat icker of te vroeder bin,</l>
<l>Hoe sere ic mi ghepense ende poghe."</l>
<l n="1465">Juecht sprac: "Of ic u toghe</l>
<l>Een nieu, ende ict u wille gheven,</l>
<l>Bet ghenoot ende bet ghescreven,</l>
<l>Ende dat ghi selve sult orconden;</l>
<l>In weet wiet maecte, maer ic hebt vonden</l>
<l n="1470">Daer ic leet, in enen brief;</l>
<l>Suldi mi dan hebben lief?"</l>
<l>"Ja ic, sprac heer Melancolien."</l>
<l>Doe gaf zoet hem ende liet hem zien.</l>
<l>Doe wart hi peinsende int gheles:</l>
<l n="1475">"Daer desen brief ghescreven es,</l>
<l>Daer es seker yement bi,</l>
<l>Die meer van minnen weet dan wi;</l>
<l>Joncvrou juecht, wilt mi daer leden."</l>
<l>Des ghinghen zi onder hem beeden</l>
<l n="1480">Voor die duere des portiers;</l>
<l>Met dat si leden vor Dangiers,</l>
<l>So vraechde Dangier waer zi ghinghen.</l>
<l>Si seiden: "Wi sullen varinghen</l>
<l>Weder commen, wy en gaen niet verre."</l>
<l n="1485">Dangier docht mi wesen erre</l>
<l>Om dat si ghinghen voort waert uut.</l>
<l>Als wi hoorden haer gheluut,</l>
<l><pb n="284"/>Die in Kilaes camer waren,</l>
<l>Begonstic flouwelic ghebaren.</l>
<l n="1490">Vrau Verziene hiet mi gaen</l>
<l>Hiewer uut den weghe staen,</l>
<l>Buten oghen, up avontuere</l>
<l>Of zi camen bin der dueren.</l>
<l>Een achter duere soe ondede;</l>
<l n="1495">Daer cam ic in een groen stede,</l>
<l>Die strecte ter poorten waert,</l>
<l>So verre dat mi wart verclaert</l>
<l>Int up waert zien dat zoete licht,</l>
<l>Dare ic uut ontfinc den scicht.</l>
<l n="1500">Beroert ende flau wardic om therte,</l>
<l>Ende een vernieuwen van der smerte</l>
<l>Bevinc mijn cracht, daer ic dus stoet,</l>
<l>Ende ic verloos al minen moet.</l>
<l>Hope en was mi niet omtrent;</l>
<l n="1505">Als die en weet negheen belent</l>
<l>Stondic van groten vare bleec,</l>
<l>Menich waerven ic verzeec.</l>
<l>Hadde Twifel daer ghemoghen comen,</l>
<l>Hi hadde mi weder up ghenomen;</l>
<l n="1510">Maer hi was te verre van dan,</l>
<l>Dat ic wel wiste; maer nochtan</l>
<l>Was ic van Twifele so vervaert</l>
<l>Dat ic mi haeste te Hopen waert.</l>
<l>Bevende cam ic ondaen;</l>
<l n="1515">Mijn bloet was mi van vare ontgaen.</l>
<l>Met dat ic cam daer up den vloer</l>
<l>So trac Melancolie tsnoer,</l>
<l><pb n="285"/>Ende joncfrau Juecht die was so scone</l>
<l>Dat soe mi dochte eens hemels wone.</l>
<l n="1520">Hope die mijns ware nam,</l>
<l>Wie datter blide om was of gram,</l>
<l>Si en liet mi niet daer om tantierne;</l>
<l>Als die mi wiste te bestierne,</l>
<l>Ghinc soe bi mire ziden staen.</l>
<l n="1525">Melancolie sprac Vorziene aen,</l>
<l>Ende Juecht die vraechde ooc haer</l>
<l>Wanen dat wi camen daer.</l>
<l>Vorziene sprac al bi besceede:</l>
<l>"Het sijn mijn maghen alle beede,</l>
<l n="1530">Siec es deen ende onghezont,</l>
<l>Ende daer toe jammerlike ghewont,</l>
<l>Van hier binnen hi en weet hoe</l>
<l>Of bi wien dat coomt toe;</l>
<l>En ware allene die hulpe mijn</l>
<l n="1535">Hi hadde in meerder noot ghesijn;</l>
<l>Ende ooc mijn nichte, die daer staet,</l>
<l>Die welcke heeft leden menich quaet</l>
<l>Van Twifele, die noit dede wel;</l>
<l>Hi vincse ooc met moede fel.</l>
<l n="1540">Van danen camen si beede hier;</l>
<l>Nu moet ic wesen haer bestier,</l>
<l>Ende die hem helpen doen mi lieve.</l>
<l>Nu dat hi comen es in grieve</l>
<l>Ic sal hem helpen up dat hijs gheert;</l>
<l n="1545">Want hi es alre eeren waert:</l>
<l>Hovesch so es hi ende vroet,</l>
<l>Niemen om niet duer hem en doet,</l>
<l><pb n="286"/>Wetende es hi ende suptijl van zinne;</l>
<l>Sanc ende woorde van der minne</l>
<l n="1550">Can hi maken ende bezinghen,</l>
<l>Wat men hem can te voren bringhen;</l>
<l>Ghestade es hi ende vul der vruecht.</l>
<l>Mettien andwoorde joncfrau Juecht,</l>
<l>Lachende seide zoe: "Vrau Verziene,</l>
<l n="1555">Het es wel recht dat hi u diene,</l>
<l>Hi staet so wel in uwen prijs;</l>
<l>Ooc so kennic u avijs</l>
<l>Een deel, so ic mi can beseffen,</l>
<l>Dat ghi niement sout verheffen</l>
<l n="1560">Hi en ware te vullen prisens waerdich,</l>
<l>Ende ware hi hyewer in overdadich,</l>
<l>Of hadde hi ergheit in den zin,</l>
<l>Ghi en hatten niet ghelaten in,</l>
<l>Ende tuwer eeren, up tgoede betrauwen,</l>
<l n="1565">So wil wine gheerne bi u scouwen."</l>
</lg>
 </div>
 <div>
<lg><l>Melancolie mi aenzach,</l>
<l>Sijn oghen gaven gheen verdrach</l>
<l>An mi van boven tote beneden;</l>
<l>In een ghelaet van simpelheden</l>
<l n="1570">Seide soe: "Vorziene, uwe tale</l>
<l>Es wel ghenomen altemale;</l>
<l>Up u staet ons betrouwen al;</l>
<l>Noit en hadden wi mesval</l>
<l>Bi uwen doene, bi uwen rade;</l>
<l n="1575">Wat ghi doet houden wi gestade.</l>
<l>Die burchgrave u vor al betraut,</l>
<l><pb n="287"/>Hi ontfaet dat ghi ghelaut.</l>
<l>Nu biddic u, doet ons ghewach</l>
<l>Of hier yemen binnen zach</l>
<l n="1580">Eenich brief daer voren legghen?"</l>
<l>Vorsiene sprac: "Ic salt hu segghen,</l>
<l>Den brief deidic te deser stat;</l>
<l>Onverzienliken icken vergat.</l>
<l>Mijn hoochste neve, wel gheraect,</l>
<l n="1585">Die gaffen mi als hijt hadde ghemaect</l>
<l>Om mede te cortene minen tijt."</l>
<l>Melancolie sprac. "Es hijt,</l>
<l>Die dit maecte, hi es wel waert</l>
<l>Datti hem met ons ghenaert."</l>
<l n="1590">In sinen aerm vriendelijc.</l>
<l>Nam mi die here in vruechden rijc.</l>
<l>Doe begonst een ander lesen;</l>
<l>Dat dochte joncfrau Jueghet wesen,</l>
<l>So soe meer las meer soe vernam,</l>
<l n="1595">Bet ende bet hi haer bequam;</l>
<l>Doe sprac te haer mijn vrou Vorsiene:</l>
<l>"Ghi en vont niet een onder tiene,</l>
<l>Die so vele duechden weet</l>
<l>Als hi doet, die daer bi u steet,</l>
<l n="1600">Van minnen, duechden ende van eren."</l>
<l>"Dies mach men vele an hem leren;</l>
<l>Want al eist minlic dat hi maect,</l>
<l>Nu sijn wi beede wel gheraect.</l>
<l>Sprac mijn heer Melancolien,</l>
<l n="1605">Dat hem messciet sal mi messcien,</l>
<l>Ic nemen voort an in mijn hoede."</l>
<l><pb n="288"/>Hoe mochtic blider zijn van moede,</l>
<l>So wel was ic in sijn greye.</l>
<l>Hi sprac: "Ic gheve u mijn levreie;</l>
<l n="1610">Nu zie dat hi hem also draghe,</l>
<l>Dat hem niemens sijns beclaghe;</l>
<l>Want dat hi enich erchs verdiende,</l>
<l>Nemmermeer en haddi ons te vriende."</l>
<l>Doe gaf hi mi sijn caproen,</l>
<l n="1615">Ende dat so hieti mi andoen;</l>
<l>Graeu so was hi van coluere.</l>
<l>Hi hiet mi bliven bin der duere</l>
<l>Tote hi weder came te mi;</l>
<l>Met deser talen scieden zi.</l>
<l n="1620">Heer Melancolie ende Juecht</l>
<l>Ghinghen wech met groter vruecht</l>
<l>Ende lieten mi bi Hopen staen.</l>
<l>Blidelike sprac soe mi haen:</l>
<l>"Ghi muecht wel zijn een blide mensche;</l>
<l n="1625">Want ghi ghevaren hebt te weinsche,</l>
<l>Leven muechdi sonder vaer."</l>
<l>Vrau Verziene sprac: "Hets waer.</l>
<l>Maer eerst onthout dat ic u lere:</l>
<l>Al eist dat men comt ter ere</l>
<l n="1630">Ende mer niet in bliven can,</l>
<l>So cleefter groten lachter an.</l>
<l>Ghi sult dus gaen ende poghen</l>
<l>Altoos in duechden om verhoghen,</l>
<l>Ende al heift yement up u nijt,</l>
<l n="1635">So ongher in thert niet en zijt</l>
<l>Dat ghi u wreict met quaden daden;</l>
<l><pb n="289"/>Ghi sult verbeiden al met staden.</l>
<l>Pijnt hoe ghi best verdienen muecht</l>
<l>Dat ghi den lieden wel ghenuecht,</l>
<l n="1640">Ende der bozer nijt verdriven</l>
<l>Al met duechden sonder kiven.</l>
<l>Swighen suldi ende merken,</l>
<l>Ende bi vroeden rade werken;</l>
<l>Warachtich sijn in uwe woorde;</l>
<l n="1645">Ompaeis stellen in acoorde;</l>
<l>Niet begripen anders daet;</l>
<l>Altoos met uwen betren gaet.</l>
<l>Spreken met besceedicheden;</l>
<l>Wacht u van onreinicheden;</l>
<l n="1650">Hout mate in u voetsel nemen;</l>
<l>Met uwen vrient wilt niet vervremen;</l>
<l>In node suldi hem staen bi.</l>
<l>Laet elcken wesen dat hi zi;</l>
<l>Dinct u dat een ander mesdoet,</l>
<l n="1655">So wacht u dies ende peinst om goet.</l>
<l>Draecht uwe ghewaden suverlijc,</l>
<l>Sidi aerm, sidi rijc;</l>
<l>Benijt niemens gheluchichede,</l>
<l>Wat u es sijt ghepait daermede;</l>
<l n="1660">Sijt redenlic in u begheren,</l>
<l>Weest vrome in hu onrecht weren:</l>
<l>Overmoets suldi u wachten.</l>
<l>Al sidi rijc ende groot van machten</l>
<l>Sijt meender, ghetrauwe ende ghestade;</l>
<l n="1665">Also tghewin, also de scade;</l>
<l>Sijt niet te drouve om gheen verlies,</l>
<l><pb n="290"/>No niet so blide, ghine wacht u dies,</l>
<l>Ghi en peinst hoe wel dat met u ga</l>
<l>Tgewin, tverlies en compter na.</l>
<l n="1670">Bi maten neimt, bi maten gheift,</l>
<l>Doet dat gheen onrecht an u cleift.</l>
<l>Siet dat ghi die int herte vest;</l>
<l>Want het es u alre best,</l>
<l>Ende eist dat ghi u wilt versumen,</l>
<l n="1675">Thof so sullen wi moeten ruumen;</l>
<l>Want elckerlic soud mi nu</l>
<l>Witen also wel als hu,</l>
<l>Om dat ic hu hier binnen brocht."</l>
<l>Ic sprac: "Die u verwrochte,</l>
<l n="1680">Vriendinne, hi dade onwijsheit;</l>
<l>Aldat ghi mi hebt gheseit</l>
<l>Dat sal ic wel leeren onthouden,</l>
<l>Niet verbreken bi minen scouden."</l>
<l>Hope sprac: "God gheeft u gratie;</l>
<l n="1685">Wi hebben hier nu langhe spatie</l>
<l>Ghehat van misseliken zaken."</l>
<l>Verziene wilde mi vermaken,</l>
<l>Mijn wonden ghinc zoe doe bezien,</l>
<l>Die soe verwaerde van messcien;</l>
<l n="1690">Soetelike soe die wieke uut trac,</l>
<l>Ende zuverde datter binnen stac,</l>
<l>Ende stac die wiecke weder in;</l>
<l>Doe docht haer in haren zin</l>
<l>Dat de wonde was ghewijt;</l>
<l n="1695">Dies was zoe een deel verblijt,</l>
<l>Ende maecte daer ter selver stede</l>
<l><pb n="291"/>Een wieke die stac Ghestadichede,</l>
<l>Ende stacse in der wonden gront.</l>
<l>Doe so seide zoe: Blijft ghezont;</l>
<l n="1700">Also langhe, als ghi sult leven,</l>
<l>Sullen hu de wieken bate gheven."</l>
<l>Doe ghinc hi weder zitten neder,</l>
<l>Ende keec duer die splete weder,</l>
<l>Ende sach wat men daer binnen dede.</l>
</lg>
 </div>
 <div>
<lg><l n="1705">Daer sach ic zitten Zuverhede</l>
<l>Met eenre amoureuser partie:</l>
<l>Juecht ende heer Melancolie,</l>
<l>Fluemaet ende Colorijn,</l>
<l>Daer toe mijn heer Sangwijn,</l>
<l n="1710">Scone-Ghelaet ende Vorzienicheit,</l>
<l>Goedertier, Ontfaermicheit;</l>
<l>Hoede, Envie ende Dangier</l>
<l>Daden ter poorten haer bestier.</l>
<l>Rouckeloos zat, maer Overmoet</l>
<l n="1715">Dochte mi datter bachten stoet.</l>
<l>Jalouzie die stont hem bi;</l>
<l>Daer na zat, dat dochte mi,</l>
<l>Hovesscheit, Jolijt, Omoedichede,</l>
<l>Simpelheit, Ghedoochsamichede,</l>
<l n="1720">Ende een deel werder vrouwen,</l>
<l>Die ic hoorde nomen in trouwen.</l>
<l>Lust die hadde bi der hant</l>
<l>Den brief, die Juecht te voren vant;</l>
<l>Die was ghelezen ende ghezonghen.</l>
<l n="1725">Die kelen daer so zoete clonghen;</l>
<l><pb n="292"/>Het dochte mi sijn een paradijs;</l>
<l>Elkerlijc gaf hem prijs,</l>
<l>Diet ordeneerde in zijn avijs</l>
<l>Dat liet te maken so jolijs.</l>
<l n="1730">Doe vraechden daer die heren drie</l>
<l>Haren broeder Melancolie</l>
<l>Wie dat hem gaf also ghemaect,</l>
<l>Of waer dat hier an was gheraect;</l>
<l>Het docht hem also zoete zijn.</l>
<l n="1735">Hi seide: "Het es de cnape mijn,</l>
<l>Die ic niewelic hebbe onthouden."</l>
<l>Si seiden dat si alle zouden</l>
<l>Sinen cnape gheerne zien.</l>
<l>Doe cam heer Melancolien</l>
<l n="1740">Daer ic zat om mi te halen,</l>
<l>Omme mi te leiden bin der zalen,</l>
<l>Twelke ic arde gheerne dede;</l>
<l>Maer vrau Hope moeste mede.</l>
<l>Mijns meesters livreie ic drouch;</l>
<l n="1745">Als si dat zaghen, elc die louch.</l>
<l>Up stont heer Colorijn</l>
<l>Ende Flumaet die broeder zijn,</l>
<l>Ende hieten mi beede wellecome.</l>
<l>So dede Sangwijn, de vrome,</l>
<l n="1750">Maer hi bleef zittende daer hi zat,</l>
<l>In weet of hi tupstane vergat,</l>
<l>Of weder hijt al willens liet.</l>
<l>Overmoet, die dit al ziet,</l>
<l>Gaf mi twee oghen in onwerde,</l>
<l n="1755">Ende streec rechte voort sire vaerde;</l>
<l><pb n="293"/>Maer ondanc hem so was ic daer.</l>
<l>Elkerlijc, die trac mi naer,</l>
<l>In deere van Melancolien.</l>
<l>Doe sat ic bi der compaengien,</l>
<l n="1760">Ende elc met sanghe bliscap dreef,</l>
<l>Metten brieve die ic screef.</l>
<l>Daer hoordic lust ende vroylichede,</l>
<l>Ende ic begonst te zinghen mede</l>
<l>In een vroilic berueren,</l>
<l n="1765">Uut grooten luste van natueren.</l>
<l>Als zi dat hoorden algemeene</l>
<l>Lieten zi mi den zanc alleene;</l>
<l>So dat ic emmer also sanc</l>
<l>Elkerlijc gaf mi den danc.</l>
<l n="1770">Rouckeloos sprac dat hem en rochte</l>
<l>Wat hi gave ende hijt horen mochte;</l>
<l>Heer Colorijn ende heer Fleumaet</l>
<l>Namen eenen corten raet,</l>
<l>Ende gaven mi als vrient in scine</l>
<l n="1775">Elc die lievereye zine.</l>
<l>Dat zaghen zi alle die daer zaten:</l>
<l>Sangwijn en const niet ghelaten,</l>
<l>Hi en gaf mi concent sire cleedren.</l>
<l>Wie mochte mi doe verteedren;</l>
<l n="1780">Hope stont up nu ende louch</l>
<l>Als die wel zach haer ghevouch.</l>
<l>Doe tart bet naerder Hope,</l>
<l>Hemelike gaf soe mi nope,</l>
<l>Ende ruunde so dat niemen hoort</l>
<l n="1785">Dat ic hiessche rechte voort</l>
<l><pb n="294"/>Penne ende inct, ende dat ic screve</l>
<l>Enich liet dat redene gheve.</l>
<l>Dat ic hiesch dat was mi brocht,</l>
<l>Stappans haddic int ghedocht</l>
<l n="1790">Een liet met zoeten woorden claer,</l>
<l>Tselve dat hier volghet naer:</l>
</lg>
  </div>
<div>
 <div><lg><l>Wat pinen men van minnen lijt;</l>
<l>Hope smeinschen zin verblijt,</l>
<l>Die haer wil betrauwen</l>
<l n="1795">Int scauwen</l>
<l>Van trouwen,</l>
<l>So es hi alles leits ghequijt,</l>
<l>Ende hi moet vruecht ghelouwen.</l>
 </lg>
 </div>
 <div>
<lg><l>Melancolie doet mi waken,</l>
<l n="1800">Sanc van minnen minlic maken,</l>
<l>Daer ic mi in verblide.</l>
<l>Ghenouchlic pijn doet mi smaken,</l>
<l>In zoeten overlide;</l>
<l>Te tide</l>
<l n="1805">Elc mide</l>
<l>Van allen doorpren zaken,</l>
<l>Daer men hem om benide.</l>
</lg>
 </div>
 <div>
<lg><l>Minre, die met trouwen mint,</l>
<l>Als ghi te minnen eerst beghint</l>
<l n="1810">So peinst altoos om eere.</l>
<l>In minnen men gheen erch en vint,</l>
<l>Noch en sal nemmermeere;</l>
<l><pb n="295"/>Ic leere</l>
<l>Hu meere:</l>
<l n="1815">Horende doof ende ziende blint,</l>
<l>So sijt in allen keere.</l>
</lg>
 </div>
</div>
 <div>
<lg><l>Als dit liet ghescreven was,</l>
<l>Elkerlic diet zach ende las,</l>
<l>Dien docht grote vreimthede</l>
<l n="1820">Dat ic up so corte stede</l>
<l>Hadde ghemaect dustaen een liet;</l>
<l>Elc te wondre up mi ziet.</l>
<l>Mijn meesters alle viere,</l>
<l>Die mi hadden in bestiere,</l>
<l n="1825">Juecht ende Lust, ende Hovesscheit,</l>
<l>Goedertiere, Ghedoochsamicheit,</l>
<l>Ende alle dandre die daer zaten</l>
<l>Begonsten hier in vruechden vaten,</l>
<l>Ende droughen over een</l>
<l n="1830">Den edelen buerchgrave reen</l>
<l>Te toghene dat zoete liet;</l>
<l>In sacher niement diet ontriet.</l>
<l>Doe ghinghen zi in dhoghe zale,</l>
<l>Daer zi vonden altemale</l>
<l n="1835">Des buerchgraven camerlinghen,</l>
<l>Diese blidelike ontfinghen.</l>
<l>Doe gaven zi dat liet, daer naer</l>
<l>Ghinc ment lezen openbaer.</l>
<l>De woorden elkerlic wel becam;</l>
<l n="1840">Den brief Melancolie nam,</l>
<l><pb n="296"/>Ende drouchen voor den grote here,</l>
<l>Diene willecomde zere;</l>
<l>Heer Smakelin die moesten lesen,</l>
<l>Daer na moest bezonghen wesen.</l>
<l n="1845">Alle die daer waren comen</l>
<l>Ghinchen teenen hope dromen,</l>
<l>Ende songhen tliet met zoeten lude;</l>
<l>Daer en was gheen vois so rude,</l>
<l>Hi en was eens inghels voys ghelijc.</l>
<l n="1850">Die buerchgrave van machten rijc</l>
<l>Seide nu: "Secht mi tbediet,</l>
<l>Wie heift ghemaect dit zoete liet."</l>
<l>Doe andwoorde Melancolie:</l>
<l>"Here, hu wille hier in ghescie;</l>
<l n="1855">Een cnape hebbic in mijn onthout,</l>
<l>Sijn wetentede es menichfout:</l>
<l>Ghetrouwe so es hi ende ghestade</l>
<l>Hovesch, scone, wijs van rade;</l>
<l>Subtijl van dichte ende ook van zanghe.</l>
<l n="1860">Dies so en es niet leden langhe</l>
<l>Dat hem Twifel hilt ghevaen;</l>
<l>Bi eenre vrouwen es hi ontgaen,</l>
<l>Die scoonste die ic nie en sach,</l>
<l>Ende die es bi hem al den dach,</l>
<l n="1865">Ende brochten voor onsen casteel;</l>
<l>Daer ontfinc hi een quareel,</l>
<l>Daer hi de wonde noch of draecht;</l>
<l>Jammerlike waer hi gheplaecht,</l>
<l>Waer hi an Kila niet gheraect.</l>
<l n="1870">Verziene, zijn wijf, heiften vermaect</l>
<l><pb n="297"/>Met twee wiecken, die soe hem gaf.</l>
<l>Ooc so seide zoe mi waer af</l>
<l>Dat zoe de wiecken heift ghewrocht,</l>
<l>Daer die wonde bi es ghezocht;</l>
<l n="1875">Deen es Swighen ende Helen,</l>
<l>Dese houtene sonder quelen;</l>
<l>Dander heet Ghestadicheit,</l>
<l>Die socht hem sinen aerbeit.</l>
<l>Nu hebbicken bi mi ghenomen</l>
<l n="1880">Om dat hi es hier binnen comen,</l>
<l>Uut duechden ende uut hovescheden;</l>
<l>Bleven es hi bi Zuverheden</l>
<l>Om te corten haren tijt."</l>
<l>Die buerchgrave sprac: "Ghi zijt</l>
<l n="1885">Sijn meester, heer Melancolien,</l>
<l>Haelten mi, ic wilne zien."</l>
<l>Doe camen zi met bliden ghescalle</l>
<l>Neder van der zalen alle;</l>
<l>Mijn meester hiet mi met hem comen.</l>
<l n="1890">Mettesen hebben wi vernomen</l>
<l>Jalouzie ende Envien,</l>
<l>Dangier, Hoeden; van dier partien</l>
<l>Ne waren zi niet arde blide.</l>
<l>Hoede die sach arde wide,</l>
<l n="1895">So deden dandre; elc die vraechde</l>
<l>Wat ic sochte of wat ic jaechde.</l>
<l>Si saghen zere up mijn parure;</l>
<l>Hoede sprac: "Dits avonture,</l>
<l>Hoe comt dese aldus ghecleet!</l>
<l n="1900">Wie hevet hier aldus bereet;</l>
<l><pb n="298"/>Trouwen, dit es toverie!"</l>
<l>Icke, sprac heer Melancolie,</l>
<l>Het es mijns broeders cnape ende de mijn."</l>
<l>Hoede sprac: "Dat en sal niet zijn;</l>
<l n="1905">Gheens cnapen hebben wi te doene.</l>
<l>Twi sidi nu van uwen caproene</l>
<l>Milder dan ghi waert noyt eer;</l>
<l>Ghi muecht so doen wi sullen meer</l>
<l>Der an verliesen dan der an winnen.</l>
<l n="1910">Wi zijn lieden ghenouch hier binnen,</l>
<l>Al maect ghi ons gheen nieu costume;</l>
<l>Het dinct mi beter dat hi rume."</l>
<l>Hovesscheit sprac ende Goedertiere</l>
<l>Vriendelic te Dangiere,</l>
<l n="1915">Ende Scoon-ghelaet ende Ontfaermicheit:</l>
<l>"Hier of en doet gheen noot gheseit,</l>
<l>Wi kennen wel so duechdelijc,</l>
<l>Hi en doet ons nummer onghelijc,</l>
<l>Hi es ghestade ende hovesch van zeden,</l>
<l n="1920">Ghetrauwe ende ooc vol vroilicheden;</l>
<l>Of hem die buerchgraeve wil verkiesen,</l>
<l>Hoe mochten wi daer an verliesen;</l>
<l>Want van den goeden comt gheen quaet."</l>
<l>"Ghi weet dan doet." Sprac Schone-ghelaet.</l>
<l n="1925">Ontfaermicheit sprac Hoeden an;</l>
<l>Een wonde so heift ontfaen,</l>
<l>Die moet van binnen ghescoten wesen,</l>
<l>Die spade soude ghenezen</l>
<l>Ne dade Vorzienen goet bestier.</l>
<l n="1930">Hoede sprac ende ooc Dangier:</l>
<l><pb n="299"/>"Als die vreemde onnosele clemmen,</l>
<l>Siet men dickent dat zi gremmen</l>
<l>Uut scalkernien diese leeren,</l>
<l>Daer zi haer vrienden bi onneeren.</l>
<l n="1935">Wat batet hier omme vele ghekijft,</l>
<l>Ic worder eer omme ontlijft,</l>
<l>Dan dat zi hier binnen bleve;</l>
<l>So langhe dat hi ons verdreve,</l>
<l>Ende worde groot ende maecte mi cleine.</l>
<l n="1940">Die vroeden segghen en es negheine</l>
<l>Wijsheit dat men love of prise</l>
<l>Dinghen die van nieuten risen,</l>
<l>Ten zi dat men eerst tende ziet</l>
<l>Dan na den risene hem ghesciet.</l>
<l n="1945">Heer Melancolie, ghi</l>
<l>Die regement hier binnen zi,</l>
<l>Haddi lief mijns Heeren eere,</l>
<l>Ghi en dades nemmermere;</l>
<l>Want men mach niemen betrouwen."</l>
<l n="1950">Dangier sprac: "Het sal ons rauwen</l>
<l>Hier na, up dat men dit ghedoocht;</l>
<l>In wil niet zijn verhoocht,</l>
<l>No int tbedwanc van enen knecht."</l>
<l>Envie seide: "Ghi hebt recht!"</l>
<l n="1955">Overmoet die cammer mede,</l>
<l>Ende seide dat mens niet en dede.</l>
<l>Doe cam ghedronghen Jalouzie</l>
<l>Ende seide: "Maken wi partie!"</l>
<l>Doe so riepen zi over een:</l>
<l n="1960">"Hier en salre wonen gheen;</l>
<l><pb n="300"/>Elc pine dat hijs te boven coomt!"</l>
<l>Doe wart ghinder zere ghedroomt,</l>
<l>Ende ghescolden, ende ghevlouct.</l>
<l>Hoede die was daer ghehouct,</l>
<l n="1965">Ende ghesteken, ende ghesleghen;</l>
<l>Overmoet die wasser tjeghen.</l>
<l>Wat si vochten en halp hem niet,</l>
<l>Si moesten bliven int verdriet.</l>
<l>Lude riep Melancolie:</l>
<l n="1970">"Mijn here wille dat ghescie,</l>
<l>Suldi beletten sijn begheren.</l>
<l>Nu sijt so coene ende willet weeren</l>
<l>Of uwer enich es so stout."</l>
<l>Doe namen zi mi in haer behout,</l>
<l n="1975">Ende loeden mi den steegher boven.</l>
<l>Hoede, die was al verscroven,</l>
<l>Ende lach daer up tpavement</l>
<l>Van den slaghen ende steken blent.</l>
<l>Soe riep tote Zuverheden:</l>
<l n="1980">"Dies en es niet langhe leden,</l>
<l>Dat ic gheerne hadde belet</l>
<l>Tghuent dat hier up es gheset.</l>
<l>Nu moet ic om mijn goet bestier</l>
<l>Ligghen blent ghesleghen hier.</l>
<l n="1985">Maer zeker men sal noch hier naer</l>
<l>Segghen: Hoede seide waer!</l>
<l>Verwaert u, seidzoe tot Zuverheit,</l>
<l>Mijn wachten es hu voort ontzeit;</l>
<l>Met gheen oghe can ic ghezien."</l>
<l n="1990">Hoede croop over haer knien</l>
<l><pb n="301"/>Dat soe te haren bedde gherocht;</l>
<l>Wat soe steende ofte crocht</l>
<l>Suverheit en slouchs gheen gade.</l>
<l>Doe camen wi ten hoghen grade,</l>
<l n="1995">Daer die buerchgrave zat</l>
<l>In een singereuse stat,</l>
<l>Met vruechden, sonder enich commer;</l>
<l>Sierheit was daer sonder nommer.</l>
<l>Wi knielden alle omoedelijc:</l>
<l n="2000">"Edel here, van machten rijc,</l>
<l>Dit es ons cnape ende ons gheselle,</l>
<l>Die ic in u ghenaden stelle."</l>
<l>Die buerchgrave sprac te mi:</l>
<l>"Mine jonst die ghevic di;</l>
<l n="2005">Hu ghelaet mi wel ghenoucht.</l>
<l>Nu ziet dat ghi u selven voucht</l>
<l>In den dienst van uwen here,</l>
<l>Dat hi u niet van mi en kere."</l>
<l>Doe hiet hi zine camerlinghen</l>
<l n="2010">Dat zi de slotelen zouden bringhen</l>
<l>Van den castele al omtrent:</l>
<l>"Ic wil hem gheven tregement!"</l>
<l>Nie langhe zi daer over zochten;</l>
<l>Drie slotelen zi mi brochten,</l>
<l n="2015">Die hinghen zi an minen gheere:</l>
<l>Deen heet Trauwe, dander Eere,</l>
<l>Die derde slotel hiet Antieren.</l>
<l>Dese hieti mi so bestieren</l>
<l>Dat ic negheen daer of verlore;</l>
<l n="2020">Het ware mijns selves orbore,</l>
<l><pb n="302"/>Dat ic se wel verwaren soude.</l>
<l>Doe so brocht mi van goude</l>
<l>Scoon-ghelaet ende Goedertiere</l>
<l>Een vat bezet met steenen diere.</l>
<l n="2025">Hi hiet mi drincken rechte voort</l>
<l>Dranc, die men daer hiet confoort,</l>
<l>Die mi duer ghinc dat herte mijn,</l>
<l>Ende uut mi dreef der wonden pijn;</l>
<l>Dus was ic Upper-camerlinc.</l>
<l n="2030">Jueghet, Lust, Jolijt met mi ghinc,</l>
<l>Ende al die zoete compaengie</l>
<l>Dancten heer Melancolie</l>
<l>Van vruechden dat ze hadden in mi.</l>
<l>Minen here was ic bi,</l>
<l n="2035">Ende metten camerlinghen al</l>
<l>Was ic also liefghetal;</l>
<l>Altoos elc na mijn hulde stoet.</l>
<l>Dangier, Envie ende Overmoet,</l>
<l>Jalouzie, als elc dit zach,</l>
<l n="2040">Si lietent hebben goeden dach,</l>
<l>Al souden zi daer omme ontzinnen;</l>
<l>Haer overhooft was ic daer binnen;</l>
<l>Si moesten swighen ende ghedoghen.</l>
<l>Vrau Hoede ghedoochde aen haer oghen;</l>
<l n="2045">Want soe en sach een steke niet,</l>
<l>Tote mi wast al: Wildi yet?</l>
<l>Elc stont daer na mijn ghebod,</l>
<l>Dies jonste mi der Minnen God.</l>
<l>In deser over groter weelde,</l>
<l n="2050">Die mi niet een twint verveilde,</l>
<l><pb n="303"/>Was ic onthouden menichen dach.</l>
<l>Dicken ic te makene plach</l>
<l>Menich soete minlic liet,</l>
<l>Also ghi een hier of ziet:</l>
</lg>
  </div>
 <div>
<div><lg><l n="2055">Weelde nemmermee verganc,</l>
<l>Wie minlic es in liefs bedwanc;</l>
<l>Hi mach wel vroylic zinghen!</l>
</lg>
</div>
  <div>
<lg><l>Gheen tijt mach hem dincken lanc,</l>
<l>Weelde, weelde es al sijn zanc!</l>
<l n="2060">Weelde nemmermeer verganc, enz.</l>
</lg>
  </div>
  <div>
<lg><l>So wie dient om der minnen danc;</l>
<l>Hope es sijn hoochste aenvanc;</l>
<l>Want zoe can vruechden bringhen.</l>
<l>Weelde nemmermeer verganc, enz.</l>
</lg>
</div>
 </div>
 <div>
<lg><l n="2065">Met dustanichen zoete lieden</l>
<l>Addic te vriende alle mesnieden,</l>
<l>Ende hiltse so an mi ghevest;</l>
<l>Die mi dienden dochtem best.</l>
<l>Die burchgrave die hadde mi</l>
<l n="2070">So lief, dat eens was ic ende hi;</l>
<l>Sijn wille was also de mijn.</l>
<l>In mochte niet bet met hem sijn,</l>
<l>Mids dat ic so ghetrauwelijc</l>
<l>Regierde die drie slotelen rijc.</l>
<l n="2075"><pb n="304"/> Vrou Hopen gaf ic ghiften groot,</l>
<l>Nieuwer of en hadden soe noot;</l>
<l>Vrau Vorziene ende Kila</l>
<l>Maectic rike cort daer naer;</l>
<l>Wordic also wel ghelooft.</l>
<l n="2080">Alle namen si an mi hooft.</l>
<l>Mijn ghebodt was al ghedaen,</l>
<l>Als ic wilde mocht ic gaen</l>
<l>Ten palaise, daer dat licht</l>
<l>So meesterlijc up was ghesticht;</l>
<l n="2085">Ten veinstren twee, enter collomme,</l>
<l>Ende tpalais al omme ende omme</l>
<l>Om dat ic die drie slotelen drouch.</l>
<l>Elc dede mijn ghevouch;</l>
<l>Niemen mi daer wederseide,</l>
<l n="2090">Daer ic mijn ghenoucht an leide.</l>
<l>Die int tpalais daden wachte</l>
<l>Dienden mi, bi daghe, bi nachte;</l>
<l>Als icker cam, wast al ondaen,</l>
<l>Daer ic van buten moeste ontfaen</l>
<l n="2095">Lucht van also zoeter aert,</l>
<l>Die de burchgrave sende up waert,</l>
<l>Aller specien onghelijc,</l>
<l>Die men vint up eerderijc;</l>
<l>Want al haddic alle de pijn</l>
<l n="2100">Allene ghehadt int herte mijn,</l>
<l>Die in de werelt mochte wesen,</l>
<l>Die lucht die hadde mi ghenesen.</l>
<l>Hoe mochtic leeden beter leven!</l>
<l>Al hadde mi God willen gheven</l>
<l n="2105"><pb n="305"/> Van alle weinsche mijn verkiesen,</l>
<l>So en haddic niet willen verliesen.</l>
<l>Aldus was ic in weelden daer</l>
<l>Menich dach, meer dan een jaer;</l>
<l>Ic ghinc boven ende beneden</l>
<l n="2110">Overzien die zoete steden,</l>
<l>Tpalais, cameren, vouten ende zale;</l>
<l>In mijn ghewelt wast altemale.</l>
<l>Vrou Hopen haddic al vergeten,</l>
<l>Nieuwer of en wildic weten</l>
<l n="2115">Dan te souckene mijn gheneucht.</l>
<l>Suverheit hadde al de duecht,</l>
<l>Niemen en hadde els mijns coppie.</l>
<l>Envie ende Jalouzie</l>
<l>Begonsten baren haren nijt;</l>
<l n="2120">Ende alle sonder heer Jolijt,</l>
<l>Overmoet ende heer Dangier</l>
<l>Worden mi beniden hier;</l>
<l>So daden meest al dander mede</l>
<l>Als si de verwaenthede</l>
<l n="2125">Van mi saghen also groot.</l>
<l>Met Antierne ic ontsloot</l>
<l>Al dat mi Vruecht ontsluten hiet;</l>
<l>Trouwe, noch Eere en beeschdic niet.</l>
<l>Int ende cam Roukeloos,</l>
<l n="2130">Ende dede so dat ic verloos</l>
<l>Alle beede mine slotelen.</l>
<l>Doe mense niet en hoorde rotlen,</l>
<l>Ende si der fouten worden gheware,</l>
<l>Elckerlic liep mi naere,</l>
<l n="2135"><pb n="306"/> Ende vraechde waer ic hadde ghedaen</l>
<l>Die slotlen, die ic hadde ontfaen.</l>
<l>Mettien so tastic metter hant;</l>
<l>Antieren ic allene vant,</l>
<l>Trouwe ende Eere waren wech.</l>
<l n="2140">Stappans cam mijn heer Ontsech,</l>
<l>Ende ghegreep mi biden gheere,</l>
<l>Ende leede mi vor sinen heere,</l>
<l>Die mi leleke bezach,</l>
<l>Als hi hoorde haer gheclach.</l>
<l n="2145">Antieren was mi daer ghenomen,</l>
<l>Die mi beniden camen dromen;</l>
<l>Elc wilde mi te vane poghen.</l>
<l>Die burchgrave ontseide mi sijn oghen,</l>
<l>Hoede die langhe hadde gheqweelt</l>
<l n="2150">Van vruechden nu haer herte speilt;</l>
<l>Haer oghen waren al ghesont.</l>
<l>Doe liep soe ter selver stont</l>
<l>Daer zoe vrou Hopen vant allein,</l>
<l>Ende stac die werde vrouwe rein</l>
<l n="2155">Ter zalen uut ter brucghen neder;</l>
<l>In sachse noit sider weder;</l>
<l>Twifel vincse in sijn bespien.</l>
<l>Kyla ende zijn wijf Vorzien</l>
<l>Weenden utermaten zere:</l>
<l n="2160">Haddic ghehouden hare lere,</l>
<l>En hadde mi niet aldus ghefaelt.</l>
<l>Noch ziet men dickent dat hi daelt</l>
<l>Die hem hogher wil heffen</l>
<l>Dan redene gheift in zijn bezeffen.</l>
<l n="2165"><pb n="307"/> Te rechte gheift men hem de scult</l>
<l>Die sijns selves gheluc verdult</l>
<l>Met onbesceedichen overmoede.</l>
<l>Ic rade dat hem elc man hoede,</l>
<l>Die int gheluc van minnen zi.</l>
<l n="2170">Mijn vier meesters namen mi</l>
<l>Die cleedren, die zi mi gaven.</l>
<l>Daer moestic van den steegher draven;</l>
<l>Doe ghemoetic vrau Hoeden</l>
<l>Met eere groter scaerper roeden;</l>
<l n="2175">Een coorde brochte soe in haer hant,</l>
<l>Daer zoe mijn handen mede bant;</l>
<l>Ondanc was der coorden name.</l>
<l>Soe seide dat mi wel betame;</l>
<l>In hadde ghenen so lieven vrient</l>
<l n="2180">Hi en seide: "Dune hebs wel verdient!"</l>
<l>Hovescheit, Goedertierheit,</l>
<l>Scoon-ghelaet, Ontfaermicheit,</l>
<l>Ende alle dandre keerden weder.</l>
<l>In sacher noit gheen zeder,</l>
<l n="2185">Te rechte mochtic mi verspuwen.</l>
<l>Hoede ghinc mi zere verduwen,</l>
<l>Envie ende mijnheer Dangier</l>
<l>Gaven mi menichen quaden pier,</l>
<l>Ende leeden mi neder uter zalen.</l>
<l n="2190">Een brucghe liet soe neder dalen</l>
<l>Daer ic over moeste passeren.</l>
<l>Hoede ghinc mi rampeneren;</l>
<l>Dickent seide zoe: "Het es wonder</l>
<l>Dat ic hu niet verdrincke hier onder!"</l>
<l n="2195"><pb n="308"/> Den anxst die mi in therte lach</l>
<l>Dede mi ontglozen zo wat ic zach;</l>
<l>Maer emmer cam ic voor een duere,</l>
<l>Wies name was gheheeten Zuere.</l>
<l>Hoede langher lette niet:</l>
<l n="2200">Enen slotel nam soe, die Verdriet</l>
<l>Was gheheeten, daer soe mede</l>
<l>Die staercke poorte open dede;</l>
<l>Fellike zoe mi der binnen stac.</l>
<l>Mi dochte dat mi therte brac;</l>
<l n="2205">Die poorte sloot zoe weder toe,</l>
<l>Ende lude riep zoe up mi doe:</l>
<l>"Blijft daer ende hebdi wel ghedaen,</l>
<l>Ghi sult daer uwen loon ontfaen."</l>
</lg>
 </div>
 <div>
<lg><l>Nu es mi nakende vele vernoys;</l>
<l n="2210">Mettien verlozic haren voys,</l>
<l>Waer waert dat ic mi belende</l>
<l>In sacher an beghin noch ende</l>
<l>Dan een muer, die was so hooch;</l>
<l>Daer en cam niemen uut hi en vlooch.</l>
<l n="2215">So vaste was dat hof besloten</l>
<l>Met steenen, yser vast gheghoten,</l>
<l>Daerin was ic der daghen twee.</l>
<l>Mettien besief ic dat mi wee</l>
<l>De wonde dede die ic drouch.</l>
<l n="2220">Voor mijn herte mijn hant ic slouch,</l>
<l>Daer ic te voren die wieken taste.</l>
<l>Doe stacker eene entie onvaste;</l>
<l>Dander wiecke was verloren,</l>
<l>Die Verziene om mijn orboren</l>
<l n="2225"><pb n="309"/> Bi namen hiet Ghestadicheit,</l>
<l>Doe zoe mi leerde wijsheit,</l>
<l>Als soese mi int herte stac.</l>
<l>Ic tastese, maer die wonde lac,</l>
<l>Helen, swighen wasser in;</l>
<l n="2230">Maer Ghestadicheit wasser min,</l>
<l>Dies ic ghedoochde pine zwaer.</l>
<l>Truerende ghinc ic hier ende daer;</l>
<l>Spisen was ic hier onnaer;</l>
<l>Hongher, cout, anxst ende vaer</l>
<l n="2235">Cam mi menichfoudich aen.</l>
<l>Doe sach ic bin den hove staen</l>
<l>Seven bomen wel gheladen,</l>
<l>Elc met sonderlinghen bladen,</l>
<l>Daer toe met diveerschen frute;</l>
<l n="2240">Doe proefdic van wat virtute.</l>
<l>Doe was teerste, daer ic of tructe</l>
<l>Een tac, daer ic een rijs of plucte,</l>
<l>Drie smaken hi mi gaf,</l>
<l>Daer ic niet verblide af:</l>
<l n="2245">Ziecheit, zwaerheit ic ontfijnc,</l>
<l>Suerheit, die daer mede ghinc.</l>
<l>Dese drie waren des fruuts condicien</l>
<l>In manieren van justicien,</l>
<l>Om wrake van dat ic hadde verbuert.</l>
<l n="2250">Dander boom die niet verzuert</l>
<l>Mochte sijn van sinen draghe,</l>
<l>Daer nuttic crancheit ende claghe;</l>
<l>Dat moettic cuwen nacht ende dach;</l>
<l>Want ic niet wel teeren mach.</l>
<l n="2255"><pb n="310"/> Dien derden boom beghonstic prouven,</l>
<l>Daer mi de smake of dede drouven;</l>
<l>Twee smaken desen frute ontgheit,</l>
<l>Dat es allende ende eenicheit,</l>
<l>Die mi dede zwaer verdriet.</l>
<l n="2260">Die vierden boom vergat ic niet;</l>
<l>Want sinen smac dede mi pine:</l>
<l>Jammer was de name zine.</l>
<l>Ten vijfste smaecte ic cranc-gheluc;</l>
<l>Hi gaf mi droufheit ende druc.</l>
<l n="2265">Al wast dat mi de vijfste deerde,</l>
<l>Die zesten af mi eyghin eerde,</l>
<l>Daer of so wardic arde flau.</l>
<l>Doe so dedic een bescau</l>
<l>Up den zevensten, daer ic las</l>
<l n="2270">Een fruut, dat mi niet goet en was.</l>
<l>Noot was sijn rechte smac,</l>
<l>Dies ic doghede onghemac.</l>
<l>Als ic dese .VII. adde gheprouft</l>
<l>Doe wart mi den zin bedrouft;</l>
<l n="2275">Want ic en sach daer anders wat</l>
<l>Dat ic nutten mochte dan dat,</l>
<l>Ende altoos als ic voetsel nam,</l>
<l>Doe docht mi dat steerven cam.</l>
<l>Steerven was al mijn begheren,</l>
<l n="2280">Nochtan moestic der doot ontberen</l>
<l>Also langhe als mine natuere</l>
<l>Leven wilde bin desen muere.</l>
<l>Dus wandeldic met groter pine</l>
<l>Als een wilt in de woestine;</l>
<l n="2285"><pb n="311"/> Al mijn vruecht haddic verloren,</l>
<l>Dit leven was mi angheboren.</l>
<l>Vrou Hope die was mi ontgaen,</l>
<l>Twifel hiltse mi ghevaen;</l>
<l>Allene was ic int verdriet,</l>
<l n="2290">Wenende sanc ic een liet,</l>
<l>Uut ghepeinse van droufheden,</l>
<l>Ende met onverduldicheden:</l>
</lg>
  </div>
<div>
 <div><lg><l>Die mint ende hem sijn hope ontgaet,</l>
<l>Hi mach wel claghen;</l>
<l n="2295">Want hi van zoorghen leen ontfaet,</l>
<l>Van drouven daghen.</l>
<l>Hem en helpt no vrient, no maghen,</l>
<l>No niemens raet,</l>
<l>Helpt zo hem niet sijn liden draghen,</l>
<l n="2300">Die tleit verslaet.</l>
 </lg>
 </div>
 <div>
<lg><l>Daer of mach ic wel wesen ein,</l>
<l>Die liden moet;</l>
<l>Mijn hope es wech, mijn troost es clein,</l>
<l>Ende onder voet.</l>
<l n="2305">So wat ic doe is jegenspoet,</l>
<l>Ic bem allein;</l>
<l>Hope ende troost waer mi nu goet,</l>
<l>Noch anich ghein.</l>
</lg>
 </div>
 <div>
<lg><l>Graeu es die oordene mijn,</l>
<l n="2310">Ende dat blijft mijn cleit;</l>
<l><pb n="312"/>In graeu moetic gheduerich zijn</l>
<l>[...] mi zeit.</l>
<l>In graeu vindic al arebeit,</l>
<l>Dats mi anschijn,</l>
<l n="2315">Mines niet aergher nie gheseit</l>
<l>Van lidens pijn.</l>
</lg>
 </div>
 <div>
<lg><l>Hier mede cortic minen tijt</l>
<l>Ic weinschede haer ghehoort jolijt,</l>
<l>Die mi so vrienthout plach te sine,</l>
<l n="2320">Dat hi mi van uter pine</l>
<l>Enichsins verlossen mochte;</l>
<l>[...] den dat ic mi verwrochte</l>
<l>Die overzoete compaengie,</l>
<l>En burchgrave ende Melancolie.</l>
</lg>
 </div>
</div>
 <div>
<lg><l n="2325">Ende die lieden alle gadre,</l>
<l>Dies juecht, zenuen ende adre,</l>
<l>Herte, zin, vleesch ende beene,</l>
<l>Versliten in desen weene.</l>
<l>Mijn handen wranc ic ende wreef,</l>
<l n="2330">Van groten rouwe, die ic dreef;</l>
<l>Waer ic ghinc, zat of sliep,</l>
<l>Mijn wonde van den bloede liep.</l>
<l>Flau so wardic ende mat</l>
<l>Van den frute dat ic hat,</l>
<l n="2335">Daer ic sulc voetsel of ontfinc,</l>
<l>Dat mi cracht ende macht ontghinc.</l>
<l>Langhe was ic int ellende</l>
<l>Dat ic mi selven niet en kende,</l>
<l><pb n="313"/>Ende wart razende uut ende in</l>
<l n="2340">Als ic peinsde in minen zin,</l>
<l>Om die weelde ende om tsolaes,</l>
<l>Die ic hadde in dat palaes,</l>
<l>Ende om dat licht ende om de zale,</l>
<l>Ende om die woninghe al te male,</l>
<l n="2345">Ende om verledene vroilicheit,</l>
<l>Die mi was worden aerbeit;</l>
<l>So wordic so tende den rade</l>
<l>Dat ic badt Gode dor ghenade</l>
<l>Dat hi mi liete zijn verduldich;</l>
<l n="2350">Want ic kende mi beschuldich.</l>
<l>Die tranen liepen mi ghedichte</l>
<l>Neder over mijn ansichte.</l>
<l>Therte was mi also flau,</l>
<l>Int tbeweenen ende in tberau</l>
<l n="2355">Dat ic int knielen neder zeech,</l>
<l>Daer ic pine bi ghecreech;</l>
<l>Mi dochte ic staerf van pinen doot;</l>
<l>Van vare ic uut den slape scoot.</l>
<l>Ic sach den dach als ic ontwiec,</l>
<l n="2360">Noch bem ic van der wynden ziec.</l>
</lg>
 </div>
</div>
</body>
</text>
<text>
<body><head type="comment"><pb n="314"/>                 <hi rend="bold">II. </hi></head>
<div>
 <div>
 <lg><l>Trauwe, die werkere es in minnen,</l>
<l>Doet dat ic dichtens wille beghinnen</l>
<l>Haer theeren, de welke ic achterst sach,</l>
<l>Ende weder sal so ic tbeste mach;</l>
<l n="5">Want icse minne boven allen wiven.</l>
<l>Hoe soudic emmermeer ghescriven</l>
<l>Tverdriet, dat mi verlanghen doet;</l>
<l>Die redene kent maechs wesen vroet.</l>
<l>Mijn herte wille emmer daer soe sij:</l>
<l n="10">Alsic van haer dan vijnde mi</l>
<l>Sonder herte ende sonder sin,</l>
<l>Hoe soude mi bliscap comen in,</l>
<l>En ware dat ic betraude in hare</l>
<l>Dat soe sghelijx te mi waert ware;</l>
<l n="15">Wistict; tat ware wel mijn ghevouch.</l>
<l>Weet soet alleene dans niet ghenouch</l>
<l>Om mi diet emmer hopen moet,</l>
<l>Of al mijn vruecht es onder voet.</l>
<l>Hopic om niet wat es mi dan;</l>
<l n="20">Om yet, ende ics niet vinden en can;</l>
<l>In twifele blivic dan verswaert.</l>
<l>Dus leve ic na der minnen aert:</l>
<l>Hebbe ende vloet, nu soete, nu suere,</l>
<l>Gheeft minne, als twiel der aventure,</l>
<l n="25">Dat ewelike loopt ende omme drayt,</l>
<l>Ende elken werkere na werken payt.</l>
<l><pb n="315"/>Maer wie ontfanct, men biet mi niet</l>
<l>Of mi verlanghen doet verdriet.</l>
<l>Dat weet wel God; wat salt gheclaecht!</l>
<l n="30">Ic sach in drome een zuver maecht,</l>
<l>Hebbende een kint up haren scoot.</l>
<l>Sijn macht was alre machten groot,</l>
<l>Sijn heerscip was vul melodien,</l>
<l>Sijn hant stont om ghebenedien</l>
<l n="35">Elken, die an hem troost beghaerde.</l>
<l>Met beeden knien knieldic ter aerde,</l>
<l>Ende bat hem dat hem ware bequame</l>
<l>Dat hi mijn herte te hem waert name,</l>
<l>Of dat hi se tsulken dienste bestierde,</l>
<l n="40">Dat loon van trauwen niet en faelgierde.</l>
<l>Als ic lach besich met deser bede</l>
<l>Dochte mi dat ic cam there stede;</l>
<l>So scone nie gheen ghesien en was.</l>
<l>Daer ne wies no loof no gras;</l>
<l n="45">Maer vyoletten ende acoleyen,</l>
<l>Daer mocht men vroylijc in g&#x00E2;n meyen.</l>
<l>Die bomen bloeyden al over al;</l>
<l>Daer ne was van voghelen gheen ghescal</l>
<l>Dan van der nachteghalen sanc.</l>
<l n="50">Ic cam daer eene fonteine spranc,</l>
<l>In sach nye borne so over claer;</l>
<l>Een priel so sach ic daer</l>
<l>Met eenre haghe van lelyen reyne.</l>
<l>Doe keerdic weder ter fonteine,</l>
<l n="55">Also mi dochte in minen droom;</l>
<l>Van verren sach ic eenen boom,</l>
<l><pb n="316"/>Recht als een heeke wide ontdaen;</l>
<l>Upten boom so sach ic staen</l>
<l>Een hermitage, ende ic vernam</l>
<l n="60">Datter een hermite ute cam;</l>
<l>Out van abite, maer jonc van dagen.</l>
<l>Hi cam tote mi om mi te vraghen</l>
<l>Wat ic begheerde ende wat ic sochte.</l>
<l>Also hoosschelijc als ic mochte</l>
<l n="65">Sprac ic: "Vader, bi uwer genaden,</l>
<l>Ic bem te wets wat mi beraden."</l>
<l>Die helighe man sprac tote mi weder:</l>
<l>"Lieve kint, gheerne; sit hier neder."</l>
<l>Mettien dat ic daer bi hem sat</l>
<l n="70">Cam een ghepeins dat ic verghat,</l>
<l>Alsoot mi dicwile adde gedaen,</l>
<l>Wat ic te segghene soude bestaen;</l>
<l>Dus sat ic emmer vaste ende sweech.</l>
<l>Die goede man metten hoofde neech,</l>
<l n="75">Ende sprac: "Mijn vrient, an dijn gelaet</l>
<l>Sie ic wel dat di niet en staet</l>
<l>Met rusten te levene in dinen sin;</l>
<l>Dijn herte moet hebben lyden in.</l>
<l>Ja, also ic beseffe in mi,</l>
<l n="80">So weerct dat lyden boven di."</l>
<l><add><hi rend="italic">de minre, seit.</hi></add>
 Boven mi, sprac ic, vader, here,</l>
<l>So weerct mi tliden al te zere;</l>
<l>Want zident dat lyden in mi beghonste</l>
<l><pb n="317"/>Ic noyt mijns selves gesijn en conste,</l>
<l n="85">Ende ic ne caent ghebetren niet;</l>
<l>Also ghi mi nu pensen siet,</l>
<l>So gha ic pensende nacht ende dach.</l>
<l>Die tijt es leden dat ic plach</l>
<l>Der vruechden, ende ic dede verbliden;</l>
<l n="90">Van desen tween sta ic besiden;</l>
<l>In hebbe vruecht, no ic en gheve.</l>
<l>Dustaen leven est dat ic leve;</l>
<l>Danc hebbe God diet mi verleent.</l>
<l><add><hi rend="italic">dermite.</hi></add>
 Sprac hi: "Vrient, wats dat ghi meent,</l>
<l n="95">Wijstu Gode dustaen mesval,</l>
<l>Met rechten ic di verspreken sal</l>
<l>Herde seere, ende het es recht.</l>
<l>Hoet met u vaert, nemmermeer en seght</l>
<l>Dat u God anders gheeft dan goet."</l>
<l n="100"><add><hi rend="italic">de minre.</hi></add>
 Ic seide: "Vader, trauwen, ic moet</l>
<l>Wel Gode dancken van allen saken,</l>
<l>Est goet, est quaed, die mi genaken;</l>
<l>Want zonder hem mach gheen dijnc gescien."</l>
<l><add><hi rend="italic">dermite.</hi></add>
 Het mach, vrient, wiltuut wel bezien,</l>
<l n="105">Hi heeft bevolen, hi heeft verboden,</l>
<l>Men moet gheen conscientie doden,</l>
<l><pb n="318"/>No quetsen, men moeter hier of betalen</l>
<l>Boete, of metter langher qualen</l>
<l>Betaelt men dat men hier tachter blijft.</l>
<l n="110">Daer ne doocht ieghen niet ghekijft;</l>
<l>Elc vor hem selven, dies nem wel waer.</l>
<l><add><hi rend="italic">de minre.</hi></add>
 Als ic dat hoorde, ic sat bet naer:</l>
<l>"Vader, sprac ic, berecht mi dan,</l>
<l>Ic vraghe, ic wille ende ic en can</l>
<l n="115">Doen of laten dat ic begheere.</l>
<l>Verdien icker an dat ic ombeere</l>
<l>Der dijnc, die mi niet an en staet,</l>
<l>So est mi grote weldaet</l>
<l>Te doene, dat ic met jonsten doe.</l>
<l n="120">Vader, wat redenen hoort hier toe,</l>
<l>Doch niemant en mach meer dan hi mach."</l>
<l><add><hi rend="italic">dermite.</hi></add>
 Dhermite vriendelijc up mi sach,</l>
<l>Sprekende met ghestaden sinne:</l>
<l>"Vrient, alsic di sach comen hier inne,</l>
<l n="125">Ic hadde ghewaent bi dijnre maniere</l>
<l>Dattu tote mi bi Gods bestiere</l>
<l>Waers comen, om di vor mi te dwane</l>
<l>Met biachten, ende zonden of te stane.</l>
<l>Meenstu also, so wille dan maken</l>
<l n="130">Hende van dustanigher sprake;</l>
<l><pb n="319"/>Want men macht niet compareren.</l>
<l>Mesdaet kennen ende argueren</l>
<l>En mach vor Gode niet staen te gader."</l>
<l><add><hi rend="italic">de minre.</hi></add>
 Ic sprac: "Berecht mi, lieve vader;</l>
<l n="135">Targueren dat latic staen,</l>
<l>Maer sal ic moeten te biachten gaen</l>
<l>Van den bedructen levene mijn?</l>
<l>Dat dijnke mi iegen redene sijn;</l>
<l>Want in mesdoe niet daer ict weet.</l>
<l n="140">Ic minne, in weet of mi es leet;</l>
<l>Ic wane neent; nochtan wanic jaet.</l>
<l>Est lief, est leed, sijt goed, sijt quaet,</l>
<l>In can ghelaten bi gheenen keere.</l>
<l>Nu beraet mi, vader, heere,</l>
<l n="145">Est noot dat icker biachte of spreke."</l>
<l><add><hi rend="italic">dermite.</hi></add>
 Hi sprac: "Ic hebbe hier menighe weke</l>
<l>Gheseten hermite, dat ic ne hoorde</l>
<l>Mensche spreken so vreemde woorden,</l>
<l>Lieve kint, alsic hore van di.</l>
<l n="150">Hoe daen est dat dijn minne sij,</l>
<l>Sprec vrylijc waer, uut herten gronde.</l>
<l>[...............]</l>
<l>Du muechs so minnen, int ware geseit,</l>
<l>Het ware weldoen ende salicheit;</l>
<l n="155">Hoe du dan mins, wilt mi verclaren."</l>
<l><pb n="320"/><add><hi rend="italic">de minre.</hi></add>
 Vader, ic salt u openbaren</l>
<l>De rechte waerheit, zonder faelgieren,</l>
<l>Hoe ic minne ende al de maniere</l>
<l>Van mijnre minnen, nu hoorter naer.</l>
<l n="160">Hets langher leden dan .VII. jaer</l>
<l>Dat ic vroylijc, van herten vry,</l>
<l>In een gheselscip brochte mi,</l>
<l>So ic met anderen adde gedaen,</l>
<l>Ende recht met dat ic cam gegaen</l>
<l n="165">Ter stede, daer ic of gheerne gewage,</l>
<l>Sach ic met eenen up slaghe</l>
<l>Van tween ogen een minlijc sien.</l>
<l>Mijn oghen wilden gheselscips plien,</l>
<l>Blivende in vruechden recht verstaerst,</l>
<l n="170">So eendrachtelijc gepaert</l>
<l>Dat ic besief int soete ghesichte</l>
<l>Mijn herte metten wederlichte</l>
<l>Ontsteken vierlijc als een brant.</l>
<l>Mids desen so ward mi onbekand</l>
<l n="175">Mijns sins ende alder weerelt mede;</l>
<l>Mijn oghen hilden vaste hare stede;</l>
<l>Maer haer gheselscip dat ontghijnc</l>
<l>Stappans, ende also varijnc</l>
<l>Als hem tgheselscip wart ontvaren,</l>
<l n="180">Daer si so seere verstaert up waren,</l>
<l>Ende dat mijn herte verloos tghenoot,</l>
<l>Daer soe in ruste so verscoot</l>
<l><pb n="321"/>Ghelijc den ghonen, no min no mee,</l>
<l>Die rust up dijnc, dat breect ontwee;</l>
<l n="185">Ende van dien vare cam haer een ducht,</l>
<l>Daer of so rees een minlijc sucht;</l>
<l>Die vaer die wert stappans gestrieut</l>
<l>In alle mijn adren, dies noch vernyeut</l>
<l>Tversuchten dat eerst bi vare begonste,</l>
<l n="190">Omme dat der herten niet en conste</l>
<l>Vulcomen, daer soe haer ruste up leide,</l>
<l>Also ic u te voren seide;</l>
<l>Als zinnen pensen om teerste aensien,</l>
<l>So wil noch therte der vruechden plien,</l>
<l n="195">Die vruecht vernyewen ende dat vuldueren;</l>
<l>Maer dat ne mach haer niet gebueren,</l>
<l>Ende om dat haer niet werden mach,</l>
<l>So moetse trueren nacht ende dach,</l>
<l>Sonder verbliden, wat men haer doet,</l>
<l n="200">Of soe en came int soete ghemoet</l>
<l>Van den ghesichte dat soe vercoos,</l>
<l>Alsoe haer selven daer in verloos.</l>
<l>Siet, vader, aldus dese minne beghan,</l>
<l>Die wast, ende gheentijt minderen can.</l>
<l n="205">Sal soe faelgieren dat heeft mi wonder;</l>
<l>Want ic ne was noit sydent zonder</l>
<l>Te begheerne, mocht ic vulbrijnghen,</l>
<l>Haer te siene vor alle dijnghen;</l>
<l>So min ghesien, so meer begheert.</l>
<l n="210">Gheen dijnc ter werelt ne dijnct mi weert</l>
<l>Dat icker mijn oghen soude up slaen</l>
<l>Dan up haer, die mi heeft gevaen.</l>
<l><pb n="322"/>Gheen dijnc ne mach mi gheven vruecht</l>
<l>Dan hope, dats haer doch yets ghenuecht</l>
<l n="215">Dat icse minne ende anders gheene.</l>
<l>Soe es so soete ende so reene,</l>
<l>So minlijc ende so goet van zeden,</l>
<l>So scone ende so vul wetentheden,</l>
<l>So edel ende so wijs van rade,</l>
<l n="220">So vul van trauwen ende so gestade;</l>
<l>Ic weet wel in al eerderike</l>
<l>Ne soude men vijnden haers gelike.</l>
<l>Mi huecht dat ic haers mach vermonden;</l>
<l>Maer, vader, ic claghe u te dezen stonde</l>
<l n="225">Eenre dijnc, dat mi doet so seer,</l>
<l>In soud ghesegghen nemmermeer;</l>
<l>Dats dit dat ic u segghen sal:</l>
<l>Al est dat mi comt sulc gheval</l>
<l>Dat ic wel zie an haer ghelaet</l>
<l n="230">Dat haer ware leet gesciede mi quaet,</l>
<l>Haer eere bewaert in rechter trauwen,</l>
<l>Dies ic ben blide ende vry van rauwen.</l>
<l>Sie ic daerna met minen oghen</l>
<l>Haer enen anderen vrienscap toghen,</l>
<l n="235">Jalosie die comt stappans,</l>
<l>Ende leet mi an des twifels dans.</l>
<l>Rauwe, verdriet ende drouven toren</l>
<l>Sal ic daer moeten sijnghen voren,</l>
<l>Tgoede vergheten ende pensen tquade.</l>
<l n="240">Melancolien roupic te rade,</l>
<l>Ic peinse, ic truere, ic wil bederven,</l>
<l>Ende rechte vort so wilic sterven.</l>
<l><pb n="323"/>Wat jonsten mi vormaels ware getoocht,</l>
<l>Hope te male in mi verdroocht;</l>
<l n="245">So ic meer vruechden driven zie,</l>
<l>So mi meer leeds daer of ghescie.</l>
<l>Sal ic dan slapen, drinken of eten,</l>
<l>Twifel ne laet mi niet vergheten</l>
<l>Der dijnc, daer haer mijn herte in moeyt.</l>
<l n="250">Och, vader, oft u niet en vernoeyt,</l>
<l>Beraet mi wijslijc hier toe</l>
<l>Dat ic dit lyden van mi doe;</l>
<l>Want mi ne gelieft dinc anders ghein.</l>
<l><add><hi rend="italic">dhermite.</hi></add>
 Hi sprac: "Mijn vrient, dijn noot es clein</l>
<l n="255">Hier of te doene so groot gheclach.</l>
<l>Dijnghen, die men wel laten mach,</l>
<l>Doen sy verdryet, men laetse staen."</l>
<l><add><hi rend="italic">de minre.</hi></add>
 O vader, dats herde onna ghedaen,</l>
<l>Constict gelaten, in soude niet clagen.</l>
<l n="260"><add><hi rend="italic">dhermite.</hi></add>
 Hoort, lieve kint, ic moet u vragen:</l>
<l>Wat es tpoint, wildi wel versinnen,</l>
<l>Datti meest pijnt in dijnre minnen,</l>
<l>Daer du omme lijds so swaer verdriet?</l>
<l><add><hi rend="italic">de minre.</hi></add>
 Twifel, vader, ende anders niet.</l>
<l n="265"><pb n="324"/> <add><hi rend="italic">dermite.</hi></add>
 Twifel? Ja. So scuwt twifel dan.</l>
<l><add><hi rend="italic">de minre.</hi></add>
 Hylacen! vader, ic en can,</l>
<l>Al addict gesworen up mijn lijf;</l>
<l>Nochtan gelovic getrauwer wijf</l>
<l>Ne leeft up eerden dan soe si;</l>
<l n="270">Want ic weet wel soene es in mi</l>
<l>Ghehouden van woorden no van daden;</l>
<l>Nochtan sint soe mi sach geladen</l>
<l>Met harer minnen ende hoorde clagen</l>
<l>Heeft mi haer duecht gevisenteert</l>
<l n="275">Vriendelijc ende ongeblameert.</l>
<l>Ooc waer ic mi liever doot</l>
<l>Dan haer mijns ware verstekens noot,</l>
<l>Uut enegher saken gemerct van blamen.</l>
<l><add><hi rend="italic">dhermite.</hi></add>
 Hi sprac: "So moestu di wel scamen,</l>
<l n="280">Kenstuse so duechdelijc van zeden,</l>
<l>Dattu di selven dan brinct tonvreden,</l>
<l>Bi quaden gepense van dinen gedachte;</l>
<l>Du soudse wederstaen met crachte.</l>
<l>Waric ter weerelt also du sijs,</l>
<l n="285">Ende ic dan minde den groten prijs,</l>
<l>Alsic di van hare hoorde belyen;</l>
<l>Dien soudic node bi jalosien</l>
<l>Gedogen te werpene onder voet."</l>
<l><pb n="325"/><add><hi rend="italic">de minre.</hi></add>
 Doe sprac ic: "Vader wijs ende vroet,</l>
<l n="290">Ne ware dat mi dat came vor ogen,</l>
<l>Ic soude onlange arderen mogen</l>
<l>Jalosien groten bedwanc.</l>
<l>God moete hem weten ondanc,</l>
<l>Die jalosie in minnen brochte;</l>
<l n="295">Wart dat mer jegen vechten mochte,</l>
<l>Alwaer soe staerker dan Sampsoen,</l>
<l>Mi dijnke ic soudse wel tonder doen;</l>
<l>Want in was noyt up dinc so gram."</l>
<l><add><hi rend="italic">dhermite.</hi></add>
 Dermite sprac: "Hoort, vriend, ic cam</l>
<l n="300">Tote di bider Gods genaden,</l>
<l>En waende met biechten di beraden;</l>
<l>Wilstu beghinnen, ic sal di horen."</l>
<l><add><hi rend="italic">de minre.</hi></add>
 Ja ic, vader, maer dat ware verloren</l>
<l>Soudic gheen obselucie ontfaen</l>
<l n="305">Jof ic ne liete mine minnen staen;</l>
<l>Want om sterven, no om leven,</l>
<l>No om lyden, no om sneven,</l>
<l>No om vreese, no om miede,</l>
<l>Van mijnre minnen ic niet ne sciede;</l>
<l n="310">Maer anders beraet mi of ghi muecht.</l>
<l><pb n="326"/><add><hi rend="italic">dhermite.</hi></add>
 O lieve kint, ghi sijt ontwuecht,</l>
<l>Sprac hi, God moete di gheven seghe</l>
<l>Dattu moets comen ten rechten wege;</l>
<l>Voor waer du dools, dat jammert mi.</l>
<l n="315">Ic moest di laten, God blive met di,</l>
<l>Alstu bekeers, so souc mi weder.</l>
<l><add><hi rend="italic">de minre.</hi></add>
 Doe knieldic toter eerden neder,</l>
<l>Ende leide mijn handen beede te gader,</l>
<l>Segghende tote hem: "Lieve vader,</l>
<l n="320">Ghef mi die benedixie dijn,</l>
<l>Ic sals te bet te vreden sijn</l>
<l>Iegen dat mi mach comen an.</l>
<l>Doe hief sijn hant die helige man,</l>
<l>Ende seinde mi daer, dies was ic vro,</l>
<l n="325">Ende hi ghijnc wech, ic dede also;</l>
<l>Ende om te vergheten al mijn verdriet</l>
<l>So hief ic up een vroylijc liet,</l>
<l>Levende uptie scone fonteine</l>
<l>Hu theeren, mijn lieve, soete reyne:</l>
 </lg>
</div>
 <div>
<head type="strophe">Ich ende du, mijn ander ich!</head>
  <div>
<lg><l>Ich ende du, mijn ander ich,</l>
<l>Hoof ich sijn emmer onverscheiden,</l>
<l>Aen twivel saltuus sijn vor mich</l>
<l>Och, wil di so daer toe bereiden!</l>
<l n="335"><pb n="327"/> Van die mach mi gheen dijnc geleiden,</l>
<l>Al moet ic beiden</l>
<l>Van di te ziene, mijn hemelrijch,</l>
<l>Mijn heilt, mijn troost staet al an dich.</l>
</lg>
  </div>
  <div>
<lg><l>Gheen dijnc mi nie so lief en was</l>
<l n="340">Alstu, mijn alre liefste, alleine.</l>
<l>Wattu begheers in coor niet bas;</l>
<l>Want ic di diene in trauwen reyne.</l>
<l>Mijn wille es groot, mijn macht es cleyne,</l>
<l>Dijn heere ic meyne,</l>
<l n="345">Uut hertsen reyne brijncstu mi ras;</l>
<l>So lief nye gheyn, gelooft mi das.</l>
</lg>
  </div>
  <div>
<lg><l>Nem lieflijc gruet, mijn herts, mijn zin</l>
<l>Es dijn, ende moet dijn eghin bliven.</l>
<l>Du best mijn heil, mijns vruechts ghewin,</l>
<l n="350">Mijn troost allein voor alle wiven.</l>
<l>Doe mer dijn jonstelijc groet becliven,</l>
<l>Dan mach verdriven</l>
<l>Wes twifel mi mach brijngen in;</l>
<l>Lief, alre liefst, in mach niet min.</l>
</lg>
   </div>
 </div>
 <div>
<lg><l n="355">Als ic mijn sijnghen adde ghehent,</l>
<l>Dat mi vruecht adde in ghezent,</l>
<l>Mijn oghen ic al omme slouch</l>
<l>Daer sach ic vruechdenrijch gevouch</l>
<l>Meer dan ic ye te voren dede.</l>
<l n="360">Ic sach dat men tpryel ontdede</l>
<l>Dat van den lelyen was bevaen;</l>
<l>Noch droomde mi daer cam uut gegaen</l>
<l><pb n="328"/>Een heraut van blider chiere;</l>
<l>Costelijc ende van waerden diere</l>
<l n="365">So scenen al sijn ghewaden daer.</l>
<l>Rechte voort so cam hem naer,</l>
<l>Docht mi, Sigoenge met sinen trompette.</l>
<l>Dheeraud die dede hem sonder letten</l>
<l>Stellen trompet te sinen monde</l>
<l n="370">Om te criyeerne daer ter stonde.</l>
<l>Sigoenge dede dat hy beval;</l>
<l>Sijn trompet maecte so groot gescal</l>
<l>Datter mijn herte bi wart verflaut.</l>
<l>Doe wardic ziende uptien heraut,</l>
<l n="375">Die vroylijc was in al sijn doen,</l>
<l>Ende an den als drouch een blasoen,</l>
<l>Vulwrocht van scoonre portaiture:</l>
<l>Daer sat een beelde naer der figure</l>
<l>Ghemaect van Venus, der goddinnen;</l>
<l n="380">Omtrent haer saten vele conighinnen,</l>
<l>Wies name ic daer gheteekent sach.</l>
<l>Deerste moet hebben goeden dach,</l>
<l>Haer name sach ic ghescreven Trauwe;</l>
<l>Daer na sat Eere, die edele vrauwe.</l>
<l n="385">Die derde hiet Vorsienicheit,</l>
<l>Die vierde hiet Ghenadicheit,</l>
<l>Der vijfster name die hiet Gestade,</l>
<l>Die seste vrauwe hiet Wys-van-Rade.</l>
<l>Dese saten alle sesse,</l>
<l n="390">Als of sy theenen vonnesse</l>
<l>Daer vergadert adden gesijn,</l>
<l>Ter rechter siden der vrauwen fijn.</l>
<l><pb n="329"/>Venus, wies name es wide vermaert;</l>
<l>Ter luchter syden so saten gescaert,</l>
<l n="395">.VI. andere vrauwen van frisschen moede:</l>
<l>Der eerster name die was Hoede,</l>
<l>Die andere Vreese, die derde Ontsien,</l>
<l>Die vierde vrauwe sat bi den drien,</l>
<l>Haer name stont ghescreven Juecht,</l>
<l n="400">Die vijfste was gheheeten Duecht;</l>
<l>Scoon-gelaet dat was die seste,</l>
<l>Die biden anderen sat int leste;</l>
<l>Ende in die middel van al desen</l>
<l>Sat Venus alstie wilde wesen,</l>
<l n="405">Vonnesse doende up elken dach</l>
<l>Van wies hem elc beclaghen mach.</l>
<l>Alsic dat sach ic tart bet naer,</l>
<l>Alrande volc versaemde daer,</l>
<l>Houde, jonghe, wijf ende man,</l>
<l n="410">Vele meer dan icker ghenomen can,</l>
<l>Om te hoorne de nyewe mare</l>
<l>Twy die heraut daer commen ware;</l>
<l>Ende als daer elc vergadert stont</l>
<l>Riep die heraut met luder mont:</l>
<l n="415">"Hoort alle herwaert, die gone die mi minnen,</l>
<l>Van Venus weghe, der conighinnen,</l>
<l>Make ic u cont ende late u weten;</l>
<l>So es up desen dach gheseten</l>
<l>Metten vrauwen van haren state</l>
<l n="420">Om grote, cleene, rike ende mate</l>
<l>Recht te doene ende wet</l>
<l>Up dathi toghe sijn belet.</l>
<l><pb n="330"/>Es yement die hem yets beclaecht,</l>
<l>Sie dathi den anderen daecht,</l>
<l n="425">Ende come ter vierscare int gemeene.</l>
<l>Men salre sparen groot no cleene,</l>
<l>Edel, onnedel, jonc no haut."</l>
<l>Doe riep men daer: yl dit voir lerhaut!</l>
<l>Ende ghinder rees een groot gesouch:</l>
<l n="430">Deen sach leelike, dander louch,</l>
<l>Wonderlijc was der lieder plien.</l>
<l>Die die rommelijnge adde gesien,</l>
<l>Hine hads vergheten nemmermeere:</l>
<l>Men stac, men scalt, men streeter zeere;</l>
<l n="435">Alsic sach dat mer so ghijnc dromen</l>
<l>Ic pijnde my voren in te comen,</l>
<l>Ende lietse daer steken ende daer toe slaen.</l>
<l>Dor dat priel so moestic gaen</l>
<l>Vaste voort in dat virgier;</l>
<l n="440">Daer sach ic vor mi enen rosier,</l>
<l>Daert rooc so boven maten soet,</l>
<l>Dat mi verblide mijns hertsen bloet.</l>
<l>In cam noit daert so soete rooc:</l>
<l>Menighe rose daer ontplooc,</l>
<l n="445">Menighe nachtegale sanc.</l>
<l>Ic sach daer voren in minen ghanc</l>
<l>Een dat rikelijxste gestichte,</l>
<l>Dat noit eer cam in mans gesichte,</l>
<l>Van witten maerber al dorhauwen;</l>
<l n="450">De torren mochtmen blecken scauwen</l>
<l>Van finen goude ghelijc der sonnen.</l>
<l>In soude u niet vulprisen connen</l>
<l><pb n="331"/>Die rikelijcheit van deser zalen;</l>
<l>Ic sach ten steeghere neder dalen</l>
<l n="455">Boden, die waren rasch van aerde</l>
<l>Te lopene waer dat men beghaerde;</l>
<l>Dies was ic blide in minen moet;</l>
<l>Ic dachte mi ne ware gheen dijnc so goet,</l>
<l>Als dat ic ontbode, bi enen sergant,</l>
<l n="460">Minen dootsleghenen viant,</l>
<l>Twifelen ende Jalosien mede,</l>
<l>Te wetten te commen daer ter stede</l>
<l>Van Venuse, dat si toochten twy</l>
<l>Si altoos willen bederven mi,</l>
<l n="465">Sonder redene of ocusoen.</l>
<l>Stappans wijnctic enen garsoen,</l>
<l>Ende vraechde stillekine bi liste</l>
<l>Of hi hiet te vijndene wiste</l>
<l>Twee, die mi emmer willen doden;</l>
<l n="470">Ic hadze gheerne vor wetten ontboden.</l>
<l>"Wie sijnse, sprachi, kennicse wel?"</l>
<l>"Jalosie ende Twifel;</l>
<l>Of ghise kent, dan weet ic niet."</l>
<l>"Kennen, sprac hi, in weet, besiet!"</l>
<l n="475">Hi reecte mi ghinder uut sijnre mauwen</l>
<l>J rolle, daer stoeter bi miere trauwen</l>
<l>So vele, die alle daden haer claghe;</l>
<l>Tusschen nu enten domesdaghe</l>
<l>Ne soude mense cume connen genomen,</l>
<l n="480">Diese alle vor wetten wille doen comen</l>
<l>Jalosien ende Twifelen mede.</l>
<l>Doe seidic: "Vrient, up alle bede</l>
<l><pb n="332"/>Laet mi doch van den eersten sijn;</l>
<l>Ic salt u biden trauwen mijn</l>
<l n="485">Dancken ende tuwen wille lonen."</l>
<l>Hi sprac: "Dat mochter vele in versconen;</l>
<l>Wel te lonene maect zochte weerc."</l>
<l>"Nem daer see, vrient, loopt toten cleerc,</l>
<l>Ende doe mi teekenen rechte voort</l>
<l n="490">Van den eersten, alsoot behoort."</l>
<l>"Gheerne, sprac hi, het es gedaen."</l>
<l>Hi nam oorlof; de hant ontdaen,</l>
<l>Ic moeste hem solfen ende hi ghijnc lopen.</l>
<l>Men soude cume een paert gecopen,</l>
<l n="495">Dat adde gelopen so vast als hy.</l>
<l>Den steegher up so maectic mi</l>
<l>Ende ghijnc al boven in die sale.</l>
<l>Daer sach ic sitten altemale</l>
<l>Tgheselscip vriendelijc gepaert:</l>
<l n="500">Venus sat in de middenwaert,</l>
<l>Die qualike sach met enen oghe</l>
<l>Voor hem; soe hilt zoe enen boghe,</l>
<l>Met .III. stralen scaerp van sneden;</l>
<l>Tabijt van boven toten beneden</l>
<l n="505">Was goud ende steenen, dat si adde an.</l>
<l>Al wildict prisen ic en can,</l>
<l>So rikelijc wast ende so dor scone:</l>
<l>Up haer hooft adde soe een crone,</l>
<l>Beset met meneghen dieren steene;</l>
<l n="510">An elke syde .VI. vrauwen reene,</l>
<l>Also tblasoen u heeft verclaert;</l>
<l>Edel ende van ogher aert</l>
<l><pb n="333"/>Waren die vrauwen bi haer gheseten.</l>
<l>Een mensche, die zeden adde vergheten</l>
<l n="515">Van edelheden ende ooc van eeren,</l>
<l>Hi hadse daer wel mueghen leeren;</l>
<l>Maer tonthouden dat gaet voor al.</l>
<l>Niement en maecte daer ghescal;</l>
<l>Die sprekens luste was daer ghehoort.</l>
<l n="520">Mettien cam tote mi rechte voort</l>
<l>.J. taelman vroet ende daer toe wijs:</l>
<l>Hi dochte mi siec, hi was so grijs,</l>
<l>Niet alte goet was sijn abijt,</l>
<l>Het mochte lyden te deser tijt;</l>
<l n="525">Maer waer hi rikere, ic jonst hem wel.</l>
<l>Een groot maerlijc calfel</l>
<l>Hilt hi onder den arem sijn.</l>
<l>Groot hoop pampiers ende ooc fransijn;</l>
<l>Daer dede sijn cnape voren wachte,</l>
<l n="530">Ende verbeide of yemen clachte</l>
<l>Up yement wilde doen teekenen daer;</l>
<l>Hi soudse scriven, hi beider naer:</l>
<l>"Vrient, sprac die oude taelman vroet,</l>
<l>Seght mi wat saken dat u doet</l>
<l n="535">Nu versouken vrau Venus of?"</l>
<l>Ic sprac: "Heere, uwen oorlof</l>
<l>Dat ic mach spreken ombescaemt,</l>
<l>Wisen raet mi wel betaemt;</l>
<l>Want mine wederpaertye es machtich.</l>
<l n="540">Wille di wesen nu bedachtich</l>
<l>Mi te hulpene te deser noot,</l>
<l>Ic wille u dienen tote in mijn doot,</l>
<l><pb n="334"/>Sonder faelgieren, naer u begheeren."</l>
<l>"Vrient, sprac hi, seght mi u deeren,</l>
<l n="545">Ic sal u helpen up dat ic can."</l>
<l>Ic sprac: "Ghi dijnct mi sijn man</l>
<l>Van waerheden ende ooc van trauwen;</l>
<l>Ic minne boven alle vrauwen</l>
<l>Ende boven alder weerelt werde</l>
<l n="550">J wijf, ten leeft gheen upter eerden,</l>
<l>No onder al des hemels trone,</l>
<l>Gheen wijf so goet, so reyn, so scone,</l>
<l>Van allen duechden so vulmaect;</l>
<l>Mijn herte el nyewer na en haect</l>
<l n="555">Dan om te sine daer soe sy.</l>
<l>Dat ic dies derve doet trueren mi</l>
<l>Vele meer dan ic te segghen weet;</l>
<l>Nach ende dach ben ic bereet</l>
<l>Tharen dienste met reine jonste;</l>
<l n="560">Met ghanser macht, met ghehelre conste,</l>
<l>Moet ic haer bliven onderdaen.</l>
<l>Niet so vele als een oghe upslaen</l>
<l>Can ic in haren dienst faelgieren,</l>
<l>Wat soe begheert of can visieren</l>
<l n="565">Ic bens bereet in elker stede.</l>
<l>Nu comter .II., ende in mesdede</l>
<l>Te gheenre tijt hem beeden nye,</l>
<l>Dats Twifel ende Jalosie;</l>
<l>Ende staen so sere na mijn bederven,</l>
<l n="570">Ne ware vrau Hope, ic souder om sterven,</l>
<l>So zere staen si na mijn verdriet.</l>
<l>Nu com ic hier so ghi mi siet,</l>
<l><pb n="335"/>Want ic daer buten hoorde creyeren</l>
<l>Dat vrau Venus soude jugeren</l>
<l n="575">Clachten, die men haer soude ontdecken,</l>
<l>Ende recht vonnesse daer of strecken.</l>
<l>Dus com ic hier ende hebse ontboden</l>
<l>Die .II., die mi dus willen doden,</l>
<l>Sonder verdienste, dat weet ic wel.</l>
<l n="580">In wister wat toe seggen el,</l>
<l>Dan ic u bidde beden twee;</l>
<l>Ic wille u dienen emmermee</l>
<l>Seght mi u name ende gheeft mi raet</l>
<l>Wat mi hier toe te doene staet;</l>
<l n="585">Dat biddic u." Hi sprac: "Ic sal;</l>
<l>Mijn name es groot, mijn macht es smal,</l>
<l>Groot es mijn cost, mijn wasdom cleyne,</l>
<l>Ombekent onder vyleyne,</l>
<l>Van den edelen zere versteken;</l>
<l n="590">Nochtan moet ic vor elken spreken,</l>
<l>Die met eeren wille leven;</l>
<l>Die officie es mi ghegheven.</l>
<l>Van den heere der heerscepien</l>
<l>Sal ic u, vrient, die waerheit lyen;</l>
<l n="595">Redene so es die name mijn,</l>
<l>Dies willic dijn beradere sijn</l>
<l>Van also velen alsic vermach;</l>
<l>Maer ic segghedi, up desen dach</l>
<l>Sal mi so menich claghere souken;</l>
<l n="600">Helpic hem niet, si zullen mi vlouken.</l>
<l>Nochtan so sal ic bistaen di;</l>
<l>Want ghetrauwe so dijncstu mi.</l>
<l><pb n="336"/>Getrauwe lieden so hebbic lief;</l>
<l>Hier staen in desen groten brief</l>
<l n="605">Groot hoop van lieden, die alle clagen,</l>
<l>Ende hebben dijn wederpertye doen dagen,</l>
<l>Ende noch sal claghen in so lanc, so mee,</l>
<l>Boven al over dese twee,</l>
<l>Jalosye ende Twifel met.</l>
<l n="610">Men sal hier heden mee ander wet</l>
<l>Dan van hem beeden dorren doen."</l>
<l>Doe saghen wij comen den garsoen,</l>
<l>Die van lopene was besweedt,</l>
<l>Ende brochtse beede vor hem gheleedt,</l>
<l n="615">Twifelen ende Jalosien mede;</l>
<l>In sachze noyt dan daer ter stede.</l>
<l>Twifel die adde een fel upsien,</l>
<l>Hi dochte mi selden vruechden plien;</l>
<l>Sijn anschijn stont so na den druc,</l>
<l n="620">God geve u, pensic, een quaet geluc,</l>
<l>Verdryetelijc keerel, daer ghi staet;</l>
<l>Het was goet tsiene an sijn ghelaet</l>
<l>Dathi gheene bliscap mochte gedogen;</l>
<l>Hi sach so scaerpelijc metten ogen</l>
<l n="625">Al hadt gheweest een cokentrijs;</l>
<l>Sijn aenschijn magher, sijn baert was grijs,</l>
<l>Sijn lijf dat dochte mi recht verdweenen</l>
<l>Ghelijc den vellen van houden quenen.</l>
<l>Hi slouch sijn oghen in elken houc,</l>
<l n="630">Becleve hem also menigen vlouc,</l>
<l>Dat weetic wel als hem es gebeden.</l>
<l>Hi ware te nyeuten ende vergleden</l>
<l><pb n="337"/>Over meer dan .V. duust jaer.</l>
<l>Die cnape die hem volghede naer</l>
<l n="635">Scheen wel een knecht van quader aert;</l>
<l>Wanthi was out ende zonder baert:</l>
<l>Sijn anschijn was verrimpert, bleec.</l>
<l>Hi drouch dat mi niet wel gheleec</l>
<l>.I. moortboghe ende daer toe stralen snel.</l>
<l n="640">"Com hare, Begrijp, sprac Twifel,</l>
<l>Stant hier bi mi ende spant den boge,</l>
<l>Ende stel de stralen alle ter vloge</l>
<l>Up aventuren wat ons toe valt."</l>
<l>Van groten vare mijn herte swalt,</l>
<l n="645">Dachtic: wat heeren so sidi.</l>
<l>Sal een mensche niet hebben vry</l>
<l>In Venus hof, alsmen zoude houden</l>
<l>Dach van dijnghemente, so zouden</l>
<l>Qualike lieden hebben vrede</l>
<l n="650">Elder in ombevriden stede.</l>
<l>Vreeselike sach hi mi aen:</l>
<l>Jalosie ghijnc bi hem staen;</l>
<l>Die brochte een aensichte al verstoort.</l>
<l>Haer caproen stont al int noort;</l>
<l n="655">An hare ghedane docht so mi sijn</l>
<l>Van complexien colorijn,</l>
<l>Heet van bloede, int anschijn root.</l>
<l>Wat Twifel haer te doene ontboot,</l>
<l>Mi dochte si wasser toe bereet;</l>
<l n="660">Daer blider lief dat was haer leet.</l>
<l>In weet of zoe was Twifels wijf;</l>
<l>Soe dochte mi wesen een al-bedrijf,</l>
<l><pb n="338"/>Bereet te makene een ghescil;</l>
<l>Haerne bedurfte ghenen bril,</l>
<l n="665">So neerenstelike sach soe toe.</l>
<l>Quaden avent, pensdic doe,</l>
<l>Moet ghi hebben, daer ghi staet;</l>
<l>Hoe menich drouvelijc gelaet</l>
<l>Hebbic bi uwen doene verworven;</l>
<l n="670">Hoe menich werven hebdi bedorven</l>
<l>Bliscepe, die mi was verschenen.</l>
<l>Vrau van allen quaden quenen,</l>
<l>So mach de name wel sijn van u;</l>
<l>Haddic u buten den hove nu,</l>
<l n="675">Ende ic dan Twifel niet en ontsage,</l>
<l>Ic soude u gheven so grote slaghe</l>
<l>Ghi souter om pensen u leven lanc;</l>
<l>Want ghine stont noit na minen danc:</l>
<l>Mach ic niet bet, ic sal u vlouken.</l>
<l n="680">Alle die hem wimpelen met doucken</l>
<l>Moeten mi wreken over u beeden,</l>
<l>Ende alle die node van lieve sceeden</l>
<l>Moeten u jonnen so ic u jan.</l>
<l>Doe sprac ic minen taleman:</l>
<l n="685">"Siet, here, hier staet mijn wederpartie,</l>
<l>Dats Twifel ende siet dats Jalosie,</l>
<l>Daer ic mi of beclagen moet;</l>
<l>Maer alte gheerne so warics vroet</l>
<l>Of Twifel es Jalosien man;</l>
<l n="690">Mi dijncke, also ic merken can,</l>
<l>Si draghens zere wel over eens."</l>
<l>Hi seide: "Neent, maer vele ghemeens</l>
<l><pb n="339"/>Hebsi, hets een van sinen nichten."</l>
<l>"Wat meent die knecht met sinen scichte,</l>
<l n="695">Ende metten moortboghe, die hi draecht;</l>
<l>.I. deel so hebdi mi versaecht.</l>
<l>Hooptic niet hier te sijn verwaert,</l>
<l>Ic souder of wesen zere vervaert;</l>
<l>Maer hier so wanic wesen vry."</l>
<l n="700">"Dune best van hem, dat segghic di;</l>
<l>In dese werelt al ghemeene,</l>
<l>Sone soudstu vijnden stede negheene,</l>
<l>Daer du sijns scietens mochts ontgaen."</l>
<l>"Sone willic hier niet langher staen,</l>
<l n="705">Sprac ic, in hebbe hier gheen verdrach;</l>
<l>Naer dathi mi hier scieten mach</l>
<l>So sal mi spade recht ghescien."</l>
<l>"Recht, sprac hi, ghine durt niet vlien;</l>
<l>Want hine mach niement hier mesdoen,</l>
<l n="710">Hine esser selve of occusoen,</l>
<l>Of Venus ne gaefs hem een bevel;</l>
<l>Maer hi es zonderlijnghe fel,</l>
<l>Ende snel, dat segghic u te voren."</l>
<l>"Hoe es sijn name, laet mi horen."</l>
<l n="715">"Begrijp, sprac hi, es hi genaemt;</l>
<l>Stout, vreeseloos ende ombescaemt;</l>
<l>Recht wroughere es hi van natueren.</l>
<l>Hi es besich tallen hueren</l>
<l>Al omme, bi nacht ende ooc bi daghe,</l>
<l n="720">Om te legghene nauwe laghe,</l>
<l>Jalosien te brijnghene mare."</l>
<l>"Dies moet hi hebben vele quader jaren,</l>
<l><pb n="340"/>Sprac ic, hoe wel hebbict beseven."</l>
<l>"Vrient, sprac hi, du moets begheven</l>
<l n="725">Vele te sprekene; maer dwijnct den moet.</l>
<l>Dat men vele zeicht ende lettel doet</l>
<l>Dat doet der dijnc te cleen profijt;</l>
<l>Daer omme dat ghi hier commen sijt</l>
<l>Wildire bi bliven, ic sal u raden."</l>
<l n="730">"Ja ic, lieve here, bi uwer genaden,</l>
<l>Verghevet mi, hebbic te vele gesproken;</l>
<l>Ic hebbe dicwile den mont ontploken,</l>
<l>Addic ghesweghen daer en lage niet an."</l>
<l>Hi sprac: "Dies wilt u hoeden dan,</l>
<l n="735">Beterende dijnc die sal men prisen.</l>
<l>Hoort, vrient, ic sal di voort bewisen;</l>
<l>Begrijp, dese knecht, heeft eenen oom,</l>
<l>Die neemt tote allen dijnghen goom,</l>
<l>Ende es baelyou der conighinnen.</l>
<l n="740">Dese andere .II., dat wilt versinnen,</l>
<l>Sijn hem van sibben herde na;</l>
<l>Nau-merc heet hi, dat versta.</l>
<l>Dese .IIII. sijns deen den anderen toe,</l>
<l>Deen consenteert dat dander doe;</l>
<l n="745">Maer daer bi mach gheen recht verkeeren.</l>
<l>Noch sultu sien .II. andere heeren,</l>
<l>Die hooft van haren gheslachte sijn:</l>
<l>Deen here heet heer Willemijn,</l>
<l>Dander heet heer Vry-begheeren.</l>
<l n="750">Wie haren gheslachte wille deeren,</l>
<l>Si souden hem helpen met moede preus;</l>
<l>Want si sijn moedich ende orghelyeus:</l>
<l><pb n="341"/>Niement ne dijnct hem haers gelike.</l>
<l>Sine sijn van renten niet al te rike;</l>
<l n="755">Nochtan si sijn van costen groot.</l>
<l>Ten ware gheen wonder voer haer doot,</l>
<l>Voorsien si hem niet, sine adden breke;</l>
<l>Maer die hem tween nu, daer of ic spreke</l>
<l>Die soude verliesen al sijn pine.</l>
<l n="760">Dit es die wederpertye dine;</l>
<l>Hets di van noden dattuuts weets,</l>
<l>Want waer up dattu di vermeets</l>
<l>Om clachte te doene up dijn pertye;</l>
<l>Dats Twifel ende Jalosie,</l>
<l n="765">Hier vor mijnre vrauwen in die sale.</l>
<l>Si sullen heesschen tharer tale</l>
<l>Den baeljou, Nau-merc, haren neve;</l>
<l>Maer dats daer ic niet omme en gheve,</l>
<l>Hebt goeden raet, sijt niet vervaert,</l>
<l n="770">Ghi sult van mi wel sijn bewaert;</l>
<l>Maer ic rade u te deser stede,</l>
<l>Daer goed hoede es daer es goet vrede,</l>
<l>Varde te nemen an hem drien,</l>
<l>Up aventure wat mochte gescien;</l>
<l n="775">Want u wederpertye es staerc."</l>
<l>Doe riep die goede man sinen cleerc:</l>
<l>"Com hare, mijn goede vrient, Paisier,</l>
<l>Draecht voor u inct ende ooc pappier;</l>
<l>Mac vrede ende vry gheleede</l>
<l n="780">Van desen pertyen alle beede,</l>
<l>Ghedurende desen dijnghe dach."</l>
<l>"Lieve here, sec oft wesen mach,</l>
<l><pb n="342"/>Dat men de vrede verniewen .I. jaer."</l>
<l>"Godweet, vrient, sprac hi, niet .I. haer</l>
<l n="785">Ne ghaeffise langher, dat weet ic wel,</l>
<l>Of mijn vrauwe ne gaefs bevel,</l>
<l>Dat si zelden doet of niet."</l>
<l>Paisier dede dat men hem hiet,</l>
<l>Ende ghijnc daer dese .III. stonden tsamen,</l>
<l n="790">Ende noomse bi harer rechter namen.</l>
<l>"Twifel, sprac hi, ende Jalosie,</l>
<l>Nau-begrijp ende u pertye,</l>
<l>Die u ten tyenden toe bestaen,</l>
<l>Gheeft vrede, ende ic salse hier ontfaen</l>
<l n="795">Over de minre ende in sijn stede,</l>
<l>Desen dach gestadeghen vrede,</l>
<l>Sonder grieven of mesdoen."</l>
<l>"Dan sal niet sijn, sprac die garsoen,</l>
<l>Begrijp, de neve van hem tween,</l>
<l n="800">Bestant no vrede ghevic gheen;</l>
<l>In hebs gheen noot, ic ben bastaert."</l>
<l>"So sijn wy ooc goede dasaert,</l>
<l>Seiden si beide, doe sijt hoorden;</l>
<l>Connen wi ons niet verandwoorden,</l>
<l n="805">Ghine soudets u onderwijnden moeten:</l>
<l>Die niet en mesdoet en dar niet boeten."</l>
<l>Die menighe sprac: "Addi geswegen,</l>
<l>Hine adde de ondanc niet gecregen,</l>
<l>Dies menich spreker genyeten moet."</l>
<l n="810">Lettel bewijndens dijnct mi goet;</l>
<l>Zoe pensdic die al stille sweech.</l>
<l>Twifel die ghijnc staen an den weech</l>
<l><pb n="343"/>Als die niet haestich en was ter tale;</l>
<l>Mettien so cam daer in die sale</l>
<l n="815">Nau-merc, haer neve, die baelyu;</l>
<l>Also fel adde hi de vu,</l>
<l>Of hi die lieden wilde vervaren.</l>
<l>Hi dochte mi wel an sijn gebaren</l>
<l>.I. nau besoukende offichier.</l>
<l n="820">Noch volgheden hem .II. here fier:</l>
<l>Heer Willemijn ende Vrybegheeren.</l>
<l>"Twifel, neve, wat mach u deeren?"</l>
<l>Sprac die fiere heere Willemijn;</l>
<l>Sijn anschijn stont: het sal dus sijn</l>
<l n="825">Ende anders niet, wie lief, wie leet.</l>
<l>Heer Vrybegheeren zwoer enen heet:</l>
<l>"Waer hier yement die wilde mesbieden</l>
<l>Mine maghen of hare mesnieden,</l>
<l>Dat wildic wreken hier int palais."</l>
<l n="830">Paisier sprac: "Here, hout uwen pais;</l>
<l>Redene die heeft mi hier gesent</l>
<l>Om te belettene paerlement.</l>
<l>Gheeft vrede, ghi heeren al ghemeene,</l>
<l>Ghi weet wel ten mach groot no cleene</l>
<l n="835">Om vrede te gheven hem excuseren,</l>
<l>Of Venus ne wilder niet dispenseren;</l>
<l>Gheeft vrede vor mannen ende vor magen."</l>
<l>Nau-maerc sprac: "So machment vragen</l>
<l>Der conighinnen of sijt wille,</l>
<l n="840">In mach niet vechten, ic swighe stille,</l>
<l>Ic hebbe mir vrauwen heet gedaen;</l>
<l>Maer gheerne so willic by u staen,</l>
<l><pb n="344"/>Met rade, met dade, na mijnre macht."</l>
<l>Jalosie swoer: "Bi der cracht,</l>
<l n="845">Die mi Venus ghegheven heeft,</l>
<l>Eer dat hier yement vrede gheeft</l>
<l>Den minre, die ons hier heeft doen daghen,</l>
<l>Ic salt liever alleene gaen vragen</l>
<l>Venuse, der ogher conighinnen."</l>
<l n="850">"Wel an dan, laet ons dan beghinnen,</l>
<l>Sprac Twifel, wi sullen alle gaen mede."</l>
<l>Doe knielden si tsamen daer ter stede</l>
<l>In de vierscare voor Venus.</l>
<l>Twifel beghan de tale aldus:</l>
<l n="855">"Edele vrauwe van machten groot,</l>
<l>Men vijnt ter weerelt uwes ghenoot,</l>
<l>U dienare, als ghetrauwe subgijt,</l>
<l>Hebbic gheweest al minen tijt,</l>
<l>Ende ewelike voort an sal.</l>
<l n="860">Menighen orbore zonder ghetal</l>
<l>Hebbic in uwen dienst gedaen;</l>
<l>Menighen ondanc wederstaen</l>
<l>Van groten heren, van groten vrauwen;</l>
<l>Te mi waert muechdi u betrauwen</l>
<l n="865">Dat ic in die officie mijn</l>
<l>Nemmermeer roukeloos en sal sijn;</l>
<l>Ja, bider hulpe van minen geslachte,</l>
<l>Die wacker sijn by daghe bi nachte,</l>
<l>Altoos te voorderne mijn stic;</l>
<l n="870">Om u te vraghene com ic</l>
<l>Met Jalosien, miere liefster nichten,</l>
<l>Ende met Begripe, met sinen scichten,</l>
<l><pb n="345"/>Die hem altoos ten dienste stelt.</l>
<l>Heer Willemijn, u vrome helt,</l>
<l n="875">Heer Vrybegheeren, die es hier nu,</l>
<l>Nau-merc, mijn neve, u baelyu;</l>
<l>Tvolc claecht up ons in allen houken.</l>
<l>Wi sijn die gone dies lettel rouken;</l>
<l>Want wat ic doe met minen magen,</l>
<l n="880">Ic meene ghi sullet ons wel uut dragen,</l>
<l>Daer omme wy vragher lettel naer.</l>
<l>Nu hebdi ghedaen int openbaer</l>
<l>Creyieren een hof bi uwen knecht</l>
<l>Om elken te doene wet ende recht,</l>
<l n="885">Die hem van minnen beclagende sijn.</l>
<l>Hier ute comt, waerde vrauwe mijn,</l>
<l>Dat ic ende andere officieren</l>
<l>Moeten te comene obedijeren,</l>
<l>Ende sijn ontboden hier in u of.</l>
<l n="890">Voort zonder uwen oorlof</l>
<l>So heeft Redene an ons gesent</l>
<l>Paisier, sijn knape, die ghi wel kent,</l>
<l>Om vrede te gheven up desen dach</l>
<l>Den ghonen, die over ons doet geclach.</l>
<l n="895">Moghen wise ontseggen zonder boeten,</l>
<l>Of zullen wij vrede gheven moeten;</l>
<l>Berecht ons, vrauwe, ja of neen."</l>
<l>Venus die sweech ende sat ende green.</l>
<l>Pensic, here God, hoe sal ic varen!</l>
<l n="900">Ic sie tandwoordene Venus sparen,</l>
<l>Sal mi gheen vrede mogen gescien!</l>
<l>Wistict zeker so ghijnc ic vlien,</l>
<l><pb n="346"/>Ende liete tghedijnghe met allen staen.</l>
<l>"Vrauwe, wij sijn u onderdaen,</l>
<l n="905">Sprac Twifel, wilt ons doch maken cont</l>
<l>Of wij moghen te deser stont</l>
<l>Vrede ontseggen of moeten gheven.</l>
<l>Mach ics ontstaen met minen neven;</l>
<l>Hiers niement die vrede gheven wille."</l>
<l n="910">Noch sat vrau Venus ende sweech al stille,</l>
<l>Ende pensde met enen zoeten gedochte</l>
<l>Wes haer hier up tandwoorden rochte;</l>
<l>Mi wonderde twy soe so lange sweech.</l>
<l>Twifel die stoop noch vaste ende neech;</l>
<l n="915">Heer God! dachtic; warwaert salt dragen,</l>
<l>Sal soere yement om moeten vragen</l>
<l>Dan haer selven; wat vrauwen es dat!</l>
<l>.I. vrauwe ter rechter siden sat,</l>
<l>Wies name was Ghenadicheit:</l>
<l n="920">"Vrauwe, sprac sy, vrede ware quaet ontseit,</l>
<l>Vrede moet emmer sijn genomen</l>
<l>Voren, sal men ten paise comen.</l>
<l>Die pais ontsecht vermijnct sijn eere,</l>
<l>Die eere verminct na wiser leere</l>
<l n="925">Niement vroeders ne salne prisen;</l>
<l>Maer metten vijnghere na hem wisen;</l>
<l>Vrauwe, dies raet te ghevene vrede."</l>
<l>"Dats waer, sprac vrau Vorsienichede,</l>
<l>Maer vrede ghegheven ende niet gehouden</l>
<l n="930">Doet nijt ende gramschap menichfouden.</l>
<l>Tmeeste quade so sal men scuwen;</l>
<l>Vor tmijnste so sal men hebben gruwen.</l>
<l><pb n="347"/>Ten es ter weerelt quaet so cleene</l>
<l>Diet draghen moet en comt ten weene;</l>
<l n="935">Hi es vroet die weerct na wisen rade."</l>
<l>"Seker dats waer, sprac vrau Ghestade,</l>
<l>Het dijnct mi alte goet vrede maken,</l>
<l>Daer men te paise mach geraken;</l>
<l>Die vrede gheven ende daer na breken,</l>
<l n="940">Men sals hem groten lachter spreken.</l>
<l>Woort ende weerc sal sijn accort;</l>
<l>Want niemen es beter dan sijn woort.</l>
<l>Vrau Venus mach raden wat si wil."</l>
<l>Vrau Wijs-van-rade sprac: "Die gescil</l>
<l n="945">Wil sustineren die nes niet vroet,</l>
<l>Ende die ghescil maect en es niet goet.</l>
<l>Die vrede ontsegghen ende pais versmaden</l>
<l>Sijn occusoen van alder scaden,</l>
<l>Die van den twiste ghevallen mach.</l>
<l n="950">Die quite gaen hebben goet gelach,</l>
<l>Elc sie vor hem dats traden mijn."</l>
<l>Doe sprac Trauwe, die vrauwe fijn:</l>
<l>"Vrede ne sal men niet vertyen;</l>
<l>Hoe groot, hoe cleene dat sijn pertyen,</l>
<l n="955">Si sullen houden datsi beloven;</l>
<l>Ende die hem kent van state boven,</l>
<l>Edelst ende van gheslachte machtichst,</l>
<l>Sijn woort sal wesen alre warachtichst,</l>
<l>Mochte woort warachtigher sijn dan waer."</l>
<l n="960">"Vrau Eere sprac: "Goet salich jaer</l>
<l>Hebbe vrau Trauwe, die dat woort vort brochte;</l>
<l>Het cam uut edelen gedochte</l>
<l><pb n="348"/>Te houden dies men dede belof,</l>
<l>Es hi edel of keerel grof.</l>
<l n="965">Ic prisene diene drouch of wan,</l>
<l>Die sijn eere verwaren can,</l>
<l>Es hi leec of es hi cleerc;</l>
<l>Edel herte werct edel werc:</l>
<l>Dat houdic vor ene warachtige lesse."</l>
<l n="970">Aldus so spraken die vrauwen zesse,</l>
<l>Die an die rechter syde saten</l>
<l>Van vrau Venus, die haer ghelaten</l>
<l>Wel conste, al adde soes niet gehoort.</l>
<l>Noch knielde Twifel rechte voort;</l>
<l n="975">Ic wane hi was van knielne moede.</l>
<l>Ter luchter syde so sat vrouwe Hoede,</l>
<l>Ende sprac met eenre scaerper tale</l>
<l>Daer voor die vrauwen altemale:</l>
<l>"Beter es een oorloghe rike</l>
<l n="980">Dan pais ende aermoede ewelike;</l>
<l>Dicwile es vrede also quaet als goet.</l>
<l>Ware mijn vrauwe wijs ende vroet</l>
<l>Soe liete de dijngen also si staen."</l>
<l>"Tbeste ware nochtan best gedaen,</l>
<l n="985">Sprac Vreese, diet geraken conde;</l>
<l>Het ware groot recht dat men hem jonde</l>
<l>Vrede te gheven, die pais begheert.</l>
<l>Es yement die pais ende vrede beweert,</l>
<l>Hets jammer dathi es ghelooft."</l>
<l n="990">Ontsiene sat ende crauwede haer hooft,</l>
<l>Ic wane haer seker raet gebrac.</l>
<l>"Ic was eens, seitsoe, daer men sprac</l>
<l><pb n="349"/>Van dijnghen, die nemmermeer gescien;</l>
<l>Mi dijnke tghelijc sal men hier zien,</l>
<l n="995">Salment doen, men maects .I. ende.</l>
<l>Hets den vervaerden grote ellende</l>
<l>Langhe te dreeghen vor den slach."</l>
<l>Juecht sprac: "God gheve u goeden dach,</l>
<l>Vrauwe Ontsiene, dat ghi dat spraect,</l>
<l n="1000">Ic prise dat men een ende maect</l>
<l>Der dijnc, die emmer comen sal,</l>
<l>Est gheluc, est ongheval.</l>
<l>Tleide comt vrouch en tlieve spade;</l>
<l>Maer vrede te gheven ic emmer rade,</l>
<l n="1010">So wiet ontraet ic bliver bi."</l>
<l>Vrau Duecht sprac: "Vrauwen, hoort na mi,</l>
<l>Ic bem hier doutste van ons allen</l>
<l>Om dat de dijngen misselijc vallen,</l>
<l>Dies de menige es onvervaert,</l>
<l n="1010">So radic emmer te paise waert;</l>
<l>Want daer pais es, daer es God mede,</l>
<l>Daer God niet en es, daer es onvrede;</l>
<l>Die zonder Gode es die es doot,</l>
<l>Den doden ware wel levens noot;</l>
<l n="1015">Die hem te paise wille bewysen,</l>
<l>Die sal in Gode weder verrisen;</l>
<l>Gheift vrede, gheeft, dat radic best!"</l>
<l>Scoon-Gelaet die sat int lest,</l>
<l>Ende sprac met smeekender talen daer:</l>
<l n="1020">"Seker, vrau Duecht, daer seghdi waer,</l>
<l>Up al dat ic u bidden mach,</l>
<l>Gheeft vrede den minre up desen dach;</l>
<l><pb n="350"/>Wanthi es hovesch ende goedertiere."</l>
<l>Twifel sprac met herten fiere:</l>
<l n="1025">"Vrauwe, ghi hebbet seggen goet;</l>
<l>Mijn vrauwe mi eerst bevelen moet."</l>
<l>Mettien ghaf Venus eenen knic,</l>
<l>Wat dat mach sijn; doch pensdic</l>
<l>Hets emmer beter yet dan niet.</l>
<l n="1030">Die ghesien adde tverdriet</l>
<l>Van den aensiene van mijnre partyen,</l>
<l>Ende boven al van Jalosien,</l>
<l>Hi souder om lachen, dat weet ic wel.</l>
<l>"Daer en licht niet an, sprac Twifel,</l>
<l n="1035">Mach ic mi dobbel doen betalen.</l>
<l>Ic sal mijn scade wel verhalen,</l>
<l>Moorghen of up een ander tijt."</l>
<l>Paisier sprac: "Ghi heeren, sijt</l>
<l>Venus, der vrauwen, onderdaen.</l>
<l n="1040">Hier gheefdi vrede, ende die sal staen</l>
<l>Also langhe alstie zonne schijnt;</l>
<l>Up doochste boete dat hem ne pijnt</l>
<l>Niemant anderen te beraden soorge.</l>
<l>Over den minre so blivic boorge</l>
<l n="1045">Dathi de vrede gheerne gheeft;</l>
<l>Want hi gheerne met paise leeft.</l>
<l>Hoe es u name, sprac hi, baelyou."</l>
<l>"Nau-merc, Paisier, vraechdijt nu;</l>
<l>Ghi hebt mi dicwile horen nomen."</l>
<l n="1050">"Dat doe ic, maer ic moet vulcomen</l>
<l>Costume van der officien mijn.</l>
<l>Dandere die hier bi u sijn</l>
<l><pb n="351"/>Die kent die menighe sonder vragen.</l>
<l>Nu sal ic minen meester dragen,</l>
<l n="1055">Sprac Paisier, den vardebrief."</l>
<l>"Nu maecs een ende, hets ons lief,</l>
<l>Sprac si ghemeen, wi sullen gaen staen</l>
<l>In vierscaren, ende daer ontfaen</l>
<l>Tvonnesse, dat men ons wisen sal."</l>
<l n="1060">Oghe boven den anderen al</l>
<l>Ghijnc die baelyou staen an den want;</l>
<l>.I. langhe witte roede in de hant.</l>
<l>Twifel die stelde hem an sijn syde,</l>
<l>Ende Jalosie vul van nyde.</l>
<l n="1065">Naubegrijp, die felle knecht,</l>
<l>Sprac lichtelike: "Men doe ons recht."</l>
<l>Heer Willemijn, ende heer Naubegheeren</l>
<l>Stonden daer ooc om mi te deeren.</l>
<l>Redene, Paisier ende ic vervaert</l>
<l n="1070">Ghijnghen ooc ter vierscaren waert.</l>
<l>Die baelyou sprac: "Vrau conighinne,</l>
<l>Est u wille dat ic beghinne</l>
<l>Na wets costume te heesscene voort</l>
<l>Paertye, ende dat daer toe behoort;</l>
<l n="1075">Ende est so hoghe upten dach</l>
<l>Dat ic van uwen weghe mach</l>
<l>Vierscare bannen ende condegen met</l>
<l>Elken te doene recht ende wet</l>
<l>Van allen discoorde, van allen gescillen?"</l>
<l n="1080">Doe knicte Venus, ende sweech stille.</l>
<l>Daer hi verstont si gaefs consent,</l>
<l>Doe sach die baelyou al omtrent,</l>
<l><pb n="352"/>Ende sprac met ere scaerper tale:</l>
<l>"Ic make hier vierscare in die sale</l>
<l n="1085">Van Venus weghe, der vrauwen coene,</l>
<l>Om elken recht ende wet te doene!"</l>
<l>Dus riep hi .III. waerf achter een.</l>
<l>Daer cam gedronghen groot ende cleen</l>
<l>Volx, so vele van allen state,</l>
<l n="1090">Soudict genomen het ware ommate.</l>
<l>In wildes mi niet te telne pinen;</l>
<l>Ic was so besich metten minen</l>
<l>Dat ic der anderen al verghat.</l>
<l>Doe ghaf die baelyou enen plat</l>
<l n="1095">Metten roeden jeghen die weech,</l>
<l>Dat al dat volc so stille sweech</l>
<l>Men mochte wel horen dat mer sprac.</l>
<l>Mijn taelman sijn caproen of stac:</l>
<l>"Vrauwe, sprac hi, ende u ghesinde,</l>
<l n="1100">Est u consent dat ic ontbinde</l>
<l>Hier vor u miere paertyen last?"</l>
<l>Noch knicte soe metten hoofde vast;</l>
<l>Wat peinsdic, wats dit, es Venus stom.</l>
<l>Doe wert ghinder een groot gedrom;</l>
<l n="1105">Want elc woude horen deerste clage.</l>
<l>Doe ghaf die baelyou noch .II. slage</l>
<l>Om te doen swighen de lieden stille.</l>
<l>"Spreect, sprac hi, hets mier vrauwen wille."</l>
<l>"Gheerne, sprac Redene, die taelman mijn;</l>
<l n="1110">So segghic, seithi, dat hier sijn</l>
<l>Voren incomen als in pertyen</l>
<l>Twifel, Begrijp met Jalosien,</l>
<l><pb n="353"/>Die welke den minre hebben mesdaen,</l>
<l>In wies stede ic hier bem ghestaen,</l>
<l n="1115">Ende heeft mi tsijnre talen genomen.</l>
<l>Toghe ende segghe ende wilt vulcomen</l>
<l>Met goeder oorconden, levende, vray,</l>
<l>Dat sij discoort, twist ende delay,</l>
<l>Vreese, anxt, pine ende swaer verdriet</l>
<l n="1120">Den goeden minre, die ghi hier siet,</l>
<l>Sonder ontsegghen ende verraden."</l>
<l>"Dat calengier ic, spreect bi staden,</l>
<l>Sprac die baelyou, onthout dat woort!"</l>
<l>"Ic salt onthouden ende spreken voort</l>
<l n="1125">Sulke tale, ghi sulter an cuwen,</l>
<l>Ende dat den sulken sal moghen gruwen</l>
<l>Sal hem ghescien sijn vul recht;</l>
<l>Alsic vulseit hebbe, so seght</l>
<l>Wat ghi begheert, ic gheeft u toe."</l>
<l n="1130">"Herde gheerne dat ic dat doe,</l>
<l>Sprac Nau-merc, die felle baelyou;</l>
<l>Maer ic bidde mier vrauwen nu</l>
<l>Om consent hier in die sale</l>
<l>Dat ic mach spreken mier magen tale."</l>
<l n="1135">Noch knicte Venus; hi seits haer danc;</l>
<l>Mettien so tart hi up de banc:</l>
<l>"Quisquans, nu hebbict al ghewonnen."</l>
<l>Redene sprac: "Ic hebbe beghonnen</l>
<l>Te claghene, maer niewer na vulhent,</l>
<l n="1140">Vrauwe van machte, wide bekent,</l>
<l>Ende ghi .XII. van wetten wijs,</l>
<l>Ic toghe ende segghe ende wils bewijs</l>
<l><pb n="354"/>Met levender oorconden doen vulstaen.</l>
<l>Teerst, dat si hebben mesdaen</l>
<l n="1145">Den minre, die hier staet vor ogen,</l>
<l>Dies hi gedoocht heeft ende moet gedogen</l>
<l>Meer pinen dan ic gheseggen can;</l>
<l>Dats dit point: als hi eerst beghan</l>
<l>Miere vrauwen te dienen om haren loon,</l>
<l n="1150">Met groten neerensten zonder hoon,</l>
<l>Ende wilde ende moeter in persevereren,</l>
<l>Cam Twifel jeghen hem argueren</l>
<l>Hoofschelijc, met geveinsder sprake,</l>
<l>Ende lieten nyewer met ghemake</l>
<l n="1155">Om te beletten miere vrauwen weerc."</l>
<l>"Dat calengieric, sprac Nau-meerc,</l>
<l>Altoos behouden mier vrauwen recht."</l>
<l>Voord; sprac Redene, "Cam dese knecht,</l>
<l>Begrijp, verradelijc, onversien;</l>
<l n="1160">Sinen moortboghe dat hi spien,</l>
<l>Ende scoten so diepe in sinen sin;</l>
<l>Men souder tyser noch vijnden in;</l>
<l>Es dat niet oorconden genouch.</l>
<l>Doe scoeten Twifel omme ende louch,</l>
<l n="1165">Recht als men quet: in doet u niet,</l>
<l>Ende hilten sprekende; beziet,</l>
<l>Wat was dit beter dan verraden!</l>
<l>Met dat de minre stont verladen</l>
<l>Metter wonde in sinen sin</l>
<l n="1170">Cam Jalosie van achter in</l>
<l>Verradelijc, bi belaechder laghe,</l>
<l>Ende ghaf hem meer dan .XX. slage</l>
<l><pb n="355"/>Met enen stocke, heet Nyemen-spaer;</l>
<l>Daer adde u dienare wel naer</l>
<l n="1175">Doot ghebleven tusschen hem drien.</l>
<l>Nau-meerc beghonste vreeselijc sien,</l>
<l>Ende sprac met ere felre tale:</l>
<l>"Dat claengier ic altemale,</l>
<l>Ende draecht al an de ganse wet."</l>
<l n="1180">"Ic salt al prouven, wat wildi bet,</l>
<l>Sprac Redene, ja, wat deedsi mee;</l>
<l>Si scieden van daer ende zender twee</l>
<l>Van haren magen die hier staen.</l>
<l>Die dedene beede met hem gaen,</l>
<l n="1185">Dats Willemijn ende Vry-begheeren,</l>
<l>Ende ghijngen blidelijc met hem theeren,</l>
<l>Ende daden hem drinken zoete gepens,</l>
<l>Ende verhuerde hem enen chens,</l>
<l>Die sal gedueren sijn leven lanc.</l>
<l n="1190">Die minre was teeder, ziek ende cranc</l>
<l>Van der scote ende van den slane;</l>
<l>Hij was lichtelijc te bevane</l>
<l>Van soeten gepense der staerken drancke,</l>
<l>Ende als sine vonden up sijn crancke</l>
<l n="1195">Verhuerden si hem, alsoot wel scijnt,</l>
<l>.I. leen daer hi in slaeft ende pijnt:</l>
<l>Dats Tlant van Duchte, wyde vermaert,</l>
<l>Also men gaet te Twifels waert;</l>
<l>Het licht daer in den rechten wech.</l>
<l n="1200">Noch een vele meer uplech</l>
<l>So sal ic doen staen up dese pertye:</l>
<l>Al dit ghedaen cam Jalosie</l>
<l><pb n="356"/>Toten minre, ende scoot een roere</l>
<l>Met eenen losen ghevensder lozen toere,</l>
<l n="1205">Ende teech hem dathi hadde mesdaen,</l>
<l>Dathi soude enich lant bestaen</l>
<l>Te winnene, sonder Venus consent,</l>
<l>Ende sant om Twifel, die met genent</l>
<l>Brochte Begripe met sinen boghe,</l>
<l n="1210">Ende stelde sinen scicht ten vloghe,</l>
<l>Ende scotene dieper dan te voren.</l>
<l>Die wonden doen hem sulken toren</l>
<l>Ne ware vrau Hope, de meesterinne,</l>
<l>De minre ware langhe uut sinen sinne.</l>
<l n="1215">Noch boven al desen sijn si comen,</l>
<l>Alst hem gheliefde, ende hebben genomen</l>
<l>Dat nyement tote hem soude mogen</l>
<l>Comen, diene wilde verhogen</l>
<l>Met sanghe, met spele, met melodien,</l>
<l n="1220">Ende houden leggende in voochdien,</l>
<l>Al waert een kint van enen jare.</l>
<l>Daer moethi bliven of het en ware</l>
<l>Datten vrau Hope te leedene rochte</l>
<l>Daer hi tijtcortijnghe hebben mochte.</l>
<l n="1225">Dus maken sy van hem haer abuus,</l>
<l>Also die catte doet metter muus;</l>
<l>Dat jammer es dat ment heeft gedoocht."</l>
<l>Nau-maerc sprac: "Hebdi al getoocht</l>
<l>Van dies ghi u beclaghende sijt?"</l>
<l n="1230">"Ja ic, baelyou, als te deser tijt,</l>
<l>Ende daer ne sal nyement seggen jegen."</l>
<l>"Als baelyou spreec ic, addi gezwegen,</l>
<l><pb n="357"/>Ghine adt der waerheit niet gemest;</l>
<l>Beghin, middel ende ooc dat lest</l>
<l n="1235">Draghic der wet met allen an,</l>
<l>En salt, al en ben ic gheen taelman,</l>
<l>Verandwoorden in woorden slecht</l>
<l>Ende ghi sult vonden sijn int onrecht,</l>
<l>Of ic legghe mijn roede neder,</l>
<l n="1240">Ende nemmermeer sone dienic weder</l>
<l>Upten minre, no up de sine."</l>
<l>Doe louch Redene met bliden scine:</l>
<l>"Dat draghic an de wet, sprac sij."</l>
<l>Die baelyou sprac "Laet spreken mi."</l>
<l n="1245">"In hebbe u sermoen niet verstoort;</l>
<l>Trauwe sec gheerne, nu spreect voort,</l>
<l>Hets grote redene dat ict gedoghe."</l>
<l>Die baelyou sprac: "Ic seght ende toghe</l>
<l>Als in de name van minen geslachte,</l>
<l n="1250">Daer ghi over doet groote clachte,</l>
<l>Ic hope si dies onsculdich sijn,</l>
<l>Oorconde Venus, der vrauwen mijn,</l>
<l>Ende up de vrauwen bi haer gheseten,</l>
<l>Daer up so willic mi vermeten</l>
<l n="1255">Dat ghi onrechtige claghe doet staen.</l>
<l>Mine maghen sine hebben niet mesdaen</l>
<l>Anders dan mijn vrauwen bevel;</l>
<l>Wel was waer dat Twifel</l>
<l>Cam besien wattie minre wrochte,</l>
<l n="1260">Ende examieneerde sijn gedochte</l>
<l>Te wetene of hi was constant</l>
<l>In sijn weerc; als hine vant</l>
<l><pb n="358"/>So onghestade ende wart ghewaer</l>
<l>Sijn kiken, sijn gapen hier ende daer,</l>
<l n="1265">Ende versumende sijn werc te meerne;</l>
<l>Doe wijncte Twifel, om te beweerne</l>
<l>Die ledichede van sinen werke,</l>
<l>Begrijp, die scoot na rechten merke</l>
<l>Eenen pijl in sinen sin;</l>
<l n="1270">Nochtan ne bate daer meer no min,</l>
<l>Ende dor al datter tyser in stac</l>
<l>Ne wrochte hi niet, maer weec ende sprac,</l>
<l>Ende stont so sotte maniere ende dreef</l>
<l>Datter sijn werken bi tachter bleef;</l>
<l n="1275">Ende omme dat hi sijn weerc verghat</l>
<l>So sloughen Twifel, wat wonder was dat?</l>
<l>Ic soude noch derghelike plien;</l>
<l>Men mach niet werken ende omme sien.</l>
<l>Mijn vrauwe ne gheeft gheen werc so cleene,</l>
<l n="1280">Ten besicht de zinnen wel alleene,</l>
<l>Ende om dathi contrarie dede,</l>
<l>So cam daer Jalosie mede,</l>
<l>Die gheerne mir vrauwen werc besiet,</l>
<l>Ende slouchene, waer omme ne soude hi niet?</l>
<l n="1285">Waer omme ne dede hi niet sijn weerc?</l>
<l>Was hi te cranc oft werc te sterc?</l>
<l>Wat dede hem mir vrauwen werc beghonnen?</l>
<l>Die spel bestaen ende niet ne connen,</l>
<l>Wat wonder est al verliesen sij!</l>
<l n="1290">Toghe ende segge: al wast dathi</l>
<l>Ghescoten was ende ooc geslegen</l>
<l>Ghelijc dat jonghe kindren plegen,</l>
<l><pb n="359"/>Die lichtelijc vallen ter mesdaet,</l>
<l>Ende niet ne weten twij mense slaet;</l>
<l n="1295">Dus wast met hem no min no mee.</l>
<l>Doe camer toe dese heeren twee:</l>
<l>Here Vribegheeren ende heer Willemijn,</l>
<l>Om dat hi hem lieden dochte sijn</l>
<l>Niet neerenst ten werke van mire vrauwen,</l>
<l n="1300">Ende ooc so saghen sine verflauwen</l>
<l>Van den castyene van te voren,</l>
<l>Ende tsijnre meester oorboren</l>
<l>Ghaven si hem drincken medicine:</l>
<l>Soete ghepens, om quite te sine</l>
<l n="1305">Van der smerte, die hi besief;</l>
<l>Het smaecte hem wel, het was hem lief.</l>
<l>Wel was waer, hi wart bi drancke;</l>
<l>Daer na bi sinen vryen dancke</l>
<l>So maecti lijfcoop jeghen hem tween,</l>
<l n="1310">Ende huerde Duchte, mir vrauwen leen,</l>
<l>Daer in so doet hi sijn labuer.</l>
<l>Es hem Twifel wreet of stuer,</l>
<l>Dat en es zonder verdiente niet.</l>
<l>Ic weet wel dat men dickent siet,</l>
<l n="1315">Die van goeden werke verandert</l>
<l>Ende om aergher te crighene wandert:</l>
<l>Den eersten loon maecti hem verre,</l>
<l>Ende dander loon die maect hem erre.</l>
<l>Wat es te claghene dathi claecht,</l>
<l n="1320">Die hem selven in lydene jaecht.</l>
<l>Hoet voort met hem mach sijn vergaen</l>
<l>Dat sal hi met prouvene moeten vulstaen;</l>
<l><pb n="360"/>Ic toghe ende segge, ende dar wel togen.</l>
<l>Twifel ende die hier staen vor oghen</l>
<l n="1325">Kennic also wijs van rade;</l>
<l>Si sullent wel lyden zonder scade,</l>
<l>Watter ghetughe of seggen mach,</l>
<l>Dese geclachte ende ooc tgheclach,</l>
<l>Dat men tameer sal moghen doen."</l>
<l n="1330">Redene stac of den caproen</l>
<l>Ende sprac: "Baelyou, es dit u tale?"</l>
<l>"Jaet, vrauwe ende vrauwen altemale,</l>
<l>Ende vraget mijnre paertyen dan."</l>
<l>"Trecti u deser talen an,</l>
<l n="1335">Sprac Wijs-van-rade tote Jalosien."</l>
<l>"Ja wij." "Vrauwe, so ruumt partyen,</l>
<l>Sprac sy, wij willen spreken tsamen."</l>
<l>"Ruumt de vierscare in Gods namen,</l>
<l>Sprac doe mijn vrauwe Vorsienichede."</l>
<l n="1340">Doe ghijngen si uut ende ic ghijnc mede.</l>
<l>Baelyou ende alle die daer waren</l>
<l>Moesten gaen uter vierscaren,</l>
<l>Sonder vrau Venus ende haren staet.</l>
<l>Doe sprac Venus: "Gheeft mi raet,</l>
<l n="1345">Dan sal ic doen dat mi es lief."</l>
<l>Recht also corh ende also brieft</l>
<l>So was haer redene daer ter stede;</l>
<l>Want lettel spreken dat es haer zede.</l>
<l>Doe sprac Trauwe, die werde vrauwe:</l>
<l n="1350">"Ic seght dat noot es dat men scauwe</l>
<l>De waerheit eer men vonnes wijst;</l>
<l>Haesteghe wet es zelden geprijst.</l>
<l><pb n="361"/>Soude een verliesen sinen loon,</l>
<l>Die ghewrocht hadde zonder hoon,</l>
<l n="1355">Al wrochti min dan lust gevouch,</l>
<l>Dan ware den werkere niet genouch;</l>
<l>Want dienst van trauwen es lonens waert.</l>
<l>Men mach niet hebben dat men beghaert</l>
<l>Ten eersten wille, dats mijn verstaen."</l>
<l n="1360">Vrau Eere sprac: "Soude men loon ontfaen</l>
<l>Van halven werke, dat ware onrecht."</l>
<l>Voorsienicheit sprac: "Wats dat ghi secht,</l>
<l>Trauwe ende Eere, ic hebbe ghehoort</l>
<l>Tale ende andwoorde brijngen voort;</l>
<l n="1365">Maer also icker mi an versta</l>
<l>Wat werckere die een weerc up sla</l>
<l>Ne sal pensen om ander dijnc</l>
<l>Dan om sijns weercs .I. goet vulbrijnc,</l>
<l>No om loon, no ooc om danc,</l>
<l n="1370">No om vreese, no om bedwanc;</l>
<l>Moeyt hi hem anders hi werct te min,</l>
<l>Werct hi te min hi mijnct daer in</l>
<l>Den vullen loon van der vullen werke.</l>
<l>Men mach niet seggen: het es .I. kerke,</l>
<l n="1375">Tor ende clocken ne stonder boven.</l>
<l>Men can den dach niet eer geloven</l>
<l>Voor hi ten avonde comen sij."</l>
<l>Ghestadicheit sprac: "Daer blivic bi,</l>
<l>Het dijnke mi redene ende besceit."</l>
<l n="1380">"Hoort doch, sprac vrauwe Genadicheit,</l>
<l>.I. werkere diet tbeste doet dathi mach,</l>
<l>Al ghijnge hi spelen den enen dach,</l>
<l><pb n="362"/>Hi mocht den anderen dach verhalen;</l>
<l>Soude men hem niet daer omme betalen,</l>
<l n="1385">Dat ware onrecht, also mi dijnct;</l>
<l>Of hi crepel worde of vermijnct,</l>
<l>Ende hi den wille adde van vuldoene,</l>
<l>Ende niet meer wrochte dan toter noene,</l>
<l>Ende men enen anderen wercman name,</l>
<l n="1390">Die tweerc vuldade ende dan vulcame;</l>
<l>Soude u dat dijnken redelijc wesen?</l>
<l>Men beide doch of hi mochte genesen,</l>
<l>Of anders waer hi gequetst om niet."</l>
<l>Wijs-van-rade sprac: "Het gesciet</l>
<l n="1395">Dat deen besoet dat dander besuert;</l>
<l>Die weerc beghint ende daer in duert,</l>
<l>Die moet met rechte den loon ontfaen.</l>
<l>Die sijn werc laet talven staen</l>
<l>Verbuert den loon ende hi maect gram</l>
<l n="1400">Den ghonen, daer hi werc of nam;</l>
<l>Dus heeft die menige ondanc gewonnen</l>
<l>Met niet te vuldoene dat was begonnen.</l>
<l>Alle dijngen te rechte ghemeerct,</l>
<l>Hi es sot die sinen vrient verwerct;</l>
<l n="1405">Doch die wel doet die bate es sijn."</l>
<l>Doe sprac Venus, die vrauwe fijn:</l>
<l>"Wat sechdijs, vrauwen ter luchter siden?"</l>
<l>Hoede sprac: "Vrauwe, ic ben al blide</l>
<l>Die redene die Wijs-van-rade zeicht;</l>
<l n="1410">Ic wane dat niement vroeds pleicht</l>
<l>Werc te nemene hine wilt vulbrijngen.</l>
<l>Die besich sijn met andere dijngen</l>
<l><pb n="363"/>Dan den werken toebehoort,</l>
<l>Die stellen haers werkens loon bet voort;</l>
<l n="1415">Waert dat ic mochte daer zonder leven,</l>
<l>Ic soude hem node te werkene gheven</l>
<l>Die al puer willens ledich gaen."</l>
<l>Vreese sprac: "Ic liet ooc staen;</l>
<l>Liever ic bem sulc wel van moede,</l>
<l n="1420">Die hem selven maect tongoede</l>
<l>Den loon, ende tweerc den meester dan,</l>
<l>Al ghinge hi spelen; wat lagher an?</l>
<l>Al hadde hi breke en ware gheen scade;</l>
<l>Ic blijfs bi vrauwen Wijs-van-rade,</l>
<l n="1425">Also soe secht, daer blivic bi."</l>
<l>Juecht sprac: "Ende ic houts mi</l>
<l>An vrauwen Genaden; want mi soude dinken</l>
<l>Onrecht, soudemen den werkere minken</l>
<l>Loon van den getrauwen werke sine."</l>
<l n="1430">"Vrauwe, dats ooc de redene mine,</l>
<l>Sprac vrauwe Duecht, want wie begheert</l>
<l>Wel te werkene es lonens waert;</l>
<l>Maer die den loon te voren gheeft,</l>
<l>Ende dan daer na faute heeft</l>
<l n="1435">Van den werke ende hem beclaecht,</l>
<l>Het dinke mi recht dathijt verdraecht;</l>
<l>Dus so men weerct so sal men lonen;</l>
<l>De redene ne willic niet versconen."</l>
<l>"Vrauwe Duecht, andwoorde Scoon-gelaet,</l>
<l n="1440">Mi dinke dathi doet alte quaet</l>
<l>Die begheert dat men hem brijnct</l>
<l>Loon te voren, ende tweerc vermijnct;</l>
<l><pb n="364"/>Die mi dat dade, ooc wies mi bade,</l>
<l>Ic souds Vorsienicheit roupen te rade,</l>
<l n="1445">Eer ic meer lonen soude te voren.</l>
<l>Ic hebbe ghoort seggen: hets als verloren</l>
<l>Dat men in aventuren stelt."</l>
<l>Hiermede so was die tale gevelt</l>
<l>Van den .XII. vrauwen daer,</l>
<l n="1450">Daer niement ne mochte horen naer</l>
<l>Wat mer seide of wat mer sprac;</l>
<l>Maer Redene wast diet mi vertrac</l>
<l>Daer naer; het was hem al geseit</l>
<l>Van alder tale die waerheit,</l>
<l n="1455">Ende voort dat ic noch seggen wil.</l>
<l>Als Venus hoorde dat ghescil</l>
<l>Was onder de vrauwen van harer wet,</l>
<l>Si sprac: "Ic make een uutset</l>
<l>Van desen sticke, daer tijt van nu</l>
<l n="1460">Ende int verbeteren van u,</l>
<l>Die minen rade behoren toe.</l>
<l>Ic wille dat men ghebieden doe</l>
<l>Sminres oorconde stappans ter stede,</l>
<l>Om te hoorne die waerhede."</l>
<l n="1465">Doe riep men ghinder enen sergant,</l>
<l>Nau-besouc was hi ghenant,</l>
<l>Ende een cleerc hiet Snel-gepens.</l>
<l>"Loop, sprac vrau Venus, hier ende ghens</l>
<l>Int lant van Duchte van minen wege</l>
<l n="1470">Al omme daer de minre plege</l>
<l>Te verkeerne, ende scrijft de namen</l>
<l>Ende doese mi comen alte samen,</l>
<l><pb n="365"/>Alle excusacie achter gelaten."</l>
<l>Doe ghijnghen se lopen hare straten</l>
<l n="1475">Tonsentwaert, daer si stappans vonden</l>
<l>Al ghereet .VII. oorconden:</l>
<l>Hope was deerste, die meesterinne,</l>
<l>Wiens visentasie ic gherne gewinne;</l>
<l>Dander was Troost, die liethem souken,</l>
<l n="1480">Hine wilder cume te comene rouken.</l>
<l>Om dander .V. waersij confuus;</l>
<l>Want sine vonder nyement thuus.</l>
<l>Deerste was Vryhede, dander Vruecht,</l>
<l>Die derde ghi wel gevroeden muecht,</l>
<l n="1485">Solaes wassi, die vierde Ruste;</l>
<l>Die vijfste die te sinen luste</l>
<l>Lach in huus so vaste ende sliep:</l>
<l>Hine hoorde een woort niet wat men riep.</l>
<l>Doe screef Snel-ghepens, die cleerc,</l>
<l n="1490">An de .V. dueren Venus meerc,</l>
<l>Om dat si daer bi kennen souden</l>
<l>Updat sy wilden haer leen behouden</l>
<l>Datsi te hove moesten comen.</l>
<l>Mettesen hebben sij vernomen</l>
<l n="1495">Die .V. tsamen comende gepaert.</l>
<l>Doe ghijngen sij alle thove waert,</l>
<l>Ende trocken boven in die sale;</l>
<l>Stappans dede mense altemale</l>
<l>In Venus camer te rade gaen.</l>
<l n="1500">Doe was ic verre van daer gestaen;</l>
<l>Maer ic keec over in den rijnc.</l>
<l>Doe kendic elken die daer ghijnc</l>
<l><pb n="366"/>Ter oorconde, ende ic was dies te vrede.</l>
<l>Venus sprac tote Vorsienichede,</l>
<l n="1505">Tote Trauwe ende te vrau Radewijs:</l>
<l>"Gaet onder u drien, ende hebt avijs</l>
<l>Up thende, up middel, ende up tbeghin."</l>
<l>Doe ghijnghen si tsamen ter cameren in</l>
<l>Dese .III. vrauwen vul der duecht,</l>
<l n="1510">Hope, Troost, Vryhede ende Vruecht;</l>
<l>Solaes, Pais, Ruste volgede doe,</l>
<l>Ende sloten die duere vaste toe.</l>
<l>Watsi daer spraken men oordes niet,</l>
<l>Maer Redene wiste wel al tbediet</l>
<l n="1515">Van Clap-al, die hem dicwile toe brochte</l>
<l>Vele dijnx dies hi niet vele en rochte;</l>
<l>Doch hoet daer voer dat muechdi horen:</l>
<l>Trauwe was houtst, des sprac si voren:</l>
<l>"Vrau Hope, comt ghi alleene, laet zien</l>
<l n="1520">Al hemelijc hier onder ons drien;</l>
<l>Wij besweeren u bider trauwen,</l>
<l>Die ghi sculdich sijt onser vrauwen,</l>
<l>Dat ghi wes men u vragen sal</l>
<l>Waerheit na wetten sult seggen al.</l>
<l n="1525">Heft up u hant, dat zweerdi nu!"</l>
<l>"Ja ic, sprac Hope." "So vragen wij u</l>
<l>Of ghi yet weit, of hebt beseven</l>
<l>Dat Twivel metgaders sinen neven</l>
<l>Den minre heeft beraden leet,</l>
<l n="1530">Sonder redene ende onder scheet;</l>
<l>Wanthi van stortsen hem beclaecht."</l>
<l>Hope sprac; "Na dat men mi vraecht</l>
<l><pb n="367"/>In wille mi emmer niet verzweeren</l>
<l>Wien dat vromen mach of deeren;</l>
<l n="1535">De minre es emmer zere gequetst</l>
<l>Van eenen strale, daer of gheletst</l>
<l>Es tiser bleven in sinen sin.</l>
<l>Wiet dede en weetic meer no min;</l>
<l>Maer tyser blijfter noch in ontraect.</l>
<l n="1540">Ic hebben up sulken tijt vermaect</l>
<l>Dathi hoorde so groot rebat</l>
<l>Dathi mijns altemale verghat;</l>
<l>Wiesi waren, dats mi ommaer.</l>
<l>Tcaboel dat jaechde mi van daer;</l>
<l n="1545">Want onruste scuwic, dats mijn aert."</l>
<l>Vorsienicheit sprac "Gaet achter waert!"</l>
<l>Trooste alleen si tote haer riep,</l>
<l>Die stont en droomde, ic wane hi sliep;</l>
<l>Want hi gebaerde recht ic en weet.</l>
<l n="1550">Doe staefden si hem den selven heet</l>
<l>Van Hopen ende hi andwoorde snyemen:</l>
<l>"Also helpe mi God! in sacher nyemen</l>
<l>Ghine durt u vermeten niet up mi."</l>
<l>"So gaet dan thuuswaert, zeyden si,</l>
<l n="1555">Ons dijnct ghine saechter nyemen bloeden."</l>
<l>"Vryhede comt vort, wy moeten ons spoeden,</l>
<l>Sprac doe mijn vrauwe Wijs-van-rade,</l>
<l>Den selven heet ic u up lade,</l>
<l>Dien wij staefden den anderen tween."</l>
<l n="1560">Vryheit sprac: "Ic ben gherne alleen,</l>
<l>Ic scuwe de lieden daer ic mach,</l>
<l>Vraget den gonen die alden dach</l>
<l><pb n="368"/>Gheselscips plegen hier ende daer.</l>
<l>Ic weet wel soudic seggen waer</l>
<l n="1565">Ic souder .II. nomen, waert van noden,</l>
<l>Die meer den minre pinen te doden</l>
<l>Dan alle dese daer ghi na vraecht."</l>
<l>"Wie sijn si? Sijn si hier heden gedaecht,</l>
<l>Sprac vrau Versiene, mach men se niet nomen?"</l>
<l n="1570">"Jaet, sprac Vryhede." "So laetse ons comen,</l>
<l>Sprac Wijs-van-rade ende noomse dan."</l>
<l>"Gheerne, sprac hi, of ic can,</l>
<l>Dheen heet Quaet-bet ende dander Nijt."</l>
<l>Up sprac Trauwe ter quader tijt:</l>
<l n="1575">"Twine adde de minre die beclaecht."</l>
<l>"Hets misselijc waer omme dathise verdraecht,</l>
<l>Sprac vrau Vorsiene, het doet goet varen</l>
<l>Wrake laten ende eere verwaren."</l>
<l>"Nu gaet, sprac soe, wi hebbens genouch."</l>
<l n="1580">Doe riep soe Vruecht ende Vruecht die louch,</l>
<l>Al ghijnct haer niet beneden den kinne;</l>
<l>Si dadense zweeren ten beghinne</l>
<l>Ende vraechden hem die waerheit bloot.</l>
<l>Vruecht sprac: "Dat nemic up mijn doot</l>
<l n="1585">Dat Jalozie ende Twifel</l>
<l>In dusentich plaetsen, dat ic weet wel,</l>
<l>Sijn onghebeden ter feesten comen,</l>
<l>Hebben den minre sijn vruecht genomen,</l>
<l>Ende zonder redene ghesconfiert;</l>
<l n="1590">Ende hebben zulke dijngen versiert,</l>
<l>Die noyt ne waren no worden zullen."</l>
<l>"Wij sijn van u ghepaeit te vullen,</l>
<l><pb n="369"/>Sprac vrau Trauwe; Solaes, com voort</l>
<l>Het ware tijt adden wij vulhoort</l>
<l n="1595">U allen, want Venuse sal verlangen."</l>
<l>Solaes cam truerende gheghangen,</l>
<l>Recht of hi lede met aermen slaven;</l>
<l>Den heet so ghijnghen si hem staven</l>
<l>Om te wetene die waerheit al:</l>
<l n="1600">"Bi miere trauwen, sprac hi, ic sal</l>
<l>Waer seggen, al bem ic cranc van machte;</l>
<l>Jalosie ende haer gheslachte</l>
<l>Hebben den minre te menegen stonden,</l>
<l>Daer ic was, up sijn weecste vonden,</l>
<l n="1605">Ende hebben gequetst, het es mi cont,</l>
<l>Al wast ooc dat ic bi hem stont,</l>
<l>Lettel of niet so mocht hem baten."</l>
<l>"Hets goet, Solaes, gaet uwer straten,</l>
<l>Sprac Wijs-van-rade, hets wel geseit."</l>
<l n="1610">"Comt Ruste, sprac Vorsienicheit."</l>
<l>"Wats u begheeren, sprac si, ghi vrauwen,</l>
<l>In dar niet sweeren bi miere trauwen,</l>
<l>Ic salt wel seggen zonder zweeren;</l>
<l>De minre ne const hem noit geweeren.</l>
<l n="1615">Ic weet wel wat ghi vragen wilt,</l>
<l>Si riden altoos in sinen scilt,</l>
<l>Beede bi nachte ende ooc bi dage,</l>
<l>Ende altoos leggen sij na hem lage,</l>
<l>Jalosie ende Twivel mede;</l>
<l n="1620">Na mier vrauwen wetenthede</l>
<l>So dinket mi wonder soene daets.</l>
<l>Ic weet wel dat icker dicken om late</l>
<l><pb n="370"/>Slapen, spelen, drincken ende heten."</l>
<l>Trauwe sprac: "Hebdi yet meer vergheten?"</l>
<l n="1625">"Ja ic, sprac Ruste, com icker in ...."</l>
<l>"Het es genouch om een beghin,</l>
<l>Sprac Wijs-van-rade, nu Pais comt ghi.</l>
<l>Den selven heet so zweerdi</l>
<l>Waer te seggen van desen sticken</l>
<l n="1630">Van Twifele ende den minre." "Icke,</l>
<l>Sprac Pais, ja ic, meer dan genouch</l>
<l>Van horen seggen, daer ment gewouch,</l>
<l>Van deser veeten te menegher stat;</l>
<l>Maer ic en wister of seggen wat,</l>
<l n="1635">Want ic ne kenne den minre twint,</l>
<l>Noch hi mi, dat wel versint;</l>
<l>Maer wat ic sal; dats God diet weet!"</l>
<l>"Hets goet, jaet, gaet voort ghereet,</l>
<l>Spraken die vrauwen, daer te samen."</l>
<l n="1640">Met desen sij voor camer camen</l>
<l>Ende vertelden woort na woort</l>
<l>Vrau Venuse wat si adden gehoort.</l>
<l>Doe saten si neder ende swegen al stille;</l>
<l>Venus sprac: "Het es mijn wille</l>
<l n="1645">Naer doorconde, die wij hebben vernomen,</l>
<l>Dat men paertye voort doet comen,</l>
<l>Ende dan sal ic na mijn gelieven</l>
<l>Vonnesse zonder tmeeste grieven</l>
<l>Rechtelike wisen an elke zide."</l>
<l n="1650">Doe wert mijn taelman herde blide;</l>
<l>Die baelyu vierscare rumen dede;</l>
<l>Doe ghijngen sij alle ende ic ghijnc mede</l>
<l><pb n="371"/>Vor Venus in die plaetse staen.</l>
<l>Enen bouc heeft soe up gedaen,</l>
<l n="1655">Daer haer wetten in stonden bescreven,</l>
<l>Ende heeftene Vorsienichede gegheven,</l>
<l>Ende noomde haer wat soe souken zoude.</l>
<l>Doe ghaf Venus also houde</l>
<l>.I. brievekin Nau-meerc, den baelyou,</l>
<l n="1660">Ende sprac: "Ic wille na rechte nu</l>
<l>Dat men al voren de fugitive</l>
<l>Banne ende uut minen lande drive;</l>
<l>Ende dat se yement huse of hove</l>
<l>Dat men van minen lande rove;</l>
<l n="1665">Elc sijs te voren op sijn hoede."</l>
<l>Doe clopte die baelyou metter roede,</l>
<l>Ende las de namen int brievekijn</l>
<l>Also si hier ghescreven sijn:</l>
<l>Roum, Verwaenthede ende Envie,</l>
<l n="1670">Clap-al, Nijt, Quaetheit ende Atye,</l>
<l>Orghelieuse ende Overmoet,</l>
<l>Ledicheit, Wrake ende Spreec-goet,</l>
<l>Achter-sprake ende Breede-scande,</l>
<l>Dese bannic ute vrau Venus lande,</l>
<l n="1675">Ende nemmermeer te sine gelooft,</l>
<l>Daer mijn vrauwe sal wesen hooft;</l>
<l>Ende wie met hem geselscips plien,</l>
<l>Tghelijx van wetten sal hem ghescien."</l>
<l>Doe ruumde die menige daer die zale,</l>
<l n="1680">Die waren ghebannen altemale.</l>
<l>God here, hoe blide was ic doe!</l>
<l>Doe sprac vrau Venus: "Welan leest toe!"</l>
<l><pb n="372"/>Doe las Vorsienicheit openbaer</l>
<l>De woorden, die hier volgen naer:</l>
<l n="1685">"Ghi allen, die u beclaecht van minnen,</l>
<l>Wilt u selven leeren kinnen,</l>
<l>Groot onghelijc hebdi up mi.</l>
<l>God maecti mi vor u beghinnen,</l>
<l>Om dat ic u soude helpen winnen</l>
<l n="1690">Des hemels vruecht, die hem es bij.</l>
<l>U ghaf hi leven ende .V. sinnen,</l>
<l>Verstannesse, wille, den gheest daer binnen;</l>
<l>Eene planete ic maer en sij,</l>
<l>Die altoos lopen moet ende rinnen,</l>
<l n="1695">Gheven, nemen dicken dinnen,</l>
<l>Ende du hebs dinen willen vry;</l>
<l>Waeromme so ontweechstu di?"</l>
<l>Als dit capitel was gelesen,</l>
<l>In dochts mi twint te vroeder wesen,</l>
<l n="1700">Ic hoordes meer dan ic verstont,</l>
<l>Ende wort recht in mier herten gront</l>
<l>Vele meer ontsteken dan te voren.</l>
<l>Ic adde welna mijn macht verloren,</l>
<l>Ne ware dat ic up Redene leende.</l>
<l n="1705">Venus sach dat ic stont ende steende,</l>
<l>Ende sprac: "Na dat ik hebbe vernomen</l>
<l>An oorconde, die vor mi es comen,</l>
<l>So wisic ende het dijnct mi goet,</l>
<l>Om dat men alle dijnc leeren moet</l>
<l n="1710">Eerment can, ende dattie minre</l>
<l>Gheerne ware mijns lonens winre,</l>
<l>Ende dathi bi onnoselheden</l>
<l><pb n="373"/>Comen es in onvreden,</l>
<l>So sal hi voort an gaen ter scolen;</l>
<l n="1715">Want al mach de getrauwe dolen,</l>
<l>Wanneer hi mi te dienen kiese,</l>
<l>In wille niet dathi hem verliese;</l>
<l>Want anders ware gebrec in mi.</l>
<l>Sminres pertye die wisic vry;</l>
<l n="1720">Maer die minre sal tscolen gaen,</l>
<l>Tlant dathi heeft in pachte ontfaen,</l>
<l>Wies name es gheheeten Ducht,</l>
<l>Daer ghevic hem up sine leeftucht,</l>
<l>Daer sal hi in wonen sijn leven lanc."</l>
<l n="1725">Doe satter een hout man vor de banc,</l>
<l>Die ic noit en sach dan doe;</l>
<l>Venus die sprac hem aldus toe:</l>
<l>"Waer bestu, meester Ghetempertheit,</l>
<l>Ende Mate, dijn wijf, ic hebbe geseit</l>
<l n="1730">Dat ghi den minre sult met u leeden,</l>
<l>Ende te gheenre tijt van hem sceeden,</l>
<l>Ende wijst hem wel ghetrauwelijc!"</l>
<l>"Gheerne, vrauwe van machten rijc."</l>
<l>Sprakensi, ende wij ghinghen tsamen</l>
<l n="1735">Met dat wij leden ende oorlof namen</l>
<l>An vrau Venus ende an de vrauwen,</l>
<l>So trac mi Twifel bider mauwen,</l>
<l>Ende sprac met dat ic vor hem leet:</l>
<l>"Ic sal u sien, gaet toe ghereet,</l>
<l n="1740">Wine schyeden noch niet." Neen boye, pensdic,</l>
<l>Ic hebbe noch vry, goddanc een stic;</l>
<l>Int scole gha ic sitten leeren</l>
<l><pb n="374"/>Hoe ic mi sal ten werke keeren</l>
<l>Om quite te sine van uwen dangier.</l>
<l n="1745">Mijn meester was van goeden bestier,</l>
<l>Ghetemperhede ende Mate, sijn wijf,</l>
<l>Die mi beloofden herde stijf,</l>
<l>Wildic werken na haren rade,</l>
<l>Ic soude verwinnen al mine scade.</l>
<l n="1750">"Ja ic, trauwen, sec, in mach niet min."</l>
<l>Doe leeden si mi ter scolen in;</l>
<l>Daer saten scolieren menigherande,</l>
<l>Vergadert ute diveerschen lande.</l>
<l>Scieloos satter ende Roukeloos,</l>
<l n="1755">Wilthede, Lust ende Gheer-altoos,</l>
<l>Jonchede, Rijchede ende Const,</l>
<l>Melodie ende Vrye-jonst,</l>
<l>haestichede ende Node-verbeiden,</l>
<l>Gheerne-comen ende Node-scheiden,</l>
<l n="1760">Danse-wel ende Blide-moet,</l>
<l>Lach-vele ende Onna-vroet,</l>
<l>Ende menich ander wijf ende man,</l>
<l>Die ic niet genomen can.</l>
<l>Mijn meester dede mi sitten daer;</l>
<l n="1765">In sinen setel sathi daer naer.</l>
<l>Mate sijn wijf een roede hem gaf,</l>
<l>Daer menighen scaerpen tac an claf,</l>
<l>Soberhede haer name was.</l>
<l>In enen groten bouc hi las;</l>
<l n="1770">Int eerste ghaf hi .I. lesse mi,</l>
<l>Also hier na ghescreven sij:</l>
<l>"Joncman moedich, vul der juecht,</l>
<l><pb n="375"/>Die u der minnen niet wachten muecht,</l>
<l>Gheeft uwe nature bi wiser hoede</l>
<l n="1775">Onder tbedwanc van mijnre roede;</l>
<l>Want ontlooptdi der roede mijn,</l>
<l>Ghi sult stappans gheslegen sijn</l>
<l>Van Twifele ende van zinen geslachte.</l>
<l>Hout mijn regle, zo lijddi zachte</l>
<l n="1780">Die pine die comt van Venus werke."</l>
<l>Dese lesse die screven lettel clerken</l>
<l>Ende lettel leeke, maer mi dochte</l>
<l>Ic soudse onthouden up dat ic mochte.</l>
<l>Doe keerdi tblat en las bet voort</l>
<l n="1785">Dese lesse, die hier na behoort:</l>
<l>"Minres, die besich met minnen sijt,</l>
<l>Gheeft Gode den alre eersten tijt,</l>
<l>Die hi u leent, ende niet en gheeft;</l>
<l>Den anderen tijt om dat ghi leeft;</l>
<l n="1790">Den anderen tijt, die gheeft der minne,</l>
<l>Sonder dobbelhede van sinne;</l>
<l>Ten welken ghi u gheeft van den drien,</l>
<l>Wilt elken tijt met u zelven plien;</l>
<l>Want een ghespleten weercman</l>
<l n="1795">Ne gheen gheheel werc vulbrijngen can;</l>
<l>Dus suldi deelen in drien den dach.</l>
<l>Des nachts gheeft elken werken verdrach,</l>
<l>Ende gheeft u zelven gheheel ter ruste,</l>
<l>So dattu sanderdaechs werkens luste.</l>
<l n="1800">Wildi u niet also bestieren,</l>
<l>U werken salre bi faelgieren;</l>
<l>Dan sal Twifel ende sijn geslachte</l>
<l><pb n="376"/>U comen quetsen in u gedachte;</l>
<l>Onthoudet, kinderen, hets u bate."</l>
<l n="1805">Doe rechte voort so gaf ons Mate</l>
<l>Elken een blat, om dat wij souden</l>
<l>Dese lesse scriven ende wel onthouden.</l>
<l>Doe ghijnghen sij scriven alle te stride,</l>
<l>Ende hi ghijnc lesen an dander zyde</l>
<l n="1810">Dese lesse die hier volget naer:</l>
<l>"Minre, die mint ende wart gewaer</l>
<l>Dathi vijnt in sijn weerc onspoet,</l>
<l>Dies hem nature begheeren doet,</l>
<l>Ne wite Venus niet de plage,</l>
<l n="1815">Maer up hem selven so doe die plage;</l>
<l>Want gelijc dat tlicht der zonnen</l>
<l>Niet ne zouden ghelaten connen</l>
<l>Te schinen in eenen vulen poel,</l>
<l>Also wel als upten lavender stoel,</l>
<l n="1820">Jof up blommen, of zoete cruden,</l>
<l>Sone mach Venus laten den ruden</l>
<l>Te beschynen ende den vyleynen,</l>
<l>Also wel alsten edelen reynen;</l>
<l>Up elken sij haer rayen gheeft;</l>
<l n="1825">Maer tvat gheeft uut dat in heeft,</l>
<l>Dus Venus es cause van gheenen ghebreke."</l>
<l>Doe sat daer elc in sine reke</l>
<l>Dapperlijc dese lesse ende schreef.</l>
<l>Ghetemperhede noch lesende bleef</l>
<l n="1830">Dese lesse, die ic hier na bescrive:</l>
<l>"Minre, die in minnen beclive,</l>
<l>Ende den loon ontfaet van minnen,</l>
<l><pb n="377"/>Penst ghine sult voortan niet meer winnen,</l>
<l>Verteert bescheedelijc uwen loon,</l>
<l n="1835">Al dijncti u soete ende daertoe scoon;</l>
<l>Want wat men mint spaert men in eeren:</l>
<l>Node minren maer gheerne meeren.</l>
<l>Ten es gheen dranc so soete int vat,</l>
<l>Heeft mens couver men wordes sat;</l>
<l n="1840">Ten es gheen dijnc so hart, so groot,</l>
<l>Haerderen en slitet wel ter noot;</l>
<l>Die zuerlijc wint, ende zaen verdoet</l>
<l>Den loon, het blijct wel dat hi moet</l>
<l>Van breken clagen, dies hi passeert,</l>
<l n="1845">Die theere na neere wel ordineert;</l>
<l>Kindren, onthout wel mine woort."</l>
<l>Doe screven si alle; noch las hi voort:</l>
<l>"Minres, die van minnen quelen,</l>
<l>Wat u bejeghent ghi zullet helen;</l>
<l n="1850">So verdiendi der minnen danc.</l>
<l>Hi openbaert hem selven cranc,</l>
<l>Die niet sijn last en can gedragen</l>
<l>Sonder hulpe ende zonder clagen;</l>
<l>Est ooc so dat u Venus werc</l>
<l n="1855">Te lastelijc es, ende ooc te sterc,</l>
<l>Ende ghijt zo zwaer eerst hebt begonnen,</l>
<l>Ghine zoudet niet vulbrijngen connen,</l>
<l>Ende ghi van pinen sijt verflaut,</l>
<l>Kiest hulpe, daer ghi u in betraut,</l>
<l n="1860">Twee om een last dat es genouch;</l>
<l>Onneffene maect alte quaet ghevouch;</l>
<l>Maer of ghi muecht ent u so staet,</l>
<l><pb n="378"/>Draghet alleene, dats mijn raet;</l>
<l>Nu, kinderen, onthout dat ic u leere."</l>
<l n="1865">Doe screven wij ende hine las nemmeere.</l>
<l>Met dat ic screef, ter zelver ure,</l>
<l>Doe clopte Twifel vor die dure,</l>
<l>Ende recht met dat ic omme sach,</l>
<l>Ontwiec ic ende ic sach den dach.</l>
</lg>
 </div>
 <div>
<lg><l n="1870">                Goeden dach ende goeden nacht</l>
<l>Moet haer gheven die waerde dracht</l>
<l>Der vrauwen van den Drogen Bome,</l>
<l>Om wien dat ic in desen drome</l>
<l>Hebbe vertoocht haer mijns gepens;</l>
<l n="1875">Want die sin moet gheven chens</l>
<l>Der gheenre, daer ic of houde tleen</l>
<l>Van Duchte, om dies ic bem te cleen</l>
<l>Haer te dienene, an scheiden van</l>
<l>Als een getrauwe weercman,</l>
<l n="1880">Die tscolen gaet om leeren const,</l>
<l>Om tweerc te vulbrijngen [....];</l>
<l>Goed dienst ne sal men niet versmaden.</l>
<l>Ic bidde der vrauwen om genaden;</l>
<l>Want ic grotelijc hebbe mesdaen</l>
<l n="1885">Dat ic mi liet van Twifele slaen,</l>
<l>Van Jalosien, ende liet mi scieten</l>
<l>Van Begripe, ic moest ghenieten;</l>
<l>Maer nu hebbic ghesijn ter scolen.</l>
<l>Nauwmerc sal mi nemmer doen dolen;</l>
<l n="1890">Want ic kenne die vrauwe mijn</l>
<l>So goet van trauwen ende also fijn</l>
<l>Van herten, van sinnen also ghestade.</l>
<l><pb n="379"/>Ic weet wel dat soe niet en dade</l>
<l>Om al de weerelt, sulc kennic hare,</l>
<l n="1895">Daer haer here in vermindert ware,</l>
<l>Dies gheve haer God ghesondichede,</l>
<l>Eere, gheluc ende ewighe vrede,</l>
<l>Ende naer dit leven sonder sneven</l>
<l>Haer ziele met hem moet sijn verheven,</l>
<l n="1900">Ende ic met haer die bem haer slave.</l>
<l>Addic yet beters gherne ict haer ghave,</l>
<l>Doch willicse groeten met nyewen sange;</l>
<l>Ach, haer biwezen werct so lange:</l>
<l>Vlye, Twifel, vlie, ruum mijn ghedachte,</l>
<l n="1905">Niet meer ne com mi in den sin.</l>
<l>Vrau Hope die doet mi leven sachte,</l>
<l>Ic hoet mi vor Nau-merc beghin.</l>
<l>Vry begheeren brinct lyden in,</l>
<l>Vrau Trauwe, dat es mijn hoochste raste;</l>
<l n="1910">Loon alsoe wille, doch werc ic vaste.</l>
<l>Vlie, Jalosie en dijn geslachte,</l>
<l>Du maex vele herten vruechden din,</l>
<l>Dune laets dijn slaen dor nyemens clachte;</l>
<l>Vlye wech, ic sta na tru ghewin.</l>
<l n="1915">Soe draecht in haer der trauwen zwin,</l>
<l>Die mi laet metter minnen laste;</l>
<l>Loon alsoe wille, doch werc ic vaste.</l>
<l>Begrijp, du maex vele quader nachte,</l>
<l>Dan doestu niet, trout vrauwelijn,</l>
<l n="1920">Dijn duecht verjaecht Begrijp met crachte,</l>
<l>Daeromme ic gheerne dijn eghin bin.</l>
<l>Du best mijn troost, mijns vruechts gewin,</l>
<l><pb n="380"/>Al andere sijn miere hertsen gaste;</l>
<l>Loon alstu wils, doch werc ic vaste.</l>
</lg>
 </div>
</div>
</body>
</text>
<text>
<body><head type="comment">                III. </head>
<lg><l>Van drome so ghewaghic,</l>
<l>Van eenen man die zaghic</l>
<l>Verdoolt in erdscher weilde;</l>
<l>Hi sprac: "Hier in behaghic."</l>
<l n="5">Ic sprac tot hem: "Dat claghic."</l>
<l>Maer doch hoe vast hi speilde,</l>
<l>Sijn spel nam end; hi queilde.</l>
</lg>
<lg><l>Vergheiten was sijn spel;</l>
<l>Tijt was verloren snel,</l>
<l n="10">Natuere riep om troost,</l>
<l>De doot die croop int vel.</l>
<l>Hi sprac: "Nu zie ic wel</l>
<l>Wat mi ten laetsten noost,</l>
<l>Dats tijt verroukeloost."</l>
</lg>
<lg><l n="15">Vrienden ende maghen,</l>
<l>Ende die gheselscaps plaghen,</l>
<l>Die camen daer ghemeene;</l>
<l>Si mochten vaste claghen,</l>
<l>Maer die hem holpen draghen,</l>
<l n="20">Van des hem ghinc te beene;</l>
<l>Daer vrienden vant hi gheene.</l>
</lg>
<lg><l>So sprac hi: "Tijt verliezer,</l>
<l>O weerelt vruechden kiezer,</l>
<l><pb n="381"/>O bliscap onghestade,</l>
<l n="25">O duechdelic vervriezer,</l>
<l>O alder riezen riezer,</l>
<l>Wies wert di nu te rade,</l>
<l>O moeder gods ghenade.</l>
</lg>
<lg><l>Die zijn vrienden hieten,</l>
<l n="30">Haer claghen dat zi lieten,</l>
<l>Doe zi sijn claghen hoorden.</l>
<l>"Wi lettel hier bescieten,</l>
<l>Zeid zi, hem mochte verdrieten</l>
<l>[...............]</l>
</lg>
<lg><l>[...............]</l>
<l>De heere ghebood:</l>
<l n="35">Ganc winnen tbroot,</l>
<l>Dat leven gheift;</l>
<l>Merc mijn bloet root</l>
<l>Di van der doot</l>
<l>Verresen heift;</l>
<l n="40">Nu voort an leift.</l>
</lg>
<lg><l>Werp omme ende zay,</l>
<l>Niet of en dray,</l>
<l>Blijf bider plouch;</l>
<l>Ghef mi den may</l>
<l n="45">Van vruechden vray;</l>
<l>Kies dijn ghevouch,</l>
<l>Ic hebs ghenouch.</l>
</lg>
<lg><l><pb n="382"/>Sie ic dat scenden,</l>
<l>Di in allenden</l>
<l n="50">Wil erdsche weilde;</l>
<l>Ic zal di senden</l>
<l>Troost voor tverblenden.</l>
<l>Du best mijn beilde,</l>
<l>Daer ic om queilde.</l>
</lg>
<lg><l n="55">Die horen heift hoort</l>
<l>Wat es tconfoort</l>
<l>Des heeren mijn,</l>
<l>Als weilde mi stoort</l>
<l>Hi rechte voort</l>
<l n="60">Doet hulpe anscijn;</l>
<l>Want ic bem zijn.</l>
</lg>
<lg><l>De grote heeren</l>
<l>Haer vrienden eeren</l>
<l>Met haerre paruere,</l>
<l n="65">Daer in zi leeren</l>
<l>Den staet vermeeren;</l>
<l>Voort wats ghebuere</l>
<l>Bereet ter cuere.</l>
</lg>
<lg><l>Der elnen vive</l>
<l n="70">Sent men gherive</l>
<l>Den vrienden thuus;</l>
<l>Maer dat men blive</l>
<l>Bi metten live,</l>
<l>Om al refuus</l>
<l n="75">Te doene confuus.</l>
</lg>
<lg><l><pb n="383"/>Die dit vertraechde,</l>
<l>Ens hem beclaechde,</l>
<l>De heere met rechte</l>
<l>Hi dien verjaechde;</l>
<l n="80">Want de versaechde</l>
<l>Maect nu ghevechte</l>
<l>Bloot, stoute knechte.</l>
</lg>
<lg><l>Nu laet ons merken,</l>
<l>Leec metten clerken,</l>
<l n="85">Ende alle te gader,</l>
<l>Of in ons werken</l>
<l>Ons wille ghesterken</l>
<l>De hemelsche vader;</l>
<l>Elc zi ghestader.</l>
</lg>
<lg><l n="90">Vive elnen goet</l>
<l>Om ons behoet</l>
<l>God vrienden zendt;</l>
<l>Die die andoet</l>
<l>Als vrome moet,</l>
<l n="95">Ende daer in endt,</l>
<l>Wert ridder gekent.</l>
</lg>
<lg><l>Van desen viven,</l>
<l>Men maecht wel scriven,</l>
<l>Drouch God een cleet,</l>
<l n="100">Ende liedt ontliven,</l>
<l>Om ons kaytiven,</l>
<l>Hi daer in street;</l>
<l>Wel hem, diet weet!</l>
</lg>
<lg><l><pb n="384"/>Deerste es een .L.</l>
<l n="105">Het zonder spel</l>
<l>Lis, die bediedt</l>
<l>Strijt wreet en fel;</l>
<l>Vorziets hu wel</l>
<l>Die weilden pliet,</l>
<l n="110">Van als ghesciet.</l>
</lg>
<lg><l>Dandere daer bi</l>
<l>Dat es een .I.</l>
<l>Ictus, dats slach;</l>
<l>So waer strijt zi,</l>
<l n="115">Slach dat es de cri,</l>
<l>Sonder verdrach;</l>
<l>Hoede hem die mach!</l>
</lg>
<lg><l>Daer bi hem beeden,</l>
<l>Heet zonder sceeden</l>
<l n="120">Denudare,</l>
<l>Dat luut ontcleeden;</l>
<l>Die weilde leeden,</l>
<l>Merct denudare</l>
<l>Maect desolare.</l>
</lg>
<lg><l n="125">De vierde een .E.</l>
<l>Haer slach doet wee,</l>
<l>Dats Egestas,</l>
<l>Luut zonder mee:</l>
<l>Aermoede, als snee</l>
<l n="130">Smelt zoe of glas,</l>
<l>Hoe rijc men was.</l>
</lg>
<lg><l><pb n="385"/>De vijfste die staet</l>
<l>Na toeverlaet</l>
<l>Necessitas,</l>
<l n="135">Noot es de graet;</l>
<l>Merct die aenbaet</l>
<l>Der weilden pas;</l>
<l>Het es alst was.</l>
</lg>
<lg><l>Die dit cleet draghen</l>
<l n="140">Sijn Christus maghen,</l>
<l>Ende broeders met;</l>
<l>Die mee wil vraghen,</l>
<l>Hem maech behaghen,</l>
<l>Si zijn sijn let;</l>
<l n="145">Wat wilzi bet.</l>
</lg>
<lg><l>Die draecht dit cleet,</l>
<l>No cout, no heet,</l>
<l>Ne gheift hem helle.</l>
<l>Doet an ghereet,</l>
<l n="150">Verwinnet cleet;</l>
<l>Daer weilde in qwelle,</l>
<l>Als vrom gheselle.</l>
</lg>
<lg><l>De name van desen</l>
<l>Dat mach wel wesen</l>
<l n="155">Gheheeten Liden.</l>
<l>Van Gode ghepresen,</l>
<l>Ende uut ghelesen;</l>
<l>Die daer in striden,</l>
<l>In Gode verbliden.</l>
</lg>
<lg><l n="160"><pb n="386"/> Wie heeft den moet</l>
<l>Verduldich zoet,</l>
<l>God zal hem gheven</l>
<l>Te vruechden spoet;</l>
<l>Die nederst stoet</l>
<l n="165">Wert hoochst verheven,</l>
<l>Dats hem bescreven.</l>
</lg>
<lg><l>Oyt zachmen in stride,</l>
<l>Hoe groot van nide,</l>
<l>Wie tzwert up stac,</l>
<l n="170">Dat menne bevride</l>
<l>Ende voerde andzide,</l>
<l>Hem doende ghemac,</l>
<l>Wies hem ghebrac.</l>
</lg>
<lg><l>Wie lyet verwonnen</l>
<l n="175">Men sal hem jonnen</l>
<l>Ghenade, hets recht;</l>
<l>Die niet en connen</l>
<l>Int licht der zonnen</l>
<l>Staen int ghevecht,</l>
<l n="180">Elc gheve hem knecht.</l>
</lg>
<lg><l>Lof, hemels vader,</l>
<l>Die elc inader</l>
<l>Van binnen kent,</l>
<l>Weist voort onse pader,</l>
<l n="185">Dat ons gheen quader</l>
<l>Ne werde ghesent;</l>
<l>Want wi sijn blent.</l>
</lg>
</body></text>
<text><body><head type="comment"><pb n="387"/>                 <hi rend="bold">IV. </hi></head>
<l>Ic arem van trooste maer rijc van minnen,</l>
<l>Overvloyende van jonsten, met wallenden zinnen,</l>
<l>Verladen van drucke, stervende als weeze,</l>
<l>Bevende van duchteliker vreeze,</l>
<l n="5">Levende up hope toot uwer duecht,</l>
<l>Groete hu, up erde mijn hoochste vruecht,</l>
<l>Met minliken salute der gheelre jonst,</l>
<l>Uut alden vermoghene natuerliker const.</l>
<l>Ghewerdicht, zonder verdriets verlanghen,</l>
<l n="10">Tontfane van uwen aermen ghevanghen</l>
<l>Dat reine minne heift voort ghebrocht,</l>
<l>Ghescepen uut herten gronde ghezocht</l>
<l>In werke van minliker tijtcortinge</l>
<l>Om hu te gelieven zonderlinge</l>
<l n="15">Boven al dat up erde leift,</l>
<l>Naer dat natuere ghecoren heift,</l>
<l>Bi influencien van boven,</l>
<l>Dies met rechte wel Gode loven,</l>
<l>Uut welken verkiese mijn gheest ghewouch,</l>
<l n="20">Mi tijt te ghevene om tzine ghenouch</l>
<l>Den lieven bescauwe dat zoe vercoos.</l>
<l>So bem ic bezich met hu altoos,</l>
<l>Recht als mijn upperste ghelijc up erde</l>
<l>Wes ic begheere of ye begerde</l>
<l n="25">Naest Gode; want alle creatueren</l>
<l>Elc na der ghelijcte zijnre natueren,</l>
<l>Int wesen der ghiften van planeeten,</l>
<l>Vallen ten kiezene zonder heeten;</l>
<l><pb n="388"/>Welken verkiesen zi moeten zijn</l>
<l n="30">Bedwonghen den juechdeliken termijn</l>
<l>Te dienene zonder keeren of;</l>
<l>So willic spreken hoghen lof</l>
<l>Gode, die alle dinc weet te vooren,</l>
<l>Diet heift bestiert dat ic ghecoren</l>
<l n="35">Hebbe, bi zijnre gracien milde,</l>
<l>So hijt vorzach; ic hope hijt wilde.</l>
<l>So dat de broossche nature mine</l>
<l>Ghelucte int kiesen gheheldt te zine</l>
<l>Te besten deele enten uppersten mede,</l>
<l n="40">Van alre werliker minlichede,</l>
<l>Int welke ic mi verbliden mach</l>
<l>Up hope dat mijn laetste dach</l>
<l>Vulbrocht sal zijn in zalichen hende</l>
<l>Van deser solaceliker ellende.</l>
<l n="45">Redene, daer dies de zin an cleift,</l>
<l>Es cause van dats mi hope gheift;</l>
<l>Ghemerct dat creatueren alle</l>
<l>Gheboren redenlik bi ghevalle</l>
<l>Des loops van boven der constellacien;</l>
<l n="50">In den eersten graet van gracien</l>
<l>Der jongher juechdeliker zinnen</l>
<l>Beeten ten kiese der eerster minnen</l>
<l>Up tghuent daer tzien up avizeirt,</l>
<l>Ende daer natuere toe inclineirt,</l>
<l n="55">Met zulken begripe als van verkieze.</l>
<l>Al tander zo stelmen te verlieze</l>
<l>Vele liever dan dat mens voort ombore,</l>
<l>Of dan mer een ander over core;</l>
<l><pb n="389"/>Want die van eenen maect zijn al,</l>
<l n="60">Merct wat hi daer over kiesen zal,</l>
<l>Ooc vint men claerlic int ghemeen</l>
<l>Ende zonderlinge van die haer een</l>
<l>Pinen te makene van al, ende dan</l>
<l>So en hebzi niet ende sceeder van;</l>
<l n="65">Bi den gonen es dit ghezeit</l>
<l>Die vesten, ende hebbe vast gheleit</l>
<l>Haer verkies up tidelic goet,</l>
<l>Twelke hem den tijt verliezen doet;</l>
<l>Want in manieren van staten drie,</l>
<l n="70">Gaet haer tijt wech, diet wel bezie,</l>
<l>Beghin, middel ende daer toe hende,</l>
<l>Ende al verdriet ende zwaer ellende.</l>
<l>Tbegin der minne van erdscen goede</l>
<l>Es pine, ende zonder vruecht van moede;</l>
<l n="75">De middel rijcheit, sonder ghemac;</l>
<l>Tende dats talre zwaerste pac,</l>
<l>Dats langhe ghezocht ende niet ghevonden</l>
<l>Dan onghetallic last van zonden.</l>
<l>Tgoet dat laet men hier, dats waer,</l>
<l n="80">Maer tquade dat draecht hi vor hem daer;</l>
<l>Met pinen ghecreighen, met zochte bezeten,</l>
<l>Ghelaten met rouwen, ende zaen vergheten</l>
<l>Van den ghenen diet voort bezidt.</l>
<l>Dus heift hi over niet ghespidt;</l>
<l n="85">Hi mach wel zecghen: "Ic hebbe ghezait,</l>
<l>Ic zelve bem over de vrucht ghemait."</l>
<l>Dus es hi zot ende zeere ontraect</l>
<l>Die een van zinen al so maect,</l>
<l><pb n="390"/>Dat hem dat een niet helpen mach,</l>
<l n="90">Als hi ghemoedt den sterf slach;</l>
<l>Dies zeghic Gode lof ende danc,</l>
<l>Naer dat nature broosch ende cranc,</l>
<l>Kiesen zoude in jonger juecht</l>
<l>Datze Gods gracie heeft bewuecht</l>
<l n="95">Ter minne, die mi can hope gheven</l>
<l>Doch te verbeidene een zalich leven;</l>
<l>Bi redenen willict proven claer.</l>
<l>Het es te wetene openbaer</l>
<l>Dat niemen beter en es bekint</l>
<l n="100">Dan zijn werc of dat hi mint;</l>
<l>Die mint dan tghuent dat niet en leift,</l>
<l>Beziet wat levene dat an hem cleift;</l>
<l>Want tghuent dat in hem zelven es doot,</l>
<l>Doot sinen minre, dats waerheit bloot.</l>
<l n="105">Erdsch goet es doot, hoe ment beziet;</l>
<l>Diet mint, die ne zouket tleven niet;</l>
<l>Maer reine minne van creatueren</l>
<l>Souct levens solaes, in allen uren,</l>
<l>Dat scuwet de ghiericghe talre tijt.</l>
<l n="110">Goet gheselscap, spel ende jolijt</l>
<l>Pijnt hi te scuwene nach ende dach,</l>
<l>Van anxte dat zijn lief mindren mach;</l>
<l>Dats zijn trezoor, sine melodie,</l>
<l>Die houttene in zulker jalouzie,</l>
<l n="115">Beroert in sterveliker zorghen,</l>
<l>Breke zorghende zonder morghen</l>
<l>Om te ghecrighene al in een,</l>
<l>Twelke al ne mach der herten gheen</l>
<l><pb n="391"/>Ghebueren, die was, of es, of zal;</l>
<l n="120">Want van een niet maect zoe haer al,</l>
<l>Ende al mochte haer dat al ghebueren,</l>
<l>Ent mueghelic ware eenre creatueren,</l>
<l>So es een herte meer nochtan</l>
<l>Machtich te begherne dan</l>
<l n="125">Al trike der werelt zoude moghen gheven.</l>
<l>Wel es te merkene dan dat zi sneven,</l>
<l>Ende al bedroghen sijn in den hent,</l>
<l>Die an erdsch goet zijn minnen went.</l>
<l>Altoos hebbe God lof, danc ende eere;</l>
<l n="130">Want Venus dienre nemmermeere</l>
<l>Van reinen dienste bedroghen en werdt,</l>
<l>Bi redenen gheprouft; want of hi terdt</l>
<l>Ten eersten verkieze, soot es vorseit,</l>
<l>Ten uppersten als ter meinschelicheit,</l>
<l n="135">Waer mach hi redenlicst zijn gheraect;</l>
<l>Want hets al om den mensche ghemaect:</l>
<l>Beesten, voghelen, visschen, dieren,</l>
<l>Berghen, bosschen, zee, rivieren,</l>
<l>Water, lucht, sterren, zonne ende mane,</l>
<l n="140">Gout, zelver, ende al dats es, te stane</l>
<l>Den mensche bi te zijnre noot;</l>
<l>Want God alleene den mensche bloot</l>
<l>Na zinen beilde ghesceipen heift.</l>
<l>Eist dan niet scande dat yemen cleift</l>
<l n="145">An dingen te zeere, soot es anscijn,</l>
<l>Die tzinen dienste ghescapen zijn?</l>
<l>Hi ne minde doch dat beter ware</l>
<l>Als zijns ghelike van wederpare;</l>
<l><pb n="392"/>Want God ter werelt, na sinen wensche,</l>
<l n="150">Ne sciep niet beters dan de mensche.</l>
<l>Hi boven, hem al dinc onder daen,</l>
<l>Wat redenen maecht dan wederstaen</l>
<l>Dat de mensche dan minnen soude,</l>
<l>Dat God, tzijnre nootdorft maken woude;</l>
<l n="155">Hine zoude minnen dat beter zi</l>
<l>Als zijns ghelike, ghelijc hem vri</l>
<l>Naest God, die dupperste wesen sal;</l>
<l>Wel hem, die van hem maect zijn al!</l>
<l>Maer om dat Juecht, de zotte blende,</l>
<l n="160">Tware ne kent, no noit en kende,</l>
<l>Spaert God den mensche, die jongelic leift,</l>
<l>Toot redene vois int capitel heift;</l>
<l>Doch moet Juecht an de werelt cleven,</l>
<l>Kieze doch niet haers ghelijc te leven,</l>
<l n="165">So leift haer minne, so leift haer werc,</l>
<l>Ende oft alzo mach zijn, so merc</l>
<l>Twesen van allen minners reine,</l>
<l>Die dorpers, clappers ende quade vileine,</l>
<l>Nijt, gramschap scuwen, ende ooc al qwaet;</l>
<l n="170">Ja, als men met trouwen na minne staet,</l>
<l>So eist al blijscap ende vrie vruecht,</l>
<l>Miltheit, werdicheit ende duecht;</l>
<l>Meinderheit, scamelheit, dits de minne,</l>
<l>Daer ic mijn redene al om beghinne;</l>
<l n="175">Want reine minne mach niemen deeren.</l>
<l>Merct bliscap zonder quaet begheeren,</l>
<l>Miltheit, zonder begrijp altoos,</l>
<l>Gheselscap, zonder nijt of loos,</l>
<l><pb n="393"/>Jonst ende eere, sonder versaden,</l>
<l n="180">Arbeit zonder roum van daden,</l>
<l>Trauwe, zonder gheveinsthede,</l>
<l>Ende zonder verdriet ghestadichede.</l>
<l>Scamelheit leicht ten tinne bereit;</l>
<l>Nature es cranc, vorwaer ghezeit,</l>
<l n="185">Sot ende blent, soot es bevonden,</l>
<l>Ende ment met redenen mach oorconden,</l>
<l>Sonderlinghe gheprouft bi desen.</l>
<l>Minne es zo edel in haer wesen</l>
<l>Dat bi haer claer beteekent zi</l>
<l n="190">Dat God de ziele ghemaect heift vri;</l>
<l>Want als nature haer wille bewinden</l>
<l>In minnen onreinicheit te vinden,</l>
<l>Ende zouken den loon der minnen al</l>
<l>Int vleesch, die God noch gheven zal,</l>
<l n="195">Ende scult es te ghevene mede,</l>
<l>Stappans de minre ter selver stede,</l>
<l>Daer men dus omme wille stellen tcalc</l>
<l>Om vrie zielen te makene scalc,</l>
<l>Beseft hi dat die edele gheest</l>
<l n="200">Van scalkernien wert bevreest,</l>
<l>Ende beeft van scaemten als die met allen</l>
<l>Uut vrier glorien ducht te vallen.</l>
<l>Hier toocht de gheest dat de nature</l>
<l>Niet werdich en es der reinre cure</l>
<l n="205">Der minliker ziecten medecine,</l>
<l>Die haer onthoudt in zoeter pine</l>
<l>Blidelic hopende, zonder loon;</l>
<l>Hoe macht hem yemen dan dien becroon.</l>
<l><pb n="394"/>Niemen die redene wille verstaen,</l>
<l n="210">Ende als de tijt voort es ghegaen</l>
<l>Dat juecht haer jonghe lusticghe cracht</l>
<l>Heift versleten int reine ghedacht,</l>
<l>Dienende na der minnen danc,</l>
<l>Ende dat nature haer zelven cranc</l>
<l n="215">Beghint ghevoelen, als die ten hende</l>
<l>Nakende wert, daert al in wende,</l>
<l>Ende dan faelgiert der minnen gloet,</l>
<l>Die tvier sproocte in den lustichen moet,</l>
<l>Bi welken hi vor al begherde</l>
<l n="220">Om eere, om prijs, ende al ter werde</l>
<l>Van zinen gheminde, te sine bereit</l>
<l>Minlic in allen aerbeit,</l>
<l>Met gansen vermueghene, ende hem ontseicht</l>
<l>Nature de cracht, alzo zoe pleicht.</l>
<l n="225">Sone es begherte nochtan niet doot;</l>
<l>Der zielen cracht die es so groot,</l>
<l>Altoos soe bi naturen rade,</l>
<l>Werlike minne, daer af haer zade</l>
<l>Nature heift, dies niet meer vermach.</l>
<l n="230">De ziele ne gheves gheen verdrach;</l>
<l>Want zonder hende heift ze God ghescepen,</l>
<l>Als haer ontblijft, dat zoe begrepen</l>
<l>Hadde in der juecht, nochtan wilzoe</l>
<l>Haer werc vuldoende sijn emmer toe:</l>
<l n="235">Dats minnen, zonder sceiden af.</l>
<l>Dan peinst zoe wi haer twesen gaf</l>
<l>Van euwicgher minne, die soe beghert,</l>
<l>Ende die dinct haer dan minnens wert;</l>
<l><pb n="395"/>Alle ander minne vergangelic,</l>
<l n="240">Die dinct haer zijn verlangelic,</l>
<l>Als zoe haer tzijnre minne voucht,</l>
<l>So lanc zo meer het haer ghenoucht;</l>
<l>Ghelijc trect altoos toot gheliken,</l>
<l>Nature ne doe de redene wiken,</l>
<l n="245">Nature faelgiert daer men toe ziet;</l>
<l>De ziele ne mach faelgieren niet:</l>
<l>Haer eerste verkiesen zoe verliest.</l>
<l>Wats redenliker dan dat zoe kiest</l>
<l>Den uppersten, diet al heift in hant,</l>
<l n="250">Ende loon gheift in der minnen lant,</l>
<l>In eewicher glorien heerscepie,</l>
<l>Daer ruste es, zonder jalouzie,</l>
<l>Daer pais es eewich, zonder verganc,</l>
<l>Daer minne regneirt, sonder bedwanc,</l>
<l n="255">Daert al vergadert es in een,</l>
<l>Solaes vul vruechden, eewech ghemeen,</l>
<l>Daer elc in andren hem zelven scauwet,</l>
<l>Daer eist besteidt dat men betrauwet,</l>
<l>Daers zonder twivel zekerheit.</l>
<l n="260">Als daer de ziele haer minne leit,</l>
<l>So zoe den tijt daer meer toe gheift,</l>
<l>So zoe haer zelven liever heift,</l>
<l>Dan ziet zoe al de waerheit bloot;</l>
<l>Haer eerste verkiesen dat haer groot</l>
<l n="265">Dochte, daer zoe gherust up was,</l>
<l>Dats al onruste ende een ghedwas.</l>
<l>Haer heift ghedroomt, nu gaetze waken,</l>
<l>Nu wachtze haer voort an vor ontraken,</l>
<l><pb n="396"/>Dan comt de heere met zijnre minnen</l>
<l n="270">Int herte wonen ende inde zinnen,</l>
<l>Verdrivende den tidenliken commer,</l>
<l>Hope ghevende, zonder nommer,</l>
<l>Te verbeidene eewigher vruechden;</l>
<l>Van duechden clemmende voort te duechden</l>
<l n="275">Toter bleckender hemelscer croone:</l>
<l>Sonne no mane ne zijn so scoone,</l>
<l>Die wi bezitten moeten te zamen,</l>
<l>Ende al die reinlic minnen; amen.</l>
</body></text>
 <text><body>
<head type="comment">                V. </head>
<l>Venus, danc hebdijn zoete cracht,</l>
<l>Wat niders clappen, ic bem bedacht,</l>
<l>In dinen dienst wil ic vulstaen;</l>
<l>Want zident dat ic wart ghevaen</l>
<l n="5">Minlic van di in trauwen reyne</l>
<l>So ne begherdic dinc negheine</l>
<l>Dan altoos even ghestade bliven</l>
<l>Der bloume boven allen wiven,</l>
<l>Daer mi nature toe heift ghevoucht,</l>
<l n="10">Twelke mi vor alle dinc ghenoucht;</l>
<l>Ende al ware ooc al weinsghen mijn</l>
<l>So ne zoude gheen wijf vermindert zijn</l>
<l>Bi mijnre minne, hoet met mi stoede;</l>
<l>Maer van eeren ende ooc van goede</l>
<l n="15">Altoos vermeest in alre stont,</l>
<l>Alwaer ic heere der weerelt ront,</l>
<l>Al goet zoude haer als mi ghescien;</l>
<l><pb n="397"/>Wat hebben dan niders an mi verzien!</l>
<l>Die noit ne creech in zijn ghedochte,</l>
<l n="20">Daer men begrijp oft maken mochte;</l>
<l>Lacen, dat doet mi alzo wee!</l>
<l>In zoude ghescriven nemmermee;</l>
<l>Want ic ne rust, no nacht, no dach,</l>
<l>Van lidene dat ic niet ne mach</l>
<l n="25">Ghebruken goeder ghetrouwer vroude,</l>
<l>So elc ghetrauwe met rechte zoude.</l>
<l>Ach, die dit doen mochtzi doch smaken</l>
<l>De spise, die zi den goeden maken,</l>
<l>Si zoudens hem hoeden waren si vroet;</l>
<l n="30">Maer neenzi niet, dies es mijn moet</l>
<l>So zeere bedruct, so waer ic ga,</l>
<l>Of waer an ic de handen sla,</l>
<l>Het pijnt mi zo in mijn ghedochte.</l>
<l>Gheliefdet Gode, ent wesen mochte,</l>
<l n="35">Ic hadde liever dat hi mi haelde</l>
<l>Dan enich nider mijn vruecht versmaelde,</l>
<l>Sonder redene of ocuzoen.</l>
<l>Venus, ic ware dijn campioen,</l>
<l>Mocht ic jeghen die valsche monden</l>
<l n="40">Die aercheit secghen zine hadze vonden,</l>
<l>Ende al waert dat een mesdade,</l>
<l>So waert onrecht ende grote scade</l>
<l>Soudmens den goeden te wers betrauwen;</l>
<l>Nochtan moet icker omme in rauwen</l>
<l n="45">Leven, Venus, dies claechic di,</l>
<l>Met truerne so vermerghic mi,</l>
<l>Met peinsene, ende met droufheiden;</l>
<l><pb n="398"/>Dies en es niet langhe leden</l>
<l>Dat ic met eenen bedructen zinne</l>
<l n="50">In slape viel, daer zach ic inne</l>
<l>Een droom, die ic hier wille bescriven</l>
<l>Ter eere der bloume vor alle wiven:</l>
<l>Mi dochte ic cam in een valeye,</l>
<l>Recht in de zoete maent van Meye,</l>
<l n="55">Wandelende in een vergier,</l>
<l>Daer ic zach eenen egglentier,</l>
<l>Ghebloyt van rozen root gheladen,</l>
<l>Verchiert met zoeten groenen bladen;</l>
<l>Sijn roke was lidens medecyne,</l>
<l n="60">Sijn dornen ne daden niemen pine;</l>
<l>Want hi was teeder van ranken smal.</l>
<l>Mettien sachic int zoete dal;</l>
<l>Een weizelic wijf zat daer alleine,</l>
<l>Als of zoe hadde gheweist waerdeine</l>
<l n="65">Van den vergiere, daer ic in was.</l>
<l>Ic ghinc tot haer duer tzoet gras,</l>
<l>Ende groetetse knielende vriendelike.</l>
<l>Soe sceen wel sijnde van machte rike;</l>
<l>Want costelic waren haer ghewaden.</l>
<l n="70">Het sceen recht dat zoe was gheladen</l>
<l>Met enigher zaken, die haer wanhaechde,</l>
<l>Soe groette mi weder ende zoe vraechde</l>
<l>Wanen ic quame ghewandelt daer.</l>
<l>Ic sprac ic ware van herten zwaer,</l>
<l n="75">Dies zocht ic eeniche melodye</l>
<l>Om te verdrivene melancolye.</l>
<l>Si sprac: "So bestu wel gherocht,</l>
<l><pb n="399"/>Die vinden can heift wel ghezocht."</l>
<l>"Ic ben bedrucht, dat zegghic di."</l>
<l n="80">"Sit hier neder ende sech mi</l>
<l>Waer mede dattu best gheladen;</l>
<l>Ghevroedicht, ic zal di beraden."</l>
<l>"Vrouwe, sprac ic, dies bem ic blide."</l>
<l>Ende ic zat neven haerre zide,</l>
<l n="85">Ende bat haer up dat haer betame</l>
<l>Dat zoe mi secghen wilde haer name.</l>
<l>"Gherne, sprac die vrauwe fijn,</l>
<l>Redene es die name mijn,</l>
<l>Die dicwile wandelen moet int groene,</l>
<l n="90">Mids dat ic lettel hebbe te doene;</l>
<l>Men rouct mijns lettel up desen dach,</l>
<l>Men bezicht mi zelden daer men mach;</l>
<l>Nochtan zal yemen loon ontfaen</l>
<l>Twerc moet wesen bi mi ghedaen,</l>
<l n="95">Of men verliest der pinen loon."</l>
<l>Als ic dit hoorde, onder den troon</l>
<l>Des hemels ne mochte gheen blider wesen:</l>
<l>"Vrauwe, sprac ic, ic werde ghenesen</l>
<l>Van bliscepen dat ic hu tesen stonden</l>
<l n="100">Hebbe om mi te beradene vonden;</l>
<l>Ic biddu ghewerdicht mi te horen."</l>
<l>Si sprac: "Ic moet di secghen voren,</l>
<l>Want ic bem houdere dan du zijs."</l>
<l>Doe sprac die vrauwe van zinnen wijs:</l>
<l n="105">"Hoor, vrient, twi dattic bem ghemoyt</l>
<l>Daer staet een egglentier ende bloyt,</l>
<l>Van roken zoet, van bladen groen,</l>
<l><pb n="400"/>Met rozen verchiert naer zijn saisoen.</l>
<l>Een duve die esser up ghebeedt,</l>
<l n="110">Sijn telghen die heift hi ute ghespreedt,</l>
<l>Als die de duve wille ontfaen,</l>
<l>Ende latense tharen ghemake staen.</l>
<l>Sijn rosen hi al te male ontdede</l>
<l>Omme haer te ghevene confortelichede;</l>
<l n="115">Sijn dornen heift hi ghestelt ter steke</l>
<l>Omme haer te houdene te ghereke</l>
<l>Voor niders, clappers, of boze veleine,</l>
<l>Die grieven mochten der duven reyne;</l>
<l>Dus zat zoe vroilic in den doren,</l>
<l n="120">Niet peinsende dat mense mochte verstoren,</l>
<l>Ende alzoe meest de rozen bezach</l>
<l>Cam een, die tallen tiden plach</l>
<l>De duve te houdene vor messcien,</l>
<l>Ende heeft ze verstoort recht onvoorzien.</l>
<l n="125">Met dat zoe vlooch van daer zoe stoet</l>
<l>Stonter een doren in haer ghemoet,</l>
<l>Dieze gherochte bi aesticher vloghe,</l>
<l>Dies zoo int herte wel quelen moghe;</l>
<l>Dieze verjaechde, de scult es zijn.</l>
<l n="130">De egglentier die es so fijn,</l>
<l>Sijn dornen ne waren noit ghemaect</l>
<l>Omme dat de duve zoude zijn gheraect;</l>
<l>Maer dor de ghone heift hi den doren,</l>
<l>Die de duve willen verstoren,</l>
<l n="135">Bi sinen sculden het niet en cam.</l>
<l>Nu tijtzoet hem, dies bem ic gram;</l>
<l>Hi staet bereet ende wide ondaen.</l>
<l><pb n="401"/>Wanneer zoe comt hi moetze ontfaen;</l>
<l>Want in hem es haer stede bereit,</l>
<l n="140">Verchiert met rechter stadicheit;</l>
<l>Want tharen bouf staet hi ende bloyt,</l>
<l>Haer eyghijn es hi wies vernoyt."</l>
<l>Noch sprac de vrouwe van wiser leere:</l>
<l>"Noch bem ic grammer dan noit eere;</l>
<l n="145">Want dese duve vlooch metter wonde</l>
<l>Tot haerre ghespele, om ter ghezonde</l>
<l>Der quetze te commene bi haren rade,</l>
<l>Ende esser bi commen in meere scade.</l>
<l>Wat wondre eist dat zoe troostens faelt!</l>
<l n="150">Want ic ne wasser niet overgehaelt,</l>
<l>Wel wetet waer men wil hebben raet.</l>
<l>Vergheit men mijns zo eist al quaet;</l>
<l>Want men noit vonnesse vray en sciet</l>
<l>No gaf, daer men mi achter liet;</l>
<l n="155">Dus heift die ander duve ghedaen</l>
<l>Dat zoe meer lidens heeft ontfaen,</l>
<l>Ende heiftze bedruct met eenre fantome,</l>
<l>Exempel segghende bi eenen boome,</l>
<l>Die met vruchte gheladen stont,</l>
<l n="160">Ende zeide zi waren in den gront</l>
<l>Vart van keeste, hoe scone si stonden.</l>
<l>Sonder mi was dit vonnesse vonden;</l>
<l>Dies eist onrecht, van cranker werde.</l>
<l>Menich boom staet up der erde</l>
<l n="165">Sout al vart zijn dat hi draecht</l>
<l>So ware de werelt zeere gheplaecht;</l>
<l>Dat ware een jammerlic gherucht</l>
<l><pb n="402"/>Soudmen versmaden de goede vrucht,</l>
<l>Al stonder quade ghewassen bi.</l>
<l n="170">Dat vonnesse ne wijst men ooc niet bi mi;</l>
<l>Wijs herte noit dat te wisene vant."</l>
<l>Mettien nam zi mi bider hant,</l>
<l>Ende dede mi beloven eer wi scieden</l>
<l>Dat ic den duven soude ombieden,</l>
<l n="175">Wat mi vrau Redene hadde gheseit.</l>
<l>Soe nam orlof, ende int ghesceit</l>
<l>Dau zoe mi zo dat ic ontspranc.</l>
<l>Ic weets der hoofscher vrauwen danc</l>
<l>Dat zoe in drome mi dus sprac toe;</l>
<l n="180">Haer bevel ic an hu doe:</l>
<l>Ic groetu van vrau Redenen weghe,</l>
<l>Ende God verlene ons zulke zeighe</l>
<l>Dat wi met vruechden bliven tzamen;</l>
<l>Dies biddic der zoeter namen</l>
<l n="185">Marien, die drouch de zaliche vrucht,</l>
<l>Ende ic zende hu een minlic zucht,</l>
<l>So goede ghetrauwe vruchten plien.</l>
<l>Die goet es hem zal goet ghescien,</l>
<l>Goet moetti hebben al hu leven,</l>
<l n="190">Bedructelik es dit ghescreven;</l>
<l>Te vruechden gheve hem God gheval,</l>
<l>Die den ghetrauwen verbliden zal.</l>
 </body></text>
 <text><body>
<head type="comment"><pb n="403"/>                 <hi rend="bold">VI. </hi></head>
<l>Om dat ic niet en can vulbringen</l>
<l>Wat ic dichten wille of zingen,</l>
<l>Sonder de gracie Gods alleine,</l>
<l>Biddic hu, coninc der coningen,</l>
<l n="5">Uwen troost wilt mi ghehingen,</l>
<l>Ende uwer moeder, der maghet reine,</l>
<l>Alzo ghewaerlic, alsic meine,</l>
<l>Niet dan tprofijt van die ic minne.</l>
<l>Soete onfaermicghe fonteine,</l>
<l n="10">Verstaerct mijn aerme cranke zinne</l>
<l>Te dichtene yet, dies zoe ghewinne</l>
<l>Profijt ter ziele ende ooc te live,</l>
<l>Ende ic met haer behouden blive.</l>
<l>God, ic beghinne in uwen name,</l>
<l n="15">Die onzen voorder maecte Adame,</l>
<l>Ende gaf hem zinen wille vri,</l>
<l>Ende naemt van zinen lechame</l>
<l>Een rebbe, also hu was bequame;</l>
<l>Yeven daer of zo makedi,</l>
<l n="20">Ende spraect: "Ic wille dat zoe zi</l>
<l>Te dinen solace altoos bereet!"</l>
<l>Ghetoocht hebdi ons wel daer bi</l>
<l>Wee hem, die hem alleene weet.</l>
<l>Nu doet van mi dat hu es leet,</l>
<l n="25"><pb n="404"/> Ende blijft in mi, ende ooc in hare</l>
<l>Dit nieuwe jaer ende alle jare.</l>
<l>Natuere teeder, brosch, en cranc</l>
<l>Ruste zouct in haer ontfanc;</l>
<l>Heere God, ten besten dat bestier!</l>
<l n="30">Dies en es niet leden lanc</l>
<l>Dat mi verwan des slaeps bedwanc;</l>
<l>Een droom cam mi te voren scier,</l>
<l>Die mi vertoochde een scoon vergier;</l>
<l>Noit men met ooghen scoonren zach.</l>
<l n="35">Bizonder zachic een rozier,</l>
<l>Dat men met rechte wel prisen mach.</l>
<l>Een deel so moet ic doen ghewach</l>
<l>Van eenre bloume, die ic vernam,</l>
<l>Die mi allein voor al beqwam;</l>
<l n="40">Als ic aensach die bloume zoet</l>
<l>Bezief ic dat mir herten bloet</l>
<l>Beroert wart, des ic wart vervaert,</l>
<l>Ende al verdarent; daer ic stoet</l>
<l>Qwam tot mi een vrouwe goet,</l>
<l n="45">Edel ende van hoofscher aert,</l>
<l>Ende sprac: "Twi staestu bezwaert,</l>
<l>Waer es dijn moet, waer es dijn vruecht?</l>
<l>Elc zie vor hem hoe hi hem paert;</l>
<l>Men vint geen droufheit in de duecht;</l>
<l n="50">Keer in tijts oftu best ontwuecht.</l>
<l>Die doolt, met rechte vraghen zal;</l>
<l>Die thalven keert ne doolt niet al."</l>
<l>Alsic verstont de vrauwe fijn</l>
<l>Vercouvereirt beghonstic zijn;</l>
<l n="55"><pb n="405"/> Want vriendelic sprac si mi aen:</l>
<l>"Vrauwe, seidic, dat herte mijn</l>
<l>Es in dier zoeter bloumen scijn</l>
<l>Ghequetst, dat mi ende ghevaen,</l>
<l>Beroert so hebbic hier ghestaen,</l>
<l n="60">Ende in dar spreken niet een woort."</l>
<l>De vrauwe sprac: "Daers niet mesdaen,</l>
<l>Wildi na rade werken voort."</l>
<l>"Wel, lieve vrauwe, selc acoort</l>
<l>Houdic wes ghi wilt raden mi;</l>
<l n="65">Mochtic der bloumen bliven bi."</l>
<l>Doe sprac de wise werdeghe vrauwe:</l>
<l>"Vrient, niet te vele de bloume anscauwe;</l>
<l>Want di ne machse werden niet.</l>
<l>Soe es belooft in rechter trauwe</l>
<l n="70">Den uppersten heere, die wachtze nauwe;</l>
<l>Want alle dingen hi hoort en ziet.</l>
<l>Die lucht die zoe te ghevene pliet</l>
<l>Die es hem zeere bequamelic;</l>
<l>Soutstu hem dies benemen yet</l>
<l n="75">Dat ware vele ontamelic,</l>
<l>So groten heere namelic</l>
<l>Te belettene zinen lof;</l>
<l>Vrient, boven al gruw di daer of."</l>
<l>Vele vervaerder dan te voren</l>
<l n="80">Wardic: "Werde vrauwe vercoren,</l>
<l>Seidic, waerwaert willic vlien?</l>
<l>Om alder werelt toe behoren</l>
<l>Verdiendic niet dies heeren toren;</l>
<l>Ay lasen, wat zal mijns ghescien!</l>
<l n="85"><pb n="406"/> Moet ic de bloume niet meer bezien,</l>
<l>Behouden de vrienscap van den heere,</l>
<l>So zal ic zelden vruechden plien;</l>
<l>Slevens zal mi verdrieten zeere."</l>
<l>"Hoor, sprac de vrauwe, wat ic di leere;</l>
<l n="90">Leifstu voort na minen raet</l>
<l>Du zulze sien in haren staet."</l>
<l>"In haren staet, sec, vrauwe reyn,</l>
<l>Sal dat sijn in een ander pleyn</l>
<l>Dan dit; het dinke mi hier so scone."</l>
<l n="95">"Jaet, sprac zoe, dits van prise clein;</l>
<l>Maer metten ingelen ghemein</l>
<l>Bi haren man, in sinen trone."</l>
<l>"O vrauwe, sec dat hi God lone,</l>
<l>Salicse moghen scauwen daer?"</l>
<l n="100">"Ja ghi, sprac zoe, ende spannen crone</l>
<l>Met steenen als bleckende sonnen claer."</l>
<l>"Vrauwe sec, een goet nieuwe jaer</l>
<l>Gheve hu die heere ende goet bejach;</l>
<l>Leert mi hoe ict verdienen mach."</l>
<l n="105">"Dat doe ic gheerne, vrient, sprac zoe,</l>
<l>Hoor ende versta, ende zie wel toe:</l>
<l>Hebstu de bloume wel bezien?"</l>
<l>"Lieve vrauwe, sec of ic doe!</l>
<l>Ja ic, nacht ende dach, spade ende vroe,</l>
<l n="110">Es haer coluer gheplant in mien.</l>
<l>Nature hevet ghedeelt in drien,</l>
<l>Dats groen ende wit, ende daer toe root."</l>
<l>Doe sprac de vrauwe: "Tbediet van dien</l>
<l>Te kennene es di van groter noot."</l>
<l n="115"><pb n="407"/> "Vrauwe, seidic, toot in mijn doot</l>
<l>Willic met jonsten dienen hu,</l>
<l>Wilde mi dat bedieden nu."</l>
<l>"Nu hoort, sprac zoe, dat willic doen;</l>
<l>Mercstu wel beneden tgroen</l>
<l n="120">Betekent juecht ende vruechdelicheit;</l>
<l>Daer es de heere of ocuzoen,</l>
<l>Al ydelic abuzioen,</l>
<l>Dat moet der varuwen zijn ontseit.</l>
<l>Groen es der vruechden omme cleit;</l>
<l n="125">Want als men zal der waerheit lien:</l>
<l>Zonde brinct alle droufheit</l>
<l>Ende jaecht vrihede in scalkernien;</l>
<l>Dies zich vor di, men zoudt di tien</l>
<l>Verdeluwestu der blomen vruecht,</l>
<l n="130">Die tgroen moet houden bi der duecht;</l>
<l>Bi der duecht so moetstu bliven,</l>
<l>Ende alle onneere van di driven.</l>
<l>Ja, wiltu sijn gheloont met haer,</l>
<l>Ende doestuut, vruecht zal di becliven;</l>
<l n="135">Doestuut niet, metten keytiven</l>
<l>Saltu gherekent sijn hier naer;</l>
<l>Dus merc up tgroen beneden claer:</l>
<l>Vruecht in duechden, ende anders niet,</l>
<l>Ende om met haer te commene daer</l>
<l n="140">Daer duecht ende vruecht te levene pliet.</l>
<l>Nu so willic di doen bediet</l>
<l>De varuwe, die in de middel staet,</l>
<l>Dies zoe den uppersten lof ontfaet.</l>
<l>Dit es de bloume van coluere</l>
<l n="145"><pb n="408"/> In de middel, die de figuere</l>
<l>Van zuverheden bewisen moet.</l>
<l>Bewacht es zoe in elker ure</l>
<l>Van hem, die heere es der natuere,</l>
<l>Wient eighin dat es de bloume zoet.</l>
<l n="150">Alwaerstu nu als Saelmoen vroet,</l>
<l>Het ware di noot soutstu begheren</l>
<l>De bloume thebbene in dijn behoet,</l>
<l>Ende haer coluer van blamen weren.</l>
<l>Dat ic di secghe hout met versceren:</l>
<l n="155">Werdt haer coluer besmedt van di,</l>
<l>Des heeren wrake die stater bi.</l>
<l>Stater dan bi de wrake des heeren,</l>
<l>Liever help reinicheit vermeeren</l>
<l>Dan mindren om den hoochsten loon,</l>
<l n="160">Ende wil ooc zuver leven leeren,</l>
<l>Ende al onrein dinc van di keeren</l>
<l>Om te ghelikene der bloumen scoon,</l>
<l>Dat ghi te zamen in den troon</l>
<l>Noch croon ontfanghen moet hier na.</l>
<l n="165">Onrein ghenouchte, dats al een hoon,</l>
<l>Die tsamen ziele ende lijf versla.</l>
<l>Vrient, sprac die vrauwe, noch meer versta</l>
<l>Vanden rooden colueren boven,</l>
<l>Wiens werdicheit wi met rechte loven:</l>
<l n="170">Tcoluer dat upperst es ghestaen,</l>
<l>Dats root, als de robijn ghedaen;</l>
<l>Minne es daer betekent bi.</l>
<l>Den heere heift zoe in haer ontfaen,</l>
<l>Die wille die stat alleine beslaen</l>
<l n="175"><pb n="409"/> Boven al, als coninc vri.</l>
<l>Nu wacht wel dat hi niet en zi</l>
<l>Ontvrijt van sijnre ervelicheit</l>
<l>Bi di; maer min alzo dat hi</l>
<l>Di vrye van alre stervelicheit.</l>
<l n="180">Natuere es dies verdervelicheit;</l>
<l>Ghelooft haer niet wat zoe di rade,</l>
<l>Du viels bi haer in sterven scade;</l>
<l>Dus saltu zien dese varuwen an,</l>
<l>Ende vouch dijn minne int hoochste dan</l>
<l n="185">Ghelijc de bloume met rechte moet,</l>
<l>So muechstu werden des heeren man;</l>
<l>Want hi der erven di ooc wel jan,</l>
<l>Die hi bereedt der bloumen zoet.</l>
<l>Nu ghef Marien des inghels groet,</l>
<l n="190">Dat zoe di helpe, ende sta in staden</l>
<l>Dattu der zondeliker vloet</l>
<l>Na sheeren gheliefte moet duer waden</l>
<l>Om metter bloume, by zijnre ghenaden,</l>
<l>Crone te spannene in zijn rijc,</l>
<l n="195">Sonder versceeden, eewelijc.</l>
<l>Noch moetstu weten, sprac de vrauwe,</l>
<l>Van .IX. leteren, die ic scauwe</l>
<l>An dezer zoeter bloumen name;</l>
<l>Dien letteren moestu zijn ghetrauwe,</l>
<l n="200">So saltu leven zonder rauwe,</l>
<l>Ende zonder scande, ende zonder blame.</l>
<l>Deerste es een .M. die wel betame</l>
<l>Di te draghene, dats emmer waer,</l>
<l>Dats Miltheit, na der zielen vrame,</l>
<l n="205"><pb n="410"/> Nuttelic, goet ende oorbaer.</l>
<l>Een .E., dats Eere, die staet daer naer,</l>
<l>Die lettere saltu behouden vast;</l>
<l>So gaestu vry der zonden last.</l>
<l>Een .R. die derde letere wert,</l>
<l n="210">Dats Redelicheit; sowat beghert</l>
<l>Natuere, men saels niet al ghehingen;</l>
<l>Want zoe dicwile ploucht ende hert</l>
<l>Dat der zielen doodlic dert;</l>
<l>Maer redene can vrucht behouden bringen.</l>
<l n="215">Een .G. comt daer na zonderlingen,</l>
<l>Dats Goedertierheit; der bi vernem</l>
<l>Den raet des conincx der coningen:</l>
<l>"Leert an mi, spreict hi, dat ic bem</l>
<l>Goedertiere." Dus leer an hem</l>
<l n="220">Dat al dijn werc ende dijn ghedocht</l>
<l>Si goedertiere, ende daer toe zocht.</l>
<l>Noch een .R. staet bi der .G.,</l>
<l>Die zaltu draghen hoet di verghee;</l>
<l>Reinicheit daer bi verstaet.</l>
<l n="225">Tghepeins dat es ghelijc der zee,</l>
<l>Ende doet der zielen dickent wee,</l>
<l>Wanneert onreinicheit bevaet;</l>
<l>Hu zeide, hu woort, ende hu ghelaet</l>
<l>Sal reinlic zijn, ende hu abijt</l>
<l n="230">Gheordineirt na sulker maet</l>
<l>Dat redene hu niet en doe verwijt;</l>
<l>Al wille hu ooc in eenicher tijt</l>
<l>Ommate temptatie doen te sterc,</l>
<l>Wederstaet met crachte twerc.</l>
<l n="235"><pb n="411"/> Na dese .R. so staet een .J.;</l>
<l>Jonstelicheit so merc daer bi.</l>
<l>Jont elken goet hoe hi di jan;</l>
<l>Eist ooc dat yemen spreict van di</l>
<l>Dat dijnre ghenouchte contrarie zi,</l>
<l n="240">Wilt Gode voor hem bidden dan;</l>
<l>Want God al dinc best vougen can.</l>
<l>So ghef hem di in zijn bestier,</l>
<l>Du salter bate vinden an.</l>
<l>Nu merc de letere die staet hier,</l>
<l n="245">Dat es een .E., die groot verschier</l>
<l>Den minre doet, ende maect beqwame;</l>
<l>Edelheit es haer proper name.</l>
<l>Niemen en dar der name zwighen;</l>
<l>Want men machze wel ghecrighen,</l>
<l n="250">Al gheefze de gheboorte niet.</l>
<l>Wie hem te duechden wille nighen,</l>
<l>Ende om eere te crighene prigen,</l>
<l>Ende die men reine van zeden ziet,</l>
<l>Dien eist dat men te nomene pliet</l>
<l n="255">Edele, wiene wan; hets recht,</l>
<l>Bi duechden es edelheit ghesciet;</l>
<l>Onduecht maecte eerst den scalken knecht.</l>
<l>Siet dat ghi uwen zin dan lecht</l>
<l>An duecht, an eere, an zeden rein,</l>
<l n="260">So heet hu edel groot en clein.</l>
<l>Een edel letere staet hier naer,</l>
<l>Die Trauwe bediedt int openbaer;</l>
<l>Daer saltu nimmer sceiden af.</l>
<l>Trauwe wil altoos secghen waer,</l>
<l n="265"><pb n="412"/> Trauwe heift ende hadde oyt al ommaer,</l>
<l>Sonder daer duecht ende eere an claf.</l>
<l>De zeghel die God den meinsghe gaf</l>
<l>Van zijnre werden, dat es zijn trauwe;</l>
<l>Alle ghewerken werden caf,</l>
<l n="270">Die men zonder dien zeghel bauwe.</l>
<l>Nu groet Marien, der inghelen vrauwe,</l>
<l>Bidt haer dat zoe den zegel dijn</l>
<l>Moet bringen daer die zalicghe zijn.</l>
<l>Noch een .E. die staet int lest,</l>
<l n="275">Dats Eewicheit; dijn herte vest</l>
<l>Altoos om teewicghe solaes.</l>
<l>Wie anders peinst vorwaer hi mest,</l>
<l>Die hier met vruechden maect zijn nest;</l>
<l>Sijn solaes dat werdt ailaes.</l>
<l n="280">Vrient, sprac die vrauwe, ofstuut verstaes,</l>
<l>So werker na, want diet ghevroedt,</l>
<l>Ende willens werpt voor tsijs een aes,</l>
<l>Hets recht dat hi de canze boedt.</l>
<l>Noch radic ghi Marien groedt,</l>
<l n="285">Bid dat zoe metter bloumen zoete</l>
<l>Di eewelike behouden moete.</l>
<l>Nu wil dijn ogen neder slaen,</l>
<l>Merc up die bloume, die es ghestaen,</l>
<l>Omoedelic neder bider erden,</l>
<l n="290">Dat point dat wil van haer ontfaen;</l>
<l>Omoedich blijfze Gode onderdaen,</l>
<l>Anders bestu van cranker werden;</l>
<l>Scu dat Gods vrienden noit en begherden.</l>
<l>Adieu, sprac zoe, nu willic gaen."</l>
<l n="295"><pb n="413"/> Des sceiden woorden mi zo derden</l>
<l>Datticker bi ontwiec te zaen;</l>
<l>Gherne haddic haer ghedaen vermaen</l>
<l>Wie zoe was, ende hoe zi hiet;</l>
<l>Maer ic ontwiec, in sacher niet.</l>
<l n="300">Ic biddu bloume, reine vrucht,</l>
<l>Bidt vor mi met zoeter lucht</l>
<l>Met desen goeden nieuwen jare.</l>
<l>Altoos zo willic hebben ducht</l>
<l>Uwer eeren, ende doen versucht</l>
<l n="305">Up de zoete leeringe clare,</l>
<l>Die mi de werde vrauwe care</l>
<l>Heift alzo vriendelijc bewijst.</l>
<l>Dat uwer eere es contrare</l>
<l>Weidt dat mi daer of zeere afgrijst;</l>
<l n="310">Te zamen moeten wi sijn ghespijst</l>
<l>Met onsen heere in hemelrike</l>
<l>Van eewen teewen eewelike.</l>
 </body></text>
 <text><body>
<head type="comment"><pb n="414"/>                 <hi rend="bold">VII. </hi></head>
<l>Zonder de gracie Gods, ons heeren,</l>
<l>So ne mach gheen zondich meinsche leeren</l>
<l>Den wech te gane tot zijnre minne;</l>
<l>Up zine ghenade ic dan beghinne,</l>
<l n="5">Die meinscheit nam duer onse mesdaden,</l>
<l>Ende metter doot ons heift ontladen,</l>
<l>Ende weder verrees om ons te wisen</l>
<l>Dat wi uut zonden zouden verrisen.</l>
<l>Van welken verrisene ic heb ghehoort</l>
<l n="10">Predicken, daer ic zomich woort</l>
<l>Of hebbe onthouden int sermoen,</l>
<l>Dat dede broeder Jan Lyoen,</l>
<l>Up den paesschedach openbaer,</l>
<l>Niet voor der noenen maer daer naer.</l>
<l n="15">Die nam zijn tueme ten zelven tiden</l>
<l>Dat wi met rechte zouden verbliden</l>
<l>So wie te voren in zonden lach,</l>
<l>Ende up den helichen paesschedach</l>
<l>Uut zinen zonden was up verresen,</l>
<l n="20">Ende Gode ontfaen; hi mochte wel wesen</l>
<l>Verblijdt voort, zonder weder keer.</l>
<l>Bi vier condicien zo proufdi meer</l>
<l>Die rechter vruechden toe behoren,</l>
<l>Dat wij te vruechden nu zijn vercoren.</l>
<l n="25">Die viere condicien welc zi waren</l>
<l><pb n="415"/>Mach ic hu rudelic openbaren</l>
<l>Naer mijn arem, ruut verstaen;</l>
<l>Maer alzo ne hebbic niet ontfaen</l>
<l>Van woorde te woorde den zoeten zin,</l>
<l n="30">Die broeder Jan Lyoen daer in</l>
<l>Brochte; maer tzelve dattix onthilt</l>
<l>Sal ic hier scriven oft God wilt:</l>
<l>"Teerste point, sprac hi, dies men pliet</l>
<l>Te verblidene, dats als men ziet</l>
<l n="35">Dat men der vianden harde plaghe</l>
<l>Haer orloochs, ende haerer nauwer laghe,</l>
<l>Haerre vreeze, ende harer nijt,</l>
<l>Met vrien ontsette es worden quijt;</l>
<l>Sijt blide dan, kindren Gods, hi zeide,</l>
<l n="40">Ghi mocht wel wesen bi bescheide;</l>
<l>Want de heere heift hu ghetroost,</l>
<l>Ende met zinen helichen bloede verloost,</l>
<l>Ende wel gheganst met zinen wonden,</l>
<l>Mids den berauwe van uwen zonden,</l>
<l n="45">Ende bi den wille van of te stane,</l>
<l>In penetencien voort te gane,</l>
<l>Bi blivende vast in zalicghen levene,</l>
<l>Ende wacht hu emmer van weder snevene;</l>
<l>Want derddi weder ter zonden dans</l>
<l n="50">Ghi verliest Gode weder te hans,</l>
<l>Ende aergher zoudt wesen dan dan nu;</l>
<l>Kindren Gods, nu ziet voor hu,</l>
<l>Sprac hi, vercorne creatueren,</l>
<l>Ende proufde dat claerlic bi scriftueren,</l>
<l n="55">Met zoeter leeringhen openbaer,</l>
<l><pb n="416"/>Hoe dat de weder val es zwaer.</l>
<l>Voort van der zonderliker ontame</l>
<l>Van hem, die Christus lechame</l>
<l>Onzuver in haerre ziele ontfinghen,</l>
<l n="60">Hoe zi hem zelven ter hellen bringhen,</l>
<l>Ende diet ontfinghen met werdicheden,</l>
<l>Ghequijt van alre sculd verleden,</l>
<l>Staende in gracien, zoot es vorseit;</l>
<l>Dien hoort met rechte vroilicheit."</l>
<l n="65">Dus was de text na mijn verstaen,</l>
<l>Wes wi nu vruechden zullen ontfaen,</l>
<l>Up desen zalicghen oghen dach,</l>
<l>Die ons die goetheit Gods verzach.</l>
<l>Tander point als in te zine verblijt</l>
<l n="70">Es, als men heift in groten strijt</l>
<l>Gheweist, ende als men dan verwinne,</l>
<l>Daer vint men grote vruechden inne.</l>
<l>Als van den stride zomich woort</l>
<l>Van dat den stride toebehoort</l>
<l n="75">Hebbic onthouden, maer niet al;</l>
<l>Doch dat ics weet ic scriven zal;</l>
<l>Hi sprac: "Die stridere vernaemt</l>
<l>Sal hebben dat den stride betaemt;</l>
<l>Een pert dat zal hi hebben voren,</l>
<l n="80">Breidel sterc, ende scaerpe sporen,</l>
<l>Glavye, zwert, ende ooc panchier</l>
<l>Van vasten maelgen menichertier;</l>
<l>Eene vaste jacke dicke ende wit,</l>
<l>Die zal hi draghen boven dit.</l>
<l n="85">Mijn lieve kindren, hoort, sprac hi,</l>
<l><pb n="417"/>Wat zullen wi verstaen hier bi.</l>
<l>Nu als wi striden moeten voort</l>
<l>Om te verwinnen, hets goet ghehoort;</l>
<l>Dat pert, daer du up best gheseten,</l>
<l n="90">Verstant den zin, du zullest weten,</l>
<l>Dat es dijn meinschelike natuere,</l>
<l>Die di voortan te menicher ure</l>
<l>Buten den weighe zal willen ontdraghen,</l>
<l>Daer du in vreezen waers van plaghen;</l>
<l n="95">Daer hoort di eenen breidel toe,</l>
<l>Daer men dat pert bi keeren doe,</l>
<l>Dat es dijn redelic verstaen,</l>
<l>Met abstinencien bevaen;</l>
<l>Daer zaltu tpert met dwinghen leeren,</l>
<l n="100">Ende doent met crachte weder keeren.</l>
<l>Es ooc dijn pert te lac, te draegh</l>
<l>In duechdelic werc naer Gods behaech,</l>
<l>Dijn sporen saltu hem dan stijf</l>
<l>Met discrecien slaen int lijf</l>
<l n="105">Up dat ment dwinghe, maer niet en dode,</l>
<l>Ende wacker gheweint te Gods ghebode.</l>
<l>Penitencie, ende wille goet,</l>
<l>Dat zijn dijn sporen, des zijt vroet;</l>
<l>Siet dat du daer dijn pert met drijfs</l>
<l n="110">Voort zo dattu zijn meester blijfs.</l>
<l>Dine glavie die sal wesen</l>
<l>Voorsienicheit, verstaelt met vreesen,</l>
<l>Omme van verre met te weerne</l>
<l>Tguent, dat vormaels plach te deerne.</l>
<l n="115">Waert ooc dat die glavie brake</l>
<l><pb n="418"/>So waert noot dat men tzwert uut trake;</l>
<l>Tzwert dattu trecken zalt moet sniden</l>
<l>Scaerpelic wel an beeden ziden.</l>
<l>Nu, kint Gods, sprac hi, wat zaltu</l>
<l n="120">Verstaen bi desen zwerde nu:</l>
<l>Niet anders dan dat woord Ons Heeren,</l>
<l>Redene, waer bi ic zaelt di leeren.</l>
<l>Twoort Gods dat es een zwert dat deelt</l>
<l>De twee verheelde naghebuere,</l>
<l n="125">Dat es de ziele, ende de natuere;</l>
<l>Want als de ziele zo vast an cleift</l>
<l>Natueren, die lettel duechden heift,</l>
<l>Bi welken aenclevene zoe moet volghen</l>
<l>Der zonden, daer God omme wert verbolghen;</l>
<l n="130">So comt Gods woort, dat scaerpe zwert,</l>
<l>Snidende duer de middewaert,</l>
<l>Ende doet elken zijn alleen,</l>
<l>Die te voren waren ghemeen;</l>
<l>Dan heift God dat hem toebehoort."</l>
<l n="135">Hi sprac van Ysaien voort,</l>
<l>Den prophete, daer proufdi bi:</l>
<l>"God, sprac hi, heift den gheist van mi,</l>
<l>Tusghen den hemele ende der erden</l>
<l>Up ghehouden, met groter werden;</l>
<l n="140">In dexposicie, sprac broeder Jan,</l>
<l>Al es de ziele ghesceiden van</l>
<l>Den vleesche, daerze twoort Gods afsciet,</l>
<l>Soe en mach noch in den hemel niet,</l>
<l>Oc ne wilze ter eerden meer</l>
<l n="145">Niet voordan doen haer weder keer;</l>
<l><pb n="419"/>Aldus zo staet zi tusghen beiden,</l>
<l>An Gode clevende onversceiden,</l>
<l>Om ruste te vindene onghestoort;</l>
<l>Ende willen zi weder maken acoort,</l>
<l n="150">Ende hem in zonden te gader zetten,</l>
<l>Stappans zo zal men zonder letten</l>
<l>Gaen te sermoene, ende hooren twoort;</l>
<l>Dan zalze God sceeden rechte voort,</l>
<l>Ende alzo langhe als ment useirt</l>
<l n="155">De ziele blijft ongecorumpeirt,</l>
<l>Ende houtstu vast dijn ziele alzo,</l>
<l>God es in haer, zo zi dan vro;</l>
<l>Maer comt corrupcie in dat vat</l>
<l>God sceet van di, versta wel dat.</l>
<l n="160">Dijn pansier, sprac hi, dat versta,</l>
<l>Wat dat bediedt, dat volcht hier na:</l>
<l>Dat es van maelgen vast ghewrocht,</l>
<l>Met naghelen vast tsamen ghecnocht,</l>
<l>Daer duere ne mach men niemen doden;</l>
<l n="165">Versta daer bi de .X. gheboden,</l>
<l>Met .XII. pointen vorwaer gheseit</l>
<l>Van onsen ghelove der kerstinheit;</l>
<l>Maer, kindren, hoort vort al ghemeen,</l>
<l>Wie der gheboden breket een</l>
<l n="170">Hi moet mesdadich zijn van al</l>
<l>Ghelijc als die verdoomt zijn zal.</l>
<l>Proufen zo steldi hier of twee:</l>
<l>Deerste, sprac hi, dat zaghe ontwee</l>
<l>Eene maelge dijn rechte weder man</l>
<l n="175">Ant pansier, dattu droughes an;</l>
<l><pb n="420"/>Dor dat gat stake hi di doot.</l>
<l>Dander maelgen, cleen no groot,</l>
<l>Ne mochten di der doot beweren,</l>
<l>No thelpen comen, maer te deren;</l>
<l n="180">Want hoe du meer last draechs als du sterfs,</l>
<l>Hoe du di meer in pinen herfs.</l>
<l>Voort, zeidi, een ander prouve hier bi,</l>
<l>Die een leerare scrivende zi,</l>
<l>Of ic voor mi zie een casteel,</l>
<l n="185">Poorten, vesten, muer ende torreel,</l>
<l>Staerc ende hooch besloten al;</l>
<l>Merc hoe ic dit ghewinnen zal.</l>
<l>Sie ic beziden een poortkin cleene</l>
<l>Openstaen, daer ic alleene</l>
<l n="190">In comen mach, eist dan niet mijn?</l>
<l>Wat baten de staercke poorten sijn,</l>
<l>Ende al dat staerke, dat mer zach,</l>
<l>Of ict aldus ghewinnen mach!</l>
<l>Dus, kint, wiltu ontgaen der doot,</l>
<l n="195">Hout gheheel tpansier, hets di wel noot."</l>
<l>Voort, sprac hi, van der jacken wit:</l>
<l>"Daer bi verstaetstu ombesmit</l>
<l>Eene zuvere consciencie reine,</l>
<l>Die moetstu boven al ghemeine</l>
<l n="200">Eenpaerlic draghen met vaster minnen:</l>
<l>So saltu striden ende verwinnen.</l>
<l>Hoor, kind, sprac hi, die hebs begonnen</l>
<l>Den strijt te vechtene ende verwonnen,</l>
<l>Verblijt in Gode nu desen dach.</l>
<l n="205">Weit dat men pleicht ende dat men plach</l>
<l><pb n="421"/>Int weder keeren van den stride</l>
<l>Victorieus te wesen blide,</l>
<l>Met trompen, met pipen der melodien,</l>
<l>Ende met alrande meinstraudien;</l>
<l n="210">Wat willen wi nemen van al desen</l>
<l>Om zalichlijc verblijt te wesen;</l>
<l>Nem wi de haerpe dat zoete acoort,</l>
<l>Daer David Gods lof in brochte voort;</l>
<l>Naer dat wi dese dan hebben ghenomen,</l>
<l n="215">So willic ons toot onser vromen</l>
<l>Exponeren der haerpen zin</l>
<l>Om te verblidene ons der in.</l>
<l>Merc, sprac hi, kind, ende wel bescauwe:</l>
<l>Boven wijt, beneden nauwe,</l>
<l n="220">So es de haerpe ende binnen ol;</l>
<l>Snaren der melodyen vol,</l>
<l>Daer an gherect die luden zoet.</l>
<l>Hier bi versta, het wert di goet,</l>
<l>Den werden lechame Christus,</l>
<l n="225">Die saliche haerpe, die aldus</l>
<l>Staet boven, met aermen wide ontdaen,</l>
<l>Ant cruus, als diet al wille ontfaen,</l>
<l>Dat omoet zouct ende pais beghert.</l>
<l>Dese haerpe es vor al lovens wert;</l>
<l n="230">Beneden zijn die werde voete,</l>
<l>Te zamen ghenagelt arde onzoete;</l>
<l>Dat werde lechaem al duer pijnt,</l>
<l>Dat vleisch verdorret ende al verdwijnt,</l>
<l>Met roden bloede al omme bevlect;</l>
<l n="235">Adren ende zenewen al uut gherect,</l>
<l><pb n="422"/>Ghespannen staende ghelike snaren;</l>
<l>Met deser haerpe wi alle waren</l>
<l>Behouden, wi zondich wijf ende man;</l>
<l>Waer moghen wi bet up spelen dan,</l>
<l n="240">Als onze ziele haer wille vermerghen.</l>
<l>Met recht zo ne soude niet willen verghen</l>
<l>Naer ander spel ter werelt wijt;</l>
<l>Lof zi dese haerpe ghebenedijt.</l>
<l>Nu zijt dan blide, sprac hi, als heden,</l>
<l n="245">Die in victorien hebt ghestreden,</l>
<l>Kindren, daer of zecht Gode den danc,</l>
<l>Ende speilt up deser haerpen clanc,</l>
<l>Ghi zulter temptacie bi verdriven</l>
<l>Ende God zal seker bi hu bliven."</l>
<l n="250">Dits tander point van hem vorwaer;</l>
<l>Een deel der of al nieuwer naer,</l>
<l>Alzo en hebbict niet onthouden,</l>
<l>Mijnre ruder zinnen zijn dies de scouden.</l>
<l>"Terde point, sprac broeder Jan,</l>
<l n="255">Daer men vruecht pleicht te crighen van,</l>
<l>Dats als men heift ghehadt discoort,</l>
<l>Ende datter een pais ghemaect zi voort,</l>
<l>Vulmaect in vrienscepen, vast, ghestade,</l>
<l>Eendrachtich blivende in rade, in dade,</l>
<l n="260">Ende in des pais eendrachticheit.</l>
<l>Smaect men ghenouchte der vroilicheit.</l>
<l>Nu, kindren, sprac hi, weist voordan blide,</l>
<l>Ghi hebt in desen helichen tide</l>
<l>Ontfaen dat heliche werde Lam,</l>
<l n="265">Dat ute den vader hier neder quam</l>
<l><pb n="423"/>Om pais te makene der zonden boete.</l>
<l>God gheve dat elc behouden moete</l>
<l>Menich woort van zoeter leere,</l>
<l>Sprac hi, van desen pointe meere</l>
<l n="270">Dat ic te lichtelic over sla,</l>
<l>Mids dat mi uten zinne gha,</l>
<l>De welke stroyen menichfuldich.</l>
<l>Tvierde point, zeit hi, es men sculdich</l>
<l>Te verblidene, ende weit waer bi,</l>
<l n="275">Dats als men zien mach dat men zi</l>
<l>Vereenicht met groten heeren verselt,</l>
<l>Ende ten groten state ghestelt;</l>
<l>Daer in zo sullen wi hebben vor oghen</l>
<l>Waertoe dat ons God heift ghetoghen,</l>
<l n="280">Wat eeren dat hi ons heift ghedaen,</l>
<l>Ende wat wi van hem hebben ontfaen,</l>
<l>Zinen werden lechame precieus,</l>
<l>Niet min dan zoe, die glorieus</l>
<l>Ontfinc, die Maghet was vercoren</l>
<l n="285">Van hem, daer hi of wilde gheboren</l>
<l>Wesen, die bloume es alre wive;</l>
<l>Hi ruste in haren werden live,</l>
<l>Lechamelic ende in de ziele van haer</l>
<l>Gheestelic, ende wi vor waer</l>
<l n="290">Hebben ontfanghen ghestelic;</l>
<l>Dus zeicht scrifture zekerlic.</l>
<l>Een zalich meinsghe die alzo leift,</l>
<l>Als dat hi hier ontfanghen heift</l>
<l>Dat heliche werde Sacrament,</l>
<l n="295">Hi ne can niet anders zijn bekent</l>
<l><pb n="424"/>Van namen dan oft ware een God;</l>
<l>So heift hi dan der vruechden lod,</l>
<l>Diet wel ontfaet ende vast behoudt.</l>
<l>Met rechte dan ghi verbliden zoudt;</l>
<l n="300">God es in hu ende ghi in hem.</l>
<l>O zalich meinsche, nu blyscap nem,</l>
<l>Ende leift in Gode, God leift in di;</l>
<l>Ende als dijn tijt vulcomen zi</l>
<l>God zal di voeren in zijn rike</l>
<l n="305">Van hier in vruechden eewelike,</l>
<l>Daer moet ons bringhen al te gader</l>
<l>Vul van glorien onse hemelsche vader,</l>
<l>Zone, helich gheest, een God te zamen,</l>
<l>In de werelt der werelden; amen."</l>
</body>
</text>
<text>
<body><head type="comment"><pb n="425"/>                 <hi rend="bold">VIII. </hi></head>
<lg><l><add><hi rend="italic">deerste, etende</hi>.</add>
 Vrauwe, in caent niet langer helen,</l>
<l>Hu minne die zal mi tleven stelen</l>
<l>Hu troost en betert mijn verdriet;</l>
<l>Ghi muecht mi heeten ende bevelen,</l>
<l n="5">Laetti mi aldus lange quelen</l>
<l>An mijn lijf es min dan niet;</l>
<l>Ic duchte dat ment an mi wel ziet.</l>
</lg>
<lg><l><add><hi rend="italic">de joncfrauwe</hi>.</add>
 Sidt rechte, ic hebbe hu wel verstaen,</l>
<l>Ic zal hu andworden als wi gaen,</l>
<l n="10">Het en es hier gheens sprekens tijt;</l>
<l>Sulc es om een oghe up slaen</l>
<l>In eens vroughers mont ghevaen,</l>
<l>Ende heefter omme groot despijt</l>
<l>Onverdient, des seker zijt.</l>
</lg>
<lg><l n="15"><add><hi rend="italic">de vrauwe, metter scale</hi>.</add>
 Scinct, heere, want mi drinkens lust;</l>
<l>Weit dat mijn herte es al gherust</l>
<l><pb n="426"/>Dat mi gheluct es teser stont</l>
<l>Dat men mi bi hu gaf de stede,</l>
<l>Ende niemen en weit hoe gherne ict dede</l>
<l n="20">Dan allein hu secrete mont;</l>
<l>Dies drinkic heil ende al ghesont.</l>
</lg>
<lg><l><add><hi rend="italic">de scinkere</hi>.</add>
 Vrauwe, drinct van desen roden wijn;</l>
<l>Sijn varuwe wijst alsoot sal sijn</l>
<l>Dat in mijn herte dier minnen brant</l>
<l n="25">Vrauden zal al tleven mijn.</l>
<l>Dijn stede verdrijft mi alle pijn;</l>
<l>Al ware de werelt in mijn hant,</l>
<l>Mi en worde gheen ander heil becant.</l>
</lg>
<lg><l><add><hi rend="italic">dachterste, etende</hi>.</add>
 Joncfrauwe, mine herte es vul der vruecht</l>
<l n="30">Om bi hu dus te zine verhuecht,</l>
<l>Daer up zo hopic dach ende nacht.</l>
<l>Uwe heere hebbic in rechter werde;</l>
<l>Maer dat nu yemen leift up erde,</l>
<l>Die aerch van duechden secghen mach;</l>
<l n="35">Dies hebbic alte quaet verdrach.</l>
</lg>
<lg><l><add><hi rend="italic">de joncfrauwe</hi>.</add>
 Heere, die niet en meent dan goet,</l>
<l>Al hadde een nider valscen moet</l>
<l><pb n="427"/>Vele te min zo lechter an.</l>
<l>Men ziet vele lieden te gader spreken,</l>
<l n="40">Soude ment al ter aercheit steken,</l>
<l>Ten zoude leven wijf no man,</l>
<l>Men zouder aerch of zecghen dan.</l>
</lg>
<lg><l><add><hi rend="italic">die overziende joncfrauwe</hi>.</add>
 Joncfrouwe, al eist dat minne werct,</l>
<l>Men moetze wiselic antieren;</l>
<l n="45">De zulke zwijcht nochtan hi merct</l>
<l>Ende die de minlike manieren</l>
<l>Wel te rechte can jugieren.</l>
</lg>
<lg><l><add><hi rend="italic">de man, metten broode</hi>.</add>
 Bi desen broode ic wilde dat mochten</l>
<l>Ghelieve spreken, zonder vaer,</l>
<l n="50">Sonder begrijp van quaden ghedochten,</l>
<l>Noch datter niemen en hoorde naer,</l>
<l>Ende ic vleesch en ate in een jaer.</l>
</lg>
<lg><l><add><hi rend="italic">de peinsende</hi>.</add>
 Ach, wes mach mi des levens hueghen!</l>
<l>Ic verdwine daer men toe ziet,</l>
<l n="55">Ende die mi zoude verbliden moghen,</l>
<l>Ic duchte, hacht lettel up mijn verdriet;</l>
<l><pb n="428"/>Minze mi emmer, dan weetic niet.</l>
<l>Het waent de zulke ooc zijn ghemint,</l>
<l>Nochtan men acht sijns niet een twint.</l>
</lg>
<lg><l n="60"><add><hi rend="italic">metter spade de man</hi>.</add>
 Dicwile men te zecghene pleicht:</l>
<l>Waer dat minne hevet ghezijn,</l>
<l>Hoe zeere dat zoe es ontweicht,</l>
<l>Daer blijft nochtan een wertelkijn.</l>
<l>Ic hebbe ghepeinst int herte mijn,</l>
<l n="65">Ic zout gaen souken wistic waer,</l>
<l>In weet oft es verloren pijn,</l>
<l>Der wertele en werdic niet ghewaer,</l>
<l>Emmer zo seichment obenbaer;</l>
<l>Nochtan in canse ghevinden niet.</l>
<l n="70">Wistic wien, ic vraechder naer,</l>
<l>Dies mi seide recht bediet;</l>
<l>Het es zo messelic dat ghesciet,</l>
<l>Blijfter een wertelkin, so men seit,</l>
<l>Wie zal mi zecghen waer zoe leit.</l>
</lg>
<lg><l n="75"><add><hi rend="italic">de man, sittende up twater, pensens bi zinen lieve</hi>.</add>
 Hoe wonderlic es der minnen cracht,</l>
<l>Sone doet den zinnen dach no nacht</l>
<l>Remedye van haerre meestrie;</l>
<l>Mijn herte es nu in rusten zacht,</l>
<l>Nochtan zo comt in mijn ghedacht</l>
<l n="80">Bi twivele eene melancolye,</l>
<l>Ende destrueirt mijn melodye.</l>
</lg>
<lg><l><pb n="429"/> <add><hi rend="italic">de vrauwe</hi>.</add>
 Heere, laet u peinsen staen,</l>
<l>De cnape die zeicht ons dat wi gaen;</l>
<l>Spise end dranc es al bereit.</l>
<l n="85">Hu trueren dat zoude arde zaen</l>
<l>Mijnre herten rauwe doen ontfaen,</l>
<l>Ende onrecht eist doet men hem leit,</l>
<l>Die niet en ghert dan steidicheit.</l>
</lg>
<lg><l><add><hi rend="italic">de cnape, om eten</hi>.</add>
 Ghelievet hu, heere, spise ende dranc</l>
<l n="90">Was al bereit eer dhondekine quamen;</l>
<l>Ic hadde hu gheroupen overlanc,</l>
<l>Haddi hu niet ghewaent vergramen;</l>
<l>Comt, als ghi wilt, in Gods namen.</l>
</lg>
<lg><l><add><hi rend="italic">de cnape, metten zwerden</hi>.</add>
 Joncvrauwe, laet ons gaen int pryeel,</l>
<l n="95">Mijn meester es wel, hi zidt int groene;</l>
<l>Haddic yet gheten een morseel,</l>
<l>Te min haddicker mede te doene,</l>
<l>Al zaten zi daer tote morghen noene.</l>
</lg>
<lg><l><add><hi rend="italic">tcamer wijf, bi den watre</hi>.</add>
 Hans, die alzo sijn gheseten</l>
<l n="100">Hebben int herte vruecht ende spel,</l>
<l><pb n="430"/>Ende lettel peinsen si om eten;</l>
<l>Want tzine bi lieve al wert niet el</l>
<l>Can elken minre voeden wel.</l>
</lg>
<lg><l><add><hi rend="italic">de man, die biden kinne neimt</hi>.</add>
 Vrauwe, die van hu es versint,</l>
<l n="105">Ende dies hu dinct met jonsten wert,</l>
<l>Seker hets recht dat hi u mint,</l>
<l>Ende dat hi hem blidelic ghenert;</l>
<l>Want al hu leven eis wel wert.</l>
</lg>
<lg><l><add><hi rend="italic">de vrauwe</hi>.</add>
 Heere, mint hi mi die ic minne,</l>
<l n="110">Mijn hope el nieuwer naer en hait,</l>
<l>Haddic yet anders in den zinne,</l>
<l>So waer mijn stede dinne ghezait;</l>
<l>Maer die mi mint hi eis ghepait.</l>
</lg>
<lg><l><add><hi rend="italic">de joncste ghespele</hi>.</add>
 Ghespele, ic ziene die ic minne,</l>
<l n="115">Der vrauwen nemen bi den kinne,</l>
<l>Ende ooc in talen staen bi eyn;</l>
<l>Verhandert werden mi de zinne,</l>
<l>Heift hire eniche aercheit inne,</l>
<l>Des ne weit ic groot no cleyn;</l>
<l n="120">Maer mijn ghelove zeighet neyn.</l>
</lg>
<lg><l><pb n="431"/> <add><hi rend="italic">dhoudste ghespele</hi>.</add>
 Soete ghespele, sijt up hu hoede,</l>
<l>Ghi set noch, ende ic vroede</l>
<l>Wat loone dat mi van minnen cam.</l>
<l>Sechdijt hem niet dat hijt ghevroede</l>
<l n="125">Soetelijc, met ghestaden moede,</l>
<l>Dat hize biden kinne nam;</l>
<l>Bi dezen cruce so bem ic gram.</l>
</lg>
<lg><l><add><hi rend="italic">tjoncwijf, metten rozen</hi>.</add>
 Vrauwe, hier zijn rozen van soeter roken;</l>
<l>Maer si zijn alle wide ondaen,</l>
<l n="130">Daer stater noch diene zijn niet ontploken,</l>
<l>Daer omme hebbicse noch laten staen;</l>
<l>Wildi ic salre wel omme gaen.</l>
</lg>
<lg><l><add><hi rend="italic">de vrauwe, metten hoede</hi>.</add>
 De rozen, die du daer hebs ghepluct,</l>
<l>Die zijn so hout ende so bedruct,</l>
<l n="135">Ic hadde vele lievere cnoppen groen;</l>
<l>Juechdiche cnoppen sijn best ghetruct,</l>
<l>Mids dat ic meene ent nu gheluct:</l>
<l>Onze minne blijft altoos int saysoen,</l>
<l>Heere, ghine werdes ocusoen.</l>
</lg>
<lg><l><pb n="432"/> 140 <add><hi rend="italic">de rudder, metten hoede</hi>.</add>
 Vrauwe, laetic de rozen hier;</l>
<l>Want in mijn herte es een rozier,</l>
<l>Die altoos bloyet nacht ende dach</l>
<l>Met groenen bladen menichertier,</l>
<l>Dien hebdi daer in hu dangier;</l>
<l n="145">Ghi zijt de roze, ic does ghewach,</l>
<l>Die nemmermeer verdeluwen mach.</l>
</lg>
<lg><l><add><hi rend="italic">de vrauwe, metten keersen</hi>.</add>
 Heere, wildi deser kerzen niet,</l>
<l>Ghi sit so zeere der up ende ziet,</l>
<l>Neimt dese ende zecht mi hu ghedachte;</l>
<l n="150">Als mi uwes bisijns heil ghesciet,</l>
<l>Sone can mi deren gheen verdriet,</l>
<l>No bi daghe, no bi nachte;</l>
<l>Mi dincke dat ic hu niet en slachte.</l>
</lg>
<lg><l><add><hi rend="italic">de man, metten kersen</hi>.</add>
 Vrauwe, in peinse dinc anders ghein</l>
<l n="155">Dan dat elc kersekin bi eyn</l>
<l>Sijn ghecoluert na mijn abijt;</l>
<l>Naer hu habijt de stalen reyn,</l>
<l>Aldus zo zijn wy twee ghemeyn</l>
<l>In een ghebonden talre tijt,</l>
<l n="160">In bernen der vruecht, dats mijn jolijt.</l>
</lg>
<lg><l><pb n="433"/> <add><hi rend="italic">twijf, van den peeren</hi>.</add>
 Heere, werpt hier in een peere,</l>
<l>Die hu, no mi, no niemen en dere,</l>
<l>Entie mijnre herten conforteirt,</l>
<l>Entie ic blidelic verteere,</l>
<l n="165">Entie mi voedt, als ics begheere,</l>
<l>Met zulker smake gheordineirt</l>
<l>Dat se mi nieuwer in grieveirt.</l>
</lg>
<lg><l><add><hi rend="italic">dheere, metten peeren</hi>.</add>
 Mijn liefste vrauwe, siet daer es eyne,</l>
<l>Daer ic hu mede te ghevene meyne</l>
<l n="170">Sin, herte, en moet, ende alle tmijn;</l>
<l>Al ben ic dies van werden cleine,</l>
<l>Hu eyghin vri in trauwen reine</l>
<l>So willic eewelike zijn,</l>
<l>Altoos naer den wille dijn.</l>
</lg>
<lg><l n="175"><add><hi rend="italic">tjoncwijf, metten corve</hi>.</add>
 Die sulc een pere ghecrighen conde,</l>
<l>Ghegheven met alzo goeder jonde,</l>
<l>Dat ware een arde lieflic fruut;</l>
<l>Maer men ghefter al den dach.</l>
<l>Ontfancse diese ontfanghen mach,</l>
<l n="180">Die niet en hebben zulc virtuut.</l>
</lg>
<lg><l><pb n="434"/> <add><hi rend="italic">wouter</hi>.</add>
 Wat haen, leyfaes, haen, com voort,</l>
<l>De lieden zijn over lanc gheseten,</l>
<l>Waer over lichdi, sidi versmoort,</l>
<l>Hadde de spize hier ghezijn, se ware gheten;</l>
<l n="185">Ic zal hu wellecommen met smeten.</l>
</lg>
<lg><l><add><hi rend="italic">de knecht</hi>.</add>
 Wat ic comme, jaic, Wouter, hoe stadi en krijst,</l>
<l>Waendi dat ic bem een paert;</l>
<l>Hadde men mi niet den wech ghewijst</l>
<l>Ic ware verdoolt te Laepscuere waert;</l>
<l n="190">Ghi hebt onrecht dat ghi alzo ghebaert.</l>
</lg>
<lg><l><add><hi rend="italic">de vrauwe, ziende na den peinsere</hi>.</add>
 Ay lacen, hoe pensens sit die man;</l>
<l>Mi dinke hi niet verbliden can;</l>
<l>Seker sijn last weicht hem te zwaer.</l>
</lg>
<lg><l><add><hi rend="italic">de man</hi>.</add>
 Vrauwe, daer leicht mi lettel an,</l>
<l n="195">Houdi mi des lidens van,</l>
<l>In achte up niemens liden meer.</l>
</lg>
<lg><l><pb n="435"/> <add><hi rend="italic">de cussere</hi>.</add>
 Mijn uutvercorne, lieflic beilde,</l>
<l>Mocht dit eewelic ghedueren,</l>
<l>Al haddic weinsch van alre weilde,</l>
<l n="200">In zoude niet anders wellecueren.</l>
</lg>
<lg><l><add><hi rend="italic">twijf</hi>.</add>
 Mijns hertzen troost ic bem vervaert,</l>
<l>Vor wroughers doet si ons zijn bi,</l>
<l>Dus biddic hu dat ghi verwaert</l>
<l>Mijn eere, want wi ne zijn hier niet vri.</l>
</lg>
<lg><l>205 <add><hi rend="italic">die leste man, metten valke</hi>.</add>
 Adieu, mijn herte, adieu, mijn zin,</l>
<l>Adieu, al dat ic zelve bin,</l>
<l>Adieu, mijn hoochste soverheinne;</l>
<l>Mi ne can voordan gheen heil ghescien</l>
<l>Dan hopen om een weder zien.</l>
<l n="210">Das dar dijn twivel wezen cleine;</l>
<l>Want ic dijn eighen bem alleine.</l>
</lg>
<lg><l><add><hi rend="italic">twijf, metten valke</hi>.</add>
 Heere, des bem ic zonder vaer,</l>
<l>Ende des betrauwet mi over waer;</l>
<l><pb n="436"/>Mijn herte hu nemmermeer begheift.</l>
<l n="215">Tsceiden doet mi arde zeer,</l>
<l>Peinst varinc om een weder keer,</l>
<l>Daer na mijn zin verlanghen heift;</l>
<l>Adieu, mijn troost voor al dat leift.</l>
</lg>
</body>
</text>
<text>
<body><head type="comment">                IX. </head>
<lg><l>Ach, moeder van ontfaermicheden,</l>
<l>Hoe beseghet tvolc den dach van heden</l>
<l>Sinen gheleenden tijt;</l>
<l>Beesten van redenen ombesneden</l>
<l n="5">Houden bet regle van zeden</l>
<l>Dan tvolc ter werelt wijt.</l>
<l>Elc bid der omme of heift ghebeden</l>
<l>Te lopene met groten screden</l>
<l>Ter hellen int ghecrijt.</l>
<l n="10">Cuensi den tijt alzo besteden</l>
<l>Te levene hier in weildicheden,</l>
<l>Sine duchten gheen verwijt</l>
<l>Na desen overlijt.</l>
</lg>
<lg><l>Het es wel noot dat ict di claghe,</l>
<l n="15">Maria, vrauwe, want alle daghe</l>
<l>So aerghet tvolc ghemeene;</l>
<l><pb n="437"/>Al es God gram, al zent hi plaghe,</l>
<l>Wie es die hem daer of verzaghe.</l>
<l>Tvolcs herte ghelijct den steene,</l>
<l n="20">Niemen rouct hoe hijt bejaghe</l>
<l>Up dat hi ovaerde in hem draghe;</l>
<l>Men vint nu niement cleene,</l>
<l>Die vinden can die nauste laghe;</l>
<l>Hoe dat men tghelt te kote jaghe,</l>
<l n="25">Dat heet die vroetste alleene;</l>
<l>Hi lacht wie dater weene.</l>
</lg>
<lg><l>Sonde es worden svolcs costume,</l>
<l>Redene doolt, men kenze cume,</l>
<l>Weldoen es meest vergheten,</l>
<l n="30">Gherechtichede es worden scume:</l>
<l>Men wimpelze al omtrent den dume,</l>
<l>Wie zal hem rechts vermeten!</l>
<l>Niement hem voor andren rume,</l>
<l>Elc toocht de kerste, maer niet de crume,</l>
<l n="35">Elcs anders vleesch zi eten;</l>
<l>Elc pijnt hoe hi den anderen lume.</l>
<l>Ach, dat men dus den tijt versume,</l>
<l>Dies zal der zielen weten</l>
<l>Noch zwaerlic zijn ghesmeten.</l>
</lg>
<lg><l n="40">O vader, die dinen enichen zone</l>
<l>Sendets in desen eerdsghen hone,</l>
<l>Die door ons gaf zijn bloet;</l>
<l>Wat hebstu daer of nu te lone?</l>
<l><pb n="438"/>Men achtes varinc niet een bone</l>
<l n="45">Dat hi ant cruce stoet.</l>
<l>Waer zijn ghevaren alle die gone,</l>
<l>Die storven om dijns levens crone,</l>
<l>Dat niemen nu en doet;</l>
<l>Wilde wiven, paerden scone</l>
<l n="50">Tclergie te crighen es ghewone;</l>
<l>Die werelt es zo soet,</l>
<l>Haer dienres heeten vroet.</l>
</lg>
<lg><l>O goedertiere, ontfaermich God,</l>
<l>Waer es dijn Paeus, waers dijn ghebod,</l>
<l n="55">Waer es dijn heliche leere?</l>
<l>Waer es dijn passie, waer es dijn spod,</l>
<l>Waer es tversmaden, want over zod</l>
<l>So dede men di onneere;</l>
<l>Waer es der ewangelien slod,</l>
<l n="60">Dat godlike ende dat zaliche vlod,</l>
<l>Dat ons ten weghe keere?</l>
<l>Du kents dijn volc in zonden glod;</l>
<l>Die rozen stroit voor tswine kod</l>
<l>Verliest zijn pine zeere;</l>
<l n="65">Ghenaden, Christus heere!</l>
</lg>
<lg><l>Laetstu de creatueren dijn</l>
<l>In dit allendiche venijn</l>
<l>Der zonden dus versmoren?</l>
<l>So duchtic van der zielen mijn;</l>
<l n="70">Maer du moets God ende meinsghe zijn,</l>
<l><pb n="439"/>Laet ons dan niet verloren;</l>
<l>No over Zeine, no over Rijn,</l>
<l>Ne vindic troost, no medecijn,</l>
<l>Of ghelt ne spingher voren.</l>
<l n="75">Men zuvert zonden sonder pijn,</l>
<l>Danc moet hebben de florijn;</l>
<l>Es Reynaert Paeus ghecoren</l>
<l>So duchtic dinen toren!</l>
</lg>
<lg><l>Moet emmer ghescien soet es voorseit,</l>
<l n="80">God, dor dine grote ontfaermicheit,</l>
<l>Wes hem doch niet versmadich,</l>
<l>Die gheerne zonden hadden leit,</l>
<l>Ende dijnre moeder waerdicheit</l>
<l>Hier gheerne zaghen ghestadich.</l>
<l n="85">Ons boom so zeere verdorret steit</l>
<l>Van duechdeliker zalicheit,</l>
<l>Wes ons daer toe beradich</l>
<l>Dat wi, eer ons de ziele ontgheit,</l>
<l>Ghecrighen sulks vruchbaricheit</l>
<l n="90">Dat wi di zien ghenadich,</l>
<l>Daert al sal sijn verladich.</l>
</lg>
</body>
</text>
<text>
<body><head type="comment"><milestone unit="interpolation" n="openi178" /><hi rend="bold">X.</hi> EEN GOED EXEMPEL.</head>
<lg><l>Als men de werelt wel beziet</l>
<l>In al dat nieus te doene besta,</l>
<l>So eist al zorghe, pine en verdriet,</l>
<l>Droufhede voren of rauwe na.</l>
<l n="5">Hoe effene dat heden de carre ga,</l>
<l>Morghen zo vintze sulken hurt,</l>
<l>Mids datter niement hant an sla,</l>
<l>So datze stubbelt of omme sturt;</l>
<l>De weich es lanc, de tijt es curt.</l>
<l n="10">Elc zie vor hem hoe dat hi vare</l>
<l>Met desen goeden nieuwen jare.</l>
</lg>
<lg><l>Beziet vor hu, studanten ghierich,</l>
<l>Om al te berespene dat aerguweirt;</l>
<l>Twi es hu therte om leeren vierich</l>
<l n="15">Dan om te zine ghexalteirt?</l>
<l>Of ghi zelve in den wech doleirt,</l>
<l>Wat baedt hu dat ghi vint ghescreven</l>
<l>Daer ghi hu werken up fondeirt;</l>
<l><pb n="441"/>Ghine weit niet of ghijt zult beleven.</l>
<l n="20">De voorders zijn wech; ghine hebt beseven</l>
<l>Wanneer ghi zult, dats openbare;</l>
<l>Elc zie wel voor hem hoe hi vare.</l>
</lg>
<lg><l>Claerlic ziet dat hoghe clemmers</l>
<l>Dicwile vallen swaren plat,</l>
<l n="25">Ende vele verdrinct der stouter zwemmers;</l>
<l>O hoghe prelaten, merct wel dat.</l>
<l>Noit gheen zo hoghe up stoel en zat,</l>
<l>Hi nes ghedaelt ende dalen moet;</l>
<l>Ten es niet dan een erdin vat</l>
<l n="30">Dat ghi dus hoghe clemmen doet,</l>
<l>Daer was noit gheen ten brac so vroet.</l>
<l>Ooc weit wel dat mer gheen en spare;</l>
<l>Elc zie wel vor hem hoe hi vare.</l>
</lg>
<lg><l>Duecht was alleene fondement</l>
<l n="35">Daer eere te risene bi began;</l>
<l>Hoe menich ombesceeden rent</l>
<l>Wil risen, eer dat hem dueget jan?</l>
<l>Rike van ghelde, dats de man,</l>
<l>Die clemmen wille ter eerlicheit;</l>
<l n="40">Die loon zouct eer hi werken can,</l>
<l>Sijn eere werdt onder voet gheleit.</l>
<l>Wie zonder eere gheclommen steit</l>
<l>Men sal sijns wercs noch weten mare;</l>
<l>Elc sie wel vor hem hoe hi vare.</l>
</lg>
<lg><l n="45"><pb n="442"/> Edel princhen, die bider duecht</l>
<l>Ten edelheiden state sijt ghecoren,</l>
<l>Ende meer rijst dan ghi rechts vermuecht,</l>
<l>Ziet eerst dat ghy waert naect gheboren,</l>
<l>Ende dat uwe vorders hebben verloren</l>
<l n="50">Dat si ghecreghen; want ghijt bezidt;</l>
<l>Ghi moet hem volghen al zijn si voren.</l>
<l>Hoe hoghe ghi clemt, hoe diepe ghi spidt,</l>
<l>Der eeren name es so zaen besmidt,</l>
<l>Als waerheit roert der tonghen snare;</l>
<l n="55">Elc zie wel vor hem hoe hi vare.</l>
</lg>
<lg><l>Faelgieret al, hoe vast gestaen,</l>
<l>Edel herte, hu dan beziet,</l>
<l>Ende wilt hu oghen up waert slaen</l>
<l>Totem, die weit al dat ghesciet;</l>
<l n="60">Hoghe gheboorte en helpt al niet;</l>
<l>Al effen groot als comt de doot.</l>
<l>Wat edelheit hu hier beriet,</l>
<l>De doot maect hu der eeren bloot.</l>
<l>Al dat hu hier dinct wesen groot</l>
<l n="65">Verlies men, eer mens wert gheware;</l>
<l>Elc zie wel vor hem hoe hi vare.</l>
</lg>
<lg><l>Gheen edelheide en clam zo hoghe</l>
<l>Alexander ne wilder boven;</l>
<l>Hoe hoghe dat hi nam de vloghe</l>
<l n="70">Hi vant hem dalende al verscoven.</l>
<l>Wat zalic an zijn clemmen loven!</l>
<l><pb n="443"/>Hi es gheloont, hi weit den prijs.</l>
<l>Sijn hof was boven allen hoven;</l>
<l>Nochtan hi temmerde up een hijs.</l>
<l n="75">Noit was zo edel, noch zo wijs</l>
<l>De doot en suckeldene ter bare;</l>
<l>Elc zie wel vor hem hoe hi vare.</l>
</lg>
<lg><l>Hoort aerwaert, hoort, ghi gader goet,</l>
<l>Ende scaemt hu uwer ghiericheit;</l>
<l n="80">Die onversadelic hebt den moet,</l>
<l>Ziet tende van uwer aerbeit.</l>
<l>Tgoet, dat in hu kiste leit,</l>
<l>Dat slacht den zade zonder vrucht.</l>
<l>Hu blives nauwe een linin cleit;</l>
<l n="85">Nochtan hebdi van breken ducht.</l>
<l>Wat baten oghen zonder lucht!</l>
<l>Brinct voort hu ghelt ende comt int clare;</l>
<l>Ende elc zie vor hem hoe hi vare.</l>
</lg>
<lg><l>Ic vraghe hem allen die zoucken ruste</l>
<l n="90">An te bezittene de erdsche have;</l>
<l>Nemt nochtan vulte van uwen luste</l>
<l>Van al daer ghi of zijt de slave.</l>
<l>Alwaer di keiser, coninc of grave,</l>
<l>Nochtan heift zorghe in hu haer cheins;</l>
<l n="95">Hoe vele men uwer ghenouchten gave</l>
<l>Vele meer beghert noch hu ghepeins.</l>
<l>Lacen, als comt des stervens wreins,</l>
<l>So meerre weilde, so meerre contrare,</l>
<l>Ten si dat men wel vorwaert vare.</l>
</lg>
<lg><l n="100"><pb n="444"/> Kijct hier in, musers van allen consten,</l>
<l>Die al uwen tijt om weten verslijdt,</l>
<l>Om boven te gane der consters jonsten,</l>
<l>Ende uwer wedergade benijdt.</l>
<l>Beziet den ezel, daer ghi up rijdt,</l>
<l n="105">De broosghe natuere der mensghelichede;</l>
<l>Ende emmer int herte niet en verblijdt</l>
<l>Ghine keert hu const ter omoedichede.</l>
<l>Dandre zijn duere ende ghi moet mede,</l>
<l>Tleven es bleven exemplare;</l>
<l n="110">Elc zie wel vor hem hoe hi vare.</l>
</lg>
<lg><l>Langher ne dooch verborghen twint</l>
<l>Van die hem nomen Venus scolieren;</l>
<l>Die dienen der meestericghen blint,</l>
<l>Diet al te verlieze can bestieren.</l>
<l n="115">Beziet, ghi minres van dier manieren,</l>
<l>Den tijt, die ghi ter minne gheift,</l>
<l>Ende als natuere beghint faelgieren,</l>
<l>Merct up den loon, die an haer cleift.</l>
<l>Meest hi onwerdt die lancst hier leift,</l>
<l n="120">Ende als men sceedt van wederpare</l>
<l>Elc zie wel vor hem hoe hi vare.</l>
</lg>
<lg><l>Minres, ne wilt niet wesen gram,</l>
<l>Dat men hu tware doet verstaen;</l>
<l>So groot profijt mens noit en nam</l>
<l n="125">Daer nes meer scaden of ontfaen.</l>
<l>Al dinct hu tkarrekin effene gaen;</l>
<l><pb n="445"/>Hoe langhe ghedueret, dats dattic vraghe;</l>
<l>Ende als de feeste al es ghedaen,</l>
<l>Verloren tijt die doet de claghe.</l>
<l n="130">Ay lacen, het es al vedelzaghe!</l>
<l>Int hende sprect Venus dienare;</l>
<l>Elc zie wel vor hem hoe hi vare.</l>
</lg>
<lg><l>Nu muechdi spreken van den solace,</l>
<l>Dat dorpers nomen der minnen spel;</l>
<l n="135">De vruecht es groot, maer wel verstace,</l>
<l>Ghi vindet tprofijt int hende wel.</l>
<l>De wijn gaet uut, wat zoudi el,</l>
<l>Als menne ontsteict ende niet en spaert;</l>
<l>So doet die minne, dats hem te fel,</l>
<l n="140">Die es ghepaert an dorpers aert;</l>
<l>Want merct, wanneer dat foute baert</l>
<l>Van wine, men sluut den kelnare;</l>
<l>Elc zie wel vor hem hoe hi vare.</l>
</lg>
<lg><l>Om dat menze vint die niet en wanen</l>
<l n="145">Dattem dies wijns ghebreken mach;</l>
<l>So willic hem zoetelic vermanen</l>
<l>Te merkene hoe vele dat draecht tghelach,</l>
<l>Ende oft zo hoghe es an den dach</l>
<l>Dat tvat moet lichten salmer uut scinken.</l>
<l n="150">Was men te guf men does verdrach,</l>
<l>Den cant houde om zijns zelves drinken.</l>
<l>Ten es gheen noot dat men doe clinken</l>
<l>Tguent dat zalich behouden ware;</l>
<l>Elc zie wel vor hem hoe hi vare.</l>
</lg>
<lg><l n="155"><pb n="446"/> Prouvers van delicaten smake,</l>
<l>Die seere sijt der natueren vrient,</l>
<l>Het ware noot dat men hu versprake</l>
<l>Dat ghi so zelden der zielen dient.</l>
<l>Meer siecten onder hu ghescient</l>
<l n="160">Dan onder de sobere, dats wel anscine;</l>
<l>De viant maect de sine ghesient,</l>
<l>Alzo de vleeschauwere doet de swine.</l>
<l>De vette die smaken stervens pine,</l>
<l>Men spaert den magheren hodevare;</l>
<l n="165">Elc zie wel vor hem hoe hi vare.</l>
</lg>
<lg><l>Quaet es houde costume laten,</l>
<l>Ende zuer en smaect niet wel na zoet;</l>
<l>Merct nochtan wat maecht hu baten</l>
<l>Die gulzichlike hu goet verdoet.</l>
<l n="170">Ghi ne hebt no hant, no hooft, no voet,</l>
<l>Dat ghelden mach als ghi zijt doot,</l>
<l>Alwaert ghewassen ooc int roet,</l>
<l>Alzo groot als een mussel boot.</l>
<l>Waer bi zo mesti hu zo groot,</l>
<l n="175">So boter, vleesch, so leeder ware;</l>
<l>Elc zie wel vor hem hoe hi vare.</l>
</lg>
<lg><l>Recht eist dat men de verwaende stoute</l>
<l>Hier in vermane, die niement ontzien;</l>
<l>Al scoot men muelensteene over boute,</l>
<l n="180">Hem dinct si ne hebben gheen noot om vlien.</l>
<l>Sampsoen was arde staerc ghesien;</l>
<l><pb n="447"/>Maer om dat vroescap hem ghebrac,</l>
<l>Sine cracht ne batte hem niet .II. bien,</l>
<l>Hine moeste sterven onder tdac.</l>
<l n="185">Noit men van gheenen so stouten en sprac,</l>
<l>Hi ne wart ghevelt ghelijc den are;</l>
<l>Elc zie wel vor hem hoe hi vare.</l>
</lg>
<lg><l>Sonder vreeze leift menich zot,</l>
<l>Die ne hacht up sterven noch up helle;</l>
<l n="190">Nochtan hi zien mach, jans hem God,</l>
<l>Ter maerct te cope alrande velle,</l>
<l>Ende alzo vele, diese over telle;</l>
<l>Velle van calveren als van coen.</l>
<l>Wat peinstu, vreezeloos gheselle,</l>
<l n="195">Naer dien dat doot es Sampsoen,</l>
<l>Du draechs dijn achterste paer scoen,</l>
<l>Als God di volcht met wraken nare;</l>
<l>Elc zie wel vor hem hoe hi vare.</l>
</lg>
<lg><l>Trect achterwaert, die boven yemen</l>
<l n="200">Van uwen ghebuers wilt zijn gheducht,</l>
<l>Ende peinst ten mach ontduken niemen</l>
<l>Der doot, hine staet vor haer ter vlucht.</l>
<l>Hoort God van hu al zulc gherucht</l>
<l>Tdalen werdt hu van hem ghegheven.</l>
<l n="205">Maect van ovaerden omoedich zucht,</l>
<l>Die hem vernedert die werdt verheven.</l>
<l>God hevet gheseit, het staet ghescreven,</l>
<l>Hovaerde wrect God met plaghen zware;</l>
<l>Elc zie wel vor hem hoe hi vare.</l>
</lg>
<lg><l n="210"><pb n="448"/> Voor ziet hu wel die avontuert</l>
<l>Lijf ende goet ter wilder zee;</l>
<l>Hoe vele te bringhene ghi bezuert,</l>
<l>Achter hu so blives mee.</l>
<l>Ghelijc dat twater smelt de snee,</l>
<l n="215">Smelt zorghe ende anxt der zielen cracht,</l>
<l>Tsijn sots, die hem beraden wee</l>
<l>Om den gonen dies niet en hacht.</l>
<l>Als rijc maech sterft, de arme lacht;</l>
<l>Leet waert hem dat hi levende ware;</l>
<l n="220">Elc zie wel vor hem hoe hi vare.</l>
</lg>
<lg><l>Christus passie moete bewaren</l>
<l>Jonghers, in den onnozelen staet;</l>
<l>Maer hoort, ghi zotten, die tuwen jaren</l>
<l>Sijt commen, ende scuwt der vrienden raet.</l>
<l n="225">Dansers, springhers, die scoon ghelaet</l>
<l>Belijmt maect om te vanghene mede,</l>
<l>Ende niet en peinst den tijt ontgaet,</l>
<l>Die commen soude ter nuttelicheide.</l>
<l>Merct doch die niet en heift waer mede</l>
<l n="230">Dat men zijns selden zeere begare;</l>
<l>Elc zie wel vor hem hoe hi vare.</l>
</lg>
<lg><l>Ydelheit der ydelheit,</l>
<l>Ende al ydel, dit overlijt,</l>
<l>Alzo die heliche Pauwels seit.</l>
<l n="235">Scaemt ghi alle die ledich zijt,</l>
<l>Wien God verleent const, cracht en tijt,</l>
<l><pb n="449"/>Ende hier verzuumt de gracie Ons Heeren,</l>
<l>Scaemt hu, ghi lediche, vor tverwijt,</l>
<l>Staet vullic up, wilt werken leeren.</l>
<l n="240">So wie verdoolt zal weder keeren,</l>
<l>Hets altoos tijt eer tsien verstare;</l>
<l>Elc zie wel vor hem hoe hi vare.</l>
</lg>
<lg><l>Sonderlinghe, ghi zondaricghen,</l>
<l>Ghevoedt met zondeliken aze,</l>
<l n="245">Die recht gaet in de zonden licghen,</l>
<l>Ghelijc dat zwijn doet in de waze.</l>
<l>Het dinct hu sijn al visevaze,</l>
<l>Als men hu trecken wille daer uut;</l>
<l>Hi dinct hu zotter dan die raze,</l>
<l n="250">Die hu castijt, eist stille, eist luut;</l>
<l>Maer weit dat elke es sfiants bruut,</l>
<l>Die leift en sterft in dier ghebare;</l>
<l>Elc zie wel vor hem hoe hi vare.</l>
</lg>
<lg><l>Tes groot wonder wat ghi meent,</l>
<l n="255">Ghi houde babbilten, die niet en doocht,</l>
<l>Ende blijft in zonden noch zo versteent</l>
<l>Dat ghi zondaers te makene poocht,</l>
<l>Wanneer natuere in hu verdroocht.</l>
<l>Ghi brinczer toe, diet wel vermueghen;</l>
<l n="260">Met rechte ghi wel gheliken moocht</l>
<l>Den zwine niet, maer der vuulre zueghen.</l>
<l>Ghi brauwt een bier, drinct grote tueghen;</l>
<l>In delle daer tapt hu rekenare;</l>
<l>Elc zie wel vor hem hoe hi vare.</l>
</lg>
<lg><l n="265"><pb n="450"/> Considereirt in dit .A. .B. .C.</l>
<l>Dies hem an trect dat es de man,</l>
<l>In wilre niet toe zecghen mee;</l>
<l>Elc betre hem, zo hi best can.</l>
<l>Hets onrecht dattics hem mesjan,</l>
<l n="270">Die broederlic pijnt om mijn behout.</l>
<l>Die heere die an den cruce stan,</l>
<l>Ende staerf om onser zonden scout,</l>
<l>Die bringhe ons als wi werden cout</l>
<l>Daer boven in der ingele scare,</l>
<l n="275">Daer niement uuten weghe en vare.<milestone unit="interpolation" n="eindi178" /></l>
</lg>
</body></text>
 <text><body>
<head type="comment"><pb n="451"/>                 <hi rend="bold">XI. </hi></head>
<l>Maria, moeder ende zuver maecht,</l>
<l>Vrauwe, die dhemelsche crone draecht,</l>
<l>Vul alre ghenaden, die Gode ontfincs,</l>
<l>Dochter des uppersten conincs,</l>
<l n="5">Ende alre glorieuste moeder;</l>
<l>Moeder der weesen ende stier roeder,</l>
<l>Wech der dolender die meslopen,</l>
<l>Salicheit hem allen die in di hopen;</l>
<l>Maecht vor de baersinghe, zuver, claer,</l>
<l n="10">Maecht in de baringhe, ende maecht daer naer,</l>
<l>Van ontfaermicheden fonteine,</l>
<l>Fonteine van salicheden ghemeine,</l>
<l>Fonteine van duechdeliker gracien,</l>
<l>Fonteine van alre jubelacien,</l>
<l n="15">Fonteine der goedertierheide,</l>
<l>Van trooste ende van verlavessen mede.</l>
<l>Dor die ontsprekelike vruecht,</l>
<l>Daer hu gheist in was verhuecht,</l>
<l>Terwile als hu ende niement el</l>
<l n="20">Biden archangel Gabriel</l>
<l>Was gheboodsceipt, maeghet scone,</l>
<l>Dat ghi ontfinct den Gods zone,</l>
<l>Ende dor dat godlike teekin meest,</l>
<l><pb n="452"/>Dat in wrochte doe dheliche gheest,</l>
<l n="25">Ende dor die heliche ontsprekelike</l>
<l>Goedertierheit ende des ghelike</l>
<l>Der gracie ende der ontfaermicheide,</l>
<l>Vulmaecte minne ende omoedicheide,</l>
<l>Die sgodlics vaders ghenaden straelde,</l>
<l n="30">Mids den welken de Gods sone daelde</l>
<l>In desen onsekeren tijt van wane</l>
<l>Alleene om meinsghelic vleesch tonfane</l>
<l>In uwen werdichsten lechame rein,</l>
<l>Ende dor dien bitteren drouven wein,</l>
<l n="35">Daer hi hu in bescauwede an,</l>
<l>Doe hi hu den appostel Jan,</l>
<l>Ewangeliste, in hoeden beval,</l>
<l>Ende verhief hu boven al</l>
<l>Der inglen ende der archangelen coren,</l>
<l n="40">Na werde ende na hu toe behoren;</l>
<l>Ende dor dien omoet onnomelic,</l>
<l>Die ghi toghet doe vromelic,</l>
<l>Ghi Gabriel, den inghel, zeit,</l>
<l>In Godliker onderhoricheit:</l>
<l n="45">"De dierne Gods, so wil hier zien;</l>
<l>Na dinen worde moet mi ghescien."</l>
<l>Dor deliche .XV. bliscepen,</l>
<l>Daer hu gheest in was begrepen,</l>
<l>Met uwen zone uut allen zeere,</l>
<l n="50">Jesus Christus, onsen heere,</l>
<l>Ende dor de compassilike smerten,</l>
<l>Ende zeericheit over scaerp van herten,</l>
<l>Die ghi bezieft, als ghine al naect</l>
<l><pb n="453"/>Ant cruce zaecht hanghen alzo mesmaect,</l>
<l n="55">Dorstigh, dornaghelt, dorwont met allen,</l>
<l>Ghedranct met aisine ende met gallen,</l>
<l>Hem roupen horet uuter maten:</l>
<l>Mijn God, waer hebstu mi ghelaten!</l>
<l>Ende dor den rauwe, moeder, maecht,</l>
<l n="60">Van hu, als ghine sterven zaecht;</l>
<l>Ende doe die heliche wonden vive</l>
<l>Uwes kints ghemint, bloume alre wive;</l>
<l>Ende dor duutreckinge zijnre lede,</l>
<l>Sijnre senuwen, ende al sijnre aderen mede,</l>
<l n="65">Ende dor die zeericheit al zijnre wonden,</l>
<l>Ende dat ghine wonden zaecht tien stonden,</l>
<l>Ende dor de fointen sijns bloets root,</l>
<l>Ende al zijnre passien, ende al zijnre noot,</l>
<l>Ende al uwer herten zeericheit,</l>
<l n="70">En der fonteinen uwer tranen heit,</l>
<l>Dat ghi met alle den helichen coomt,</l>
<l>Ende Gods vercoornen tzamen ghenoomt,</l>
<l>Haestelijc mi in staden staet.</l>
<l>Weist in mijn hulpe, ende weist mijn raet,</l>
<l n="75">In allen verzouke, in mijn ghebet,</l>
<l>In al minen anxte ende node met,</l>
<l>In alle den dijnghen die ic doen zal,</l>
<l>Sprekende of peinsende gheel ende al,</l>
<l>In allen daghen, in allen nachten;</l>
<l n="80">Wilen, antwilen, wilt bewachten</l>
<l>Mijn leven, ende impetreirt mi voren</l>
<l>An uwen eenichen zone vercoren</l>
<l>Vervulte van goede, dat vor hem bloye</l>
<l><pb n="454"/>Ontfaermichen troost in allen vernoye,</l>
<l n="85">Helpe tot alre benedichinge,</l>
<l>Warachtiche, vraye belihinge,</l>
<l>Snelheide ende voort gaen tallen duechden,</l>
<l>Overvloite in zalicher vruechden</l>
<l>Van gheesteliken ende lechameliken goede.</l>
<l n="90">Verleene mi gracie ende zekere hoede</l>
<l>Des Helichs Gheests, die mi beleeden</l>
<l>Moet, ende alle mijn dinge voor reeden,</l>
<l>Mijn ziele behoeden ende bestieren,</l>
<l>Mijn lechame hoeden ende regieren,</l>
<l n="95">Mijn ghedochte up rechten ende mijn zien,</l>
<l>Ende minen zin bewaert wel dien,</l>
<l>Vrauwe, vor al zonderlijc ocuzoen;</l>
<l>Mine goede begherten wilt vuldoen,</l>
<l>Ende mine beloften, zo waer ic zi;</l>
<l n="100">Heliche ghepeinsen zo zent in mi;</l>
<l>Verledene zonden doet mi vergheven,</l>
<l>Die jeghenwoordiche hier in dit leven</l>
<l>Wilt betren, vrauwe, ende ghemate</l>
<l>Toecommende, so dat ic se late.</l>
<l n="105">Eerachtich, eerlic leven alteenen</l>
<l>Wilt dat bi gracien mi verleenen</l>
<l>Victorie voor alle bejeghentheide</l>
<l>Der weerelt ydele gheleghentheide,</l>
<l>Warachtichen pais betamelic</l>
<l n="110">Gode, gheestelic ende lechamelic;</l>
<l>Caritate, ghelove ende hope goet,</l>
<l>Zuverheide ende vulmaecten omoet,</l>
<l>Ghedochzamicheit in allen mesquamen,</l>
<l><pb n="455"/>Ende de .V. zinnen mijns lechamen</l>
<l n="115">Moetti bestieren ende behoeden</l>
<l>Van allen zondeliken vloeden.</l>
<l>De .VII. ontfaermiche ghewerken</l>
<l>Wilt int vuldoen mi daer in sterken,</l>
<l>Ende macht verleenen toot in den fijn;</l>
<l n="120">Dartiklen van den ghelove mijn</l>
<l>Vulcomelic houde, ten wille van Gode,</l>
<l>Ende van der wet de .X. ghebode</l>
<l>Doet mi gheloven ende houden vast;</l>
<l>Ende vander .VII. hoofdzonden last</l>
<l n="125">Wilt mi bescermen tot in mijn hent;</l>
<l>Ende dat mi emmer werde bekent</l>
<l>Dijn alre minlicste aenghesicht,</l>
<l>Claerre dan der zonnen licht,</l>
<l>Ten fine in minen laetsten dach</l>
<l n="130">Dattic dijns trooste ghebruken mach,</l>
<l>Ende boodscapt mi den dach ende ure</l>
<l>Dat mi de doot zal worden tzuere,</l>
<l>Ende dese omoediche bede ontfaet</l>
<l>Ende hoort, mijn upperste toeverlaet,</l>
<l n="135">Verleent mi teewelike leven,</l>
<l>Hoort ende vulhoort ende wilt ons gheven</l>
<l>Dat wi hu bidden, maechet zoete,</l>
<l>Moeder Gods, der zonden boete,</l>
<l>Ende moeder der ontfaermicheit;</l>
<l n="140">Lof hebbe die eeniche Triniteit!</l>
</body>
</text>
<text>
<body><head type="comment"><pb n="456"/> <milestone unit="interpolation" n="openi79" /><hi rend="bold">XII.</hi> GHEBEDT AN DE H. MARIA</head>
<lg><l>O overvloiende fonteine,</l>
<l>Van gracien ende van alle ghenaden,</l>
<l>Maria, moeder ende maghet reine,</l>
<l>Die allen mestroosten muecht beraden;</l>
<l n="5">Ic comme toot hu zo zwaer gheladen,</l>
<l>Alleene ics niet ghedraghen en can;</l>
<l>Dies helpt mi, vrauwe, ende staet in staden,</l>
<l>Want ic nye zwaerre last ghewan,</l>
<l>In canre ooc niet ghesceiden van.</l>
</lg>
<lg><l n="10">Van desen laste ic draghe alleine,</l>
<l>Dat minne reine ende anders niet;</l>
<l>Hope es van trooste mi te cleine,</l>
<l>Dies es te meerdere mijn verdriet.</l>
<l>Naer dat mi aldus es ghesciet,</l>
<l n="15">So ne eist gheen wonder dattic truere;</l>
<l>God, die alle herten binnen ziet,</l>
<l>Verleene mi zaliche avontuere</l>
<l>Om te bezoetene dat ic bezuere.</l>
</lg>
<lg><l><pb n="457"/>Dat ic bezuere dat moetic zwighen;</l>
<l n="20">De redene es mi te lidene zwaer,</l>
<l>In mach van niemene troost ghecrighen</l>
<l>Sonder alleene, ic weet wel waer.</l>
<l>Maria, vrauwe, nu weist bi haer,</l>
<l>Wien ic met trauwen hebbe vercoren;</l>
<l n="25">Ic moet haer stille of openbaer</l>
<l>Dienen alder werelt voren;</l>
<l>Mi dinke ic bemmer toe gheboren.</l>
</lg>
<lg><l>Daer toe gheboren es mijn leven,</l>
<l>Altoos es zoe mi in den zin;</l>
<l n="30">Sdaechs es zoe in mi ghescreven,</l>
<l>Al dinc der uut ende zoe der in.</l>
<l>So waer ic sdaechs in bezich bin</l>
<l>Alleene es zoe, diet al bestiert,</l>
<l>Ende als ic rustens doe beghin,</l>
<l n="35">So es mijn droom met haer verciert;</l>
<l>Daer zeere mijn gheest in glorijert.</l>
</lg>
<lg><l>Glorijert mijn gheest in drome,</l>
<l>So bem ic wakende vruechden quijt,</l>
<l>Dus es mijn leven al fantome,</l>
<l n="40">In weet hoe mi ontgaet de tijt.</l>
<l>Ic biddu, dies wel machtich zijt,</l>
<l>Of reine minne es lonens wert,</l>
<l>Jont mi een duechdelic verblijf;</l>
<l>Mijn herte el niet an hu beghert</l>
<l n="45">Dan troost, die hu no mi ne dert.</l>
</lg>
<lg><l><pb n="458"/>Deert zwaerlic peinsen troosteloos</l>
<l>Eenichen meinsghen, ic moet verdraghen;</l>
<l>O vrauwe, mijn vruecht up eerde altoos</l>
<l>Hoort doch wat in hu wille ghewaghen:</l>
<l n="50">Het en es niet leden .VII. daghen</l>
<l>Dat ic om rusten was gheleighen,</l>
<l>Seere ghequetst van stwivels slaghen,</l>
<l>So onghetrooste minners pleghen,</l>
<l>Dus was mi hu ghedinken jeghen.</l>
</lg>
<lg><l n="55">Jeghen de zoete dagheraet</l>
<l>Wardic uut zwaerrere melancolie</l>
<l>In slape verwonnen, dat verstaet,</l>
<l>Daer vant mijn gheest in melodye.</l>
<l>Ic bidde der zoeter maecht Marie</l>
<l n="60">Dat zoe wil spellen minen droom</l>
<l>So datter zalicheit of ghescie,</l>
<l>Niet langhe te royne jeghen troom,</l>
<l>Aldus beghinnic, nemes groom:</l>
</lg>
<lg><l>Als de winter es vergaen,</l>
<l n="65">Ende alle wortelen ontfaen</l>
<l>De boodscap van der heeter zonnen,</l>
<l>Ende de natuere, die was verwonnen</l>
<l>Vander couder doder tijt,</l>
<l>Beghint ontwaken om tjolijt</l>
<l n="70">Van toecomender vroilicheit,</l>
<l>Ende dat des couts vernoilicheit</l>
<l>Leden es, als die moet rumen,</l>
<l>Ende dat die voghelkine haer plumen</l>
<l><pb n="459"/>Beghinnen te scuddene van den neste,</l>
<l n="75">So dochte mi dattic buter veste</l>
<l>Van Brucghe wandelen ghinc alleine</l>
<l>Zuutwaert, daer ic een fonteine</l>
<l>Sach ghemaect, alzo mi dochte</l>
<l>Van albaestere; dieze wrochte</l>
<l n="80">Was zeker meester boven al</l>
<l>Dat wrochte, of werct, of werken zal;</l>
<l>So lieflic was zoe int bescauwen.</l>
<l>Beilden sach icker an ghehauwen</l>
<l>Van rechter consten alst wesen zoude,</l>
<l n="85">Bleckende claer ghelijc den goude;</l>
<l>Vive van zonderlingher condicien,</l>
<l>Ende elc diveers van zijnre officien,</l>
<l>Van maetselrien wel bewaert,</l>
<l>Na const ende ooc na werkens aert.</l>
<l n="90">Ic ginc bet naer als ic dit zach,</l>
<l>Daer zach ic waer een houde lach</l>
<l>Levende an de fonteine claer.</l>
<l>Ic mercte wel an zijn ghebaer</l>
<l>Dat hi was der fonteinen hoede;</l>
<l n="95">Soetelic met ghestadichen moede</l>
<l>Groetickene arde varinc.</l>
<l>Hi arde vriendelic mi ontfinc,</l>
<l>Mids dattem dochte, alzoot was waer,</l>
<l>Dat ic uut rechter duecht cam daer,</l>
<l n="100">Ende om te cortene minen tijt:</l>
<l>"Vrient, sprac hi, wel commen zijt;</l>
<l>Zit neder in dit zoete gras."</l>
<l>Ic die van ghane moede was</l>
<l><pb n="460"/>Bedancte den goeden houden weder,</l>
<l n="105">Ende ic ghinc bi hem zitten neder,</l>
<l>Couten van misseliken dinghen.</l>
<l>Daer hoordic menichen vogel zinghen</l>
<l>In dat foreest van vruechden rijc;</l>
<l>Mi dochte dattic des ghelijc</l>
<l n="110">Van vruechden nieuwers hadde ghehoort.</l>
<l>Te gader spraken wi menich woort,</l>
<l>Recht als ghetrauwe vrienden pleghen;</l>
<l>Onlanghe so was de tijt gheleghen</l>
<l>Den houden en cam een boodscap an,</l>
<l n="115">Dies hi bezief dat hi van dan</l>
<l>Cortelike zoude moeten varen;</l>
<l>Dies ic begonste recht verzwaren;</l>
<l>Want zijn biwesen was goet ende fijn.</l>
<l>Doe dochte mi in den drome mijn</l>
<l n="120">Dat hi mi bat in trauwen reine</l>
<l>Dat ic wilde te dier fonteine</l>
<l>Nemen ware in rechter duecht,</l>
<l>Dies creich mijn herte gerechte vruecht</l>
<l>Dat hi dat zoete reine vat</l>
<l n="125">Duechdelike mi te hoedene bat,</l>
<l>Als zinen rechten gheheelen vrient.</l>
<l>Dies moet hi eewelic zijn ghedient</l>
<l>Van den gherechten des hemels trone,</l>
<l>Ende ic beloofde hem zonder hone,</l>
<l n="130">Waert dattic enich dinc vermochte</l>
<l>Dat mi eerlic wesen dochte,</l>
<l>Ende orborlic ter zoeter fonteyne,</l>
<l>In wilder om sparen groot no cleyne.</l>
<l><pb n="461"/>Doe sciet hi dan ende ruumde tgras,</l>
<l n="135">Dies rouwe groot ghedreven was;</l>
<l>Want hi ghetrauwelic hadde verwaert</l>
<l>De fonteine van zoeter aert.</l>
<l>God gheve dat noch moete ghescien</l>
<l>Dat wi elc andren moeten zien</l>
<l n="140">Int rike daer God de zaliche croont,</l>
<l>Daer alle duechden zijn gheloont;</l>
<l>Mids gaders der fonteinen claer,</l>
<l>Doe stont ic up, ende ginc bet naer</l>
<l>Ter zoeter fonteinen zonder lac</l>
<l n="145">Bezien of enich dinc ghebrac</l>
<l>Dat ic haer teeren mochte vulcomen,</l>
<l>Ende int bezien hebbic vernomen</l>
<l>De chierheit van haer uutvercoren</l>
<l>Vele meer dan ic zach te voren.</l>
<l n="150">Daer zachic boven hoochst ghestaen</l>
<l>Een coninginne wel ghedaen,</l>
<l>Van finen goude blikelic;</l>
<l>In zach nie gheine so rikelic</l>
<l>Ghecleet als zoe, dat dochte mi;</l>
<l n="155">Guldine leteren stonder bi.</l>
<l>Dbediet was arde zeere bequame,</l>
<l>Ende luudde: "Vroescap es mijn name."</l>
<l>Met rechte zalmen dien meester loven,</l>
<l>Die dat werc wrochte ende stelder boven</l>
<l n="160">Vroescap, die edele coninginne;</l>
<l>Hi es wel wert dat men wel minne;</l>
<l>God jonne ons dies in desen live.</l>
<l>Daer onder zaghic vrouwen vive,</l>
<l><pb n="462"/>Ghecleet met witten ende al bezait</l>
<l n="165">Met guldine zonnen uut gherait,</l>
<l>Ende elker name ghescreven stoet</l>
<l>Onder an elker beilden voet.</l>
<l>Teerste dat was gheheeten Horen;</l>
<l>Toot allen duechden uutvercoren,</l>
<l n="170">Bescoopt vor alle vremde lette,</l>
<l>Wel bewaert van alre smette,</l>
<l>Van allen quade wel behoedt;</l>
<l>Die alzo horen can hi vroedt;</l>
<l>Den meester lof, diet ordineirde.</l>
<l n="175">Up dander beilde ic avizeirde;</l>
<l>Daer onder stont: "Ic heete Zien."</l>
<l>Wat mi messit of mach messcien</l>
<l>An mi, ant mine, an niement el.</l>
<l>Saghe elc alzo, zo saghi wel;</l>
<l n="180">So waers ghepait de makere zijn.</l>
<l>Terde beilde van werden fijn,</l>
<l>De name die stont: "Ic heeten Rieken."</l>
<l>Ghesonde lucht niet als de zieken,</l>
<l>Die rieken anders faute een mul,</l>
<l n="185">Ende zelve zijn mesquamen vul;</l>
<l>Eens anders clem, dat mach hem deeren,</l>
<l>Nochtan zi tgrote niet van hem weeren;</l>
<l>Hier es vroescap zeere ghespaert,</l>
<l>Daer was dit beilde of wel bewaert;</l>
<l n="190">Danc hebbe de werde meester wijs.</l>
<l>Den vierden ghevic grooten prijs,</l>
<l>Daer stont ghescreven: "Ic heete Smake."</l>
<l>In alre duechdeliker zake:</l>
<l><pb n="463"/>Redene, eere ende werdicheit,</l>
<l n="195">Daer hadde dat beilde toe bereit</l>
<l>Nerenstelijc zijn abetijt,</l>
<l>Dies waest van veil onrusten quijt,</l>
<l>Van onneeren ende van blamen,</l>
<l>Dies hem de meinche wel mach scamen;</l>
<l n="200">Dat dies ghebrect, heer God vuldoet.</l>
<l>Dat vijfste beilde zuver zoet,</l>
<l>Wies name men hoghen prijs zal gheven:</l>
<l>Ic heete Bevoelen stont ghescreven</l>
<l>Onder in guldinen leteren claer;</l>
<l n="205">In groot, in cleen, in licht, in zwaer</l>
<l>Bevoelen doet in allen keere</l>
<l>Tleven staen in groter eere,</l>
<l>Onbegrepen telker stede.</l>
<l>Bevoelen maect omoedichede,</l>
<l n="210">Bevoelen maect de eere vermaert,</l>
<l>Bevoelen wijsheit openbaert,</l>
<l>Bevoelen doet de quaetheit scuwen,</l>
<l>Bevoelen doet de duecht vernuwen,</l>
<l>Bevoelen draecht met vrienden last,</l>
<l n="215">Bevoelen altoos met maten past.</l>
<l>Wel bevoelen doet wel bekinnen</l>
<l>Gode enten even meinsghe minnen;</l>
<l>Bevoelen doet duecht met duechden lonen;</l>
<l>Die daer in houdt God salne cronen.</l>
<l n="220">Dus zachic daer de vrauwen vive,</l>
<l>Wiens name ic lof met eeren scrive,</l>
<l>Dies heb de meester hoghen danc.</l>
<l>Dat slot versachic daer de ganc</l>
<l><pb n="464"/>Uutspringhen van der fonteine,</l>
<l n="225">Die met menighen slotel reine</l>
<l>Was ghesloten als een tresoor;</l>
<l>Elc slotel wit als een yvoor,</l>
<l>Deen an dander juust ghepast,</l>
<l>Daer mede zo was ghesloten vast</l>
<l n="230">Dat zoete lievelic conduut.</l>
<l>Ic peinsde: Heer God, wie zal hier uut</l>
<l>Des borrens tzijnre noot ghecrighen?</l>
<l>Wie daer of sprect ic mach wel zwighen;</l>
<l>Want emmer ne dinkics mi niet wert;</l>
<l n="235">Dat es dat mijnre herten dert.</l>
<l>Met dat ic stont ende recht bezach</l>
<l>De grote scoonheit, die ghelach</l>
<l>Ander fonteinen reinicheit,</l>
<l>Peinsende up mijn cleinicheit,</l>
<l n="240">Verstaert recht in melancolyen,</l>
<l>Hebbic een deel bet up ghesien</l>
<l>Twe veinstren claerlic open gaen;</l>
<l>Een licht zo zach ic daer uut slaen,</l>
<l>Dies herte ende zin ende ooc mijn moet</l>
<l n="245">Wart beroert ende al mijn bloet,</l>
<l>Ende rechte voort in tzelve licht</l>
<l>So bezief ic als een scicht,</l>
<l>Een scote tot in mir herten gront.</l>
<l>Nye zident bezief ic mi ghezont;</l>
<l n="250">Flau, bescaemt ende zeere vervaert</l>
<l>So tart ic weder achter waert,</l>
<l>Ende ginc al ghesconfieert van dan</l>
<l>Recht als een verwonnen man,</l>
<l><pb n="465"/>Al omme dolende hare ende gheins,</l>
<l n="255">Menichsins was mijn ghepeins:</l>
<l>Ghenaden, riep dat herte mijn,</l>
<l>Up Gode ende up de moeder zijn,</l>
<l>Dat zi mi namen in bestiere,</l>
<l>Dat ic in eenicher maniere</l>
<l n="260">Raet ghecrege van minre quale,</l>
<l>So dat de wonde van desen strale</l>
<l>Mi worde vermaect int herte binnen,</l>
<l>Eer ic mijn aerme cranke zinnen</l>
<l>Aldus roukeloos verlore.</l>
<l n="265">Dus ghinc ic dolende als een dore</l>
<l>Up ende neder hier entaer;</l>
<l>Int hende zo wardic ghewaer</l>
<l>Van verren bleckende een prieel,</l>
<l>Daer an dat menich groen torreel</l>
<l n="270">Ghewassen stont van roden rozen.</l>
<l>Daer te gane dat was mijn glozen</l>
<l>Sonder letten om bezien</l>
<l>Of ic daer vinden mochte wien</l>
<l>Ic mochte claghen mijn verdriet;</l>
<l n="275">Alzo ic dede, in lette niet.</l>
<l>Als ic daer cam wardic ghewaer</l>
<l>Solaes, ende vruechdenrijc ghebaer</l>
<l>Driven menich voghelkijn</l>
<l>Elc na der natueren zijn.</l>
<l n="280">Het was al vro, groot ende cleine,</l>
<l>Sonder ic arem man alleine.</l>
<l>De zoete lucht van egglentiere</l>
<l>Ende crude van menicher maniere</l>
<l><pb n="466"/>Die roken daer zo over zoete;</l>
<l n="285">Met rechte hi alre qwale boete</l>
<l>Ghewint, die sulker roke es bi;</l>
<l>Maer niet en twint zo ne halpze mi,</l>
<l>Der voghel zanc, no zoete cruut.</l>
<l>Mijn bliscap docht mi wesen uut,</l>
<l n="290">Menich zuchten mi ontginc:</l>
<l>O, peinsdic, hemelsch coninc,</l>
<l>Wien alle ghepeinsen werden cont,</l>
<l>Wat zalic nu te deser stont</l>
<l>Moghen doen; waer zalic gaen</l>
<l n="295">Of wat zal ic te doene bestaen!</l>
<l>Ghetrauwen raet die waer mi goet.</l>
<l>O Maria, maghet zoet,</l>
<l>Staet mi bi te deser tijt;</l>
<l>Alzo waerlic als ghi zijt</l>
<l n="300">Moeder Gods ende maghet puere,</l>
<l>In wien God meinsghelike natuere</l>
<l>Ontfinc bi uwer omoedicheden,</l>
<l>Ende hu van zijnre ontfaermicheden</l>
<l>Den slotel gaf, diese eerst ontsloot;</l>
<l n="305">Om te verlosne uuter noot</l>
<l>So wie ghenade an hu beghert.</l>
<l>Ghi weit wat mijnre herten dert;</l>
<l>In caent ghenesen, no verdriven,</l>
<l>Ende salic langhe moeten bliven</l>
<l n="310">Sonder troost ende zonder raet,</l>
<l>Mi comt de doot of alzo quaet;</l>
<l>Staet mi in staden, bloume alre vrouwen,</l>
<l>Dat ic doch eenighen vrient van trauwen</l>
<l><pb n="467"/>Ghecrighen can up desen dach,</l>
<l n="315">Wien ic mijn liden claghen mach,</l>
<l>Ende mi ghetrauwelic berade.</l>
<l>Dus ginc ic in den groenen pade</l>
<l>Duer bloume ende duer tzoete gras</l>
<l>Toten prieele dat zoete was,</l>
<l n="320">Alzo mi dochte, dan ic vor dien</l>
<l>Van lieflicheden hadde ghezien,</l>
<l>No ooc van alzo soeter lucht.</l>
<l>Mettien gafic zo zwaer verzucht</l>
<l>Recht als ic ten prieele cam,</l>
<l n="325">Daer uut ic eenen vois vernam,</l>
<l>Die int verstaen mi gaf bediet:</l>
<l>"God seine hu, vrient, mescomt hu yet!"</l>
<l>Bescaemt ic van den voise wart,</l>
<l>Nochtan ic metten suchte tart</l>
<l n="330">In die joliselike stat.</l>
<l>Daer zach ic waer een vrauwe zat</l>
<l>Alleene, die recht ghesedich was</l>
<l>Van manieren, ende int gras</l>
<l>Zochte met haren vingheren zoet</l>
<l n="335">Of daer eniche clavere stoet</l>
<l>Met bladen viere; als ic dat zach</l>
<l>So seidic: "Vrauwe, goeden dach</l>
<l>Verleene hu God ende zalich leven!"</l>
<l>"Vrient, sprac zoe, God moet hu gheven</l>
<l n="340">Wel te vaerne, ende goede ghesonde."</l>
<l>"O vrauwe, zeidic, van Gods monde</l>
<l>Moeti zijn ghebenedijt</l>
<l>Dat ic hu hore te deser tijt</l>
<l><pb n="468"/>Van mijnre ghesondicheit vermanen;</l>
<l n="345">Maer zonder hopen es mijn wanen</l>
<l>Ghesont te werdene nemmermeer."</l>
<l>Doe sprac die vrauwe: "Ontkeer</l>
<l>Zulker worden, ende versteict</l>
<l>Twivel ooc, wat hu ghebreict;</l>
<l n="350">Ende leift up hope, dat biddic di;</l>
<l>Want gheluc vele naerre zi</l>
<l>Den meinsghe dan hi selve weet.</l>
<l>Zit hier bi mi wel ghereet,</l>
<l>Ghi dinke mi sijn een deel ontweicht;</l>
<l n="355">Zeicht mi wat hu up therte leicht.</l>
<l>Mach hu mijn troost yet staen in staden,</l>
<l>Ic holpe hu gherne." "Heere God, ghenaden!</l>
<l>Sprac ic, ghelooft zo moetti sijn,</l>
<l>Uutvercorne vrauwe mijn,</l>
<l n="360">Dat willic al te gherne doen."</l>
<l>Doe zat ic neder in dat groen</l>
<l>Bider vrauwe goedertiere,</l>
<l>Soe mercte zeere up mijn maniere,</l>
<l>Die druckelic zach van vaerwen bleec,</l>
<l n="365">Ende arde menich waerf verzeec,</l>
<l>Dies vraechde zoe te mijnre vrame</l>
<l>Wat mi noosde of waen ic came,</l>
<l>Ende wat dat mijnre herten derde;</l>
<l>Dit waest dat zoe te wetene begherde.</l>
<l n="370">Doe sprac ic dus der vrauwen aen:</l>
<l>"Hets goet gheclaecht om troost ontfaen;</l>
<l>Maer lasen, alzoot ghescepen steit,</l>
<l>Ic duchte die es mi onghereit;</l>
<l><pb n="469"/>Doch om te coelne minen moet,</l>
<l n="375">Die mi van pinen qwelen doet,</l>
<l>Willic hu vriendelic openbaren</l>
<l>Hoe dat met mi es ghevaren;</l>
<l>Maer ic biddu, lieve vrauwe,</l>
<l>Up vrienscap ende ooc up trauwe</l>
<l n="380">Tghuent, dat ghi mi zecghen hoort,</l>
<l>Wilt dat zo duechdelic helen voort,</l>
<l>Dats ics te gheenre tijt hier na</l>
<l>Verwijt no gheen begrijp ontfa."</l>
<l>Doe sprac de vrauwe: "Vrient, vorwaer</l>
<l n="385">Dies muechdi leven sonder vaer,</l>
<l>Van mi ne sal hu niet messcien."</l>
<l>"Werde vrauwe sec, van dien</l>
<l>So moetti eewelic hebben danc;</l>
<l>Dies en es niet leden lanc</l>
<l n="390">Dattic uut rechten jongen luste</l>
<l>In wandelinghen sochte ruste</l>
<l>Om te cortene minen tijt;</l>
<l>Ende daer ic aldus zorghen qwijt</l>
<l>Spelen ginc int groene alleine,</l>
<l n="395">Sach ic van verren een fonteine,</l>
<l>Die was so rijkelic ende so scoone.</l>
<l>Ic dancte Gode van den troone,</l>
<l>Dat hi de gracie naturen gaf,</l>
<l>Daer zulc een werc ghewrocht was af;</l>
<l n="400">Om wel te ziene ic ginc bet naer,</l>
<l>Ende rechte voort wart ic ghewaer</l>
<l>Eenen den vriendelicsten man.</l>
<l>Van hem ic mi te vullen can</l>
<l><pb n="470"/>In duechden nemmermee beloven;</l>
<l n="405">Met Gode moet hi sijn daer boven,</l>
<l>Ende hi was der fonteinen hoede."</l>
<l>Doe mercte up mi de vrauwe goede,</l>
<l>Dat mi een deel begonsten tranen</l>
<l>De oghen mijn in zijn vermanen:</l>
<l n="410">"Vrient, sprac soe, ic merke wel</l>
<l>Ghi hadttene lief." "Wat soudic el,</l>
<l>Lieve vrauwe sec, zoudic niet!</l>
<l>Lacen, bin corter tijt hi sciet</l>
<l>Van mi, dies menich drouve bleef,</l>
<l n="415">Ende daer ic groten rauwe om dreef;</l>
<l>Want sijn gheselschap ende zijn gracie,</l>
<l>Sijn trauwe, sijn goede visentacie,</l>
<l>Die ne verghetic nemmer meer.</l>
<l>Alst daer toe cam, het doet mi zeer</l>
<l n="420">Dat ic noch peinse hoe hi mi bat,</l>
<l>Als ic vor tsceeden bi hem zat,</l>
<l>Dattic up trauwe die hi in mi</l>
<l>Betrauwende was, ende daer wi bi.</l>
<l>Te samen hadden zijn verselt</l>
<l n="425">In duechden recht na mir ghewelt,</l>
<l>Ware ter soeter fonteine name.</l>
<l>Ghevielt so dat haer yet mesquame,</l>
<l>Dat loofdic hem ende saelt hem houden,</l>
<l>Ende dan zal nemmermeer vercouden,</l>
<l n="430">Daer en salic lijf no goet in sparen,</l>
<l>Daer ic in helpen mach verwaren</l>
<l>Haer eere, ende ooc haer waerdicheit,</l>
<l>Dies willic altoos sijn bereit.</l>
<l><pb n="471"/>Niet lange en leet naer dit beloof,</l>
<l n="435">Hi ne sciet van mi ende ruumde thof;</l>
<l>In hemelrike moeticken vinden.</l>
<l>Doe stondic up, als die bewinden</l>
<l>Hem wilde om ter fonteinen sien.</l>
<l>O vrauwe, nu wilt verstaen te dien</l>
<l n="440">De redene, die ic nu secghen zal,</l>
<l>Dats datter weicht daer an gaet al:</l>
<l>Wel varen, sterven, ofte leven.</l>
<l>Die mi hier raet toe mochte gheven,</l>
<l>So waer ic een behouden man;</l>
<l n="445">Want ic mi niet ghehelpen en can,</l>
<l>Noch niemen up eerde zonder eyne;</l>
<l>Vrouwe, nu stondic bider fonteyne,</l>
<l>Ende wart te lecghene minen merc</l>
<l>In dat zoete reine werc;</l>
<l n="450">Al voren an dat beilde scone</l>
<l>Van goude metter riker crone,</l>
<l>Daer Vroescap onder stont ghescreven;</l>
<l>Der onder beilden hooch verheven,</l>
<l>Vive, ende elc met zijnre namen,</l>
<l n="455">Zuver, puur van alre blamen.</l>
<l>Daer zachic up dat reine conduut,</l>
<l>Daer dat borne mach comen uut</l>
<l>Van medicinen, vrauwe, maer</l>
<l>Menich slotel zachic daer,</l>
<l n="460">Dies bleef tconduut besloten reine.</l>
<l>Met dat ic sta voor de fonteine,</l>
<l>Aenziende dat werc so wel ghedaen,</l>
<l>Sachic twee veinstren open gaen,</l>
<l><pb n="472"/>Daer uut dat mi besceen een licht,</l>
<l n="465">Dies ic besief, recht als een scicht</l>
<l>Int herte mijn toot in den gront;</l>
<l>Nemmermeer werdics ghesont</l>
<l>Ten zi dat God bi zire ghenaden</l>
<l>Mi wil troosten ende beraden,</l>
<l n="470">Alzo hi menichen heift ghedaen.</l>
<l>Hets emmer waer ic hebt ontfaen,</l>
<l>Het blijft in mi ten mach gheen man</l>
<l>Ghenesen, ooc hoe vele hi can;</l>
<l>Mijn ruste, mijn vruecht, mijn melodie</l>
<l n="475">Es wech; maer zwaer melancolie,</l>
<l>Trueren, zuchten, claghen, waken,</l>
<l>Sien, horen, bevoelen, rieken, smaken,</l>
<l>Dat heift verloren zeere de cracht</l>
<l>In mi; maer altoos dach en nacht</l>
<l n="480">Besorghende, wie dat zal vermaken.</l>
<l>Mijn herte ghequetst of bi wat zaken</l>
<l>Dat icx ghenese van der doot.</l>
<l>O lieve vrauwe, dits al de noot,</l>
<l>Ende meer dan ic hu secghen mach,</l>
<l n="485">Om Gode hier of ne gheen ghewach;</l>
<l>Want liever soudic, zeker zijt,</l>
<l>Sterven dan hier of verwijt</l>
<l>Of begrijp van woorden qwame."</l>
<l>Doe sprac de vrauwe van goeder name:</l>
<l n="490">"Vrient, ic hebbe hu wel verstaen;</l>
<l>Die zorghe laet te nieuwten gaen;</l>
<l>Van mi zo en hordijs nummer woort.</l>
<l>Ic hebbe menich waerf ghehoort</l>
<l><pb n="473"/>Van ziecken herten meer dan nu;</l>
<l n="495">Maer andwoorden willic hu</l>
<l>Up tguent, dat ic an hu versta,</l>
<l>Maer letter up ende hoorter na:</l>
<l>Als ghi dus wandelen ghinct alleine,</l>
<l>Ende ghi eer zaech de scone fonteine,</l>
<l n="500">Haddire niet ghecomen so bi</l>
<l>Ghi haddes wel ghebleven vri;</l>
<l>Maer doch te spade eist nu van dien.</l>
<l>Het scijnt ghi hebze so ghesien,</l>
<l>Ghi ne cuenes nemmermee ghenesen,</l>
<l n="505">Confoort ne moet hu mede wesen.</l>
<l>Ghi zecht die hu es onghereet;</l>
<l>Seker, vrient, dat es mi leet;</l>
<l>Maer hoe dat zi hebt goeden moet</l>
<l>Up dat ghi niet ne meent dan goet,</l>
<l n="510">In hopen uwen zin verscoont:</l>
<l>Goet dienst ne bleef noit ongheloont;</l>
<l>Maer van quade comt altoos quaet.</l>
<l>Naer dien dat vroescepe boven staet</l>
<l>Bem ic uwes zeers te bet ghepait;</l>
<l n="515">Ende dat de slotel node drait</l>
<l>Dat comt bi haer, bi niement el,</l>
<l>Die binnen hout, verstaet mi wel,</l>
<l>Dat borne claer, die heet Confoort,</l>
<l>Die lichtelic niet mach commen voort,</l>
<l n="520">Bi alle dien slotelen van yvore,</l>
<l>So wel betaemt zulken tresore;</l>
<l>Want daer es der fonteinen vrauwe,</l>
<l>Wiens name dat es gheheeten Trauwe,</l>
<l><pb n="474"/>Die .VII. adren in den gront</l>
<l n="525">Heift ghemaect, dat zi hu cont,</l>
<l>Daer dat borne bi ontfangt</l>
<l>Sijn cracht; wie daer of wart ghedranct</l>
<l>Hi moet ghenesen alder quale,</l>
<l>Die commen mach uter veinstren strale.</l>
<l n="530">Teerste conduut dat es een .T.,</l>
<l>Dats Troost ende Toeverlaet noch mee.</l>
<l>Dandere een .R., dats Reinicheit,</l>
<l>Van al dien daer ontrauwe in leit.</l>
<l>Terde conduut dat es een .O.,</l>
<l n="535">Dats Omoet, die den moet maect vro.</l>
<l>Tfierde conduut dat es eene .U.,</l>
<l>Dats Vriheit, scalkernien scu.</l>
<l>Tfijfste: twee huwen dobbel tsamen,</l>
<l>Wel bewreidt van allen blamen,</l>
<l n="540">Dats Vriendelicheit ende Wijsheit mede,</l>
<l>Die gheven zalicghe vroilichede.</l>
<l>Tsevende conduut dat es een .E.,</l>
<l>Dats Eere, die ghelijc der zee,</l>
<l>Vloiende es in alre duecht.</l>
<l n="545">Nu merct of hi mach sijn verhuecght,</l>
<l>Die drincken zal dit borne claer,</l>
<l>Dat ware den dorpere arde onnaer;</l>
<l>Het ware ooc jammer ende scade</l>
<l>Datter yement scade an dade.</l>
<l n="550">Dat wiste wel die houde vroede,</l>
<l>Die de fonteyne hadde in zijn hoede,</l>
<l>Ende om dat hi dat borne reine</l>
<l>Hadde ghesmaect van der fonteine,</l>
<l><pb n="475"/>So sciet hi node ghenouch van dan;</l>
<l n="555">Maer niement langher bliven en can</l>
<l>Dan hem de heere consenteirt,</l>
<l>Die tzinen wille al dinc ordineirt.</l>
<l>Doch so ic hore an uwe woort,</l>
<l>Dit borne dat men heet Confoort,</l>
<l n="560">Dat moetti hebben zuldi ghenesen.</l>
<l>Nu merct dan zelve hoe zal dit wesen</l>
<l>Naer dien dat hi hu bat zo zeere,</l>
<l>Altoos om der fonteinen eere,</l>
<l>Te pinene met ghetrauwer macht;</l>
<l n="565">Examineirt dan hu ghedacht,</l>
<l>Hoe ghijt begheert, dat weetic niet.</l>
<l>De zieke beghert, verstaet tbediet,</l>
<l>Menich dinc, dat zeere contrare</l>
<l>Den live ende ooc der zielen ware.</l>
<l n="570">Verwaert hu eere ende ziet wel toe</l>
<l>Dat wille niet dan belofte en doe;</l>
<l>Want niemen es beter dan zijn woort."</l>
<l>"Vrauwe, zeidic, ghi hebt verstoort</l>
<l>Mettien worde dat herte mijn,</l>
<l n="575">Ende al mijn adren daer toe sijn</l>
<l>Verwalt, beroert, ontstelt dat ghi</l>
<l>Sout willen peinsen dat in mi</l>
<l>Luusghen zoude dorpernie.</l>
<l>Helpe, moeder Gods, Marie,</l>
<l n="580">Hoe wee es mi daer of ghesciet,</l>
<l>Die mi recht nu eenen scaerpen spiet</l>
<l>Duere ende duere mijn herte stake.</l>
<l>Ic ne zoude niet so bitter smake</l>
<l><pb n="476"/>Der of ghevoelen no zericheit;</l>
<l n="585">Wat helpe, wat dede dat woort gheseit.</l>
<l>Noit zo ne cam in mijn ghedochte</l>
<l>Biden heere, diet al ghewrochte,</l>
<l>Qwaet ghepeins, no clein, no groot,</l>
<l>Thaer waert; in waer mi liever doot</l>
<l n="590">Duzentichwaerf ent mueghelic ware</l>
<l>Dan dat ic zoude van eenen hare</l>
<l>Begheren an haer bi gheenen keere</l>
<l>Daer bi vermindert worde haer eere,</l>
<l>Haer zalicheit ende ooc haer duecht.</l>
<l n="595">In weet hoe ghi dat secghen muecht;</l>
<l>Wat waenge dat ic ontrauwe meene!</l>
<l>Kerboie zeker, dats mi te cleene,</l>
<l>Te betrauwene menic niet.</l>
<l>Bi Gode, die hem crucen liet,</l>
<l n="600">Alwaric heere der weerelt al,</l>
<l>In weet of ict nu peinsen zal,</l>
<l>Ent mi ghebueren mochte alzo wel</l>
<l>Als up te stane, in weinschte niet el,</l>
<l>No dat, no wille, no confoort</l>
<l n="605">Van haerre eere toebehoort,</l>
<l>In zulker wijs als hize liet,</l>
<l>Doe hi met eeren van haer sciet</l>
<l>Mijn goede vrient, de welke mi</l>
<l>Bad, daer ic in ghehouden zi,</l>
<l n="610">Ende nemmermee ne werdic man,</l>
<l>Die anders sal begheren dan</l>
<l>Trauwe ende eere, mocht mi ghebueren</l>
<l>Confoort te crighene teenicgher uren.</l>
<l><pb n="477"/>In gheere up eerde gheen ander goet,</l>
<l n="615">Ende eist dattic dies derven moet,</l>
<l>So biddic Gode bi zijnre ghenade</l>
<l>Dat hi mi eenichsins berade:</l>
<l>Want andren dranc, faelgiert mi desen,</l>
<l>Al zoudic nemmermeer ghenesen,</l>
<l n="620">Ne werdt gheprouft van mi vorwaer."</l>
<l>Doe sprac die vrauwe: "Een zalich jaer</l>
<l>Moeti hebben die alzo sprac,</l>
<l>Ende al die minnen zonder lac,</l>
<l>Confoort te drinkene moet si winnen</l>
<l n="625">Al zulc een tueghe dat zi van binnen</l>
<l>Moeten ghenesen gans ende fijn,</l>
<l>Ende hemelrike naer dit termijn.</l>
<l>Een bede, sprac zi, so biddic hu,</l>
<l>Dat ghi mi wilt vergheven nu</l>
<l n="630">Dattic so vrilic sprac te voren;</l>
<l>Want ic en seit om gheen verstoren,</l>
<l>Maer mochtic in eenicgher wijs</l>
<l>Beraden hu na mijn avijs,</l>
<l>Ic wil hu helpen sonder verdrach,</l>
<l n="635">Ooc waer dat ic hu helpen mach."</l>
<l>"Vrauwe, zeidic, hets al vergheven,</l>
<l>Maer het zi onder voete bleven</l>
<l>Al dat wi tzamen hebben gheseit.</l>
<l>Het ware mi utermaten leit</l>
<l n="640">Qwamer eeniche woorden of."</l>
<l>Si sprac: "Nu doe ic hu belof,</l>
<l>In zal hu wesen niet contrare;</l>
<l>Maer eer yet lanc ghi sult gheware</l>
<l><pb n="478"/>Werden dattic bem hu vrient."</l>
<l n="645">"Vrauwe, dat wert van hu verdient,</l>
<l>Seidic, ende namze bider hant."</l>
<l>Mettien ontwiec ic, ende ic vant</l>
<l>Mi bezweet an al mijn lijf</l>
<l>Van gramscepen dat dat goede wijf</l>
<l n="650">Up mi bemoede vilonie.</l>
<l>"Ic bidde hu, zoete maecht Marie,</l>
<l>Alre bedructer melodie,</l>
<l>Nemt de fonteine in hu behoet.</l>
<l>Mijn herte en gherde ontrauwe nye,</l>
<l n="655">Onrein ghepeins, no dorpernie.</l>
<l>Reine trauwe, lijf, zin en moet</l>
<l>Jan ic haer, hoet met mi ghescie.</l>
<l>Troost mi eer dat mi frenezie</l>
<l>Om confoort verderven doet,</l>
<l n="660">Ende ic zende hu een minlic groet;</l>
<l>Nemt dat voor goet, fonteine vrye.<milestone unit="interpolation" n="eindi79" /></l>
</lg>
</body></text>
 <text><body>
<head type="comment"><pb n="479"/>                 <hi rend="bold">XIII. </hi></head>
<l>O almoghende God Emanuel,</l>
<l>Die zinen inghel Gabriel</l>
<l>Sand neder die zaliche boodscap goet</l>
<l>In eene roze, vul der omoet,</l>
<l n="5">Daer zoe den Gods zone bi ontfinc,</l>
<l>Moete hu bewaren, heer coninc,</l>
<l>Ende al dit goede gheselscip mede,</l>
<l>Die blomkin van Brucghe, der goeder stede,</l>
<l>Die ic uut duechden blomkin nome,</l>
<l n="10">Mids dat Maria, die roze bloume,</l>
<l>Voor Gode vercoren es dhoochste alleine.</l>
<l>So secghic dan, blomekine int ghemeine,</l>
<l>Ic arem, rud, stomp, cranc, houd van daghen,</l>
<l>Mids dat die zinne so zeere vertraghen,</l>
<l n="15">Dat ic niet wel mach spreken hoghe,</l>
<l>So versouc ic bi Gods ghedoghe,</l>
<l>Heer coninc, ter gheliefste van hu</l>
<l>Dat ghi doch wilt bevelen nu</l>
<l>Remedie te doene van alre sprake,</l>
<l n="20">Dat ic mach toghen te minen ghemake</l>
<l>Twi ic bem comen bin uwer saten,</l>
<l>Ende hebbe mijn hermitage ghelaten,</l>
<l><pb n="480"/>Dewelke pine mi niet en vernoyt</l>
<l>Up dat ic spreken mach onghemoyt;</l>
<l n="25">Want die alle dinc wel over ziet</l>
<l>Langhe te pinene ende tende om niet,</l>
<l>Dats groot verdriet in smeinsghen zin.</l>
<l>Weit dat ic ooc soukende bem der in</l>
<l>Van hu tprofijt, van Gode den danc,</l>
<l n="30">Vergheift mi maekict yet te lanc.</l>
<l>O coninc van den Witten Bere,</l>
<l>Hoort na mijn woort, want icx beghere:</l>
<l>In tiden verleden, als ic was</l>
<l>Jonc van daghen, van leden ras,</l>
<l n="35">Weit dat ic zeere der werelt plach;</l>
<l>Maer als ic mercte ende over zach</l>
<l>Drie dinghen, die niet en moghen faelgieren</l>
<l>Hem, die de werelt zal antieren,</l>
<l>So wardic haers werc zo sat,</l>
<l n="40">Dat ic dese wide vermaerde stat</l>
<l>Van Brucghe, die vruechdenrike fonteyne,</l>
<l>Claghende liet ende ghinc alleine</l>
<l>In sulken state, als ghi mi ziet;</l>
<l>Want ic ne mochte ghedoghen niet</l>
<l n="45">Die pointen drie dat valsghe venijn.</l>
<l>Ic duchte si niet verstorven ne zijn,</l>
<l>Dies lijt de meniche zwaren toren;</l>
<l>Eist waer, heer coninc, dat zuldi horen:</l>
<l>Teerste point dat mi dede verleeden</l>
<l n="50">Den dienst der werelt ende van haer sceeden,</l>
<l>Dat was dat ic der lieder zinne</l>
<l>Sach ydel van broederliker minne,</l>
<l><pb n="481"/>Ende die elc andre waren scoudich,</l>
<l>Met minnen te dienene menichvoudich,</l>
<l n="55">Wanner dat eenichen vrient mesginc</l>
<l>Men vlo van hem, heer coninc;</l>
<l>Dat proufdic wel, alst mi mesquam.</l>
<l>Dat point maecte mi alzo gram,</l>
<l>Dat ict ginc claghende Gode alleene,</l>
<l n="60">Wien ics els claechde hi achtes cleene;</l>
<l>Waer ic met claghen den zin meest coelde</l>
<l>Daer waest dat ic minst minne bevoelde:</l>
<l>Hadde jonste te mi waert enich virtuut</l>
<l>Voor tclaghen, int claghen ghinc soe uut.</l>
<l n="65">Doe ghinc ic voughen minen aermen dienst</l>
<l>Te Gode, dats emmer den meinsghe sienst;</l>
<l>Die loont hier wel ende elder meere.</l>
<l>Tander point, coninc heere,</l>
<l>Dat ic ooc qualic conste verdraghen,</l>
<l n="70">Ende dat met rechte ooc wel mach claghen</l>
<l>Die goede, de vroede, jonc ende hout,</l>
<l>Vrauwen ende maechden, ja menich vout,</l>
<l>Maecht claghen voor waer elc reinlic sin;</l>
<l>Dat es, heer coninc, so waer God in</l>
<l n="75">Wat duechden zach ende hi daer sant</l>
<l>Sine gracie, so dat soe wart becant</l>
<l>Van dien de gracie niet waren waerdich,</l>
<l>Begonsten uut rechte nide hovaerdich</l>
<l>Beniden der goeder lieder staet,</l>
<l n="80">Ende spraken achter den oghen quaet.</l>
<l>Saghen zi ooc goet gheselscap tzamen,</l>
<l>Si dader of lopen hare quade famen.</l>
<l><pb n="482"/>Saghen zi uwen scone maechden zoet,</l>
<l>Si seiden: ets misselic sijn si goet.</l>
<l n="85">Saghen si vrauwen den mannen eeren,</l>
<l>Si ghinghent stappans in aerche verkeeren;</l>
<l>Saghen si die minden in trauwen reine,</l>
<l>Si spraker recht of als dorpers vileine.</l>
<l>Saghen si die vroede in goede becliven,</l>
<l n="90">Si seiden: hets quaet dat si bedriven.</l>
<l>Saghen si yement die helich hiet</l>
<l>Si seiden: ghi en kentene van binnen niet.</l>
<l>Wat dat si zaghen, hoe goet het was</l>
<l>Niement haers valschs blaets en ghenas.</l>
<l n="95">Dat proufdic wel, heer coninc, nu siet</l>
<l>Dustane zaken en ghenouchden mi niet;</l>
<l>Want ic doe minde, dat wel verstaet,</l>
<l>God weet, in duechden ende zonder quaet;</l>
<l>Nochtan si brauden mi zulc een bier,</l>
<l n="100">Mi ne luste niet langher te blivene hier,</l>
<l>Ende waert ooc noch alzoot was doe</l>
<l>Ic liepe ter clusen waert emmer toe.</l>
<l>Terde point, heere, wilt verstaen:</l>
<l>Als ic die oghen begonste te slaen</l>
<l n="105">Van minen verstane, ende claerlic kende</l>
<l>Dat al deser blijsscap wart een hende,</l>
<l>Ende ooc dat niement en weet welc tijt,</l>
<l>Maer als een droom een overlijt:</l>
<l>Heden up ende morghen neder,</l>
<l n="110">Dat leden es en comt niet weder,</l>
<l>Dat werden zal weet God alleene,</l>
<l>Ende dat dit aerme dal van weene</l>
<l><pb n="483"/>Gheene vruechden en gheift die yet gheduert,</l>
<l>Ende ooc es al dats ons ghebuert:</l>
<l n="115">Met pinen ghecreghen, met zorghen bezeten,</l>
<l>Met rauwen ghelaten ende zaen vergheten,</l>
<l>Die ghene die laet van dient bezit.</l>
<l>Heer coninc, als ic voor peinsde dit,</l>
<l>Wardic van doolne so vervaert</l>
<l n="120">Ic peinsde ic ware goet thuuswaert,</l>
<l>Eert spader worde, het dochte mi tijt.</l>
<l>Edel heer coninc, mids dat ghi zijt</l>
<l>Te binnen van den pointen drie,</l>
<l>Die uuter werelt jaechden mie;</l>
<l n="125">So willic hu zecghen in corten dinghen</l>
<l>Waer omme wi comen ende wat wi bringhen.</l>
<l>Twee wilde lieden die comen hier,</l>
<l>Ende hoorden van eenen forestier</l>
<l>Van eere stat des Witten Beere,</l>
<l n="130">Dien eist diene ic te siene begheere,</l>
<l>Ende daer toe zijn gheselscep al.</l>
<l>Nu hoort wat ic hu zecghen zal:</l>
<l>Int wout, heere, daer mijn hermitage</l>
<l>In staet, daer dese twee manne sauvage</l>
<l n="135">In hebben ghelopen menichen dach,</l>
<l>Waest dat ic se toot mi comen zach</l>
<l>Jonc ende cleene, nu zijn si groot.</l>
<l>Daer gaf ic hem te harer noot</l>
<l>Van dien dat mi verleende God;</l>
<l n="140">Nu zijn si vroet, doe waren ze sod.</l>
<l>Tghelove dat hebbic hem gheleert,</l>
<l>Hare herten hebben zi ghekeert</l>
<l><pb n="484"/>Te siene van Brucghe, die saliche stat,</l>
<l>Ende al te met seidic hem, wat</l>
<l n="145">Van deser stede de gheleghenteit,</l>
<l>Mids welken si const ende aerbeit</l>
<l>Hebben ghetoocht in een present</l>
<l>Dat hu, heer coninc, zal warden bekent,</l>
<l>Ende en hebben no zin, no const ghespaert,</l>
<l n="150">Uut rechter minnen ter steden waert;</l>
<l>Ende omme dat ic zach die minlichede</l>
<l>Van hem toot Brucghe, der goeder stede,</l>
<l>So ghinic jonstelijc exponeeren</l>
<l>Twerc, dat ic hem sach avizeeren,</l>
<l n="155">Om dat te verclaerne ter bede van hem,</l>
<l>Eist dat ic met hem hier comen bem.</l>
<l>Maecict yet lanc, verghevet mi,</l>
<l>Want ict uut jonsten doende si;</l>
<l>Heere coninc, hier muechdi vor oghen sien</l>
<l n="160">Van ruden lieden subtijl engien,</l>
<l>Die hebben van verren ghesleghen der naer</l>
<l>Om van ieder liede texemplaer</l>
<l>Van horen secghene te makene.</l>
<l>Juuste waert quaet te gherakene,</l>
<l n="165">Al pijnde mens ende menze sage voor oghen,</l>
<l>Men zoudze nochtan wel missen moghen,</l>
<l>Doch hebben zi uut jonsten ghedaen haer beste:</l>
<l>Poorten, mueren, tor ende veste,</l>
<l>Ende de bewares der bloumkine met</l>
<l n="170">Hebzi omtrent de stede gheset;</l>
<l>Eeuwelic bewaerze God van snevene,</l>
<l>Ghemaect hebzi de poorten sevene.</l>
<l><pb n="485"/>Up elke poorte so machic stellen</l>
<l>Een lettere, so mach ic Brucghe spellen:</l>
<l n="175">.B. .R. .U. .C. .G. .H. .E.</l>
<l>Met desen zevenen, no min no mee,</l>
<l>Spelt men Brucghe, alzo men ziet;</l>
<l>Up elke lettere een vrai bediet,</l>
<l>Diere elke poorte zal hebben eene.</l>
<l n="180">Al es mijn connen daer toe te cleene,</l>
<l>Willet int beste altoos verstaen</l>
<l>Om Gode, ende willet in danke ontfaen.</l>
<l>Die Ghent-poorte beghinic voren,</l>
<l>Up die .B. so ghi muecht horen:</l>
<l n="185">De .B. gheeft ghiften twee der stede,</l>
<l>Dats Broederscap ende Bliscap mede;</l>
<l>Want tpoeint dat meest verblijt de zinne,</l>
<l>Vorwaer dats broederlike minne.</l>
<l>God moetze langhe in duechden sparen,</l>
<l n="190">Die gherne aldus dese poorte verwaren;</l>
<l>Ook biddic Maria, der maghet zoet,</l>
<l>Dat euwelijc ghedueren moet.</l>
<l>Nu willic te declaereirne mi pinen</l>
<l>De poorte van Sinte Katelinen:</l>
<l n="195">Up eene .R. ic die fondere.</l>
<l>Twee pointen ic daer up avizere,</l>
<l>Daer zoe die stat in pijnt te bevredene.</l>
<l>Teen point es Recht ende tander es Redene,</l>
<l>Danc hebbe die .R., want zonder waen</l>
<l n="200">Men soude die werelt duere gaen</l>
<l>Eer men dies vonde Brucghes ghelijc;</l>
<l>Lof hebs die heere van hemelrijc.</l>
<l><pb n="486"/>De Bouverie die volght hier naer;</l>
<l>Eene .V. zo willic stellen daer.</l>
<l n="205">Die .V. twee pointen openbaert,</l>
<l>Daer soe die stede zeere bi verclaert:</l>
<l>Teen es Vroescap ende tander es Vriheit.</l>
<l>Dese twee pointen voor waer gheseit</l>
<l>Behouden de stat in zulker eeren:</l>
<l n="210">Wie daer in comen of verkeeren</l>
<l>In allen plaetzen sijs hem beloven;</l>
<l>Danc hebbe de gracie Gods van boven.</l>
<l>Die Smede-poort es hier naer ghestaen;</l>
<l>Eene .C. heift zoe in haer bevaen.</l>
<l n="215">Dese .C. heift pointen twee, diet hoort:</l>
<l>Teen es Cracht, tander es Confoort.</l>
<l>Danc hebbe God sier ghiften milde,</l>
<l>Die dus plentueselike wilde</l>
<l>Brucghe, die nobele stat, verchieren</l>
<l n="220">Met letteren van so werder manieren.</l>
<l>Ic bidde Maria, der reiner maecht,</l>
<l>Dat zoese voort houde ongheplaecht.</l>
<l>Desel-poorte die es hier nu,</l>
<l>Die hout een .G., dat seghic hu.</l>
<l n="225">Dese .G. hout pointen twee voor waer,</l>
<l>Die men mach scauwen openbaer:</l>
<l>Dats Gonst ende Goedertierheit.</l>
<l>Wie comt in tstat hi vint bereit</l>
<l>Dese twee pointen van der .G.;</l>
<l n="230">Comsi te lande, comsi ter zee,</l>
<l>Sine vindet nieuwers alzo goet als hier;</l>
<l>Danc hebbe Gods gracieuze bestier.</l>
<l><pb n="487"/>Die Speipoorte is hier naer ghenoomt;</l>
<l>Een .H. heift zoe, die mildelijc droomt,</l>
<l n="235">Ter stede waert in tween pointen int zeil:</l>
<l>Teen point es Hope ende tander es Heil.</l>
<l>Hope sent zoe met harer cracht</l>
<l>Twee waerf onder dach ende nacht,</l>
<l>Ende Heil sent zoe ter stede waert in;</l>
<l n="240">Danc moet hebben dat zaliche Zwin</l>
<l>Ende God den hoghen lof van al,</l>
<l>Dat hi gaf, gheift ende gheven zal.</l>
<l>De sevenste, dats sinte Cruus-poorte,</l>
<l>Die draecht een .E. van grote conforte,</l>
<l n="245">Met pointen twee van wiser leere,</l>
<l>Dats Eendrachticheit ende Eere.</l>
<l>Dese twee moet ons God verleenen</l>
<l>Van euwen teeuwen voort al tenen.</l>
<l>Edel heere, machtich ende hoghe gheseten,</l>
<l n="250">Nu hebbic hu ghelaten weten,</l>
<l>Tuwer eeren, dexpocicie van</l>
<l>Den .VII. lettere, zo ic best can,</l>
<l>Ende elke poorte die heift haer deel</l>
<l>Van haren bestiere, ende elc torreel</l>
<l n="255">Na onsen besten gheordinerd.</l>
<l>Voort, edel heere ghecoronerd,</l>
<l>Biden ghelucke van der bone,</l>
<l>Ter eere van uwer edelre crone,</l>
<l>Ende ooc dat wi hu willen toghen</l>
<l n="260">Dat wi sijn vrienden voor den oghen,</l>
<l>Ende alzo wel vrienden bachten rucghe,</l>
<l>So scinken wi hu die stat van Brucghe;</l>
<l><pb n="488"/>Ooc zo esser in een gaersoen;</l>
<l>Ombeit, heere, die zal hu manscep doen</l>
<l n="265">Van zulker waren, als hi brinct.</l>
<l>Nemse in dancke, ende minlic scinct</l>
<l>Ons den wijn, oft hu dinct goet;</l>
<l>Dan willen wi lopen metter spoet</l>
<l>Ter hermitagen weder te gader.</l>
<l n="270">Ic bidde Gode, den hemelschen vader,</l>
<l>Dat hi ons tander jaer late versamen</l>
<l>Beter ende zalicher in zinre namen.</l>
</body>
</text>
<text>
<body><head type="comment"><pb n="489"/> <hi rend="bold">XIV.</hi> VAN EENEN JONCCHELINGHE ENDE VAN EENEN ERMITE.</head>
<lg><l>Een jonghelinc vul der werelt luste,</l>
<l>Zochte eens in wandelinghen ruste;</l>
<l>So verre hi hem te gane bewant</l>
<l>Dat hi eenen houden hermite vant.</l>
<l>  5 Up eenen boom hine wonen zach</l>
<l>Ende hi omboot hem goeden dach;</l>
<l>Vriendelic werdi sinen hoet,</l>
<l>Dat dochte den houden hermite goet.</l>
</lg>
<lg><l>Dhermite bezach den jonghen man,</l>
<l n="10">Ende mercter vele onmaten an,</l>
<l>Alzo hem dochte van sinen ghewaden;</l>
<l>Doch groetine weder bi Gods ghenaden.</l>
</lg>
<lg><l>De tale van hem beeden daer,</l>
<l>Die lezen wille, zoe volcht hier naer,</l>
<l n="15">Verstaet der woorden zin, diet horen;</l>
<l>Aldus began thermite voren:</l>
</lg>
<lg><l><pb n="490"/>"Zech, jonc man, wanen comstu?"</l>
<l>"Heere, ic hebbe ghewandelt nu</l>
<l>Hier entaer in dit foreest</l>
<l n="20">Omme te verblidene minen geest."</l>
</lg>
<lg><l>"Sech waer of es dijn gheest bedrouft</l>
<l>Datti te wandelne behouft,</l>
<l>Doet di dijn hooft van vastene zeer,</l>
<l>Of ne cuenstu niet ghelezen meer?"</l>
</lg>
<lg><l n="25">"Van vastene, heere, dan pleighic niet;</l>
<l>Ic pleghe ooc cume te lezene yet;</l>
<l>Maer waken, brasseeren, gheselscap goet,</l>
<l>Dat es dat mi nu wandelen doet."</l>
</lg>
<lg><l>"Wat hoor, kint, waer bi doest&#x00FC; dat?"</l>
<l n="30">"Vader, ic wone al binder stat,</l>
<l>Woondicker buten alzo ghi,</l>
<l>So zoudix ooc wel hoeden mi."</l>
</lg>
<lg><l>"Ja, kint, hebstu mi dat gheseit,</l>
<l>Kenstu doch dan zulc ondersceit</l>
<l n="35">Dat men mach buten de zonden verwinnen;</l>
<l>Waer omme so blijftu dan daer binnen?"</l>
</lg>
<lg><l>"Vader, God weet, dat mach niet zijn;</l>
<l>Want tjonghe, lusticghe leven mijn</l>
<l>Ne mach der weerelt niet derven noch;</l>
<l n="40">Wilt Gode vor mi bidden doch!"</l>
</lg>
<lg><l><pb n="491"/>"Ja, kint, of ic dan voor di bade,</l>
<l>Wies wilstu werden voort te rade,</l>
<l>Wat levene zultu voortan plien</l>
<l>Up datter wat goets of mochte ghescien."</l>
</lg>
<lg><l n="45">"Vader, hoe zoudic dat gheweten:</l>
<l>Danzen, hoveren, drinken ende heten.</l>
<l>Valter yet anders, eist nacht of dach</l>
<l>Ic saels mi wachten, zo ic best mach."</l>
</lg>
<lg><l>"Helpe, kint, dat en mochte niet wesen;</l>
<l n="50">Maer vasten, aelmoesen, ende bedinge lesen,</l>
<l>Ende dicwile te zermoene gaen,</l>
<l>Of anders waert al voor niet ghedaen."</l>
</lg>
<lg><l>"Vader, ghi noomt daer pointen viere,</l>
<l>Die qualike waren van minen bestiere.</l>
<l n="55">Te vastene ne mochtic mi niet poghen,</l>
<l>Mijn hooft ne zouder niet jeghen moghen."</l>
</lg>
<lg><l>"Kint, des lieghens di verdraghe;</l>
<l>Want du zelve maecs dijn claghe.</l>
<l>Dat waken, gheselscap ende brasseeren</l>
<l n="60">Di uutwaert doen gaen solaceeren."</l>
</lg>
<lg><l>"Vader, God weet, dats emmer waer,</l>
<l>Ic kenne mi daer of lughenaer.</l>
<l>Ic wilde ic ghisteren hadde ghevast,</l>
<l>Mijn hooft ware mi nu bet gherast."</l>
</lg>
<lg><l n="65"><pb n="492"/> "Kint, waer omme ne doestuut niet?"</l>
<l>"Vader, als men tgheselscap ziet</l>
<l>Een meinsghe en caens niet wel ghedoen."</l>
<l>"Kint, dat en es gheen ocuzoen.</l>
</lg>
<lg><l>Hoor, kint, ic wil di vraghen wat,</l>
<l n="70">Ende du moets mi berechten dat."</l>
<l>"Gherne, vader, up dattict weet."</l>
<l>"Ja du, du weitest al ghereet."</l>
</lg>
<lg><l>"Oftu di wandelen zaechs omtrent</l>
<l>Gheselschap, ende di dat ware bekent</l>
<l n="75">Dat zi alle de voorders dine</l>
<l>Vergheven hadden met venine;</l>
</lg>
<lg><l>Soutstu mettem willen gaen eten?"</l>
<l>"Wat, vader, dat muechdi zelve wel weiten;</l>
<l>Neenic, trauwen, in ware zot;</l>
<l n="80">Ja nauwelic al bevaelt mi God."</l>
</lg>
<lg><l>"Kint, dijn woort heift di ghevaen;</l>
<l>Want zonden die hebbent al ghedaen</l>
<l>Dat Adam ende onse voorders al</l>
<l>Sijn doot, ende noch elc sterven zal.</l>
</lg>
<lg><l n="85">Wat redene wiltu mi bewisen</l>
<l>Dattu om lieflicheit van spisen</l>
<l>Of van gheselsceipe di verslaes</l>
<l>So zeere, dattu nu trueren gaes.</l>
</lg>
<lg><l><pb n="493"/>Weitstu waer omme dattu truers?</l>
<l n="90">Om dattu metter zonde becuers</l>
<l>Natuere, die du daer mede qwets,</l>
<l>Ende jaechs dijn ziele in sfiants lets."</l>
</lg>
<lg><l>"Seker, vader, het mach wel wesen;</l>
<l>Maer hoe zal ic hier of werden ghenesen!</l>
<l n="95">In weeter toe ne gheenen raet."</l>
<l>"Kint, aestelic te biechten gaet."</l>
</lg>
<lg><l>"Te biechten, vader, wat zoude dat baten?</l>
<l>In mochte voort eewelic zonde laten,</l>
<l>Ende alzo ic mi selven weet,</l>
<l n="100">Daer bem ic qwalike toe bereet."</l>
</lg>
<lg><l>"Kint, daer omme lates niet te doene;</l>
<l>Maer naer de biechte ganc te sermoene,</l>
<l>Ende hoor van Gode dat zalicghe woort,</l>
<l>Ende pijnter wat na de levene voort."</l>
</lg>
<lg><l n="105">"Te levene, vader, dats mi onnaer.</l>
<l>De woorden zeicht men so fel, so zwaer</l>
<l>Hoordict ic zoude mi so vervaren,</l>
<l>In worde blide bin .VII. jaren;</l>
</lg>
<lg><l>Ende daer bi, vader, wat mijns ghesciet,</l>
<l n="110">Sermoen te hoorne dan dochte mi niet;</l>
<l>Tcastiement es alte fel."</l>
<l>"Neen, kint, hoort ende verstant mi wel:</l>
</lg>
<lg><l><pb n="494"/>Ic wil di vraghen een ruut parceel,</l>
<l>Oftu doot wonden hads een groot deel,</l>
<l n="115">Daer de minste of stervelic ware,</l>
<l>Soutstu der doot yet zijn in vare?"</l>
</lg>
<lg><l>"Ja ic zeker, vader, in allen tiden."</l>
<l>"Ja, kint, ende zoutstu dan moghen verbliden?"</l>
<l>"Neenic, vader, door wijf no man."</l>
<l n="120">"Kint, wat zoutstu meest minnen dan?"</l>
</lg>
<lg><l>"Vader, eenen wisen meester vroet;</l>
<l>Want sterven en wildic om gheen goet;</l>
<l>Maer mochtic haestelic zijn ghenesen,</l>
<l>Wat trooste! dat zoude mi tbeste wesen!"</l>
</lg>
<lg><l n="125">"Kint, of hi di wilde te helpene poghen,</l>
<l>Ende du tbewaken niet en wildes ghedoghen,</l>
<l>Ende hi de wonden dan liete vervulen,</l>
<l>Ende lieter stervelicheide in sculen;</l>
</lg>
<lg><l>Soutstu gherust wel zijn daer in?"</l>
<l n="130">"Neenic, vader, om gheen ghewin;</l>
<l>Ic soude liever ghedoghen pine</l>
<l>Om leven ende ghenesen te zine."</l>
</lg>
<lg><l>   "Kint, of di de mester hiete of bevale</l>
<l>In medicinen van dijnre quale,</l>
<l n="135">Soutstu daer na niet willen horen."</l>
<l>"Ja ic, vader, ja, allen dingen te voren."</l>
</lg>
<lg><l><pb n="495"/>"Kint, noch zo hebstu di ghevaen;</l>
<l>So moetstu te sermoene dan gaen;</l>
<l>Twoort Gods ghehoort es medicine</l>
<l n="140">Der ziele, als ment te belevene pine,</l>
</lg>
<lg><l>Ende zonder twoort Gods niement ne can</l>
<l>Wel gheleven, wat sechstu dan,</l>
<l>Want vul ghebrecs zo es natuere,</l>
<l>Contrarie der ziele in elker ure."</l>
</lg>
<lg><l n="145">"In wister wat toe zechgen, vader,</l>
<l>Hu redene kennic al te gader;</l>
<l>Maer een dinc dincter mi letten an."</l>
<l>"Sech, kint, ic sal berechten dan."</l>
</lg>
<lg><l>"Vader, zijn de sermoenen waer</l>
<l n="150">Twine lever de papen dan zelve naer?</l>
<l>Si dincker mi naer werken minst."</l>
<l>"Hoor, kint, eer du dies meer beghinst;</l>
</lg>
<lg><l>Noch vrach ic di, hoor mi bi besceide,</l>
<l>Of tu waers zo ic voorzeide</l>
<l n="155">Ghewont ende du om sterven laechs,</l>
<l>Ende du dan dinen meester zaechs</l>
</lg>
<lg><l>Hem doden ende ghenesen di,</l>
<l>Soutstu dan secghen: Vlie van mi,</l>
<l>In wille van dinen rade niet,</l>
<l n="160">Ende mettem sterven int verdriet?</l>
</lg>
<lg><l><pb n="496"/>Berecht mi tware." "Vader, neenic,</l>
<l>Al wildi sterven, nochtan meenic</l>
<l>Selve te levene, jans mi God;</l>
<l>Die sterven wille die dinct mi zot."</l>
</lg>
<lg><l n="165">"Kint, noch hebstu di ghevaen."</l>
<l>"Vader, ic kent, ic moet verstaen:</l>
<l>Ware joncheit uut, ic hope ic zal</l>
<l>Dat ic nu hoore beleven al."</l>
</lg>
<lg><l>"Neen, kint, daer waerstu in verdult.</l>
<l n="170">Wanneer dijn tijt zal zijn vervult,</l>
<l>Dan weicstu twint; de tijt zal gaen,</l>
<l>Maer dijn neis niet een oghe upslaen."</l>
</lg>
<lg><l>"Wat, zone eis niement, vader, die leift</l>
<l>Ic hebbe alzo een ander heift;</l>
<l n="175">Ic hope zal God eenen andren sparen</l>
<l>Hine zal mi, trauwen, niet laten varen."</l>
</lg>
<lg><l>"Ja, kint, ende of ghi waert ghespaert</l>
<l>Van Gode toot ghi zo ziec waert</l>
<l>Dat hu de doot dede roupen owi;</l>
<l n="180">Wie zal dan weldoen over di?"</l>
</lg>
<lg><l>"Wat, vader, ic hebbe wel secghen horen:</l>
<l>God ne laet gheene meinsghe verloren,</l>
<l>Die in zine laetste stonden</l>
<l>Berauwen hebben van haren zonden."</l>
</lg>
<lg><l n="185"><pb n="497"/> "Kint, wat God wille dat moet zijn;</l>
<l>Maer hoor wat seicht zint Augustijn:</l>
<l>Drierande volc, zeit hi, ic zie</l>
<l>Begherende dhemelsghe melodye.</l>
</lg>
<lg><l>De twee behopic zekerlic;</l>
<l n="190">Maer van den derden twivelic.</l>
<l>Nu, kint, verstant dit ondersceit,</l>
<l>Dat Sint Augustijn van desen zeit.</l>
</lg>
<lg><l>Deerste, daer ic of zeker bem,</l>
<l>Dats die de weerelt verwint in hem,</l>
<l n="195">Ende zoe hem niet zo doen sneven</l>
<l>Dat hi van Gode mach zijn verdreven.</l>
</lg>
<lg><l>Dandere daer ic toe hebbe verlaet,</l>
<l>Dats die bekent zier sonden staet;</l>
<l>Met rauwen penetencie ontfaet,</l>
<l n="200">Ende hem vort wacht der quader daet.</l>
</lg>
<lg><l>De derde, die hier of doet verbeit</l>
<l>Tot hi te stervene leicht bereit,</l>
<l>De doot die doet hem dan zulc leit</l>
<l>Hi twivelt zijnre zalicheit.</l>
</lg>
<lg><l n="205">Dan zeicht hi mee: God es ghenadich!</l>
<l>Hi mach doen dies hi es beradich.</l>
<l>Kint, zal di gracie dan ghescien,</l>
<l>Beit, maer laets mi dijn brieve zien."</l>
</lg>
<lg><l><pb n="498"/>"Vader, in hebbe der brieven gheene,</l>
<l n="210">Sone hadde de goede Magdaleene,</l>
<l>Nochtan vergaf haer God haer zonden,</l>
<l>Ende andere zijn, trauwen, zalich vonden."</l>
</lg>
<lg><l>"Kint, dat hebstu wel ghetoocht;</l>
<l>Maer hadde zoe haer niet om eere ghepoocht</l>
<l n="215">Den heere te zoukene, diet haer vergaf,</l>
<l>Sone waren haer niet de sonden af.</l>
</lg>
<lg><l>God riepse, ende strecs zoe cam toot hem;</l>
<l>Dit roupen in di zelven nem;</l>
<l>Als hi di roupt twine hoorster naer,</l>
<l n="220">Ende ganc toot hem, ende ween met haer?"</l>
</lg>
<lg><l>"Vader, God ne riep mi nye."</l>
<l>"Neen, kint, van dier onscult vertye,</l>
<l>Riep hise in harer herten gront;</l>
<l>Prouf, es di dan zijn roupen cont.</l>
</lg>
<lg><l n="225">Soe ne peinsde nie dat zoe mesdede,</l>
<l>Voor hijt haerrer herten weten dede,</l>
<l>Ende alzo varinc als zoet bekende</l>
<l>Begherde zoe voort der zonden hende.</l>
</lg>
<lg><l>Peins of di ye zondelic werc ghenouchde,</l>
<l n="230">Dat di dijn herte te latene wrouchde,</l>
<l>Ende daer conciencie di omme versprac</l>
<l>Om datter deewiche doot in stac.</l>
</lg>
<lg><l><pb n="499"/>Hebstu Gods roupen wel dan ghehoort,</l>
<l>So ganc met Magdalenen voort,</l>
<l n="235">Beween dijn zondelike leven,</l>
<l>Ende wachts di voort, hets al vergheven."</l>
</lg>
<lg><l>"Vader, daertoe so bringhe mi God!</l>
<l>Al bem ic jonc ende daer toe zod,</l>
<l>Ic hope om tbeste alst God vorziet."</l>
<l n="240">"Neen, kint, en stellet in vursten niet.</l>
</lg>
<lg><l>Hoor een exempel dat ic di telle:</l>
<l>Een helich man was mijn gheselle,</l>
<l>Het cam dat hi te stervene lach;</l>
<l>Elc van ons lieden diet aenzach</l>
</lg>
<lg><l n="245">Dat hi hem zeere ter doot waert poochde,</l>
<l>Devotelike dat men hem toochde</l>
<l>Een crucifix, ende baden hem zeere</l>
<l>Sijn herte te ghevene tonsen heere.</l>
</lg>
<lg><l>Hi keerde zijn hooft ende zach na ons,</l>
<l n="250">Ende gaf onslieden een cort respons:</l>
<l>Doet zelve, zeit hi, met fellen ziene;</l>
<l>Van vare begonsten wi te vliene,</l>
</lg>
<lg><l>Ende spraken in broederliker minne:</l>
<l>Ay lacen, hi dinct ons uuten zinne!</l>
<l n="255">Hi mercte dat wijs hadden verdriet,</l>
<l>Ende zeide: In bem uuten zinne niet;</l>
</lg>
<lg><l><pb n="500"/>Maer ic andwoorde up uwen raet:</l>
<l>Mijn herte te Gode dan es niet quaet;</l>
<l>Maer, broeders, zoudic beghinnen nu?</l>
<l n="260">Dat waer te spade! Dus biddic hu</l>
<l>   Doet nu in tijts, want comt de tijt</l>
<l>Dat ghi dus na den stervene zijt,</l>
<l>De doot sal hu so duer cnauwen,</l>
<l>Tghepeins te Gode zal hu ontnauwen;</l>
</lg>
<lg><l n="265">Hoor, kint, dit was mijns broeder woort."</l>
<l>"Vader, dit hebbic wel ghehoort;</l>
<l>Mijn herte ic Gode niet gheven can,</l>
<l>Want daers te vele belemmers an."</l>
</lg>
<lg><l>"In wat manieren, kint, zech mi dat."</l>
<l n="270">"Wat, vader, ic minne toot eenre stat</l>
<l>Een wijf, die heift zo therte mijn,</l>
<l>In can el nieuwer met bezich zijn."</l>
</lg>
<lg><l>"Ach, kint, hets aergher nu dan te voren:</l>
<l>Es therte wech so es twerc verloren."</l>
<l n="275">"Neent, vader, trauwen, ten es niet wech."</l>
<l>"Kint, wat hebstuus hebouden, zech?"</l>
</lg>
<lg><l>"Vader, zoudic hu lyen waer</l>
<l>Lettel of niet, dats openbaer;</l>
<l>Want waer ic bem, so hier, so daer,</l>
<l n="280">In ruste niet ic en ware bi haer."</l>
</lg>
<lg><l><pb n="501"/>"Ach, kint, zo bestu zeere onweicht;</l>
<l>Verstant wat dewangelie zeicht:</l>
<l>Daer dijn scat es, daers therte dijn;</l>
<l>Dus zoude dijn lief dijn afgod zijn."</l>
</lg>
<lg><l n="285">"Vader, in minne gheenen scat,</l>
<l>No afgod mede; maer zoudic wat</l>
<l>Kiesen te minnene up eerderijc:</l>
<l>Wats priseliker dan mijns ghelijc?</l>
</lg>
<lg><l>Ic zie den eenen zo vul hoverden,</l>
<l n="290">Hine zoude mi nauwe te ziene ghewerden;</l>
<l>Den andren zie ic alzo ghierich,</l>
<l>Sijn herte es om al thebbene vierich.</l>
</lg>
<lg><l>Ic zie den derden zo overnidich,</l>
<l>In anders liden wert hi verblidich;</l>
<l n="295">Ic zie den vierden zo vuul vertraecht,</l>
<l>Hem rouct cume hoe hi tlijf ontraecht.</l>
</lg>
<lg><l>Ic zie den vijfsten zo lichte verstoort,</l>
<l>Hi soude gaen vechten om een woort.</l>
<l>Ic sie den sessten zo gulzich sijn,</l>
<l n="300">Hine mint gheen dinc dan spise ende wijn.</l>
<l>Ic zie den sevenden zo onreine,</l>
<l>Sine minne es elken wive ghemeine;</l>
</lg>
<lg><l>Vader, in bem doch gheen van desen."</l>
<l>"Kint, cuenstu dan gheen van desen wesen,</l>
<l n="305">Du hebstier hier .VII. uut ghelesen,</l>
<l>So wert dijn minne van mi ghepresen."</l>
</lg>
<lg><l><pb n="502"/>"Trauwen, vader, neenic niet;</l>
<l>In wilde ooc niet wat mi ghesciet</l>
<l>Dat ic van zulker minnen ware."</l>
<l n="310">"Dat wert gheprouft, kint, hoorter nare:</l>
</lg>
<lg><l>Bestu niet ovaerdich?" "Vader, neenic."</l>
<l>"Seker du best!" "In bem, dat meenic!"</l>
<l>"Kint, wiltu de wareide kennen mi</l>
<l>Dobbel hovaerdich prouvic di."</l>
</lg>
<lg><l n="315">"Vader, hoe zoude dat wesen moghen!"</l>
<l>"Kint, dat toochstu mi zelve voor oghen;</l>
<l>Waer omme cleetstu di zo moy,</l>
<l>Om wies wille maecstu den toy?"</l>
</lg>
<lg><l>"Vader, om dat ic gheerne zaghe</l>
<l n="320">Dat ic wat dade oft haer beaeghe;</l>
<l>Ooc waer ic gherne van haer ghemint."</l>
<l>"So bestu dan hovaerdich, kint.</l>
</lg>
<lg><l>Eerst zo verhoorstu Gods ghebod.</l>
<l>Merc wel, kint, wat bevelt di God:</l>
<l n="325">Minne mi, seicht hi, boven al;</l>
<l>Hoor watti di daer na heessghen sal.</l>
</lg>
<lg><l>Hoor, sprecti, toten meinsghen zijn,</l>
<l>Kint, ghef mi alleene therte dijn,</l>
<l>Dan zo begher al dijn ghevouch;</l>
<l n="330">Ic hebbe te dinen bouf ghenouch.</l>
</lg>
<lg><l><pb n="503"/>Nu heift di God dijn herte gheheest,</l>
<l>Ende du hebs dijnre herten keest</l>
<l>Met minnen ghegheven eenen wive,</l>
<l>Ende prijs daer boven dat alzo blive.</l>
</lg>
<lg><l n="335">Kint, oftu dan eenen vremden gheifs</l>
<l>Daer hi om bidt, daer du bi leifs,</l>
<l>Ende du dan does dat hi verbiedt;</l>
<l>Bestu hoverdich? zo beziedt."</l>
</lg>
<lg><l>"Ja, vader, dan souckicker niet in."</l>
<l n="340">"Dan doestu, kint, maer dinen zin</l>
<l>Doestu up hope sijn haer slave,</l>
<l>Dat zoe di zelven haer herte gave;</l>
</lg>
<lg><l>Dattu dijn herte Gode onthouts,</l>
<l>Dan es di niet ghenouch, dune zouts</l>
<l n="345">Haer herte met dinen herte bevlecken;</l>
<l>Gheerne ende gheheel te di waert trecken.</l>
 </lg>
<lg><l>   Soutstu niet, kint, nu niet en veinze."</l>
<l>"Ja ic, vader, als ic mi wel bepeinse."</l>
<l>"Kint, dits een minne van groter scaden;</l>
<l n="350">Nu hoor, kint, voort up dine ghewaden:</l>
</lg>
<lg><l>De moyaerdie die du wils draghen,</l>
<l>Dit doestu gherne om haer beaghen;</l>
<l>Maer quame God naect in zinen bode</l>
<l>Voor di, du zoutstene cleeden node.</l>
</lg>
<lg><l n="355"><pb n="504"/> Du zouds di excuseeren ghereet;</l>
<l>Nochtan so haut daer an dijn cleet</l>
<l>Vele dincs, daer gheen profijt an cleift,</l>
<l>Ende dies de lechame gheen breke en heift.</l>
</lg>
<lg><l>Merc selve, bestu hovaerdich dan?"</l>
<l n="360">"Vader, niet ict gheloghenen can;</l>
<l>Ic hebbe doen maken hier entaer,</l>
<l>Het costte ghelt dat emmer waer.</l>
</lg>
<lg><l>Haddiker lakene mede ghecoocht,</l>
<l>Ende elc dan ware alzo bedoocht,</l>
<l n="365">Het gaenre vele naect acter straten,</l>
<l>Si souden ghecleet zijn wel te maten.</l>
</lg>
<lg><l>Vader, dit waer emmer te doene goet;</l>
<l>Maer vander minne so maect mi vroet,</l>
<l>Waert alzo vreeslijc als ghi zecht,</l>
<l n="370">So waert quaet zijn der minnen knecht."</l>
</lg>
<lg><l>"Dattic di secghe, kint, dats waer."</l>
<l>"Vader dat ware mi wel zwaer;</l>
<l>Want de complexie es zulc van mi,</l>
<l>In mach der minnen niet wesen vri."</l>
</lg>
<lg><l n="375">"Kint, kenstu di hovaerdich dan?"</l>
<l>"Ja ic, vader, maer een dinc esser an;</l>
<l>Leert mi doch minnen so eer ic ga</l>
<l>Dat ic hoverden zuver sta."</l>
</lg>
<lg><l><pb n="505"/>"Kint, ic zaels di doen bediet;</l>
<l n="380">Maer bestu vanden ghierichen niet?"</l>
<l>"Wat, neenic, vader, no cleen, no groot!"</l>
<l>"Kint, du best, versta al bloot.</l>
</lg>
<lg><l>Nu zech, wat es der ghiericher aert?"</l>
<l>"Vader, zi zijn altoos vervaert</l>
<l n="385">Dat hem der erden ghebreken mach;</l>
<l>Dat doeze peinsen nacht ende dach."</l>
</lg>
<lg><l>"Kint, du maecs met deser tale</l>
<l>Di zelven ghierich al te male;</l>
<l>Al de costumen van den ghieren</l>
<l n="390">Die heift dijn minne in hare manieren.</l>
</lg>
<lg><l>De ghieriche en can gherusten twint.</l>
<l>Om te ghecrighene dat hi mint;</l>
<l>Met pinen ghecrighen met zorghen bezit,</l>
<l>Hi latet met rauwen; zie, bestu dit?</l>
</lg>
<lg><l n="395">Dattu beghers bepijnstuut yet,</l>
<l>Ende dattu mint bezorcstuut niet,</l>
<l>Ende sceetsture yet met rauwen van?"</l>
<l>"Jaic, vader." "So bestu ghierich dan.</l>
</lg>
<lg><l>Ja, alzo ghierich in de dine,</l>
<l n="400">Als een ander es in de zine."</l>
<l>"Vader, ic kent naer hu bediet;</l>
<l>Doch en bem ic vanden nidichen niet."</l>
</lg>
<lg><l><pb n="506"/>"Kint, ne wildi niet excuseiren;</l>
<l>Ic mochte di nidich compareiren."</l>
<l n="405">"Nidich, trauwen, dan mach niet zijn!"</l>
<l>"Kint, hoort dan na de redene mijn:</l>
</lg>
<lg><l>Soutstu int herte moghen ghedoghen</l>
<l>Dattu mins anderen vrienscap toghen,</l>
<l>Of jonste, al waert ooc zonder quaet?"</l>
<l n="410">"Neenic, vader, om niemens raet."</l>
</lg>
<lg><l>"Kint, ofse yement minde nu</l>
<l>Die rikere ende betre ware dan du,</l>
<l>Soutstune minnen of zoutstuut laten."</l>
<l>"Witte God, vader, ic zoudene haten."</l>
</lg>
<lg><l n="415">Kint, wat eist dat ghi mi zecht,</l>
<l>Minstu haer, zo eist onrecht</l>
<l>Haetstuze die haer vrienscap toghen."</l>
<l>"Neen, vader, dan mocht ic niet ghedoghen."</l>
</lg>
<lg><l>"So bestu nidich in dijn ghedochte."</l>
<l n="420">"Vader, Godweet, diet nauwe zochte;</l>
<l>Men vint der minners lettel zo fijn</l>
<l>Zi ne zouden om zulc dinc nidich zijn.</l>
</lg>
<lg><l>Emmer ne bem doch niet traghe;</l>
<l>In ruste bi nachte, no bi daghe."</l>
<l n="425">"Neen, kint." "Trauwen, neenic, vader."</l>
<l>"Wat es dan traecheit alte gader?"</l>
</lg>
<lg><l><pb n="507"/>Vader, de traghe es zulc van zeden,</l>
<l>Als hi vint ruste teenicher steden,</l>
<l>Al zaghe hi groot profijt vor oghen,</l>
<l n="430">Hine zouder hem niet toe willen poghen."</l>
</lg>
<lg><l>"Kint, verstant mijn ondersceit;</l>
<l>Mijn redene hebstu zelve gheseit;</l>
<l>De ruste van dijnre ende zijnre minne</l>
<l>Sijn even zoete na elken zinne.</l>
</lg>
<lg><l n="435">Oftu in rusten waers gheseten</l>
<l>Bi dattu mins, ende du souts weten</l>
<l>Elder profijt, soutstu daer bliven;</l>
<l>Of soutstu gaen dijn profijt bedriven?"</l>
</lg>
<lg><l>"Wat, vader, daer nes gheen vraghen naer:</l>
<l n="440">In ghinghe om gheen profijt van haer."</l>
<l>"Kint, alzo doet de traghe man;</l>
<l>Dats waer, so bestu traghe dan."</l>
</lg>
<lg><l>"Vader, ic kent in dier maniere;</l>
<l>Doch in bem niet zo putertiere</l>
<l n="445">Als menich, die es zo lichte gram;</l>
<l>Die mint es zoetmoedich als een lam."</l>
</lg>
<lg><l>"Es, kint, zo willic proven di;</l>
<l>Zech, vul dazaert, hoor na mi:</l>
<l>Du mins een wijf, zone es gheen maecht."</l>
<l n="450">"Wat weitti, heere!" "Dats wel ghevraecht;</l>
</lg>
<lg><l><pb n="508"/>Du hiets mi vader, nu zechstu heere."</l>
<l>"Trauwen, ghi maect mi zo buten keere,</l>
<l>Seit een ander het worde ghewroken."</l>
<l>"Kint, om prouven hebbict ghesproken:</l>
</lg>
<lg><l n="455">Ne zech nemmee dune zouts wel zijn</l>
<l>Gram, horestu den onwille dijn."</l>
<l>"Neenic, vader, wat gheschiet;</l>
<l>Noch en es mijn bloet ghetempert niet."</l>
</lg>
<lg><l>"Kint, blijf te vreden dat radic wel,</l>
<l n="460">De pais Gods zi in dijn bestel."</l>
<l>"Vader, noch moet ic leeren wat:</l>
<l>Bem ic ooc gulzich, berecht mi dat!"</l>
</lg>
<lg><l>"Kint, ic zaelt di gherne bedieden;</l>
<l>Sech mi den aert van gulzichen lieden."</l>
<l n="465">"Vader, dat zal ic, trauwen, doen:</l>
<l>Een gulzich, dats een recht glottoen,</l>
</lg>
<lg><l>Eiten, drincken recht als een beeste.</l>
<l>Hi en acht up minne, noch up feeste;</l>
<l>Die mint ne acht der spisen twint,</l>
<l n="470">Al wari ooc bi die hi mint."</l>
</lg>
<lg><l>"Kint, hoor nu wel na mine wort;</l>
<l>Dese redene moet wel zijn ghehoort:</l>
<l>Wetti der gulzicheden aert,</l>
<l>Te rechte wel dat mi verclaert?"</l>
</lg>
<lg><l>  475 <pb n="509"/> "Vader, den aert der gulsicheit</l>
<l>Naer mijn bevroeden werdt hu gheseit:</l>
<l>Te vele tontide, ende boven maten;</l>
<l>So wille de gulziche meinsghe vaten.</l>
</lg>
<lg><l>Nemmermee ne waent hi zijn versaedt,</l>
<l n="480">Spise of dranc hi node laedt</l>
<l>Om de ghenouchte der smaken kele;</l>
<l>So laet hi alle maniere van spele.</l>
</lg>
<lg><l>Qwetst hi hem zelven ooc hier in,</l>
<l>Daer omme ne gheift hi meer no min;</l>
<l n="485">Sanderdaechs zout hi vanden hare</l>
<l>Ten zelven oft medecine ware.</l>
</lg>
<lg><l>Van brasseerne ne rust hi niet</l>
<l>Alzo langhe als hi mach yet,</l>
<l>Ende als hi dies nemmeer en heift,</l>
<l n="490">So rauwet hem zelven datti leift.</l>
</lg>
<lg><l>Hi mest hem zelven als een zwijn,</l>
<l>Ende dustane ghulziche lieden zijn;</l>
<l>Vader, ghi ghevroedet bet dan ic,</l>
<l>Doch hebbics hu gheseit een stic."</l>
</lg>
<lg><l n="495">"Kint, es dit minne der gulzicheden?"</l>
<l>"Jaet, vader."Kint, nu zijts te vreden;</l>
<l>Naer dat der gulzicher minne behouft,</l>
<l>Dijn minne wert ghulzich gheprouft.</l>
</lg>
<lg><l><pb n="510"/>Tapetijt van dijnre minne</l>
<l n="500">Heeft menicherande gulzicheit inne;</l>
<l>Int eerste du laets alle dingen staen,</l>
<l>Alleene zijstu haer onderdaen.</l>
</lg>
<lg><l>Sulc es de gulzichghe bider spisen;</l>
<l>Hine wilre gheen dinc voren prisen;</l>
<l n="505">Int ander du housti so int lets</l>
<l>Dattu dijn selves natuere quets.</l>
</lg>
<lg><l>Int derde regierstu so dijn leven,</l>
<l>Du maghers ende ander lieden sneven</l>
<l>An dine ghenouchte dan achtstu niet;</l>
<l n="510">Ghenoughet di dine rouct wiet ziet.</l>
</lg>
<lg><l>Al bestu nu stappans ghepait;</l>
<l>Begherte weder omme drait.</l>
<l>Dat leden es dan can niet voeden;</l>
<l>Maer vullic om nieuw verbliden spoeden.</l>
</lg>
<lg><l n="515">Wedert di deert of wien dat noost;</l>
<l>Du zuls ghecrighen nieuwen troost,</l>
<l>Ende crijstuus niet, versta al bloot,</l>
<l>So wiltu stappans wesen doot.</l>
</lg>
<lg><l>Dus leifstu naer dat dijnre herten ghenoucht;</l>
<l n="520">Maer natuere eiss ontvoucht.</l>
<l>Al es dese ghulzicheit contrarie,</l>
<l>Soe maect der andere eene duwarie.</l>
</lg>
<lg><l><pb n="511"/>Dus eist een huwelic onder hem beeden;</l>
<l>Maer, kint, eer wi van een sceeden,</l>
<l n="525">Ic sal di leeren van al tal</l>
<l>Hoe men der zonder minnen zal."</l>
</lg>
<lg><l>"Vader, dat es dat mi behaecht;</l>
<l>Want zeker ic was te male verzaecht;</l>
<l>Maer al moet ic zijn amoreux,</l>
<l n="530">Doch in bem niet luxurieux.</l>
</lg>
<lg><l>"Kint, dan weetic." "Vader, en zi;</l>
<l>Gheen wijf ter weirelt ne ghenoughen mi</l>
<l>So wel, als ic peinse om mine minne;</l>
<l>De lust en sterfter stappans inne."</l>
</lg>
<lg><l n="535">"Ja, kint, zo berecht mi dan:</l>
<l>Hoe siestu andere wiven an;</l>
<l>Muechsture ghecrighen begherte toe?"</l>
<l>"Ja ic zomtijts, maer alzo vro</l>
</lg>
<lg><l>Als ic peinze om mine vrauwe alleine,</l>
<l n="540">So eist ghedaen." "Du best onreine,</l>
<l>Kint, dat prouvic di voor waer."</l>
<l>"Waer omme, vader?" "Nu hoorter naer:</l>
</lg>
<lg><l>Of du zeker waers van dien</l>
<l>Daze ymen wilde bezien</l>
<l n="545">Met begherten al waert niet el;</l>
<l>Soutstu haer reinicheit prisen wel?"</l>
</lg>
<lg><l><pb n="512"/>"Neenic, vader, dat ware mi leet."</l>
<l>"Kint, hoe mach haer dan bereet</l>
<l>Natuere ghemaken te begherne</l>
<l n="550">Tghuent, dat reine minne pijnt te werne!</l>
</lg>
<lg><l>Hoor, noch willic di vraghen, kint;</l>
<l>Maer zech mi waer, ne liech mi twint?"</l>
<l>"Gherne, vader, nu beghint."</l>
<l>"Ghi zecht dat ghi de vrauwe mint;</l>
</lg>
<lg><l n="555">Minstu haer, du mins haer eere,</l>
<l>Of zoe di minde zo over zeere</l>
<l>Dat zoe haer bode in dijn beraden;</l>
<l>Soutstu haer willen des wercs ghestaden?"</l>
</lg>
<lg><l>"Wat werke, vader, der minnen werc?"</l>
<l n="560">"Ja, kint, maer hoor, verstant en merc,</l>
<l>Ic spreke van reinre minne puere;</l>
<l>Wat smaect des in dijn natuere?"</l>
</lg>
<lg><l>"Vader, waert datic dat bezieve,</l>
<l>Al zouder de werelt omme zijn in grieve,</l>
<l n="565">Mi dincke in zoudts niet laten connen."</l>
<l>"Kint, daer bestu bi verwonnen!"</l>
</lg>
<lg><l>"Waer bi?" "Daer bi, kint, ende bi rechte;</l>
<l>Want minne maect al haer dieners knechte.</l>
<l>Nature leicht onder haren voet;</l>
<l n="570">Waer mede wiltu dan dat ment doet?</l>
</lg>
<lg><l><pb n="513"/>Minne es in haer zelven vri;</l>
<l>Niement haer bedwingher zi;</l>
<l>Maer der naturen melodie</l>
<l>Biedt haer altoos ter scalkernie.</l>
</lg>
<lg><l n="575">Soutstu dan willen of vermoghen</l>
<l>Naturen werc in minnen toghen?</l>
<l>Kint, versta de redene mijn,</l>
<l>Du best een onrein minnerkijn."</l>
</lg>
<lg><l>"De redene, vader, dinct mi goet;</l>
<l n="580">Wat ic doen zoude in bems niet vroet;</l>
<l>Mi dincke ic bem zo ghi vermaent</l>
<l>Vele aergher dan ic hadde ghewaent.</l>
</lg>
<lg><l>Nu biddic hu, vader, noch een bede</l>
<l>In rechter onderhorichede,</l>
<l n="585">Leert mi doch hoe ic zal beghinnen</l>
<l>Naer rechter redene met trauwen minnen;</l>
</lg>
<lg><l>Ende dat ic scuwen mach de zevene,</l>
<l>Daer ic ne meende niet in te znevene;</l>
<l>Ic waenmer lettel minnen ziet</l>
<l n="590">Sine sijnre of bezmudert yet."</l>
</lg>
<lg><l>"Kint, wil dan horen ende verstaen;</l>
<l>Du muechter leeringhe bi ontfaen</l>
<l>Om te regierne dijn jonghe leven</l>
<l>Blide ende Gode de ziele gheven.</l>
</lg>
<lg><l n="595"><pb n="514"/> De meniche zeit int openbaer:</l>
<l>Wel te levene es pine zwaer;</l>
<l>Maer die de levene wel onder zochte,</l>
<l>Quaet leven es zwaer, maer tgoede es zochte.</l>
</lg>
<lg><l>Bi redenen daer die zin in cleift,</l>
<l n="600">Twi God de zonden verboden heift,</l>
<l>Ende eerst verbood den vader Adam,</l>
<l>Dies hi uut weelden in pinen cam.</l>
</lg>
<lg><l>   Noch pinet tvolc al cleen ende groot</l>
<l>Te doene dat God Adame verboot;</l>
<l n="605">Want God hem orlof teiten gaf</l>
<l>Alles, zonder daer an claf</l>
</lg>
<lg><l>Onderkennen goet ende quaet.</l>
<l>God kende der naturen staet,</l>
<l>Broosch ende cranc van erdscher mine,</l>
<l n="610">Dies haer bedurfte wel te zine,</l>
</lg>
<lg><l>In een stede vul der raste,</l>
<l>Ombecommert van allen laste,</l>
<l>Vander godlicheit verchiert,</l>
<l>Haer herte in glorien gheviert</l>
</lg>
<lg><l n="615">In een eenparich onvergaen;</l>
<l>Alle dinc dat was onderdaen</l>
<l>Der naturen talre tijt,</l>
<l>Dies de viant hadde nijt</l>
</lg>
<lg><l><pb n="515"/>Dat God zo wilde ende so gherive</l>
<l n="620">Hadde vervult de zinnen vive</l>
<l>Van natueren met zijnre gave,</l>
<l>Ende al dinc was des meinsghen slave</l>
</lg>
<lg><l>Te zinen ghebode, dit mercte hi,</l>
<l>Mids dat hi stont, als coninc vri,</l>
<l n="625">Onderdanich den ghebode</l>
<l>Dat natuere ontfinc van Gode,</l>
</lg>
<lg><l>Ende zoe en kende gheen dinc meer.</l>
<l>Doe cam die scalke Lucifeer,</l>
<l>Die mids der ovaerden zijn</l>
<l n="630">Verloos dat godlike anscijn,</l>
</lg>
<lg><l>Ende leide naturen dat voor oghen</l>
<l>Dat zoe haer zoude te wetene poghen</l>
<l>Om tonder kennene quaet ende goet,</l>
<l>Alzo scrifturen weiten doet.</l>
</lg>
<lg><l n="635">Dat de viant overzach</l>
<l>De cracht, die in naturen lach</l>
<l>Van Adame, dies liet hi gaen</l>
<l>Den man, ende sprac vrauw Yeven aen.</l>
</lg>
<lg><l>Als zoe den viant hadde ghehoort</l>
<l n="640">Ghinc zoe den man tempteeren voort;</l>
<l>Adaem ne consts haer niet ontvlien,</l>
<l>Daer brochte hem toe der oghen zien;</l>
</lg>
<lg><l><pb n="516"/>Want om de lieflicheit van haer</l>
<l>So liet hi hem tempteeren daer,</l>
<l n="645">Niet al om overhoricheit;</l>
<l>Want al hadt toot hem gheseit:</l>
</lg>
<lg><l>De viant hine hadde zijn tempteeren</l>
<l>Nemmermeer willen consenteeren,</l>
<l>Dat zach de viant te voren wel;</l>
<l n="650">Dus minne van Yeven ende niet el</l>
<l>Deit dat zijn herte in luste ontstac;</l>
<l>Dus quaemt dat hi tghebod verbrac,</l>
<l>Dat zi becochten ende wi bezueren.</l>
<l>God, die zine lieve creatueren</l>
<l n="655">Naer hem zelven ghescepen haet,</l>
<l>Hem ontfaermde der overdaet,</l>
<l>Ende die onredelike vochdie,</l>
<l>Die Lucifer ende zijn paertie</l>
<l>Over zijn handghewerc bedref;</l>
<l n="660">Ende datter niement hem ontbleef,</l>
<l>Ten moeste al bliven hier beneden;</l>
<l>Hoorde bi zijnre ontfaermicheden</l>
<l>Tclaghen van zinen lieven vrienden,</l>
<l>Die hem hier in haer leven dienden,</l>
<l n="665">Ende sand hem biden Helichen Gheest</l>
<l>Hope, daer zi bi hebben verheest</l>
<l>Dat een bloume uprizen zoude</l>
<l>Allen goeden in behoude;</l>
<l>Dat was, naer der propheten gloze,</l>
<l n="670">Maria, die zoete zuvere rose,</l>
<l>Daer zach de zone omoet so groot,</l>
<l><pb n="517"/>Dat hi zijns euwichs vader scoot</l>
<l>Ruumde, ende cam in haer te hant,</l>
<l>Ende lietze rein zo hise vant,</l>
<l n="675">Maecht ende moeder, ende maecht daer naer,</l>
<l>Dan was hem niet te doene zwaer;</l>
<l>Want God die al dinc over ziet,</l>
<l>Die maect al dinc, hine brekes niet.</l>
<l>Doe hi zijn werc al over zach</l>
<l n="680">Sprac hi, als diet wel spreken mach:</l>
<l>Alle dinghen zijn wel ghedaen!</l>
<l>Dat was den meinsghe een scoon ontfaen,</l>
<l>Dat hi dat leen van Gode ontfinc</l>
<l>Sijns wercs te zine de coninc.</l>
<l n="685">Kint, hebstu verstaen den zin?"</l>
<l>"Ja ic, vader, maer een lettelkin;</l>
<l>Berecht mi, eer ic meer zal horen,</l>
<l>Was Adam coninc van Gode ghecoren,</l>
<l>Ende drouch hi crone int paradijs?"</l>
<l n="690">"Jai, kint, maer verstant tavijs;</l>
<l>Coninc was hi, maer niet ghecroont,</l>
<l>Dat wart bi redenen di ghetoont."</l>
</lg>
</body>
</text>
<text>
<body><head type="comment"><pb n="518"/>                 <hi rend="bold">XV. </hi></head>
<div>
 <lg><l>Omme dat gherne bezondichde meinsghen</l>
<l>Hem zelven zouden duechdelic weinsgen,</l>
<l>Ende niet ne bezouken bi wat zaken</l>
<l>Dat zi te duechden mochten gheraken,</l>
<l n="5">So willic arem, rudaris Jan</l>
<l>Eenen wech scriven, zo ic best can.</l>
<l>Ja, bider ghenaden van onsen heere,</l>
<l>Die ghelooft zi emmermeere</l>
<l>In zijn rike moet zi versamen,</l>
<l n="10">Die daer toe zullen zecghen: amen.</l>
<l>Elc mach dat prouven openbaer,</l>
<l>Die verre wille wesen hier of daer,</l>
<l>Daer zine herte te zine beghert,</l>
<l>Gherne scuwt dat hem bewert;</l>
<l n="15">Ooc moet hi hebben, wil hi voort</l>
<l>Daer hi an vinden mach confoort,</l>
<l>Staf ende zweert up avontuere</l>
<l>Wat hem te vindene ghebuere.</l>
 </lg>
</div>
 <div>
<lg><l>Ooc moet hi vraghen toter stont</l>
<l n="20">Dat hi es zeker sweghes cont;</l>
<l>Want dolen es een zwaer verdriet,</l>
<l>Daer omme eist dat men vraghens pliet.</l>
<l><pb n="519"/>Daer toe moet hi hem avizeren</l>
<l>Om voortgaen ende om persevereren;</l>
<l n="25">Want wie hem zoukens wille bewinden</l>
<l>Verliest zijn pine of hi moet vinden.</l>
<l>Hem es van node ooc te verstane</l>
<l>Hoe verre dat hi heift te gane</l>
<l>Datti ter noot hem provanchiere,</l>
<l n="30">Wedert hem goet coop zi of diere.</l>
<l>Goet wijn, goet broot, maect goeden moet,</l>
<l>Ende gheift ghewillicghen voorspoet,</l>
<l>Ende qualike mach hi dies ombeeren,</l>
<l>Wil hi vulcomen zijn begheeren.</l>
<l n="35">Aldus zo doe ic mijn beghin,</l>
<l>Ende ic bidde elken dat hi den zin</l>
<l>Versta van dat ic hier in meene.</l>
<l>Dat hire up lette; want arde cleene</l>
<l>Es tprofijt van dat men zait,</l>
<l n="40">Daer niement of de vrucht en mait.</l>
</lg>
 </div>
 <div>
<lg><l>Voort willic stellen een ghelijc:</l>
<l>Elc meinsche die up eerderijc</l>
<l>So vele gracien heift ontfaen</l>
<l>Dat hi heift redenlic verstaen,</l>
<l n="45">Die mach der bi den zin van mi</l>
<l>Ghevoelen up dat hi minre zi;</l>
<l>Ende niement zonder minne en leift,</l>
<l>Die redenlic verstaen in heift.</l>
<l>O alle die minnen, nu dan hoort</l>
<l n="50">Wat ic hu dan wil zecghen voort,</l>
<l>Metter waerheit mach men toghen;</l>
<l><pb n="520"/>Sonder zake ne mach hem poghen</l>
<l>Niement te commene teenicher minne,</l>
<l>Dus moeter zake dan wesen inne,</l>
<l n="55">De welke zake, elc maechs zijn vroet,</l>
<l>Es cauze van dat men minnen moet.</l>
</lg>
 </div>
 <div>
<lg><l>De zake daer minne of pleicht te ghesciene,</l>
<l>Van horen zecghen es of van ziene.</l>
<l>Sonder die twee of teen van beeden</l>
<l n="60">So zouden alle herten bliven versceeden,</l>
<l>Die hem nu elc met andren moyen,</l>
<l>So dattem haer leven dinct vernoyen.</l>
<l>Ja, als zi niet en zijn bi een,</l>
<l>Dus comtet dan bi desen tween;</l>
<l n="65">Dats horen ende dats zien voorseit,</l>
<l>Orspronc der minliker aerbeit,</l>
<l>Ende menich herte, dat heift in vreden</l>
<l>Ghestaen tot up den dach van heden,</l>
<l>Comen zal daer men ghewaecht</l>
<l n="70">Poeinten, daer de zin toe draecht</l>
<l>Van eenichen persoon, diet noit en zach,</l>
<l>Het zal ontfaen nu, up dien dach,</l>
<l>Van horen secghene ende onghesien,</l>
<l>Sulc een spaerke; het zal bi dien</l>
<l n="75">Tonrusten bliven toot het zal scauwen</l>
<l>Dat horen zecghen hem doet betrauwen;</l>
<l>Ende alst bescauwt es metten oghen,</l>
<l>So moet die spaerke vlamme toghen,</l>
<l>Onsteken blivende, wats ghesciet;</l>
<l n="80">Men caens te wille blusschen niet.</l>
<l><pb n="521"/>Van dier tijt voort was elc alleine</l>
<l>Te vreden, die moeten dan ghemeine</l>
<l>Wesen, zulzi ruste ontfaen.</l>
<l>Dit hebben dese twee voorseide ghedaen:</l>
<l n="85">Hooren ende zien, die beede zijn sake</l>
<l>Van desen bedwelemden onghemake.</l>
</lg>
 </div>
 <div>
<lg><l>Voort weet elc wel, diet heift gheprouft,</l>
<l>Wat elken dinct dat hem behouft,</l>
<l>Die dus te zamen ghevanghen zijn;</l>
<l n="90">Elc stalt te voren zonder pijn.</l>
<l>Daer toe zo vindic pointen .IX.,</l>
<l>Die dan ghetidich zijn te pleghene:</l>
<l>Teerste, dat men te werke leit,</l>
<l>Dats buten ende binnen reinicheit;</l>
<l n="95">Want scaemte ne zoude niet ghedoghen</l>
<l>In minnen onreinicheit te toghen.</l>
<l>Tander point wil niet ghebreken:</l>
<l>Dats jonnen bet dan connen spreken.</l>
<l>Gherne spreken van dat men mint</l>
<l n="100">Dat zien ende horen al beghint.</l>
<l>Terde es in elken zeere ghepresen:</l>
<l>Dat es een zedich, simpel wezen;</l>
<l>Dat ziet elc gherne, want elc die waent</l>
<l>In anders zin dan zijn vermaent.</l>
<l n="105">Tvierde es eenicheit, dats waer,</l>
<l>Daer staet elc minre gherne naer</l>
<l>Om al geheel ende onghestoort</l>
<l>Te peinsene om dat hem gheift confoort.</l>
<l>Tvijfste point, dies haer minne bewint,</l>
<l n="110"><pb n="522"/> Dats hope als dat zoe es ghemint,</l>
<l>Daer zoe haer zelven in vermaect;</l>
<l>Want zoe daer grote ruste in smaect.</l>
<l>Tseste point dat hier staet bi</l>
<l>Ghelievelicheit gheheeten zi.</l>
<l n="115">Al dat men dan te doene beghint,</l>
<l>Dats om te ghelievene die men mint.</l>
<l>Ghewillicheit es dat zevende:</l>
<l>Metten achten die houden levende</l>
<l>De minne tzamen, dats jalouzie;</l>
<l n="120">Daer heift die werelt up envie.</l>
<l>Bi deser envie ic prouven zal</l>
<l>Hier na noch dat zi dolen al,</l>
<l>Die hem zo teser minne keeren,</l>
<l>Dat zi vergheten de minne Ons Heeren.</l>
<l n="125">Tneghende es altoos in zaisoene,</l>
<l>Winter ende zomer effen groene,</l>
<l>Dats tijt ghebruken om bi te zijn;</l>
<l>Verlanghen es daer of de pijn.</l>
</lg>
 </div>
 <div>
<lg><l>Dit zijn de pointen die zi wel moghen</l>
<l n="130">Beseffen, die hem te minne poghen.</l>
<l>Elc diet hoort lesen openbaer</l>
<l>Prouve in hem zelven oft iet es waer,</l>
<l>Ende om de redene dat a zo zi</l>
<l>Willic ter eerste tueme van mi</l>
<l n="135">Beghinnen, die sprect dat vele der meinschen</l>
<l>Daghelicx om Gode te minnene weinschen,</l>
<l>Ender niet voorder en avizeeren.</l>
<l>So willic gheestelic exponeeren</l>
<l><pb n="523"/>Dat ic werlic hebbe voorseit;</l>
<l n="140">Dies jonne mi Gods ghenadicheit.</l>
</lg>
 </div>
 <div>
<lg><l>Gracie Gods es altoos tontfane,</l>
<l>Bereet den zondare toe te gane,</l>
<l>Hoe verre dat hi ooc es ontraect,</l>
<l>Hoe moede dat hi hem heift ghemaect,</l>
<l n="145">Hoe bloot dat hi hem heift verteert,</l>
<l>Keert hi te weighe hi es haer weert,</l>
<l>Dat zo zijns wacht, ende zal hem staen</l>
<l>Tot zoene met helzene heift bevaen.</l>
<l>God zeicht, dat mach ons hier versconen:</l>
<l n="150">In bem gheen uutnemer der personen.</l>
<l>Nu dan naer dat elc zondaer mach</l>
<l>Gode ghelieven up welken dach</l>
<l>Datti den wille te werke leit</l>
<l>Om zonde te latene; wat zaelt ghebeit</l>
<l n="155">Up te stane, dats dat ic rade;</l>
<l>Hets beter in tijts dan yet te spade.</l>
<l>Laet ons des gaens doen een beghin</l>
<l>Ende omme keeren; wine moghen niet min</l>
<l>Dan laten den wech ter helscer traden,</l>
<l n="160">Ende zouken den wech ter Gods ghenaden,</l>
<l>Die alzo vriendelic naer ons wacht;</l>
<l>De dach gaet zeere, het naect der nacht.</l>
</lg>
 </div>
 <div>
<lg><l>Een vast ghelove, vrai ende fijn,</l>
<l>Dat moet de staf te weighe sijn;</l>
<l n="165">Des zwerts ne mueghen wi niet ontbeeren;</l>
<l><pb n="524"/>Daer mede moeten wi van ons weeren</l>
<l>De bramen der werelt groot ende cleene,</l>
<l>Die ons belemmeren an de beene;</l>
<l>Want qualike moghe zi vaste gaen</l>
<l n="170">Die van den bramen zijn ghevaen.</l>
</lg>
 </div>
 <div>
<lg><l>De heliche Anthonis zach in de lucht</l>
<l>Eens, dies haddy vaer ende ducht,</l>
<l>De lucht vul strecken zonder ghetal.</l>
<l>Hi knielde neder ende sprac: "Wie zal,</l>
<l n="175">Ontfaermich God, ontganghen moghen</l>
<l>Al desen strecken, wilt mi dat toghen?"</l>
<l>God sprac: "Niemene, groot no cleene;</l>
<l>Sonder dootmoediche meinsche alleene."</l>
<l>Dus moet dese sceede wel sijn gheprijst.</l>
<l n="180">Nu hoort wat ons dat zwert bewijst:</l>
<l>De sceede moet zijn van desen zweerde</l>
<l>Omoedicheit van groter werde;</l>
<l>Dat zweert zal zijn Gherechticheit,</l>
<l>In allen dinghen ondersceit,</l>
<l n="185">Elken doende na rechts verstaen,</l>
<l>Alzo ic mi wil hebben ghedaen.</l>
<l>Voort tander point es prisens waerdich:</l>
<l>Te vraghene moeten wi wesen vaerdich</l>
<l>Den gonen, die vroeder es dan wi;</l>
<l n="190">Want de temptacie es altoos bi.</l>
<l>De viant die toocht ons menichen ganc;</l>
<l>Natuere es scalc, ende broosch, ende cranc.</l>
<l>Wie werken wil na zijns zelves zin</l>
<l>Hi vinter hem dickent bedroghen in;</l>
<l n="195"><pb n="525"/> Dies zal men emmer wat men bestaet</l>
<l>Werken na goeden vroeden raet.</l>
<l>Als men dan tquade ter neder leicht,</l>
<l>Ende men tgoede tuzeirne pleicht,</l>
<l>Persevereren zal men voort;</l>
<l n="200">Voorzieniche cracht daer toe behoort.</l>
<l>Al came verledene dinc voor oghen;</l>
<l>Aestelic zal ment te werne poghen;</l>
<l>Want laten nu ende dan beghinnen,</l>
<l>Daer mach men zelden hende an winnen.</l>
<l n="205">Exempel bider clocken tone:</l>
<l>Clopt mer an, van haren zone</l>
<l>Blijft een gheluut, dat zaen te gaet,</l>
<l>Up dat mer niet weder an en slaet;</l>
<l>Maer roert men de clocke weder an,</l>
<l n="210">So moetze weder luden dan.</l>
<l>Dus bi gheliken men scuwen moet,</l>
<l>Daer men an steken mach den voet;</l>
<l>Noot es hem die te weghe gaet</l>
<l>Dat hi zijn oghen vor hem slaet;</l>
<l n="215">Want dickent den roukelozen verdriet</l>
<l>Dies de vorzienich wel gheniet,</l>
<l>Ende comt alzo dat hem berauwt</l>
<l>Bi temptacien, ende hi verflauwt.</l>
<l>Broot ende wijn daer zal hi na</l>
<l n="220">Staen te ghecrighene, ooc hoet hem ga.</l>
<l>Tbroot, dat ic meene, es hem van node;</l>
<l>God zecht: alleene niet biden brode</l>
<l>Ne leift de meinsghe; maer dat verstaet,</l>
<l>Bi elken worde Gods dat gaet</l>
<l n="225"><pb n="526"/> Uuten monde der zaliger wize,</l>
<l>Dat es der zalicher zielen spize.</l>
<l>Wijn te nuttene confoorteert</l>
<l>Den ghanghere flau ende ghematteert;</l>
<l>Dat es een inich overdincken.</l>
<l n="230">Wat wine dat Christus wilde drinken</l>
<l>Up den helichen Vridach</l>
<l>Om te betalene onse ghelach,</l>
<l>Daer hi tbloet der ontfaermicheit</l>
<l>Offerde voor svaders gherechticheit,</l>
<l n="235">Ons aerme verlossende uuter hellen.</l>
<l>Dese passie zoude men over spellen,</l>
<l>Ende werpen de zonden onder voet,</l>
<l>Ende scinken hem tranen doch over bloet.</l>
<l>Wat mochten wi min, diet wel beziet,</l>
<l n="240">Naer dat hi hem dor ons crucen liet</l>
<l>Uut rechter minnen ende ne liet niet af</l>
<l>Voor hi den vader den gheest up gaf.</l>
</lg>
 </div>
 <div>
<lg><l>O minners der werelt, scaemt hu, scaemt,</l>
<l>Beziet wat sulken eere betaemt;</l>
<l n="245">Wat love wildi hem hier of gheven,</l>
<l>Die alzo bitterlic gaf zijn leven</l>
<l>Om ons te behoudene, wildijt kiezen;</l>
<l>Nochtan wi willen ons zelven verliesen.</l>
<l>Staet up, ghi weinscers, die sijt verstaect</l>
<l n="250">Int zuer, dat hu dus zoete smaect;</l>
<l>Int welke zoet ghi altoos sneift</l>
<l>Ende peist: dits scandelic gheleift,</l>
<l>Dat God ghestorven es als meinsghe</l>
<l><pb n="527"/>Voor mi, ende ic mi duechdelic weinsghe,</l>
<l n="255">Ende deser bloedicgher hemelscher roze</l>
<l>Voor mi ghestroit so lettel gloze.</l>
<l>Sta up, hets tijt dat ghi hem looft;</l>
<l>Hi hanct an tcruce, hi daelt zijn hooft,</l>
<l>Sijn handen ghenaghelt, de aerme ontdaen;</l>
<l n="260">Com, wie dat wille, hi wert ontfaen.</l>
<l>Fy den gonen, die langher blijft</l>
<l>In werleken minne so verkaeitijft</l>
<l>Dat hi fondeirt up haren troost,</l>
<l>Ende desen troost verroukeloost;</l>
<l n="265">Waer mede wildi hu excuseeren?</l>
<l>Dit es de wech, ghine durt doleeren,</l>
<l>Dit es der rechter minnen scilt,</l>
<l>Ende of ghi emmer dolen wilt,</l>
<l>Waer zijn de vrienden, die ghi maect,</l>
<l n="270">Up avontuere of ghi ontraect</l>
<l>Om te ghecrighene eniche zeghe</l>
<l>Te commene noch ten rechten weghe.</l>
<l>Waer es hu aelmoesene? waer sijn hu tranen?</l>
<l>Wie zal daer vor hem uwes vermanen?</l>
<l n="275">Waer es hu vasten? Waer es hu bede?</l>
<l>Waer es omoet ende gherechtichede?</l>
<l>Waer es hu toeverlaet of hu tijt?</l>
<l>Waer is tguent daer up dat ghi zijt</l>
<l>Rustende? Ghine hebt ghenen morghen,</l>
<l n="280">Wie zal hu van der doot verborghen,</l>
<l>Ende of ghi steerft, wie zal voor hu</l>
<l>Doen dat ghi uut wilt stellen nu?</l>
<l>Die ghi mint die zaels vergheten,</l>
<l><pb n="528"/>Ende die hu goet zullen hebben bezeten,</l>
<l n="285">Diene weinscen hu niet een poortevijn.</l>
<l>Nu stant up, arem weinsgherkijn,</l>
<l>Doe zelve wat, hets di wel van node;</l>
<l>Selve doen, dats de ghetrauste bode.</l>
<l>Keer dijn minne te lichte waert;</l>
<l n="290">Want werlike minne altoos begaert</l>
<l>Donker te zine ende onghemerct,</l>
<l>Ende zonder licht niemen wel ne werct.</l>
<l>Christus sprect, versta dit nu:</l>
<l>"Wandelt int lichte, so dat hu</l>
<l n="295">Niet ne begripe de demsterheit."</l>
<l>Wiltu dan hier toe sijn bereit</l>
<l>Metter begherte; so zal ic dan</l>
<l>Exponeren, zo ic best can,</l>
<l>Ende bringhen den aert der werelt minne</l>
<l n="300">Tot eenen ghesteliken zinne</l>
<l>Van den .IX. pointen, die</l>
<l>Ghi voren hoordet secghen mie.</l>
<l>Ic bidde Marien, der maghet zoet,</l>
<l>Gode te biddene met haerre ootmoet,</l>
<l n="305">Alle diet horen zullen of lezen</l>
<l>Dat zijs te beter moeten wesen,</l>
<l>Ende dat zi hem tzulker minnen keeren</l>
<l>Als Gode ghelieft toot zijnre eeren.</l>
<l>Help ons daer toe, Maria;</l>
<l n="310">Aldus beghinic, hoorter na:</l>
<l>   O Minners, dies onzekers tijts,</l>
<l>Maect hu onsculdich des zwaers verwijts</l>
<l><pb n="529"/>Om de ghenouchte daer du an cleifs,</l>
<l>Dat an di zoude te vergheifs</l>
<l n="315">Dat zwaer torment moeten zijn ghedaen,</l>
<l>Dat God om dinen wille heift ontfaen;</l>
<l>Staet up, ende voort te zoukene poocht</l>
<l>De minne van hem, die ons ghetoocht</l>
<l>Heift zulke minne, dat wi ghemeene</l>
<l n="320">Verloost zijn van den eeuwichen weene,</l>
<l>Ende wilt vraghen bi wat zaken</l>
<l>Sal ic toot zijnre minnen gheraken.</l>
<l>Souc in di zelven wie dat di brochte</l>
<l>Werlike minne in dijn ghedochte,</l>
<l n="325">Ende wat de cauze was van dien.</l>
<l>Du vints dat claerlic, het dede ghescien</l>
<l>Hooren secghen, ende zien daer naer;</l>
<l>Dit moetstu lien, want het es waer.</l>
<l>Wiltu dan commen ter minne Ons Heeren,</l>
<l n="330">Prouf in di zelven, du moets di keeren</l>
<l>Te Gode waert, alzo wel verstaedt,</l>
<l>Als ghi toot uwen gheminden daedt;</l>
<l>Ende als ghi omme dan zijt ghekeert,</l>
<l>So eist noot dat ghi kennen leert</l>
<l n="335">Wat zaken, dat hu eerst verwan;</l>
<l>Eist horen secghen; so soucket dan.</l>
<l>Zijt niet te wets om daer na vraghen;</l>
<l>De clocskine zullent hu wel ghewaghen</l>
<l>Van kerken, van closters over al,</l>
<l n="340">Die tughen dat men daer predeken zal</l>
<l>Van Gode, die di te minnene souct.</l>
<l>Ziet dat ghi dat te hoorne rouct,</l>
<l><pb n="530"/>Ende hoort daer of zijn eewiche rike</l>
<l>Dezer rijcheiden yet ghelike.</l>
<l n="345">Hoort of ghi uwes lieves duecht</l>
<l>Der zijnre iet gheliken muecht.</l>
<l>Hoor of zijn vrienscap meerre zi</l>
<l>Dan die du mins ende cors in di.</l>
<l>Merc of dijn lief om dijnre bederven</l>
<l n="350">Zonder danc zoude willen sterven;</l>
<l>Merc oftu di muechs daer toe verlaten</l>
<l>Dat zoe di minnen zal zonder haten.</l>
<l>Merc wat love mach zoe di gheven,</l>
<l>Die blijscap es ende eewich leven.</l>
<l n="355">Merc desen minre in alre maniere;</l>
<l>Wien vintstu alzo goedertiere,</l>
<l>Al hebstu langhe zijn minne versmaedt,</l>
<l>Datti di daer omme niet ne laedt;</l>
<l>Dit ne zoude gheen werlic meinsghe doen;</l>
<l n="360">Dus saltune zoucken in zijn sermoen.</l>
<l>Volichstu vast den worden zijn,</l>
<l>Du zaltene vinden in den fijn;</l>
<l>Want horen zecghen minne wect.</l>
<l>In dewangelie hi vertrect:</l>
<l n="365">"Zalich zijn zi die mijn woort</l>
<l>Horen, ende daer na werken voort."</l>
<l>Naer dat hi zelve dit heift ghezeit,</l>
<l>So moet hem gracie zijn bereit,</l>
<l>Die om zijn minne te ghewinnen</l>
<l n="370">Zijn heliche woort te hoorne minnen.</l>
<l>Dus zaldi horen zecghen nu</l>
<l>Ter minne wecken, ende dan saltu</l>
<l><pb n="531"/>Peinsen hoe di dijns liefs ghesichte</l>
<l>Int herte scoot met sulken scichte,</l>
<l n="375">Du ne mochts den quetse niet ghenesen,</l>
<l>Dune moest aenzien of daer bi wesen;</l>
<l>Dan sla dijn oghen themele waert,</l>
<l>Danc hem dat hi di heift ghespaert</l>
<l>In dat verdoolde leven dijn,</l>
<l n="380">Ende zech: "Heer God, de oghen mijn</l>
<l>Ne zijn niet waerdich dijnre glorie;</l>
<l>Maer sciet den schicht in mine memorie,</l>
<l>Die du scoots bi haren weene</l>
<l>Int herte der helicher Magdalene.</l>
<l n="385">In bem niet wert te ziene di;</l>
<l>Maer wil die oghen slaen up mi</l>
<l>Van dijnre groter ontfaermicheide,</l>
<l>Ende doe of al mijn qwaetheide.</l>
</lg>
 </div>
 <div>
<lg><l>Almachtich God ende vader, heere,</l>
<l n="390">Met groten rechte berauwt mi zeere</l>
<l>Dat ye ghedochte in mi ghecam,</l>
<l>Dies du up mi mochts wesen gram.</l>
<l>Ziet hier mijn aerme handen twee;</l>
<l>Ic wil di dienen emmermee;</l>
<l n="395">Suver minen aermen, verdoolden zin;</l>
<l>Daer es zo vele belemmers in.</l>
<l>Recht mine voeten te dinen weghe,</l>
<l>Ende ghef mi voort te gane zeghe</l>
<l>Naer dinen wille zonder sneven.</l>
<l n="400">Di alleene zo willic gheven</l>
<l><pb n="532"/>Mijn herte, die noit an di ne claf.</l>
<l>Mi rauwt dat icse ye meinsghe gaf,</l>
<l>Ontfaermich God, nu wilze ontfaen,</l>
<l>Ende tdijnre eeren so willic gaen,</l>
<l n="405">Te dijnre moeder, der maghet reine."</l>
<l>Minre, nu doe di zijn alleine;</l>
<l>Kniel, sprec ende ken di zelven cleine.</l>
</lg>
 </div>
 <div>
<lg><l>"O zoete ontfaermiche fonteine,</l>
<l>Die van gracien altoos vloit,</l>
<l n="410">O roze, die in den hemel bloit,</l>
<l>Die den troon al duere verchiert,</l>
<l>Nu biddic hu dat ghi mi bestiert.</l>
<l>Bewaer mijn leven al gheheel;</l>
<l>Ic hebbe ghedoolt dat meeste deel</l>
<l n="415">Van mijnre tijt, dat mi berauwt.</l>
<l>Elc zondaer hem in hu betrauwt,</l>
<l>Hier in dit aerme dal van weene;</l>
<l>Mijn zonden zijn groot, mijn duecht es cleene.</l>
<l>Naer dat ghi moeder ghecoren zijt</l>
<l n="420">Om pais te makene talre tijt</l>
<l>Tusghen dijns zoons gherechticheit,</l>
<l>Ende onser bezondichder meinsghelicheit,</l>
<l>Moederlic di te mi waert keer.</l>
<l>Ic wil di dienen emmermeer,</l>
<l n="425">Ende in orconden, moeder, van dien</l>
<l>Knielic vor di up mine knien,</l>
<l>Nighende metten hoofde mijn;</l>
<l>Sla over mi den mantel dijn,</l>
<l><pb n="533"/>Ende bid om gracie, maghet zoet,</l>
<l n="430">Dat ic dijn kint voort minnen moet.</l>
<l>Ic hope bidstu nu voor mi</l>
<l>Hine zaelt niet willen waernen di,</l>
<l>Alzo ghewaerlic, reine maecht,</l>
<l>Als mijn ghelove daer toe draecht,</l>
<l n="435">So help mi nu met dijnre bede,</l>
<l>Ende ontfa nu mijn bidden mede.</l>
</lg>
 </div>
 <div>
<lg><l>Ave Maria, der inghelen vrauwe,</l>
<l>Gracia plena, vul gracien al;</l>
<l>Dominus tecum, met shemels dauwe,</l>
<l n="440">God es metti, ende bliven zal.</l>
<l>Benedicta tu zonder ghetal</l>
<l>In mulieribus, ghebenedijt</l>
<l>Voor alle wiven groot ende smal.</l>
<l>Fructus daer ghi moeder af zijt,</l>
<l n="445">Dat es de vrucht der eewicher vruecht,</l>
<l>Ventris tui, heift ons verhuecht,</l>
<l>Dies ghi met rechte wel heeten muecht</l>
<l>Moeder der weesen, vul alre duecht,</l>
<l>Der maechden vrauwe, der inghelen lof,</l>
<l n="450">Help mi dat ic der weerelt stof</l>
<l>Uut mijnre herten so reine ghevaghe</l>
<l>Dat zoe hem voortan zo behaghe</l>
<l>Dat hi daer stede mach vinden in,</l>
<l>Ende minen aermen donkeren zin</l>
<l n="455">Verlichte met zijnre gracien zoet,</l>
<l>So dat icken eewelic minnen moet,</l>
<l><pb n="534"/>Ende nemmermeer ne sceede van hem."</l>
<l>Dan, wertt minre, vor oghen nem,</l>
<l>Alstu Marien dit hebs ghebeden,</l>
<l n="460">Dattu haer met omoedicheden</l>
<l>Eenen hoet wils maken leeren</l>
<l>Te haerre weerde, ende tharer eeren</l>
<l>Van .XV. bloumen uutvercoren,</l>
<l>Sulc als toot desen hoede behooren,</l>
<l n="465">Alzo hier staet ghetekent na;</l>
<l>Secht telken een Ave Maria,</l>
<l>Knielende met ghebochden zinne:</l>
</lg>
 </div>
 <div>
 <div><lg><l>God groetu, hemelsce coninginne,</l>
<l>Die twoort ontfinct bi singles groete.</l>
<l n="470">God meinsghe wart bi dijnre minne;</l>
<l>Maecht bleifstu, hemelsche roze zoete,</l>
<l>Bit dat hem mijns ontfaermen moete.</l>
<l>                <hi rend="italic">Ave Maria, etc.</hi> </l>
 </lg>
 </div>
 <div>
<lg><l>God groetu vul van shemels lichte,</l>
<l>In deere der vruecht, doe ghi vernaemt</l>
<l n="475">Elisabeth, uwer helicher nichte,</l>
<l>Daer ghi haer te ghemoete quaemt;</l>
<l>Troost mi die zondelic bem bescaemt.</l>
<l>                <hi rend="italic">Ave Maria, etc.</hi> </l>
</lg></div>
 <div>
<lg><l><pb n="535"/>God groetu vul van shemels gracie,</l>
<l>Der bliscap teeren hu beqwame</l>
<l n="480">Doe ghi tbehoud der zondegher nacie</l>
<l>Droucht levende in uwen lichame;</l>
<l>Lof zijnre ontfaermicheden name.</l>
<l>                <hi rend="italic">Ave Maria, etc.</hi> </l>
</lg>
 </div>
 <div>
<lg><l>God groetu, moeder, ghelijc den doren,</l>
<l>Die Moisis bernen zach onghenoost,</l>
<l n="485">Des vruechden teeren dat dus gheboren</l>
<l>Wilde van hu zijn der werelt troost;</l>
<l>Qwijt ons den tijt verroukeloost.</l>
<l>                <hi rend="italic">Ave Maria, etc.</hi> </l>
</lg>
 </div>
 <div>
<lg><l>God groetu, vrauwe, der bliscap teeren,</l>
<l>Die ghi hadt te selven stonden,</l>
<l n="490">Doe derdekine qwamen den heere der heeren</l>
<l>Anebeden, die lach in douken ghebonden;</l>
<l>Ontbint ons dies wi zijn ghebonden.</l>
<l>                <hi rend="italic">Ave Maria, etc.</hi> </l>
</lg>
 </div>
 <div>
<lg><l>God groetu teeren der zalicgher vruecht,</l>
<l>Dat coningen drie uut vremden lande</l>
<l n="495">Zochten den ghevere van alre duecht,</l>
<l>Hu kint, ende daden hem offrande;</l>
<l>Vrauwe, nemt mijn leven onderhande.</l>
<l>                <hi rend="italic">Ave Maria, etc.</hi> </l>
</lg>
 </div>
 <div>
<lg><l><pb n="536"/>God groetu, vrauwe, om hu verbliden</l>
<l>Dat hem na wetteliken doene</l>
<l n="500">God zelve wilde doen sniden</l>
<l>Van zinen knecht, her Simeoene,</l>
<l>Ende al om onser zonden soene.</l>
<l>                <hi rend="italic">Ave Maria, etc.</hi> </l>
</lg>
 </div>
 <div>
<lg><l>God groetu der zuverheiden exempel,</l>
<l>Der bliscap teeren, die ghi van hem</l>
<l n="505">Hadt, doe ghine in der joden tempel</l>
<l>Vont zittende te Jherusalem;</l>
<l>Doet dat ic bi hem vonden bem.</l>
<l>                <hi rend="italic">Ave Maria, etc.</hi> </l>
</lg>
 </div>
 <div>
<lg><l>God groetu, die verblidet zeere,</l>
<l>Dat God ter brulocht van Archeteclijn</l>
<l n="510">Bi uwer bede ende tuwer eere</l>
<l>Van watere wilde maken wijn;</l>
<l>Ghebenedijt zo moet hi zijn.</l>
<l>                <hi rend="italic">Ave Maria, etc.</hi> </l>
</lg>
 </div>
 <div>
<lg><l>God groetu, troosticge der keitive,</l>
<l>Der vruechden teeren dat dheere groot</l>
<l n="515">Met visschen .II., met broden vive,</l>
<l>Voede .V. duust meinsghen tharen noot,</l>
<l>Daers .VII. corven over scoot.</l>
<l>                <hi rend="italic">Ave Maria, etc.</hi> </l>
</lg>
 </div>
 <div>
<lg><l><pb n="537"/>God groetu, moeder, bedructe vrauwe,</l>
<l>Der droufheit teeren, die ghi ten stonden</l>
<l n="520">Hadt, doe ghine zaecht met bitteren rauwe</l>
<l>Ant cruce sterven, ende al vul wonden,</l>
<l>Ay lacen! ende al om onse zonden.</l>
<l>                <hi rend="italic">Ave Maria, etc.</hi> </l>
</lg>
 </div>
 <div>
<lg><l>God groetu teeren der blider mare,</l>
<l>Daer hu de rauwe bi wart ghenesen,</l>
<l n="525">Doe ghi dies worden waert gheware</l>
<l>Dat hi was van der doot verresen;</l>
<l>Doet ons verresen met hem wesen.</l>
<l>                <hi rend="italic">Ave Maria, etc.</hi> </l>
</lg>
 </div>
 <div>
<lg><l>God groetu, alder werelt troost,</l>
<l>Dor de bliscap als ghine zaecht</l>
<l n="530">Themele varen, die hadde verloost</l>
<l>Al dat die viant hadde gheplaecht;</l>
<l>Lof moetti hebben, moeder, maecht.</l>
<l>                <hi rend="italic">Ave Maria, etc.</hi> </l>
</lg>
 </div>
 <div>
<lg><l>God groetu, vercorne maghet reine,</l>
<l>Dor de bliscap zonder ghelike,</l>
<l n="535">Doe hi uut desen erdschen weine</l>
<l>Hu haelde bi hem in zijn rike,</l>
<l>Ghecroont met vruechden eewelike.</l>
<l>                <hi rend="italic">Ave Maria, etc.</hi> </l>
</lg>
 </div>
 <div>
<lg><l><pb n="538"/>God groetu vul van hemelscher glorie,</l>
<l>Die al dat hemelsche heere verchiert;</l>
<l n="540">Hebt ons altoos in hu zoete memorie,</l>
<l>Maecht, vul glorien ghegloryert,</l>
<l>Dat ons Gods gracie altoos bestiert.</l>
<l>                <hi rend="italic">Ave Maria, etc.</hi> </l>
</lg>
 </div>
 </div>
<div>
<lg><l>   Nu minre, alstu dan desen hoet</l>
<l>Ter eeren der zuverre rozen zoet</l>
<l n="545">Hebs ghemaect, saltu up staen,</l>
<l>Ende dijn ogen te hemele slaen,</l>
<l>Ende spreken: "Vader, ic danke di;</l>
<l>Sulc een groot zondaer als ic zi,</l>
<l>Ene aerme onwerdicghe creature</l>
<l n="550">Dattu ghewerdichs te deser ure</l>
<l>Mi te spaerne in minen zonden,</l>
<l>Ende bider passie, ende bi den wonden</l>
<l>Dijns eenichs zoons, Jesus Christus,</l>
<l>Ghecocht, behouden bem aldus,</l>
<l n="555">Ende bides Helichs Gheestes gratie</l>
<l>Boven alre temptacien tribelatie</l>
<l>Vermonden mach dijnre moeder teeren</l>
<l>Haer bliscepen om haren lof te meeren,</l>
<l>Dies ic zondaer niet waert en bin,</l>
<l n="560">Ende daer mijn aerme belemmerde zin</l>
<l>Onabel toe es te deser tijt.</l>
<l>Ic biddu, die als machtich zijt,</l>
<l>Drie persoon, een warich God,</l>
<l><pb n="539"/>Mi, die so dicwile dijn gebod</l>
<l n="565">Te broken hebbe in zwaren mesdaden,</l>
<l>Wilt an mi tooghen dine grote genaden,</l>
<l>Die leift ende regneirt te samen,</l>
<l>God in de werelt der werelden; amen.</l>
</lg>
</div>
 <div>
<lg><l>O minre, nu staet di wel te pleigene</l>
<l n="570">Te overdinkene de pointen neghene,</l>
<l>Daer du hebs in de minne der werelt</l>
<l>Den tijt verloren, den zin versperelt.</l>
<l>Teerste point, soot es voorzeit,</l>
<l>Dats buten ende binnen reinicheit,</l>
<l n="575">Twelke elken minre wel betaemt;</l>
<l>Want alte zeere ware elc bescaemt,</l>
<l>Als hi bi lieve comt present,</l>
<l>Hine ware gesuvert al omtrent</l>
<l>Van meszitte ende van messtane;</l>
<l n="580">Ende datter hinge een pluumkin ane,</l>
<l>Het moester of al waert ghewayt;</l>
<l>Ende warer ooc yewers yet ontnayt,</l>
<l>Dat moeste te voren sijn verwaert,</l>
<l>Dies ne worde cost no const gespaert.</l>
<l n="585">Voort pijnt de minre in al sijn dingen,</l>
<l>In talen ende ooc in wandelingen,</l>
<l>Ende al sijnre werken soo te ghoomen</l>
<l>Dat hi onbescaemt mach comen</l>
<l>Voor de ghone, die hi mint;</l>
<l n="590">Nochtan door al de minre kint</l>
<l>Dat hi begrijps waent wesen vry.</l>
<l><pb n="540"/>Hi wert bescaemt als hi comt bi,</l>
<l>Ende al bevreest als hi lief ziet</l>
<l>Van datten mach ghebreken yet.</l>
<l n="595">Nu merct of minne draecht sulken ducht</l>
<l>Van buten voor begrijps gherucht.</l>
<l>Hoe node worde dan van binnen geseit</l>
<l>Onreine woorden ter doorperheit,</l>
<l>Al wildet therte te sprekene jonnen,</l>
<l n="600">De tonge ne zouts niet woorden connen.</l>
</lg>
  </div>
</body>
</text>
</group>
</text>
</TEI.2>
