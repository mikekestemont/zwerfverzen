<?xml version='1.0'?><!DOCTYPE TEI.2 PUBLIC '-//TEI P4//DTD Main Document Type//EN' 'http://www.tei-c.org/Guidelines/DTD/tei2.dtd' [<!ENTITY % TEI.transcr 'INCLUDE'> <!ENTITY % TEI.prose 'INCLUDE'><!ENTITY % TEI.linking 'INCLUDE'><!ENTITY % TEI.figures 'INCLUDE'><!ENTITY % TEI.analysis 'INCLUDE'><!ENTITY % TEI.corpus 'INCLUDE'><!ENTITY % TEI.XML 'INCLUDE'><!NOTATION TEI-XML PUBLIC 'TEI P4' 'http://www.tei-c.org/Guidelines/DTD/tei2.dtd'>]><TEI.2><teiHeader>
<fileDesc>
<titleStmt>
<title>Der leken spieghel</title>
<author>Jan van Boendale</author>
</titleStmt>
<editionStmt>
<edition>Afschrift J.J. Mak en H.A.C. Lambermont</edition>
</editionStmt>
<publicationStmt>
<p></p>
</publicationStmt>
<sourceDesc>
<listBibl id="inlMetadata">
<bibl><interpGrp type="titleLevel1">
<interp value="Der leken spieghel"/>
</interpGrp><interpGrp type="medium">
<interp value="book"/>
</interpGrp><interpGrp type="authorLevel1">
<interp value="Jan van Boendale"/>
</interpGrp>
<interpGrp type="ipr">
<interp value="online"/>
</interpGrp><interpGrp type="corpusProvenance">
<interp value="cdrom-mnl"/>
</interpGrp>
<interpGrp type="pubYear_from"><interp value="1340"/></interpGrp>
<interpGrp type="witnessYear_from"><interp value="1340"/></interpGrp>
<interpGrp type="pubYear_to"><interp value="1360"/></interpGrp>
<interpGrp type="witnessYear_to"><interp value="1360"/></interpGrp>
</bibl>
</listBibl>
<bibl id="original-metadata-cdrom-version"><![CDATA[
<TITEL>Der leken spieghel</TITEL>
<author>Jan van Boendale</author>
<AARD>Rijm</AARD>
<BRON nr="K170">Brussel, Koninklijke Bibliotheek, 15658</BRON>
<DATUM>1340-1360</DATUM>
<OMVANG>21883 verzen</OMVANG>
<BRON.OPM>Het handschrift bevat in totaal 2+143 bladen, per bladzijde zijn er twee kolommen van 40 regels. Der leken spieghel bestaat uit vier boeken; het eerste boek telt 5133 verzen, het tweede 10326, het derde 5304 en het vierde 1120.</BRON.OPM>
<EDITIE>Afschrift J.J. Mak en H.A.C. Lambermont</EDITIE>
<STATUS>Diplomatisch</STATUS>
<BRONMNW>857.2 (andere editie)</BRONMNW>
<BRONMNW>87.2.16</BRONMNW>
<BRONMNW>825.3 (ander handschrift)</BRONMNW>
<BRONMNW>914.B.XII (ander handschrift)</BRONMNW>
<BRONMNW>940.6.a (ander handschrift)</BRONMNW>
<EDITIE.OPM>De citaten uit Der leken spieghel in het MNW zijn afkomstig uit de editie van De Vries, die voor zijn uitgave niet het Brusselse maar een Haags handschrift heeft gebruikt (hs. 's-Gravenhage, Koninklijke Bibliotheek, 75 E 63; zie M. de Vries (ed.): Der leken spieghel, leerdicht van den jare 1330, door Jan Boendale, gezegd Jan de Clerc, schepenklerk te Antwerpen. Leiden, 1844-1848. 3 dln. (Werken uitgegeven door de Vereeniging ter bevordering der oude Nederlandsche letterkunde)). De tekst van het Brusselse handschrift loopt tot op versniveau vrijwel synchroon met die van het Haagse. De caputnummering verschilt echter, doordat het Brusselse handschrift een doorlopende nummering en het Haagse handschrift een nummering per boek heeft (Brussel, boek 1 cap. IXLVIII, boek 2 cap. L-CX, boek 3 cap. CXII-CXXXVIII, boek 4 cap. CXXXIX-CL = 's-Gravenhage boek 1 cap. I-XLVIII, boek 2 cap. I-LXI, boek 3 cap. I-XXVII, boek 4 cap. I-XII). Alle boeken beginnen met een proloog, met als bijzonderheid dat de proloog en cap. XLIX van boek 2 in het Brusselse handschrift samen en in omgekeerde volgorde de proloog vormen op boek 2 in het Haagse exemplaar. Voorts heeft het eerste caput van boek 3 in het Brusselse handschrift (cap. CXI) een ongenummerde pendant in de Haagse codex (voorafgaand aan cap. I), doordat in het laatste handschrift het betreffende hoofdstukje bij de nummering werd overgeslagen. Voor de overige verschillen verwijzen we naar de editie De Vries. Een en ander betekent dat bij het gros van de citaten en verwijzingen in het MNW zonder veel problemen de corresponderende plaatsen in de hier gepresenteerde versie van Der leken spieghel kunnen worden teruggevonden. Te meer daar de tekst, net als zijn Haagse tegenhanger in de editie De Vries, voorzien werd van een regelnummering per caput.</EDITIE.OPM>
<BRONNEN>Brussel, Koninklijke Bibliotheek, 15658</BRONNEN>
]]></bibl>
</sourceDesc>
</fileDesc>
</teiHeader>
<text>
<body><div type="part"><head type="part comment">[Proloog]</head>
<l><milestone unit="fol" n="1ra"/> <hi rend="bold">O</hi>Mdat ic niet en wille leiden</l>
<l>In onnutter ledecheiden.</l>
<l>Dien tijt die mi gheeft onse here.</l>
<l>Die gheloeft si emmermere</l>
<l>Soe hebbic dit werc begonnen</l>
<l>Onse here moete mi des onnen</l>
<l>Dat ict alsoe volbringhe</l>
<l n="10">Datter in sonderlinghe</l>
<l>Ligghe sijn ere ende sijn lof</l>
<l>Ende dat si alle daer of</l>
<l>Te beter moeten wesen</l>
<l>Diet horen selen ende lesen</l>
<l n="15">Want omme ghemeine orbore soe</l>
<l>Leidic dit wercsken toe</l>
<l>Ende dat ic gherne saghe dat</l>
<l>Iet van mi bleue des te bat</l>
<l>Dleke volc hadde na mijn doet</l>
<l n="20">Clerke en hebbens ghene noet</l>
<l>Dat sijt lesen groet ende smal</l>
<l>Want si connent buten al</l>
<l>Ende want dleke volc es de sake</l>
<l>Daeromme ic dit boecsken make</l>
<l n="25">So sal dit boec sijn wel</l>
<l>Ghenamt de leke spieghel</l>
<l>Ic hope dat si daer bi</l>
<l>Bidden selen ouer mi</l>
<l>Ende segghen in eneghen stonden</l>
<l n="30">God vergheue hem sine sonden</l>
<l>Die met sinen arbeide</l>
<l>Dit werc ierst toe leide</l>
<l>Den beniders biddic dat si</l>
<l>Tonrechte niene begripen mi</l>
<l n="35">Die altoes kapen ende kipen</l>
<l>Hoe dat si moghen begripen</l>
<l>Dat dichteren bringhen vort</l>
<l>Die selue nochtan een oert</l>
<l><milestone unit="fol" n="1rb"/> Niet en weten daer af</l>
<l n="40">Niet te meer dan een caf</l>
<l>Maer dats om niet ghelesen</l>
<l>Begripers moeten altoes wesen</l>
<l>Maer ic laet te sachter liden</l>
<l>Dat mi de niders beniden</l>
<l n="45">Om dat hoers selfs nijt wrect</l>
<l>Ouer hen daer hi binnen stect</l>
<l>Daer smaken si hoers selfs venijn</l>
<l>Hoe mochtic sachter ghewroken sijn</l>
<l><hi rend="bold">I</hi>N vier boeken soe sal</l>
<l n="50">Dit werc ghedeilt sijn al</l>
<l>Dierste boec sal hebben in</l>
<l>&#x00B6; Hemelrijcs ende ertrijx. beghin</l>
<l>&#x00B6; Van gode van hemelen drien</l>
<l>&#x00B6; Vander ingle coere na dien</l>
<l n="55">&#x00B6; Wat dingle sijn ende hoer wesen</l>
<l>Daer na soe moeghdi lesen</l>
<l>[&#x00B6;] Van fiermamenten van planeten</l>
<l>Die daer bouen sijn gheseten</l>
<l>&#x00B6; Van ertrijke van vagheuiere</l>
<l n="60">&#x00B6; Dan vander hillen onghehiere</l>
<l>&#x00B6; Vander zielen. ende vander menschede</l>
<l>&#x00B6; Hoe god adame maecte mede</l>
<l>&#x00B6; Vanden ertschen paradyse oec daer toe</l>
<l>&#x00B6; Hoe adaem tghebot brac doe</l>
<l n="65">Daer omme god op hem was gram</l>
<l>&#x00B6; Wat vernoye ons daer af quam</l>
<l>&#x00B6; Hoe adaem leide sijn leuen</l>
<l>&#x00B6; Daer na dat hi was verdreuen</l>
<l>Van sinen kindren die hi wan</l>
<l n="70">Ende wat hem ghesciede dan</l>
<l>Daer na volght van noe</l>
<l>&#x00B6; Hoe ouer ertrijke liep die zee</l>
<l>Hoe dierste volc leefde doe</l>
<l>Ende andre leringhe daer toe</l>
<l n="75">Valt onder tuschen hier ende daer</l>
<l>&#x00B6; Van noees kindren volght daernaer</l>
<l>&#x00B6; Hoe dat volc dijde sere</l>
<l>&#x00B6; Hoe ierst toe quam lands here</l>
<l><milestone unit="fol" n="1va"/> Hoe die groete rike resen</l>
<l n="80">Daer na soe moeghdi lesen</l>
<l>Van abrahame den heileghen man</l>
<l>Hoe dat ioedscap iest ierst began</l>
<l>[&#x00B6;] Daer na soe moeghdi merken</l>
<l>Tvoerspellen der heilegher kerken</l>
<l n="85">[&#x00B6;] Destruxie van babilone</l>
<l>Hoe troemsche rike began scoene</l>
<l>Van coninghen ende heren</l>
<l>Die daer regeerden met eren</l>
<l>[&#x00B6;] Dan es her moyses gheset</l>
<l n="90">Die ierst van goede ontfinc die wet</l>
<l>[&#x00B6;] Van dauite van salamone</l>
<l>Die den tempel maecte scone</l>
<l>Ende ander leringhen oec mede</l>
<l>Ende vander joden quaethede</l>
<l n="95">Hoe hoer macht ende hoer staet</l>
<l>Algader te nieute gaet</l>
<l>Aldus strijct die boec voert</l>
<l>Tote op marien gheboert</l>
<l>Ende houdt in groet ende smal</l>
<l n="100">Vander ouder euwen al</l>
<l>Ende heeft in te sinen dele</l>
<l>Achte ende .xl. capitele</l>
<l><hi rend="bold">D</hi>Ander boec sal v lien</l>
<l>Vanden gheslachte marien</l>
<l n="105">Vanden santen alle tesamen</l>
<l>Die van annen bloede quamen</l>
<l>[&#x00B6;] Marien gheboert also wel</l>
<l>Hoe si quam inden tempel</l>
<l>Ende te huwelijke moeste keren</l>
<l n="110">Mids den vonnesse ons heren</l>
<l>[&#x00B6;] Hoe haer dinghel boetscap brachte</l>
<l>Van dier ghebenedider drachte</l>
<l>[&#x00B6;] Hoe si daer na skints ghenas</l>
<l>Maghet bleef ende maghet was</l>
<l n="115">Vanden wondren staet dan voert</l>
<l>Die ghescieden in sine gheboert</l>
<l>Vanden visioene dat sach</l>
<l>Octauianus op dien dach</l>
<l><milestone unit="fol" n="1vb"/> CEnde wat daer ghesciede doe</l>
<l n="120">[&#x00B6;] Hoe si metten kinde vloe</l>
<l>Ten lande van egypten waert</l>
<l>Wat hen gheviel inde vaert</l>
<l>[&#x00B6;] Hoe baptisten moeder lijsbeth</l>
<l>Metten kinde vloe oec met</l>
<l n="125">Inde woestine doer de noet</l>
<l>Hoe zakarias bleef doet</l>
<l>[&#x00B6;] Ihesus kindscheit volght daer naer</l>
<l>Tote dat hi hadde .xij. jaer</l>
<l>[&#x00B6;] Sijn passie volght dan aldus</l>
<l n="130">Alsoeze screef nichodemus</l>
<l>[&#x00B6;] Sijn verijsen ende sijn op varen</l>
<l>Daer men v wonder af mach baren</l>
<l>Hoe hi sine iongheren troeste weder</l>
<l>Ende te hen quam hier neder</l>
<l n="135">Den heyleghen geest sende mede</l>
<l>Predeken ghinghen telker stede</l>
<l>[&#x00B6;] Hoe die heileghe keerke dan</l>
<l>Op ihesum christum ierst began</l>
<l>Ende dat hi dierste paus sat</l>
<l n="140">Hoet peter was na dat</l>
<l>Ende alle die pause also in rinc</l>
<l>Tote op kaerlen den coninc</l>
<l>Daer ghi in selt wete clare</l>
<l>Hoe die kerke es comen hare</l>
<l n="145">Van helenen ende constantine</l>
<l>Die beiden worden kerstine</l>
<l>Ende der kerken gauen</l>
<l>Vele voerdels ende hauen</l>
<l>[&#x00B6;] Daer na soe seldi lesen</l>
<l n="150">Der heylegher kerken wesen</l>
<l>Dbedieden vander messen</l>
<l>Ende andre scone lessen</l>
<l>Daer ons gheloefs vele in staet</l>
<l>[&#x00B6;] Daer na waer dat ane gaet</l>
<l n="155">Dopuaert van onser vrouwen</l>
<l>Daer ghi wonder in moeght scouwen</l>
<l>[&#x00B6;] Daer na sal volghen danne</l>
<l>Van ewangelisten ianne</l>
<l><milestone unit="fol" n="2ra"/> Ende daer na sal saen</l>
<l n="160">Dese ander boec vte gaen</l>
<l>Die vander neuwer euwen seit</l>
<l>Daer onse salicheit in leit</l>
<l>Capitele heeft hi inne</l>
<l>.Lxxij. alsict versinne</l>
<l n="165"><hi rend="bold">D</hi>Ie derde boec volghet daer na</l>
<l>Die hout in alsict versta</l>
<l>Scone seden ende mainieren</l>
<l>Die dat volc sal hantieren</l>
<l>Watmen minnen sal ende haten</l>
<l n="170">Watmen doen sal ende laten</l>
<l>Hoe datmen ghenoech doen sal</l>
<l>Gode ende den mensche ouer al</l>
<l>Want moraliteit saelt meest wesen</l>
<l>Dat ghi in dese boec selt lesen</l>
<l n="175">Dat zielen ende liue mede</l>
<l>In sal bringhen salechede</l>
<l>[&#x00B6;] Dat ic dese dinghe nemen can</l>
<l>Vte mi seluen en versta nieman</l>
<l>Maer ic hebt ghesocht voerwaer</l>
<l n="180">Vte den boeken hier ende daer</l>
<l>Die de wise wilen screuen</l>
<l>Op dit cranke menschelijc leuen</l>
<l>Ende hout in te sinen dele</l>
<l>.Xxviij. capitele</l>
<l n="185"><hi rend="bold">D</hi>Ie vierde boec volghet daer ane</l>
<l>Die v sal doen te verstane</l>
<l>Hoe ertrijke sal inden</l>
<l>In dierste seldi vinden</l>
<l>Hoe die kerstine van noert</l>
<l n="190">Selen winen weder ende voert</l>
<l>Iherusalem die heyleghe stede</l>
<l>Ende orienten algader mede</l>
<l>Daer groet wonder sal ghescien</l>
<l>Daer na soe seldi sien</l>
<l n="195">Hoe der ioeden groet conroet</l>
<l>Die wilen alexander sloet</l>
<l>Vte selen comen dan</l>
<l>Ende verslaen wijf ende man</l>
<l><milestone unit="fol" n="2rb"/> Ende iammer weerken sonder ghetal</l>
<l n="200">Ende hoe dit volc inden sal</l>
<l>Daer no soe moeghdi zien</l>
<l>.Xv. tekene die ghescien</l>
<l>Selen vore den doemsdach</l>
<l>Dien elc mensche ontsien mach</l>
<l n="205">Daer na seldi hoeren</l>
<l>Hoe antkerst sal sijn gheboeren</l>
<l>Ende dat volc sal verleiden</l>
<l>Met siere groeter subtijlheden</l>
<l>Hoe enoch ende helyas</l>
<l n="210">Al selen maken ghedwas</l>
<l>Dat hi gheseit heeft ende ghedaen</l>
<l>[&#x00B6;] Daer na sal volghen saen</l>
<l>Dat staerke ordeel sonder waen</l>
<l>Dies nieman en mach ontgaen</l>
<l n="215">Daer god elken loen sal gheuen</l>
<l>Na sine verdiente in dit leuen</l>
<l>Ende hoe ertrijke dan sal inden</l>
<l>Alsoe wijt bescreuen vinden</l>
<l>In vrayen boeken sonder ghile[.]</l>
<l n="220">Alsoe onsbescreuen wilen</l>
<l>Heileghe sante diet wel wiste[.]</l>
<l>Vte des heylecsch gheest listen</l>
<l>Capitele heeft hi inne</l>
<l>.Xii. alsict versinne</l>
</div>
<div type="part"><head type="part comment">[Boek I]</head>
<div type="chapter"><head type="chapter">Hier beghint die tafle vanden iersten boeke die ghenaemt es de leke spighel </head>
<l>[&#x00B6;] VAnden beginne hemelrijcs ende aertrijcs .i.</l>
<l>[&#x00B6;] Van gods wesene .ij.</l>
<l>[&#x00B6;] Van drien hemelen .iij.</l>
<l>[&#x00B6;] Van IX coren der ingle ende vander inghele valle .iiij.</l>
<l>[&#x00B6;] Wat die ingle sijn .v.</l>
<l>[&#x00B6;] Van inglen die ons hoeden .vj.</l>
<l>[&#x00B6;] Wat die quaede ingle sijn ende wies si pleghen .vij.</l>
<l>[&#x00B6;] Van den fiermament .viij.</l>
<l>[&#x00B6;] Vander sonnen ende vander manen .ix.</l>
<l><milestone unit="fol" n="2va"/> [&#x00B6;] Vanden andren planeten .x.</l>
<l>[&#x00B6;] Vander rontheit ertrijcs .xi.</l>
<l>[&#x00B6;] Vanden vagheuiere .xii.</l>
<l>[&#x00B6;] Vanden tormenten der hillen .xiij.</l>
<l>[&#x00B6;] Waeromme de tormente sijn</l>
<l>[&#x00B6;] Vanden wesene der menscheit .xv.</l>
<l>[&#x00B6;] Vander naturen der lichamen .xvi.</l>
<l>[&#x00B6;] Vanden wesene der zielen .xvij.</l>
<l>[&#x00B6;] Vander zielen noch .xviij.</l>
<l>[&#x00B6;] Wat machte die ziele heeft .xix.</l>
<l>[&#x00B6;] Hoe die ziele henen sceedt .xx.</l>
<l>[&#x00B6;] Hoe god adame maecte ende vanden ertschen paradyse .xxi.</l>
<l>[&#x00B6;] Hoe adaem tghebot brac. ende swijfs bedrieghenessen .xxii.</l>
<l>[&#x00B6;] Hoe adaem ruimde dparadijs ende watter ons af quam .xxiij.</l>
<l>[&#x00B6;] Hoe adaem leefde doe hi was vten paradyse .xxiiij.</l>
<l>[&#x00B6;] [.]an maeghdoeme ende van huwelike .xxv.</l>
<l>[&#x00B6;] [.]an adaems kindren ende vander [.]tienden .xxvi.</l>
<l>[&#x00B6;] [.]oe caym abelle doet sloech. ende van nidecheden .xxvij.</l>
<l>[&#x00B6;] Van giericheden .xxviij.</l>
<l>[&#x00B6;] Van adaems kindren ende van seths gheslachte .xxix.</l>
<l>[&#x00B6;] Van noe ende van sinen kindren ende van gods wraken .xxx.</l>
<l>[&#x00B6;] Hoe dierste volc te leuene plach ende van maten te houdene .xxxi.</l>
<l>[&#x00B6;] Van staercheiden ende des wijns naturen .xxxij.</l>
<l>[&#x00B6;] Van noes kindren ende datmen eren sal vader ende moeder .xxxiij.</l>
<l>[&#x00B6;] Van ere stat te regeerne .xxxiiij.</l>
<l>[&#x00B6;] Hoe landshere ierst ghemaect wart .xxxv.</l>
<l><milestone unit="fol" n="2vb"/> [&#x00B6;] Van abrahame ende vander ioeden archeit .xxxvi.</l>
<l>[&#x00B6;] Van ghehoersamheden .xxxvij.</l>
<l>[&#x00B6;] Van onsen vadren ende wat telken dusent iaren ghesciet .xxxviij.</l>
<l>[&#x00B6;] Dat voerspellen vander heylegher kerken ende vanden ioedschen geslachte .xxxix.</l>
<l>[&#x00B6;] Dbeghin van vele riken ende destruxie van babilone .xl.</l>
<l>[&#x00B6;] Vanden groeten riken die wilen waren .xli.</l>
<l>[&#x00B6;] Vanden beghinne van roeme. ende hoe eneas daer quam .xlij.</l>
<l>[&#x00B6;] Hoe remus ende romulus gheboren worden ende hoe romulus coninc wart .xliij.</l>
<l>[&#x00B6;] Vanden coninghen die na romulus waren in rome .xliiij.</l>
<l>[&#x00B6;] Van moyses ende die .x. ghebode .xlv.</l>
<l>[&#x00B6;] Van coninc dauite ende wat eens gheviel .xlvi.</l>
<l>[&#x00B6;] Van salomoene ende sinen iersten vonnesse .xlvij.</l>
<l>[&#x00B6;] Van des volx afgode ende vander ioeden quaetheiden .xlviij.</l>
</div>
<div type="chapter"><head type="chapter"><milestone unit="fol" n="3ra"/> Dat prologus vanden iersten boeke </head>
<l><hi rend="bold">I</hi>Nder werelt vonden en es</l>
<l>Niet volmaect des sijt ghewes</l>
<l>Deuweghe god es de ghene</l>
<l>Die volmaect es allene</l>
<l n="5">Die van niet al ghemaect heeft</l>
<l>Ende elker dinc hoer wesen gheeft</l>
<l>Onder die welke twe sijn</l>
<l>Bouen andren dinghen fijn</l>
<l>Dat sijn ingle ende menschen met</l>
<l n="10">Dingle sijn daer toe gheset</l>
<l>Dat si gode dienen in hemelrike</l>
<l>Entie mensche op ertrike</l>
<l>[&#x00B6;] Soe wat menschen heeft ontfaen</l>
<l>Van gode redenlec verstaen</l>
<l n="15">Subtilen sijn ende daer toe cracht</l>
<l>Die sal es hi welbedacht</l>
<l>Dese gauen altoes keren</l>
<l>Te goeds dienste ende tsire eren</l>
<l>[&#x00B6;] Twe gauen soe gheeft onse here</l>
<l n="20">Die menich mensche beghert sere</l>
<l>Die metten mensche nochtan twaren</l>
<l>Alse hi steerft te nieute varen</l>
<l>Dat sijn rijcheit ende scoenhede</l>
<l>Maer doeght die hout hoer stede</l>
<l n="25">Euwelijc met haren man</l>
<l>Die nemmermeer vergaen en can</l>
<l>[&#x00B6;] Daeromme laet ons gode minnen</l>
<l>Dats van doeghden dat beghinnen</l>
<l>Want die gode mint dat verstaet</l>
<l n="30">En doet wetens nemmer quaet</l>
<l>[&#x00B6;] So wie seght ic minne gode</l>
<l>Ende niet en hout sine ghebode</l>
<l>Hi lieght dat seght sente ian</l>
<l>Die de waerheit wel scriuen can</l>
<l n="35">[&#x00B6;] Die gode mint gherne hoert</l>
<l>Altoes spreken goeds woert</l>
<l>Want vrient in allen daghen</l>
<l>Hoert van vriende gherne ghewaghen</l>
<l>Dat eerlec si ende goet</l>
<l n="40"><milestone unit="fol" n="3rb"/> Want hem verhoechter af de moet</l>
<l>[&#x00B6;] Soe voeght dan wel daer bi</l>
<l>Die gode minnen dat si</l>
<l>Desen boec gherne lesen</l>
<l>Want hi sal algader wesen</l>
<l n="45">Van gode ende van alre doeght</l>
<l>Ay here want ghi vermoeght</l>
<l>Soe verleent mi hier toe sijn</l>
<l>Nu hoert hier mijn beghin</l>
<l>Inden name goeds des vrien</l>
<l n="50">Ende onser vrouwen marien</l>
</div>
<div type="chapter"><head type="chapter"><milestone unit="fol" n="3va"/> Hier beghint die ierste boec vanden leken spiegle </head>
<l><hi rend="bold">G</hi>Ode die sonder beghin es.</l>
<l>Ende sonder ende gheluste des.</l>
<l>In sijn godlijc melde ruren.</l>
<l>Dat hi maecte craturen.</l>
<l n="5">Ende dat en dedi daerom niet</l>
<l>Dat hi hoers bedorste iet</l>
<l>Maer om dat hi hen woude</l>
<l>Sine ghiften en sine vroude</l>
<l>Gheuen ende toenen meldelike</l>
<l n="10">Beide hier ende in hemelrike</l>
<l>Want eer hemele oft erde waren</l>
<l>Oft iet datmer in siet baren</l>
<l>Soe was god sonder beghin</l>
<l>Also machtech meer no mijn</l>
<l n="15">Ende in also groter blijscapen</l>
<l>Als doe hijt al hadde ghescapen</l>
<l>Ende dat alle dese dinghen</l>
<l>Weder te nieute ghinghen</l>
<l>Ende ingle ende meschen ghemene</l>
<l n="20">Ende niet en bleue dan hi allene</l>
<l>Sine macht ende sine glorie daer af</l>
<l>En waers te minder niet en caf</l>
<l>[&#x00B6;] Onder alle creaturen</l>
<l>En heeft god maer twe naturen</l>
<l n="25">Redenlec verstaen ghegheven</l>
<l>Ja ende oec ewelijc leuen</l>
<l>Dats dinghel ende die ziele smenschen</l>
<l>Die onse here na wenschen</l>
<l>Maecte ende foermeerde</l>
<l n="30">Alsoet sine wijsheit ordineerde</l>
<l>[&#x00B6;] Hemel. water. locht. berch. ende dal</l>
<l>Maecte god van nieute al</l>
<l>Ende dingle daer toe mede</l>
<l>Maer die menschelijchede</l>
<l n="35">Maecte hi in een ander maniere</l>
<l>Dats van elementen viere</l>
<l>Locht water vier ende erde</l>
<l>Maer die ziele heeft een ander werde</l>
<l>Sijs ghemaect wildijt leren</l>
<l n="40"><milestone unit="fol" n="3vb"/> Van dien ademe ons heren</l>
<l>Want god den mensche in blies</l>
<l>Den gheest sleuens sijt seker dies</l>
<l>Dats die ziele ende anders twint</l>
<l>Alsoe men wel bescreuen vint</l>
<l n="45">Dus sijn dingle ghemaect van niet</l>
<l>Maer die ziele als ghijt wel siet</l>
<l>Blies vte hem onse here</l>
<l>Die noyt noch nemmermere</l>
<l>Beghin noch inde en heeft</l>
<l n="50">Ende altoes sonder ouden leeft</l>
<l>Welcs dan edelre berecht mi des</l>
<l>Soe dat van niet comen es</l>
<l>Soe dat ierst nam sijn ruren</l>
<l>Vter godliker naturen</l>
<l n="55">Die edelre es dan al</l>
<l>Dat ie was oft wesen sal</l>
<l>Hi maeghs vraghen dies beghert</l>
<l>Maer en dunct mi gheens vraghens wert</l>
<l>Nieman en gheloue nochtan des</l>
<l n="60">Dat die ziele sonder beghin es</l>
<l>Alse bliesse god den mensche in</l>
<l>Daer soe was ierste beghin</l>
</div>
<div type="chapter"><head type="chapter">Van goeds wesene .ij. </head>
<l><hi rend="bold">M</hi>En vint simpel liede soe leec</l>
<l>Ende in tgheloeue alsoe weec</l>
<l>Dat sijt houden in hoer verstaen</l>
<l>Dat god es alse mensche ghedaen</l>
<l n="5">Die lichame ende lede heeft</l>
<l>Alsoe hi ons menschen gheeft</l>
<l>Neen hi niet diet wel versteest</l>
<l>God es altemale een gheest</l>
<l>Daer hemele ende erde vol sijn mede</l>
<l n="10">Nochtan en vult hi ghene stede</l>
<l>Op ene vre es hi ouer al</l>
<l>In hemel in zee op beerch in dal</l>
<l>Hem en es verboerghen twint</l>
<l>Die alle herten binnen kint</l>
<l n="15">Sijn doeght sine cracht sine groethede</l>
<l><milestone unit="fol" n="4ra"/> Sine gherechticheit sine milthede</l>
<l>En mochtu nieman orconden</l>
<l>Al sprake hi met dusen monden</l>
<l>[&#x00B6;] Nochtan gaet sijn ontfaermecheit</l>
<l n="20">Bouen al dat hier es gheseit</l>
<l>Dats ons en groet toeuerlaet</l>
<l>Op dat wire op doen gheen quaet</l>
<l>Alsoe alse sine wijsheit diep</l>
<l>Alle dinc van nieute sciep</l>
<l n="25">Alsoe soude hijt ontmaken saen</l>
<l>Al in eere oghe op slaen</l>
<l>[&#x00B6;] Ende dit hout al sine moghenthede</l>
<l>Staende aldus in sijn stede</l>
<l>Ende dade hier sijn hoede af iet</l>
<l n="30">Het worde weder al niet</l>
<l>Want het van niet al es comen</l>
<l>Als ghi hier vore hebt vernomen</l>
<l>[&#x00B6;] Waenstu sod mensche dat hi</l>
<l>Na sine ghedane sciep di.</l>
<l n="35">In des lichamen vorme</l>
<l>Dien eten selen die worme</l>
<l>Neen hi niet waerlijc</l>
<l>Du best een vuil slijc</l>
<l>Ende stinkende als een mes</l>
<l n="40">Ende die godheit die es</l>
<l>Soe edel ende soe scone</l>
<l>Ens nieman onder den trone</l>
<l>Dier van enen hare toe dochte</l>
<l>Dat hier af spreken mochte</l>
<l n="45">Dusent sonnen die men siet</l>
<l>En waren soe scone niet</l>
<l>Noch al hemelrike mede</l>
<l>Als hi es in sire godhede</l>
<l>Want alle naturlike scoenheden</l>
<l n="50">Beide van bouen ende van beneden</l>
<l>Moeten alle vte hem ruren</l>
<l>Die meester es der naturen</l>
<l>Sijn diepheit es sonder gront</l>
<l>Sijn hoecheit es nieman cont</l>
<l n="55">Sijn dijcheit es onghemeten</l>
<l><milestone unit="fol" n="4rb"/> Nieman en mach volweten</l>
<l>Sijn ghedane noch sijn wesen</l>
<l>Ende dier meest na lesen</l>
<l>Dolen meest weder ende wey</l>
<l n="60">Als blinde die slaen na dey</l>
<l>Dat haerre en gheen gheraken en can</l>
<l>[&#x00B6;] Ets waer ghelijc enen man</l>
<l>Ghinc die gods sone op ertrike</l>
<l>Die god was ghewaerlike</l>
<l n="65">Maer sier godheden ghedane</l>
<l>En scoudemen niet daer ane</l>
<l>Maer sine godlike dade</l>
<l>Die hi wrachte vroech ende spade</l>
<l>Die sachmen oec openbare</l>
<l n="70">Oec seit men inden outare</l>
<l>Dat broet des sijt ghewes</l>
<l>Daer hi waerlijc in es</l>
<l>Maer die godheit in dien</l>
<l>Blijft daer al onghesien</l>
<l n="75">[&#x00B6;] Thoechste wesen dats die godheit</l>
<l>Daer in es een driheit</l>
<l>Daers drie in een ende een in drie</l>
<l>Meerre wonder en saghmen nie</l>
<l>Onder den hoghen trone</l>
<l n="80">Dan in een wesen drie persone</l>
<l>Ende drie persone in enen god</l>
<l>Nieman en si soe sod</l>
<l>Dat hi daer op te langhe dure</l>
<l>Te wetene goeds nature</l>
<l n="85">Die mensche can hem selven cume bekinnen</l>
<l>Hoe soudi gode dan versinnen</l>
<l>Men gheloue simpellike</l>
<l>Dat ons here van hemelrike</l>
<l>Es een god in drie persone</l>
<l n="90">Men comter mede ten hoeghen lone</l>
<l>Want nieman en maeght te gronde slaen</l>
<l>Alsic v vore dede verstaen</l>
</div>
<div type="chapter"><head type="chapter">Van drien hemelen .iij. </head>
<l><hi rend="bold">D</hi>Rie hemele sijn teere somme</l>
<l>Ende dene gaet allomme ende omme</l>
<l><milestone unit="fol" n="4va"/> Ertrike al eest wonder</l>
<l>Bouen besiden ende onder</l>
<l n="5">Dierste hemel wildijt verstaen</l>
<l>Die es alse lasuer ghedaen</l>
<l>Van lichamleker naturen</l>
<l>Ende loept alomme tallen vren</l>
<l>Ende tfiermament oec mede</l>
<l n="10">Alsoet van rechte es sijn sede</l>
<l>[&#x00B6;] Dander hemel altemale</l>
<l>Es ghelijc dien cristale</l>
<l>Daer dingle ende goede gheeste</l>
<l>In ghebruken haere groeter feeste</l>
<l n="15">Die nemmermeer en mach vergaen</l>
<l>Die derde hemel es ghedaen</l>
<l>Oft hi al gulden waere</l>
<l>Gods stoel die steet al dare</l>
<l>Daer es douerste moghentheit</l>
<l n="20">Die troen de drieuoldecheit</l>
<l>Daer die glorie soe groet es</l>
<l>Dat nieman wert nes des</l>
<l>Dat hi daer af iet sprake</l>
<l>Want sijs te hoeghe die sake</l>
<l n="25">Beuelen wijt gode dijt al weet</l>
<l>Ic wane daer niemans stoel en steet</l>
<l>Dan die stoel des vader</l>
<l>Ende des heilechs gheests te gader</l>
<l>Maer des sons stoel staet bi</l>
<l n="30">Siere moeder stoel ghelouets mi</l>
<l>Want hi selue heet in siere leren</l>
<l>Dat wi vader ende moeder eren</l>
<l>[&#x00B6;] Ic hebbe ghelesen al sonder waen</l>
<l>Dat dese drie hemele alsoe verre staen</l>
<l n="35">Deen vanden andren sijts ghewes</l>
<l>Als van hier ten fiermamente es</l>
<l>[&#x00B6;] Dat een steen anden hemel ware</l>
<l>Die woeghe hondert menschen sware</l>
<l>Ende rechte viele neder waert</l>
<l n="40">Nacht ende dach onghespaert</l>
<l>Hondert iare souden liden wale</l>
<l>Eer hi neder quame te dale</l>
<l><milestone unit="fol" n="4vb"/> Nochtan varent dingle eer</l>
<l>Eermen dade eer oghen keer</l>
<l n="45">Ende die goede zielen met</l>
<l>Alsoet god heeft gheset</l>
<l>Tselker stat seght dat latijn</l>
<l>Datter hemele vij sijn</l>
<l>Om der .vij. planeten wille</l>
<l n="50">Daer af swighic al stille</l>
<l>Hoe deen loept oest ende dander west</l>
<l>Alsoet god heeft gheuest</l>
<l>Nochtan scinet in hoere vaert</l>
<l>Och si alle liepen weestwaert</l>
</div>
<div type="chapter"><head type="chapter">Van .ix. coren der ingle ende vander ingle valle .iiij. </head>
<l><hi rend="bold">I</hi>Nden middelsten hemel sijn</l>
<l>.Ix. manieren van inglen fijn</l>
<l>Dat sijn ingle archangele trone</l>
<l>Principate dominatione</l>
<l n="5">Potestate cherubin</l>
<l>Serub ende cheraphin</l>
<l>Dese dienen dach ende nacht</l>
<l>Hoeren sceppere met al hoere macht</l>
<l>Elc van sinen ambachte</l>
<l n="10">Daerne gode ierst toe achte</l>
<l>Daer si nemmermeer vut en keren</l>
<l>Daer bi bleuen si inder eren</l>
<l>Die dandere verloren domlike</l>
<l>Ende daeruen moeten euwelike</l>
<l n="15">[&#x00B6;] Wat hoere ambacht sijn daer</l>
<l>Ware leken lieden te swaer</l>
<l>Maer also saen alse onse here</l>
<l>Dingle in die groete ere</l>
<l>Ghescepen hadde ende ghedaen</l>
<l n="20">Soe verhief hem al soe saen</l>
<l>Lucifer die voerbaerste</l>
<l>Die de scoenste was entie claerste</l>
<l>Soe dat hi dandre versmaede</l>
<l>Alsoet siere hoeuerden gaede</l>
<l n="25">Ende waende te hoeghren state cleven</l>
<l>Dan hem god hadde ghegheuen</l>
<l><milestone unit="fol" n="5ra"/> Dandre ingle oec twaren</l>
<l>Die lucifere hout ware</l>
<l>Tesen ouermoede ghelijc dommen</l>
<l n="30">Waenden oec sijn gheclommen</l>
<l>Bouen hare ghelijc dare</l>
<l>Ende alsoe saen warts gheware</l>
<l>Hoer sceppre ter seluer stont</l>
<l>Ende warp die meestre inden gront</l>
<l n="35">Vander berrender hellen</l>
<l>Maer vanden andren ghesellen</l>
<l>Bleuen vele in die locht</l>
<l>Daer soe hebbensi hare vlocht</l>
<l>Bernende in groter pine</l>
<l n="40">Daer in hen altoes steet te sine</l>
<l>[&#x00B6;] Si waren alsoe laesic</l>
<l>Als onlanc als een oghen blic</l>
<l>Inde glorie want alsoe saen</l>
<l>Alsi hoer wesen hadden verstaen</l>
<l n="45">Vielensi thant in die houerde</l>
<l>Ende moesten also saen horre verde</l>
<l>[&#x00B6;] Want alsoe alsmen leest</l>
<l>Soe en hadt gheen recht gheweest</l>
<l>Dat si iet daer waren bleuen</l>
<l n="50">Die hen hadden verheuen</l>
<l>Ieghen den ghenen diese sciep</l>
<l>Ende tier groeter eren riep</l>
<l>Dat anders niet en dede</l>
<l>Dan sine goedertierenhede</l>
<l n="55">Sonder haer verdiente als ende als</l>
<l>Si waren wel wert selcs vals</l>
</div>
<div type="chapter"><head type="chapter">Wat die ingle sijn .v. </head>
<l><hi rend="bold">D</hi>Ingle sijn gheeste al ghemene</l>
<l>Die vlesch en hebben no bene</l>
<l>Sine vullen ghene stat</l>
<l>No sine weghen dit noch dat</l>
<l n="5">Hen es niet onghemicke</l>
<l>Hemele erde no muer soe dicke</l>
<l>Soe waer dat hen staet te sine</l>
<l>Sine lident al sonder pine</l>
<l>Ende waer si varen in ertrike</l>
<l n="10"><milestone unit="fol" n="5rb"/> Oft inde helle die ghelike</l>
<l>Altoes soe volght hen mede</l>
<l>Die hemelsche vroudelijchede</l>
<l>Al sijn dingle subtijl sere</l>
<l>Sine wete mijn no mere</l>
<l n="15">Van goeds verholenhede</l>
<l>Noch wat ghescien sal mede</l>
<l>Dan hen god wille laten verstaen</l>
<l>Ende dat scouwen si also saen</l>
<l>In hem als hijt beghert</l>
<l n="20">Ende alse hise dan erghen wert</l>
<l>Senden wille weten sijt thant</l>
<l>Waer ende waeromme si sijn ghesant</l>
<l>Ende varen thant ghereet</l>
<l>Daer ende doen hoers sceppers beheet</l>
<l n="25">Alse scrijftmen ingle inde gheliken</l>
<l>An die weghe met vlederiken</l>
<l>Ende met liue als een man</l>
<l>Si en hebbens twint nochtan</l>
<l>Maer om datmen ghenen gheest</l>
<l n="30">Scriuen en mach daer om eest</l>
<l>Dat mense alsoe moet maken</l>
<l>Men caens anders niet gheraken</l>
<l>[&#x00B6;] Dingle die sijn in hemelrike</l>
<l>Sien wat ghesciet in ertrike</l>
<l n="35">Alsi dan iemene sien</l>
<l>Dien mesuallen sal oft meschien</l>
<l>Soe comen si neder in alsoe saen</l>
<l>Alse ene oghe soude toeslaen</l>
<l>Ende staen dien mensche in staeden dan</l>
<l n="40">Eest dats hem god an</l>
<l>[&#x00B6;] Ende alse onse here wilt ghedoeghen</l>
<l>Dat si hen iemene vertoeghen</l>
<l>Soe nemensi vander locht ane</l>
<l>Ene vorme ende ene ghedane</l>
<l n="45">Daer si in maken dat ghetoeghe</l>
<l>Maer ghene menschelijc oghe</l>
<l>En mach gheest zien sijts ghewes</l>
<l>Weder hi goet ocht quaet es</l>
<l>[&#x00B6;] Hoe sere dat een mensche ware</l>
<l n="50"><milestone unit="fol" n="5va"/> In vernoye oft in vare</l>
<l>Ia in rouwen alsoe groet</l>
<l>Dat hi wilde wesen doet</l>
<l>Mochte hi enen inghel scouwen</l>
<l>Hi vergate al sijns rouwen</l>
<l n="55">Ende hem soude dunken claerlike</l>
<l>Dat hi ware in hemelrike</l>
<l>Oft hi bleue doet lichte</l>
<l>Van selker claerheit ende lichte</l>
<l>Want .vij. sonnen aen dien trone</l>
<l n="60">En waren alle niet so scone</l>
<l>No soe clare ene creature</l>
<l>Als dinghel es in sine nature</l>
</div>
<div type="chapter"><head type="chapter">Van inglen die ons hoeden .vi. </head>
<l><hi rend="bold">E</hi>Lc mensche wie hi si</l>
<l>Heeft enen ingel dien hi</l>
<l>Beuolen es om dat hi sal</l>
<l>Dien mensche hoeden ouer al</l>
<l n="5">Ieghen dies viants subtijlheden</l>
<l>Die hoer nette altoes spreden</l>
<l>Omme den mensche te vane</l>
<l>Ende ane die ziele te verslane</l>
<l>En daet des inghels hoede</l>
<l n="10">Hi maecte ons tongoede</l>
<l>Lijf ende ziele ende alle dat</l>
<l>Des ons soude sijn te bat</l>
<l>Maer als wi lude ende stille</l>
<l>Algader onsen wille</l>
<l n="15">Dien duuel consenteren</l>
<l>Soe laet hi ons dan gheberen</l>
<l>Als diet niet ghebetren en can</l>
<l>Maer altoes es hi ons an</l>
<l>Met sinen subtijlen vermane</l>
<l n="20">Om vten sunden te stane</l>
<l>Soe gherne behildi in dere</l>
<l>Die ziele die hem ons here</l>
<l>Op trouwe beuolen heeft</l>
<l>Ende soe waneer die ziele sneeft</l>
<l n="25">So es die inghel verseert</l>
<l>Ende alsi hare ten doeghden keert</l>
<l><milestone unit="fol" n="5vb"/> Ende die sonden wille laten</l>
<l>Soe wert hi blide vtermaten</l>
<l>Omdat hi dat behouden sal</l>
<l n="30">Dat hem sijn here op trouwe beual</l>
<l>[&#x00B6;] Dits ghelikenesse al bloet</l>
<l>Oft een lants here groet</l>
<l>Sinen lieuen knape beuale</l>
<l>Sijn kint om dat hijt wale</l>
<l n="35">Leren soude en beleiden</l>
<l>Ende dat kint dan ten quaetheiden</l>
<l>Trocke ende te blamen</l>
<l>Soe soude hem die knape sere scamen</l>
<l>Vore sinen here om dese sake</l>
<l n="40">Aldus sijn dingle tonghemake</l>
<l>Alse hem die ziele ontfecht</l>
<l>Ende an die quaetheit emmer plecht</l>
<l>[&#x00B6;] Niet en verstaet dat moghen</l>
<l>Die ingle rouwe doghen</l>
<l n="45">Al zien si dat si noede zien</l>
<l>Hoer vroude en mindert niet van dien</l>
<l>[&#x00B6;] Wet dat met groeten sinnen</l>
<l>Dingle die menschen minnen</l>
<l>Ende dat hem leet es harde sere</l>
<l n="50">Dat si verweerken onsen here</l>
<l>Want si begheren boven al</l>
<l>Dat volmaect ware tghetal</l>
<l>Daer dingle vut vielen neder</l>
<l>Want dat moet emmer weder</l>
<l n="55">Met menschen sijn voldaen</l>
<l>Ende soe meer liede te hellen gaen</l>
<l>Soet langher es des sijt ghewes</l>
<l>Eert tghetal volmaect es</l>
<l>Die na lieue vriende haect</l>
<l n="60">Sine vreude nes niet volmaect</l>
<l>Eer hi die ghene bi hem weet</l>
<l>Daer hem sijn sin toe steet</l>
<l>Aldus verlanght den inglen mede</l>
<l>Daer na dat die idel stede</l>
<l n="65">Met zielen ghevult soude wesen</l>
<l>Men soude v noch vele lesen</l>
<l><milestone unit="fol" n="6ra"/> Van dier ingle state</l>
<l>Maer dat ict nv late</l>
<l>Dunct mi ghenoech tesen male</l>
<l n="70">Ic woutsi dit behilden wale</l>
</div>
<div type="chapter"><head type="chapter">Wat die quaede ingle sijn ende Wies si pleghen .vij. </head>
<l><hi rend="bold">G</hi>Hi horet mi segghen hier voren</l>
<l>Hoe som dingle verloren</l>
<l>Die hemelsche vreude niet allen</l>
<l>Daer si vte moesten vallen</l>
<l n="5">Die meeste meestre inder hillen gront</l>
<l>Maer die andre bleuen tier selver stont</l>
<l>In watre in lochte ende op lande</l>
<l>Ende dese sijn alle viande</l>
<l>Smenschen die altoes poeghen</l>
<l n="10">Hoe sine bedrieghen moeghen</l>
<l>Ende verleiden om dat si</l>
<l>Soe sere beniden dat hi</l>
<l>Tier groter vreuden selen comen</l>
<l>Die si hen seluen benomen</l>
<l n="15">Hebben alsoe scandelike</l>
<l>Ende daeruen moeten euwelike</l>
<l>[&#x00B6;] Ende na dien dat si twaren</l>
<l>Te voren sone waren</l>
<l>Ende lieflijc ende clare</l>
<l n="20">Soe warden si daer nare</l>
<l>Leelijc swart ende eyslijc</l>
<l>Ende stinkender dan een slijc</l>
<l>Ende waer si sijn in elke stede</l>
<l>Soe volghet hen altoes mede</l>
<l n="25">Die helsche pine ende dat torment</l>
<l>Dat nemmermeer en wert gheent</l>
<l>[&#x00B6;] Vele meestre sijn dare</l>
<l>Ende elc heefter sine scare</l>
<l>Die te sinen dienste steet</l>
<l n="30">Ende te sinen ghebode es ghereet</l>
<l>Ende soe welc quade gheest</l>
<l>Der menschen bedrieghet meest</l>
<l>Hi es willecome ende best ontfaen</l>
<l>Om dat hijt soe wel heeft ghedaen</l>
<l n="35"><milestone unit="fol" n="6rb"/> Ende die luttel connen beiaghen</l>
<l>Sijn ghestoeten ende gheslaghen</l>
<l>Ende van herden cranken loue</l>
<l>Om dat si luttel bringhen te houe</l>
<l>Soe set men enen andren in sijn stat</l>
<l n="40">Om den orbore te doene bat</l>
<l>Deen es subtijlre vele</l>
<l>Dan dander es in allen spele</l>
<l>Alsoe alst tfolc van ertrike</l>
<l>In behendecheit sijn onghelike</l>
<l n="45">[&#x00B6;] Wet dat wel ende verstaet</l>
<l>Waer die mensche leeght staet of gaet</l>
<l>Datter .m. om hem houden</l>
<l>Dine alle gherne souden</l>
<l>Ane ziele ende ane lijf deren</l>
<l n="50">Lietse god ons here gheberen</l>
<l>Maer inghel hoetse daer af</l>
<l>Den welken datse god gaf</l>
<l>Te hoedene inde gheboert</l>
<l>Alsoe ghi voren hebt ghehoert</l>
<l n="55">[&#x00B6;] Si en weten oec niet van dien</l>
<l>Dat namaels mach ghescien</l>
<l>Noch si en weten noch en kinnen</l>
<l>Des menschen herten binnen</l>
<l>En si dat sijt merken</l>
<l n="60">Ane hoer ghelaet ende an hoer werken</l>
<l>Want si sijn subtijl sere</l>
<l>Ende weten vele mere</l>
<l>Dan menschelike herte ghevreest</l>
<l>Bi dien si sijn al gheest</l>
<l n="65">Ende van ingheliker naturen</l>
<l>Al sijn verwandelt hoer figuren</l>
<l>Ende haer wel om wee ghegheuen</l>
<l>Hen es hoer subtijlheit bleuen</l>
<l>[&#x00B6;] Si sijn in wille altoes wale</l>
<l n="70">Die werelt altemale</l>
<l>Te bederuene mettien lieden</l>
<l>En daet dat hen verbieden</l>
<l>Die goede ingle dise slaen</l>
<l>Alsi iet archs willen bestaen</l>
<l n="75"><milestone unit="fol" n="6va"/> Want si en moghen dat verstaet</l>
<l>En ghenen mensche doen quaet</l>
<l>En si dats hen god ghehingt</l>
<l>Dan es selc diet toe bringt</l>
<l>Scade entie menecherande</l>
<l n="80">Beide te watere ende te lande</l>
<l>Om sonden die sijn ghesciet</l>
<l>Oft om ander sake die god siet</l>
<l>Waerbi dat hijt laet ghescien</l>
<l>Ende alsoe saen hebben ghesien.</l>
<l n="85">Die goede ingle goeds ghehinc</l>
<l>Ende verbeiden oec dier dinc</l>
<l>Alsoe langhe alst gods wille si</l>
<l>Ende niet langher oec ghelouets mi</l>
</div>
<div type="chapter"><head type="chapter">Vanden fiermamente .viij. </head>
<l><hi rend="bold">D</hi>At firmament dat si v cont</l>
<l>Es allomme gaende ront</l>
<l>Binnen hol als een ey dop</l>
<l>Ende heeft in hem sonder scop</l>
<l n="5">Beloken als enen crocht</l>
<l>Erde water ende locht</l>
<l>Omtrent firmament sijn gheseten</l>
<l>Die sterren entie planeten</l>
<l>Vander naturen es dfirmament</l>
<l n="10">Dadt altoes omme rent</l>
<l>Ende nemmer stile en mach staen</l>
<l>Dat moeghdi merken ende verstaen</l>
<l>Ane sonne mane ende sterren</l>
<l>Die nemmer en staen noch en merren</l>
<l n="15">Sine loepen altoes ghereet</l>
<l>Alsoe alst firmament omme gheet</l>
<l>Nochtan lopen si contrare</l>
<l>Dat v te vele te segghene ware</l>
<l>Dat staercste dinc datmen vent</l>
<l n="20">Dats seker dat firmament</l>
<l>Ende daer god met groeter cracht</l>
<l>Meer wonders in heeft ghewracht</l>
<l>En dade sijn loep ende sijn bedrijf</l>
<l>Al dat ontfaen heeft lijf</l>
<l n="25">En mochte ruren clene noch groet</l>
<l><milestone unit="fol" n="6vb"/> Het soude al sijn oft ware doet</l>
<l>Maer sijn loepen ende sijn ruren</l>
<l>Doet ruren die creaturen</l>
<l>Ende crude ende bome springhen</l>
<l n="30">Ende maect oec tijt allen dinghen</l>
<l>Daer dat firmament keert</l>
<l>Alsoe als ons een meester leert</l>
<l>Es dat gheruisch ende dat ghecrake</l>
<l>Soe groet ware dat sake</l>
<l n="35">Dat een man soe groet ware</l>
<l>Als ertrike ende ware hi dare</l>
<l>Hi soude thant bliuen doet</l>
<l>Van dien gheruische hets soe groet</l>
<l>Sine snelheit sekerlike</l>
<l n="40">Es oec sonder ghelike</l>
<l>Want het als ghi wel kint</l>
<l>Ertrike al omme rint</l>
<l>Binnen enen nachte ende enen daghe</l>
<l>Ende waert dat ene vre stille laghe</l>
<l n="45">Menschen ende alle creature</l>
<l>Souden ligghen sonder ruren</l>
</div>
<div type="chapter"><head type="chapter">Vander sonnen ende vander manen .ix. </head>
<l><hi rend="bold">D</hi>E sonne es der planeten ene</l>
<l>Nu verstaet wel wat ic mene</l>
<l>Die scoenste entie beste met</l>
<l>Ende dier wi meest hehben te bet</l>
<l n="5">En daedt hoer hitte ende hoer doeght</l>
<l>Ertrike en worde meer verhoeght</l>
<l>Van vroch no van andren dinghen</l>
<l>Vut der erden en soude niet springhen</l>
<l>Maer vander waermheit die si</l>
<l n="10">Der erden gheeft ghelouets mi</l>
<l>So springhen boeme ende crude daer vte</l>
<l>Die ons coren gheuen ende frute</l>
<l>[&#x00B6;] Ende want der sonnen nature steet</l>
<l>Dat si droeghe es ende heet</l>
<l n="15">Ende al die werelt verbranden soude</l>
<l>En quamer toe en ghene coude</l>
<l>Soe es die mane ghemaect om dat</l>
<l>Dat si cout es ende nat</l>
<l><milestone unit="fol" n="7ra"/> Ende tempert thitte ende tvochte</l>
<l n="20">Soe dat derde gheeft hoer vrochte</l>
<l>Ende crude ende bome ghetidechlike</l>
<l>Springhen ende wassen op ertrike</l>
<l>Die sonne es in horen stane</l>
<l>Vele hoegher dan die mane</l>
<l n="25">Hoer loep en hout niet enen pat</l>
<l>Hi hoeght ende nedert ghi seit wel dat</l>
<l>Alsoe god gheset heeft hare</l>
<l>Ende voldoet si eens ten iare</l>
<l>[&#x00B6;] Die mane oec als ghi wel siet</l>
<l n="30">En hout enen loep niet</l>
<l>Si hoeght nedert wast ende waent</l>
<l>Ende dit voldoet si telker maent</l>
<l>[&#x00B6;] Nu valt selcstont bi desen</l>
<l>Diuersen loepen die hier wesen</l>
<l n="35">Dat die mane comt gheronnen</l>
<l>Tusschen ons ende der sonnen</l>
<l>Ende scut der sonnen scijn dan</l>
<l>Dat hi tons niet comen en can</l>
<l>Ende soe werdet donker zaen</l>
<l n="40">Soe dunct ons die sonne vergaen</l>
<l>Maer als mistmen der claerheit een deel</l>
<l>Die sonne blijft nochtan gheel</l>
<l>Ende alsoe clare alsi ie ghewaert</l>
<l>Sine ghewan nie minke no scaert</l>
<l n="45">Anders dan ons hoer scijn ghebrect</l>
<l>Die ons die brede mane bedect</l>
<l>Ende alsoe die mane vorwert tijdt</l>
<l>Ende deen den andren lijdt</l>
<l>Soe heeftmen weder die claerhede</l>
<l n="50">Alsoe men te voren dede</l>
<l>Dit valt des sijt ghewes</l>
<l>Alse die mane sonde licht es</l>
<l>Dats alsi ontfaen sal</l>
<l>[&#x00B6;] Die mane heeft hoer licht al</l>
<l n="55">Vander sonnen diet hoer gheeft</l>
<l>Want si van hoer seluen en heeft</l>
<l>En gheen licht des gheloeft</l>
<l>Die an die mane hadde sijn hoeft</l>
<l><milestone unit="fol" n="7rb"/> Hi soude die sonnen scouwen ane</l>
<l n="60">Want tusschen die sonne entie mane</l>
<l>En mach gheen dinc sijn</l>
<l>Die mane verlore horen scijn</l>
<l>Quame tusschen hen beiden iet</l>
<l>Ende als dan aldus ghesciet</l>
<l n="65">Dattie sonne al selken pas gaet</l>
<l>Soe dat berch oft hoeghe lant staet</l>
<l>Tusschen sonne ende mane dan</l>
<l>Soe datter sonnen scijn en can</l>
<l>Toter manen niet comen</l>
<l n="70">Soe wert hore haer licht benomen</l>
<l>Ende en es nemmeer clare</l>
<l>Want die berch scuttet hare</l>
<l>Dlicht datter tusschen staet</l>
<l>Dan segghen wi die mane vergaet</l>
<l n="75">Maer dats sceren sonder waen</l>
<l>Die mane en mach niet vergaen</l>
<l>Si es so dicke ende soe breet</l>
<l>Maer hoer licht dat comt ende gheet</l>
<l>[&#x00B6;] Ende alse die sonne met haren toghe</l>
<l n="80">Lijdt van dien berghe hoghe</l>
<l>Soe ontfaet die mane echt</l>
<l>Alsi te voren dede hoer lijcht</l>
<l>Ende altemet dat sij lijdt</l>
<l>Soe wert hore dlijcht ghewijdt</l>
<l n="85">Dit sijn die saken ende dbedieden</l>
<l>Waerbi so dunct den lieden</l>
<l>Dattie sonne entie mane</l>
<l>Selcstont pleghen te vergane</l>
</div>
<div type="chapter"><head type="chapter">Vanden andren planeten .x. </head>
<l><hi rend="bold">N</hi>Och sijn daer planeten viue</l>
<l>Die sijn van groeten bedriue</l>
<l>Want si die werelt sere regeren</l>
<l>Alsoet die wille es ons heren</l>
<l n="5">Van haren viertut en willic v</l>
<l>Niet vele segghen nv</l>
<l>Want hoer macht ende bedieden</l>
<l>Doech luttel vele lieden</l>
<l>[&#x00B6;] Dat sijn maers ende mercurius</l>
<l n="10"><milestone unit="fol" n="7va"/> Jupiter venus ende saturnus</l>
<l>[&#x00B6;] Die heidene liede plaghen</l>
<l>Wilen in ouden daghen</l>
<l>Hoer gheloue te gheuene</l>
<l>Ane dese planeten seuene</l>
<l n="15">Ende waenden openbare</l>
<l>Dat elc van hen een god ware</l>
<l>Om dat hoer meestre in haren sen</l>
<l>Die macht kinden in hen</l>
<l>Ende daeromme daeden si heten</l>
<l n="20">Die .vij. daghe na die planeten</l>
<l>Alsoe si noch gheheten sijn</l>
<l>Beide in walsche ende in latijn</l>
<l>In griexsche ende in ebreusche mede</l>
<l>Alsoe si noch houden den zede</l>
<l n="25">&#x00B6; Die sondach heeft nader zonnen</l>
<l>Ende alsoe wijt ghemerken connen</l>
<l>Heet die maendach na die mane</l>
<l>Die dijsendach volght daer ane</l>
<l>&#x00B6; Na maerse soe heet die</l>
<l n="30">Nu hebdi der planeten drie</l>
<l>Die vierde dats mercurius</l>
<l>Dats goensdach men vindet dus</l>
<l>&#x00B6; Jupiter es donredach</l>
<l>Venus vrindach alsoe ict sach</l>
<l n="35">&#x00B6; Na saturnusse die volght daer naer</l>
<l>Heet die saterdach dats waer</l>
<l>Aldus na desen ghehoude</l>
<l>Viserdent wilen doude</l>
<l>&#x00B6; In dietsche tale oec waerlijc</l>
<l n="40">Ventmense some noch ghelijc</l>
<l>Elc planete des seker sijt</l>
<l>Heft horen sekeren tijt</l>
<l>Wanneer hoer regneren in gheet</l>
<l>Alsoe alst es gods beheet</l>
<l n="45">&#x00B6; Some planeten alsi regneren</l>
<l>Moet dat volc discorderen</l>
<l>Werren verhongheren oft storten bloet</l>
<l>&#x00B6; Some sijn oec alsoe goet</l>
<l>Dat si pays bringhen ende vrede</l>
<l n="50"><milestone unit="fol" n="7vb"/> Ende volheit alles goeds mede</l>
<l>Des menschen gheborte alsmen seeght</l>
<l>Ane dien planeten vele gheleght</l>
<l>Weder hi gheual ocht ongheual</l>
<l>Oft gheluc oft ere hebben sal</l>
<l n="55">Ofte ghehaet sijn ofte lief</l>
<l>Oft ghetrouwe sijn ofte dief</l>
<l>Oft cort oft lanc sal leuen</l>
<l>Alsoet god heft ghegheuen</l>
<l>&#x00B6; Voert soe seldi weten</l>
<l n="60">Datmen eenrehande cometen</l>
<l>Selc stont in die locht siet</l>
<l>Die en staet aen tfirmament niet</l>
<l>Ende es ghedaen alse ene sterre</l>
<l>Ende gaet vut harde verre</l>
<l n="65">Een stert dicke ende groet</l>
<l>Die bediet princhen doet</l>
<l>Diere tijt oft ander plaghen</l>
<l>Die daerna in corten daghen</l>
<l>Gherne pleghen te ghesciene</l>
<l n="70">Maer men pleeghse selden te siene</l>
<l>Si berght hoer weder saen</l>
<l>Alsi eenen tijt heeft ghestaen</l>
<l>&#x00B6; Sterren sijn daer sijds ghewes</l>
<l>Soe vele dat meer dan wonder es</l>
<l n="75">Daer esser meer diemen niet</l>
<l>En siet dan diemen siet</l>
<l>Want om die hoecheit vanden stane</l>
<l>En machmense niet scouwen ane</l>
<l>Dat selue licht dat snachts baert</l>
<l n="80">Alse die mane es elwaert</l>
<l>Dat comt ons vandien sterren al</l>
<l>Al scijnt daer selke cleine ende smal</l>
<l>Sijs alsoe groet wet dat wale</l>
<l>Alse erterike altemale</l>
<l n="85">&#x00B6; Die ware daer die sterren staen</l>
<l>Ertrike soude hem zonder waen</l>
<l>Alse cleine dunken wel</l>
<l>Alse ene not van enen hasel</l>
<l><milestone unit="fol" n="8ra"/> Oft cleinre dats seker waer</l>
<l n="90">Soe verre est van hier tote daer</l>
</div>
<div type="chapter"><head type="chapter">Vander rontheit ertrijcs .xj. </head>
<l><hi rend="bold">E</hi>Rrde ende water al sijn si groet</l>
<l>Ligghen tsamen ront als een cloet</l>
<l>Entie erde si leeghet</l>
<l>Op dwater als men zeghet</l>
<l n="5">Ende sijn alomme entomme ront</l>
<l>Ende en hebben inde no gront</l>
<l>Noch oec gheen fundement</l>
<l>Anders dan dat firmament</l>
<l>Dat houdet algader staende stille</l>
<l n="10">Alsoet es die gods wille</l>
<l>&#x00B6; Bi enen eye mochdi merken wale</l>
<l>Die hemel dat es die scale</l>
<l>Dwitte dat firmament</l>
<l>Dat altoes loept omtrent</l>
<l n="15">Die doder dats ertrike</l>
<l>Dus eest recht na dese ghelike</l>
<l>Ertrike es ront als een cloet</l>
<l>Nu mach v hebben wonder groet</l>
<l>Hoe ertrike dus stille leeght</l>
<l n="20">Dat het in gheen side en verweeght</l>
<l>Want hem nerghen dinc en ghenaect</l>
<l>Daert eneghe ruste op maect</l>
<l>Dat salic v thant doen verstaen</l>
<l>Tfirmament es alsoe ghedaen</l>
<l n="25">Van sire naturliker machte</l>
<l>Dat het ertrike hout bi crachte</l>
<l>Dat winken en mach hier no daer</l>
<l>Want waert cranker en haer</l>
<l>Ter ere dan ter ander siden</l>
<l n="30">Ertrike soude veruaren en gliden</l>
<l>&#x00B6; Dat mochdi hier bi merken te bat</l>
<l>Stoede in dese erde en gat</l>
<l>Dat dore ertrike ghinghe met allen</l>
<l>Ende lietmer enen steen in vallen</l>
<l n="35">Hine viele niet vorder sire strate</l>
<l>Dan ter middelt vanden gate</l>
<l><milestone unit="fol" n="8rb"/> Want dfirmament van beiden siden</l>
<l>Ende leitene op no neder liden</l>
<l>Ghi moeght oec wel mecken</l>
<l n="40">Bi steenen die yser strecken</l>
<l>Leght een naelde tusschen .ij. stenen</l>
<l>Als na den andren alse den enen</l>
<l>Die naelde sal ligghen stille</l>
<l>Maer eist dat sake dat ic wille</l>
<l n="45">Den enen steen achter tien</l>
<l>Die naelde sal ten naesten vlien</l>
<l>Aldus in desen vouden</l>
<l>Staet ertrike stille ghehouden</l>
<l>Bides firmaments crachte</l>
<l n="50">Alsoet gods wijsheit wrachte</l>
<l>Merct oft een cloet hier hinghe</l>
<l>Daer meneghe vlieghe allomme ghinghe</l>
<l>Bouen besiden ende onder</l>
<l>Dat ware een cleine wonder</l>
<l n="55">Alsoe gheet dat volc op ende neder</l>
<l>Allomme dat ertrike vort ende weder</l>
<l>Ende elc waen int hoechste sijn</l>
<l>Alse hier es dat sonnescijn</l>
<l>Soe eist nacht ter ander ziden</l>
<l n="60">Alsoe men die sonne altoes siet liden</l>
<l>Ende alsoe die sonne es daer</l>
<l>Soe eist daer dach claer</l>
<l>Ende soe eist nacht hiere</l>
<l>Ets der sonnen maniere</l>
<l n="65">Dat si nemmer stille en staet</l>
<l>Maer altoes allomme gaet</l>
<l>[&#x00B6;] Waer die sonne begaen mach</l>
<l>Ertrike daer eist dach</l>
<l>Want die dach ens anders twint</l>
<l n="70">Dan claerheit die dsonne vut sijnt</l>
<l>Alse si in dwesten neder gheet</l>
<l>Soe verliesen wi den dach ghereet</l>
<l>Ende voertene voer hare mede</l>
<l>Waer si lijdt telker stede</l>
<l n="75">Ende alsi dan int oest op gaet</l>
<l><milestone unit="fol" n="8va"/> Soe scoutmen dan den dagheraet</l>
<l>Aldus eist altoes erghen dach</l>
<l>Danc hebbe god diet al vermach</l>
<l>Oft nacht dagheraet oft auenstont</l>
<l n="80">Want om dat ertrike es ront</l>
<l>Sone can die sonne tenen male</l>
<l>Al niet bescinen hoer pale</l>
</div>
<div type="chapter"><head type="chapter">Vanden vegheviere .xij. </head>
<l><hi rend="bold">N</hi>U comt mi in mire memorien</l>
<l>Te segghen vander purgatorien</l>
<l>Dat es dat vegheuier</l>
<l>Dat fel es ende onghehier</l>
<l n="5">Ende .m.werf heter in dien</l>
<l>Dan tfier dat wi hier sien</l>
<l>Want ets gheestelec altemale</l>
<l>Ende niet materiale</l>
<l>Het nes van colen no van houte</l>
<l n="10">Worpmer een haenbilt in hi smoute</l>
<l>Alsoft ware een snee</l>
<l>Oft lieper dore die zee</l>
<l>En souder twint af hinderen</l>
<l>En mahch blusschen no minderen</l>
<l n="15">Alse die ziele vut sal sceiden</l>
<l>Ende niet langher en mach beiden</l>
<l>Ende berou heeft ontfaen</l>
<l>Ende niet ghenoch en heeft ghedaen</l>
<l>Soe comen die viande alsoe sciere</l>
<l n="20">Ende draghense inden vagheuiere</l>
<l>Daer si sijn in groten vare</l>
<l>Dan soe comen dingle dare</l>
<l>Dise troesten te volstane</l>
<l>Om die grote vroude tontfane</l>
<l n="25">Ende omme de minne van onsen here</l>
<l>Dat verblijdtse harde sere</l>
<l>Sante ende santinnen mede</l>
<l>Comen oec aldaer ter stede</l>
<l>Ende gheuen troest horen vrienden</l>
<l n="30">Die hen op ertrike dienden</l>
<l>Also dats hen sere es te bat</l>
<l>Aldus laesic in eere stat</l>
<l><milestone unit="fol" n="8vb"/> &#x00B6; Dat ene ziele sonder sonde</l>
<l>In midden dvagheuier stonde</l>
<l n="35">En scaede hare niet een caf</l>
<l>Want die nature daer af</l>
<l>Heeft god al soe ghemaect</l>
<l>Dat nieman die pine en smaect</l>
<l>Dan die met sonden es besmet</l>
<l n="40">Aldus heuet god gheset</l>
<l>&#x00B6; Tormente die de zielen doeghen</l>
<l>Eer si ter glorien comen moeghen</l>
<l>En sijn al niet met brande</l>
<l>Maer si sijn menegherande</l>
<l n="45">Som ghesoden som ghebraden</l>
<l>Ende ghesmouten alse caden</l>
<l>Ende thant sijn si daer naren</l>
<l>Alsoe groet alsi vore waren</l>
<l>Want sine moghen steeruen niet</l>
<l n="50">Hoe groet si doeghen dat verdriet</l>
<l>Som dorst som coude</l>
<l>Som slaghe menichuoude</l>
<l>Die hen gheuen die quade gheeste</l>
<l>Die om haer torment driuen feeste</l>
<l n="55">Alsoe gods gherecht ordeel</l>
<l>Elken gheeft sijn deel</l>
<l>Van tormente inder noet</l>
<l>Na dattie sonden sijn groet</l>
<l>&#x00B6; Die vriende op ertrike laten</l>
<l n="60">Hebben daer af vele baten</l>
<l>Want zielmessen ende ander bede</l>
<l>Ende aelmoesenen daer toe mede</l>
<l>Helpen hen harde sere</l>
<l>Te comene vte haren sere</l>
<l n="65">Nochtan soudt hen doen stade</l>
<l>Dijt met goeder trouwen dade</l>
<l>&#x00B6; Ja in dat inde van yrlant</l>
<l>Alsoe alsict ghescreuen vant</l>
<l>Sijn tormente van vele manieren</l>
<l n="70">Die daer die zielen hantieren</l>
<l>Die enen riddre twaren</l>
<l>Leuens lijfs ghetoent waren</l>
<l><milestone unit="fol" n="9ra"/> Die patricius es gheheten</l>
<l>Ende quam weder ende dede weten</l>
<l n="75">Den volke algader van dien</l>
<l>Dat hi daer hadde ghesien</l>
<l>Soe dat nieman ghepeinsen en mochte</l>
<l>Dwonder datmen daer wrochte</l>
<l>Van meneghen tormente swaer</l>
<l n="80">Datmen den zielen dede daer</l>
<l>Ende noch heetet daer bi</l>
<l>Purgatorium patricij</l>
</div>
<div type="chapter"><head type="chapter">Vanden tormenten der hellen .xiij. </head>
<l><hi rend="bold">N</hi>u willic v voert tellen</l>
<l>Vanden tormente vander hellen</l>
<l>Die menegherande sijn ende swaer</l>
<l>Die de zielen doghen daer</l>
<l n="5">&#x00B6; Die helle es eene stede</l>
<l>Daer altoes es demsterhede</l>
<l>Sonder ghenade oft ontfarmen</l>
<l>Men hoert daer niet dan carmen</l>
<l>Groet ghescrey gheslach van handen</l>
<l n="10">Ende ghecrisel oec van tanden</l>
<l>Ende alle manieren van wee</l>
<l>Der hellen waren daer twee</l>
<l>Ene bouen ende ene beneden</l>
<l>Die zielen van goeden zeden</l>
<l n="15">Ende die te hemelrike hoerden toe</l>
<l>Voeren in die ouerste doe</l>
<l>Eer god ane den cruce starf</l>
<l>Met welker doet hi verwarf</l>
<l>Dat hise vut dier pinen sloet</l>
<l n="20">Ende brachtse tier bliscap groet</l>
<l>Maer die in die neder helle waren</l>
<l>Die moesten daer twaren</l>
<l>Besloten doen in bliuen</l>
<l>Ewelec met dien caytiuen</l>
<l n="25">&#x00B6; In die helle es een vier</l>
<l>Dat heet es ende onghier</l>
<l>Ghelijc dat onse vier heeter es</l>
<l>Dan een ghescreuen des sijt ghewes</l>
<l>Alsoe es dat heeter dan dit</l>
<l n="30"><milestone unit="fol" n="9rb"/> Daer soe meneghe ziele in zit</l>
<l>Dits een vier dat altoes blaect</l>
<l>Van neghenen dinghen ghemaect</l>
<l>Dat minderen mach no vergaen</l>
<l>Ende es onder der erden ghestaen</l>
<l n="35">&#x00B6; Neghenderhande weetmen waele</l>
<l>Sijn daer tormente principale</l>
<l>Dierste es van dien bernenden viere</l>
<l>Dat daer es soe onghire</l>
<l>Al waert dat allinghe</l>
<l n="40">Die zee daer dore ghinghe</l>
<l>Die hitte nochtan van desen</l>
<l>En souds twint te minder wesen</l>
<l>Maer soude branden alst vore dede</l>
<l>Ende en gheft ghene claerhede</l>
<l n="45">&#x00B6; Dander pine es ene coude</l>
<l>Dat daer es soe menechfoude</l>
<l>Dat nieman en mochte vertellen</l>
<l>Dat es daer oec inder hellen</l>
<l>Dat coude es van zelker cracht</l>
<l n="50">Worder een berch van viere in bracht</l>
<l>Hi verlore al sinen brant</l>
<l>Ende worde ijs altehant</l>
<l>&#x00B6; Dat derde point van dien tormenten</l>
<l>Dat sijn draken ende serpenten</l>
<l n="55">Ende worme menegherhande</l>
<l>Die daer woenen in den brande</l>
<l>Ghelijc vische in die riuiere</l>
<l>Die eyslijc sijn ende onghire</l>
<l>Beide te siene end te hoerne</l>
<l n="60">Si gapen ende si hebben horne</l>
<l>Oft sijt al souden verslinden</l>
<l>Ende die serpente winden</l>
<l>Daer dien zielen om den hals</l>
<l>Ende doen hen vele ongheuals</l>
<l n="65">&#x00B6; Die vierde pine doet hen groete noet</l>
<l>Dats stanc die daer es soe groet</l>
<l>Dat ghene herte en mochte dinken</l>
<l>Die blijft hen altoes sonder minken</l>
<l>Waers een dropel in een conincrike</l>
<l n="70"><milestone unit="fol" n="9va"/> Dlant verdorue ghemeenlike</l>
<l>&#x00B6; Die vijfte pine van desen</l>
<l>Es dat daer duule wesen</l>
<l>Die de zielen soe sere slaen</l>
<l>Alse smede die met hameren staen</l>
<l n="75">Op een anebilt ende smeden</l>
<l>Want si sijn zelc van seden</l>
<l>Dat si niet moede en moghen werden</l>
<l>Soe wat arbeide dat si herden</l>
<l>Ende die zielen oec en moghen</l>
<l n="80">Niet steruien wat si doghen</l>
<l>Ende alse die zielen alsoe plat</l>
<l>Gheslaghen sijn als een blat</l>
<l>Soe sijn si weder twaren</l>
<l>Alsoe si te voren waren</l>
<l n="85">Aldus en wert hoer torment</l>
<l>Nemmermeer daer gheent</l>
<l>&#x00B6; De seste pine mochdi weten</l>
<l>Dat sijn die eyselike creten</l>
<l>Ende dat vervaerlijc ghehule</l>
<l n="90">Dat die serpente vule</l>
<l>Entie worme ende die draken</l>
<l>Omtrent die zielen maken</l>
<l>Daer si om haer kele winden</l>
<l>Oft sijt al souden verslinden</l>
<l n="95">Ende groet gheslach van handen</l>
<l>Ende ghecrisel groet van tanden</l>
<l>Ende meneghe stemme van wee</l>
<l>Diemen hoert ielanc soe mee</l>
<l>Vanden arme kaytiuen</l>
<l n="100">Die daer dien iammer driuen</l>
<l>&#x00B6; Die seuende pine alsmen ons seit</l>
<l>Dat es die groete demsterheit</l>
<l>Daer si af hebben grote noet</l>
<l>Want daer nes licht cleine no groet</l>
<l n="105">&#x00B6; Dachtende pine die si daer</l>
<l>Hebben es hen harde swaer</l>
<l>Dat es die scande vandien zonden</l>
<l>Daer si in worden vonden</l>
<l>Want elc kint ende verstaet</l>
<l n="110"><milestone unit="fol" n="9vb"/> Des anders sonde ende mesdaet</l>
<l>&#x00B6; Die neghende pine es</l>
<l>Dat si des wel sijn ghewes</l>
<l>Dat hoer torment moet sijn</l>
<l>Ewelec sonder termijn</l>
<l n="115">Buten troeste van alre ghenaden</l>
<l>Ende dat hen niene mach staen in staeden</l>
<l>Aelmoesene vasten no bede</l>
<l>Ende dat gods ontfarmechede</l>
<l>Tote hen niet comen en sal</l>
<l n="120">Dit gheft hen rouwe bouen al</l>
</div>
<div type="chapter"><head type="chapter">Waer omme de tormente sijn .xiiij. </head>
<l><hi rend="bold">D</hi>Ese .ix. tormente die ghi</l>
<l>Hier vore hoeret segghen mi</l>
<l>Heft god aldus ghegheuen</l>
<l>Om dat die mensche in dit leuen</l>
<l n="5">Versmaedt die .ix. ordenen fijn</l>
<l>Der ingle die in den hemel sijn</l>
<l>Want hi ons daeromme heft ghescapen</l>
<l>Te comene in die gheselscapen</l>
<l>Daer hi ons toe heft vercoren</l>
<l n="10">En si dat wijt willens verboren</l>
<l>Met onser dwaesheit ende anders niet</l>
<l>Van selker dwaesheit dusdaen verdriet</l>
<l>God heuet wel gheuoeght</l>
<l>Want hijt alsoet siere wijsheit ghenoeght</l>
<l n="15">Gherecht torment heeft vonden</l>
<l>Alsoe behoert telker sonden</l>
<l>&#x00B6; Om dat si in haren tide</l>
<l>Vol waren van nide</l>
<l>Ende houerdech ende fier</l>
<l n="20">Bernensi in dat hete vier</l>
<l>&#x00B6; Ende om dat si dreuen mede</l>
<l>Der werelt verwaenthede</l>
<l>Ende svleesch ghemac so menechfoude</l>
<l>Soe doghensi dat groete coude</l>
<l n="25">&#x00B6; Om dat si so node saghen</l>
<l>Die arme in haren daghen</l>
<l>Ende die ghene niene wouden eren</l>
<l>Die den wech ten hemele leren</l>
<l><milestone unit="fol" n="10ra"/> Soe sijn si daer hen omtrent</l>
<l n="30">Meneghen drake ende serpent</l>
<l>&#x00B6; Om dat si in horen liue</l>
<l>Der luxurien bedriue</l>
<l>Leuerden hoer leuen lanc</l>
<l>Hebbensi dien groeten stanc</l>
<l n="35">&#x00B6; Om dat si en wouden doeghen niet</l>
<l>Penetentie ende ander verdriet</l>
<l>Doer die minne van onsen here</l>
<l>So slaetmense daer soe sere</l>
<l>&#x00B6; Om dat si hoerden noede</l>
<l n="40">Segghen die gods gheboede</l>
<l>Ende dat der zielen orbore ware</l>
<l>Soe moetensi hoeren dare</l>
<l>Dat ghehule ende dat ghecrite</l>
<l>Des si meer en werden quite</l>
<l n="45">E&#x00B6; Om dat si niet en woude keren</l>
<l>Ten gherechten gheloeue ons heren</l>
<l>Ende ten lijchte dat gode selue es</l>
<l>Soe moetensi des sijt ghewes</l>
<l>In de demsterheit bliuen</l>
<l n="50">Ewelec met dien caytiuen</l>
<l>&#x00B6; Om dat si in haren stonden</l>
<l>Den priesters halen hare sonden</l>
<l>Soe siet daer ende verstaet</l>
<l>Elc des anders mesdaet</l>
<l n="55">&#x00B6; Ende om dat si vroech no spade</l>
<l>En riepen optie gods ghenade</l>
<l>Ende sonder vreese sonde daden</l>
<l>Ende also waren beraden</l>
<l>Dat si ewelijc in sonden bleuen</l>
<l n="60">Liete hen god ewelijc hoer leuen</l>
<l>Soe staet hen daer te sine</l>
<l>Ewelec in die pine</l>
<l>Buten allen toeuerlaete</l>
<l>Ende sonder troest van enegher bate</l>
<l n="65">Aldus heft god met sire wijsheit</l>
<l>Elker sonden pine gheleit</l>
<l>Nadat hare van rechte behoert</l>
<l>Als ghi hier vore hebt ghehoert</l>
<l><milestone unit="fol" n="10rb"/> &#x00B6; Si souden die doet gerne zien</l>
<l n="70">Maer die doet sal hen vlien</l>
<l>Ende die de zielen pinen daer</l>
<l>En werdens niet moede dats waer</l>
<l>Dus en wert hoer torment</l>
<l>Nemmermeer daer gheent</l>
<l n="75">&#x00B6; In een boecsken dat ic las</l>
<l>Van ere zielen die ghesceeden was</l>
<l>Vten lichame in hierlant</l>
<l>Ende wart ghevoert daer si vant</l>
<l>Vele tormente vander hellen</l>
<l n="80">Hoeredi die vertellen</l>
<l>Ghi sout van vare beuen</l>
<l>Doe wert hare macht ghegheuen</l>
<l>Mids der ontfarmecheit ons heren</l>
<l>Dat si weder soude keren</l>
<l n="85">Ten lichame alsi dede</l>
<l>Hi wart leuende ter stede</l>
<l>Ende vertrac dien volke voert</l>
<l>Wat hi ghesien hadde ende ghehoert</l>
<l>Des niemanne volwondren en can</l>
<l n="90">Tondalus soe hiet die man</l>
</div>
<div type="chapter"><head type="chapter">Vanden wesene der menscheit .xv. </head>
<l><hi rend="bold">A</hi>lse die ingle scandelike</l>
<l>Verloren hadden hemelrike</l>
<l>Maecte god den mensche om dat</l>
<l>Hi weder vullen soude die stat</l>
<l n="5">Daer si vte ghevallen waren</l>
<l>Hi maecte den mensche twaren</l>
<l>Vanden lime vander erden</l>
<l>Dien quaeden inglen tonwerden</l>
<l>Om dat die cranke menschelijchede</l>
<l n="10">Besitten sal die edel stede</l>
<l>Daer si die edele creaturen</l>
<l>Cume eene vre in mochten duren</l>
<l>Ende daeromme pinen si altoes ende poghen</l>
<l>Hoe si ons die stede benemen moghen</l>
<l n="15">God en maecte alsmen wel siet</l>
<l>Den mensche allene van erden niet</l>
<l>Maer van elementen viere</l>
<l><milestone unit="fol" n="10va"/> Erde water locht ende viere</l>
<l>Van erden vleisch ende bene</l>
<l n="20">Dbloet vanden watre allene</l>
<l>Die hitte vandes viers naturen</l>
<l>Vander locht die asem ende dat ruren</l>
<l>&#x00B6; Ende alse die ziele vten liue vaert</l>
<l>Keert elc van desen daer waert</l>
<l n="25">Danen dat het van ierst quam</l>
<l>Ende daert sijn beghin af nam</l>
<l>Locht ter locht vier ter sonnen</l>
<l>Want si daer af beide beghonnen</l>
<l>Dbloet keert ten watre mede</l>
<l n="30">Want die enen doeden op snede</l>
<l>Hine soude bloeden niet en twint</l>
<l>Ende dat water dan dat rent</l>
<l>In dat vleesch diet al drinct</l>
<l>Ghelijc dat water in derde sinct</l>
<l n="35">Want tvleesch nature heeft vander erden</l>
<l>Ende erde weder moet werden</l>
<l>Die ziele oec als vte veert</l>
<l>Keertse weder te gode weert</l>
<l>Oft daer hoer god verwijst</l>
<l n="40">Want si ierst vut gode rijst</l>
<l>&#x00B6; Aldus na aristotiles leren</l>
<l>Moet alle dinghe keren</l>
<l>Thoren beghinne daer si af quamen</l>
<l>Ende hoer wesen ierst af namen</l>
<l n="45">&#x00B6; Elc mensche heeft inne</l>
<l>Van naturen vijf sinne</l>
<l>Sien horen riken smaken tasten</l>
<l>Te maten eten drinken vasten</l>
<l>Ende met leuene soberleke</l>
<l n="50">Hout men vele bat te ghereke</l>
<l>Beide senne ende lichame</l>
<l>Dan ocht men te vele name</l>
<l>Dies men dronke oft ate</l>
<l>Want ens niet soe goet so mate</l>
<l n="55">&#x00B6; Met lichten dinghen ende clenen</l>
<l>Comt die lichame henen</l>
<l>Ende wie te vele wilt vaten inne</l>
<l><milestone unit="fol" n="10vb"/> Struweert lijf ziele ende sinne</l>
<l>&#x00B6; Men seght die hem daer toe set</l>
<l n="60">Dat hi eenwerf daeghs et</l>
<l>Dat hi gheestelike leeft</l>
<l>Ende wie hem daer toe gheeft</l>
<l>Dat hi tweewerf et daghelike</l>
<l>Dat hi leeft menschelike</l>
<l n="65">Ende die driewerf et ofte mee</l>
<l>Dat hi leeft als een vee</l>
<l>&#x00B6; Hier na sal ic v leren</l>
<l>Hoemen den lichame sal regeren</l>
<l>Daerbi swighic v van desen zaen</l>
<l n="70">Ende wille op mijn beghin gaen</l>
<l>Therte es here ende voecht dat wet wale</l>
<l>Van dien lichame altemale</l>
<l>En leght seker ter cure</l>
<l>Besloten in sinen mure</l>
<l n="75">Dats die borst des sijt ghewes</l>
<l>Dadt dvaste vanden lichame es</l>
<l>Alle die lede ende alle die sinne</l>
<l>Die de lichame heuet inne</l>
<l>Dinen der herten vroech ende spade</l>
<l n="80">Ende werken alle bi sine rade</l>
<l>&#x00B6; Die voete draghent daert wesen wilt</l>
<l>Die hande draghen sinen scilt</l>
<l>Thoeft dat es sijn casteel</l>
<l>Ende om dien te houdene gheheel</l>
<l n="85">Soe sijn die hande altoes ghereet</l>
<l>Weder men stect oft sleet</l>
<l>Si hebben lieuer dat men hem gherake</l>
<l>Dan datmen dien casteel brake</l>
<l>.Ii. oghen .ij. oren dat sijn si viere</l>
<l n="90">Dese sijn der herten mesalgiere</l>
<l>Want wat si sien oren ende verstaen</l>
<l>Doen si der herten weten zaen</l>
<l>Ende hoeden den casteel met groten ghere</l>
<l>Datmen hem niene scade no ne dere</l>
</div>
<div type="chapter"><head type="chapter">Vander naturen des lichamen .xvi. </head>
<l><hi rend="bold">T</hi>En lichame behoren sonderlinghe</l>
<l>Van naturen drie dinghe</l>
<l><milestone unit="fol" n="11ra"/> Dat sijn dese drie wildijt weten</l>
<l>Slapen drinken ende eten</l>
<l n="5">Die twee machmen verdraghen</l>
<l>Den slaep machmen niet veriaghen</l>
<l>Want hi es staerker vele mee</l>
<l>Ende subtijlre dan dander twee</l>
<l>Want alsmen sijns niet en moedt</l>
<l n="10">Soe comt hi al onuerhoedt</l>
<l>Ende verwint al tesamen</l>
<l>Cracht ende sijn des lichamen</l>
<l>Dat hi en kint clene no groet</l>
<l>Ende leeght oft hi ware doet</l>
<l n="15">Die nacht es om dat ghescapen</l>
<l>Dattie menschen selen slapen</l>
<l>Ende rusten lijf ende senne om dat</l>
<l>Datsi sdaghes selen te bat</l>
<l>Gode diene ende hem versijnnen</l>
<l n="20">Ende hoer lijfs noedorste winnen</l>
<l>&#x00B6; Dat ierste rusten vande saken</l>
<l>Dat god den mensche wilde maken</l>
<l>Dat was om dat hi woude</l>
<l>Dat hi hem dienen soude</l>
<l n="25">Ende daeromme hebben hemelrike</l>
<l>Met hem seluen ewelike</l>
<l>Dus can die slaep broeden</l>
<l>Cracht ende sijn voeden</l>
<l>&#x00B6; Naest gods dienste alsoe</l>
<l n="30">Soe hoert den lichame toe</l>
<l>Dat hi pine ende arbeide gherne</l>
<l>Om sijn lijf te ghenerne</l>
<l>Dats een salich broet sijts ghewees</l>
<l>Dat me arbeide ghewonnen es</l>
<l n="35">Salich sijn si die dat eten</l>
<l>Als ons here dauid doet weten</l>
<l>&#x00B6; Dbroeschste dinc in siere naturen</l>
<l>Onder alle creaturen</l>
<l>Ende dat onreinste mede</l>
<l n="40">Dats die arme menschelijchede</l>
<l>En daedt die ziele diese versiert</l>
<l>Met haerre gracien ende bestiert</l>
<l><milestone unit="fol" n="11rb"/> Alse dat kint ierst wert gbehoren</l>
<l>Soe en caent zien noch horen</l>
<l n="45">Gaen no staen bu noch ba</l>
<l>Ende leecht als een worm bina</l>
<l>Dyen van liue cracht ende sinne</l>
<l>Comen hem harde trechlijc inne</l>
<l>Want hijs .xx. jaer out die man</l>
<l n="50">Eer hi dese hebben can</l>
<l>Ende als hi te sinen besten es comen</l>
<l>Soe werdet hem zaen benomen</l>
<l>Soe gaen hem cracht ende sinne af</l>
<l>Die hem vore onse here gaf</l>
<l n="55">Soe gaet die lichame nicken neder</l>
<l>Alse die ter erden wilt weder</l>
<l>Te siere moeder daer hi af quam</l>
<l>Ende sijn beghin ierst af nam</l>
<l>Soe moeti steeruen eist lief eist leet</l>
<l n="60">Ende alse die ziele vte gheet</l>
<l>Soe en blijft daer niet dan die sac</l>
<l>Daer die ziele verboerghen in stac</l>
<l>Dats die lichame die vule stinct</l>
<l>Ende met der erden wert gheminct</l>
<l n="65">Ende es onwerder dan enech dinc</l>
<l>Dat ie was oft lijf ontfinc</l>
<l>Want si die sine vriende waren</l>
<l>Alremeest van hem veruaren</l>
<l>Ende stoppen hen daer ieghen</l>
<l n="70">Alsoe wi daghelijcs sien pleghen</l>
<l>&#x00B6; O mensche vule caytijf</l>
<l>Waer toe verhefstu dijn lijf</l>
<l>Waeromme en peinstu niet ende veest</l>
<l>Wanen du quaems ende wie du beest</l>
<l n="75">Ende waer dattu henen sout</l>
<l>Bestu aerm rike ionc oft out</l>
<l>Du moests wech eist lief eist leet</l>
<l>Ende nieman oec en weet</l>
<l>Wanner hoe ofte waer</l>
<l n="80">Dat es ons harde swaer</l>
</div>
<div type="chapter"><head type="chapter">Vanden wesene der zielen .xvij. </head>
<l><hi rend="bold">D</hi>Edelste creature die</l>
<l><milestone unit="fol" n="11va"/> God onse here maecte ie</l>
<l>Dats die ziele des sijt vroet</l>
<l>Daer si gherecht es ende goet</l>
<l n="5">Ende die scoenste in hare nature</l>
<l>[&#x00B6;] Ende die leelecste creature</l>
<l>Dats die ziele die in sonden</l>
<l>Ende in valscheit es ghebonden</l>
<l>Alsoe als dingle twaren</l>
<l n="10">Eer si vielen scoene waren</l>
<l>Ende na worden eyslijc</l>
<l>Alsoe es dit dien ghelijc</l>
<l>&#x00B6; Die ziele diet wel besiet</l>
<l>Es een gheest ende anders niet</l>
<l n="15">Diemen gripen no tasten en mach</l>
<l>Dien menschelike oeghe noit en sach</l>
<l>Maer als god wilt ghedoeghen</l>
<l>Dat si hen iemene vertoeghen</l>
<l>Nemensi vander locht ene ghedane</l>
<l n="20">Diemen daer scout ane</l>
<l>Ende het vergaet weder metter haest</l>
<l>Alse ene kerse diemen vut blaest</l>
<l>Want ens maer een blic oft een schijn</l>
<l>Die zonder materie sijn</l>
<l n="25">God es gheest die ewelec left</l>
<l>Die beghin noch inde en heft</l>
<l>Hi soe maecte gheeste twee</l>
<l>Die inde en hebben nemmermee</l>
<l>Dats dinghel ende die ziele mede</l>
<l n="30">Die hi daeromme werden dede</l>
<l>Om dat souden ewelike</l>
<l>Met hem woenen in sijn rike</l>
<l>Diet met zonden niet en verborden</l>
<l>Daer si die vrienscap mede scoerden</l>
<l n="35">&#x00B6; Noch sijn dinghe wildijt weten</l>
<l>Die wi oec gheestelec heten</l>
<l>Alse locht sijn ende vier</l>
<l>Gherech vier heten wi hier</l>
<l>Die laye die dat hout vut gheft</l>
<l n="40">Oft ander dinc die materie heft</l>
<l>Al eest dat mense gheuoelt ende siet</l>
<l><milestone unit="fol" n="11vb"/> Men machse gripen no sluten niet</l>
<l>Die locht dat heetic dien wint</l>
<l>En machmen sien twint</l>
<l n="45">Maer men gheuoelten wel</l>
<l>Nochtan es hi soe starc ende soe snel</l>
<l>Dat hi huse ende boeme ter neder slaet</l>
<l>Ende dscip dat in die zee gaet</l>
<l>Ontwee kerft met groter scaden</l>
<l n="50">Dat hondert manne niet en daden</l>
<l>Die groete zee die es soe es soe swaer</l>
<l>Maect hi al in roeren daer</l>
<l>Dit werct die wint al met sire crachte</l>
<l>Nochtan es sijn gheuoelen sachte</l>
<l n="55">Dits te wonderne seere</l>
<l>Die wint ghelijct onsen here</l>
<l>Diemen gripen no tasten en mach</l>
<l>Nochtan werct hi alden dach</l>
<l>Dat al die werelt niet en dade</l>
<l n="60">Gheloeft si hi vroech ende spaede</l>
<l>&#x00B6; Voert willic dat ghi wet</l>
<l>Stemmen ende ander lude met</l>
<l>Dat sijn oec gheesteleke zaken</l>
<l>Men machse sien no gheraken</l>
<l n="65">Maer ten oeren wilt dat in</l>
<l>Ende anders in enghenen sijn</l>
<l>Ende die oeren zendent der herten voert</l>
<l>Als ghi hier vore hebt ghehoert</l>
<l>&#x00B6; Alse die ziele den lichame rumen sal</l>
<l n="70">Soe rumen met hare dan al</l>
<l>Dat gheestelec in hem was</l>
<l>Locht. vier. hoeren. sien. stemmen alsic las</l>
<l>Daer en blijft niet tien male</l>
<l>Dan twee dinghe materiale</l>
<l n="75">Dats vleesch ende bloet vorwaer</l>
<l>Maer dbloet wert water daer</l>
<l>Ende drinct in tvleesch te hant</l>
<l>Alsic v vore dede bekant</l>
<l>Ende dit vleesch rot ende wert erde</l>
<l n="80">Maer dandre varen harre verde</l>
<l>Want si der erden nien bestaen</l>
<l><milestone unit="fol" n="12ra"/> Noch gheen rotten moghen ontfaen</l>
<l>Des ghelike ende van desen</l>
<l>Soude men v vele meer lesen</l>
<l n="85">Maer ic wilt nu legghen neder</l>
<l>Ende ter zielen keren weder</l>
</div>
<div type="chapter"><head type="chapter">Noch vander zielen .xviij. </head>
<l><hi rend="bold">S</hi>Elke meestre des gheloeft</l>
<l>Seide wilen dat int hoeft</l>
<l>Die ziele te ligghene plaghe</l>
<l>Selke seiden dat si int herte laghe</l>
<l n="5">Om dat die senne ende dat verstaen</l>
<l>Vut desen tween meest ghaen</l>
<l>Maer andre meestre maken ons vroet</l>
<l>Dattie ziele leght int bloet</l>
<l>Ende soe waer dbloet es in die lede</l>
<l n="10">Dat daer die ziele es mede</l>
<l>Ende daermen sbloets niet en vint</l>
<l>Dat daer der zielen nes twint</l>
<l>Alse haer. nagle. ende tande</l>
<l>Dat dese hebben enegherande</l>
<l n="15">Sweren alst dicke ghesciet</l>
<l>Dat en doet anders niet</l>
<l>Dan dat die wortelen gaen</l>
<l>In dbloet daer si in staen</l>
<l>En mach gheen let sweren sijds ghewes</l>
<l n="20">Daer gheen bloet in en es</l>
<l>Want al tgheuoelen groet ende clene</l>
<l>Comt vter zielen alleene</l>
<l>Want alse die ziele vte tiet</l>
<l>Soe en gheuoelt die lichame niet</l>
<l n="25">Daer bi mochdi merken clare</l>
<l>Dat ic hier segghe dware</l>
<l>&#x00B6; Die hadde eenen arm oft een been</l>
<l>Daer bloet in en ware gheen</l>
<l>Ende al verdorret were</l>
<l n="30">Daerne mochte comen engheen swere</l>
<l>Want die ziele daer niet en leit</l>
<l>Daer tgheuoelen al vte gheit</l>
<l>&#x00B6; Zielen sijn van manieren drie</l>
<l>Dierste es redenlec ende die</l>
<l n="35">Kint wel ende verstaet</l>
<l><milestone unit="fol" n="12rb"/> Donderscheet tusschen goet ende quaet</l>
<l>Ende moet oec ewelijc leuen</l>
<l>Die es den mensche ghegheuen</l>
<l>&#x00B6; Van zielen dander maniere</l>
<l n="40">Die hebben vogle ende ander diere</l>
<l>Die es onredelec ende stom</l>
<l>Ende en weet recht no crom</l>
<l>Die niet dan gheuoelen en can</l>
<l>Ende alse die beeste sterft dan</l>
<l n="45">Soe sterft die ziele mede</l>
<l>Dits van naturen hore zede</l>
<l>&#x00B6; Die derde maniere van desen</l>
<l>Dat sijn zielen die groyende wesen</l>
<l>Die en gheuoelen no en kinnen</l>
<l n="50">Die hebben crude ende boeme binnen</l>
<l>Alse dese verdroeghen ofte vallen</l>
<l>Gaet hoer ziele te nieute met allen</l>
<l>&#x00B6; Die ziele die blies god des seker sijt</l>
<l>Vut sinen monde ghebenedijt</l>
<l n="55">Daer af si warm wesen moet</l>
<l>Ende die ziele verwarmet dbloet</l>
<l>Daer hore in te sine behoert</l>
<l>Ende dbloet verwarmt den lichame voert</l>
<l>Want alse die ziele vte vaert</l>
<l n="60">Werdt die lichame cout ter vaert</l>
<l>Al dat die lichame doet oft sprect</l>
<l>Dats mids der zielen diene berect</l>
<l>Want die lichame en vermach gheen dinc</l>
<l>En si mids der zielen ghehinc</l>
<l n="65">Als een doede op en pert</l>
<l>Datten draght daert beghert</l>
<l>Daeromme heft der zonden meerre blame</l>
<l>Die ziele dan die lichame</l>
<l>&#x00B6; Daeromme moet sijt ghelden swaerlijc</l>
<l n="70">Want si es onsterflljc</l>
<l>Ende vaert harre verde</l>
<l>Maer die lichame rot in derde</l>
<l>Die ziele es licht ende subtijl mede</l>
<l>Ende si en vult en gheene stede</l>
<l n="75">&#x00B6; Al saten .m. zielen dats waer</l>
<l><milestone unit="fol" n="12va"/> Alle tsamen op een haer</l>
<l>Het en soude breken no boghen</l>
<l>Noch last daer af hebben moghen</l>
<l>Si soude liden dore enen mure</l>
<l n="80">Ende varen ten hemele op ene vre</l>
<l>Want sijs gheest ende anders twint</l>
<l>Darmen ghene materie in en vint</l>
<l>&#x00B6; Alst comt ten doemsdaghe</l>
<l>Al waert dat dan en ziele zaghe</l>
<l n="85">Broeder kint moeder ende vaeder</l>
<l>Ter hellen ghewijst sijn algader</l>
<l>Sine souds twint te droeuer sijn</l>
<l>Want hen dunct gherecht ende fijn</l>
<l>Tfonnesse hors sceppers hors heren</l>
<l n="90">Met wien dat si keren</l>
<l>Ter glorien van hemelrike</l>
<l>Die hen duert ewelike</l>
<l>Ende si die verdoemt sijn int verdriet</l>
<l>En beclaghen hen van gode niet</l>
<l n="95">Dat hi hen enech onrecht doet</l>
<l>Want si kennen sijn vonnesse goet</l>
<l>Ende si wouden wel al te samen</l>
<l>Dat si nemmermeer vut en quamen</l>
<l>Ende aldus daer mochten bliuen</l>
<l n="100">Ewelec met dien caytiuen</l>
<l>Si weten wel si moeten comen</l>
<l>Daer god die werelt sal doemen</l>
<l>Ende met den lichame weder ghesellen</l>
<l>Ende alsoe keren ter hellen</l>
<l n="105">Ende hoer pine dan sal sijn na das</l>
<l>Noch alsoe groet alsi vore was</l>
<l>&#x00B6; Die sijn inden hemelschen zanc</l>
<l>Hebben oec groet verlanc</l>
<l>Om daer vte te sine saen</l>
<l n="110">Dat salmen alsoe verstaen</l>
<l>Dat si gherne ten ordeele quamen</l>
<l>Ende hoer lichamen ane namen</l>
<l>Om dat hare vreude na desen</l>
<l>Ghedobbeleert soude wesen</l>
</div>
<div type="chapter"><head type="chapter"><milestone unit="fol" n="12vb"/> Wat machte die ziele heft .xix. </head>
<l>   <hi rend="bold">G</hi>od heeft elker zielen op ertrike</l>
<l>Beuolen een conincrike</l>
<l>Dat si dat houde ende regere</l>
<l>Alsoe dat horen here</l>
<l n="5">Vrome daer af come ende bate</l>
<l>Soe es si een goet drossate</l>
<l>Eist dat sijt alsoe beware</l>
<l>Soe sal god zegghen tote hare</l>
<l>Vrient nem dese croene</l>
<l n="10">Ic wildi met hoghen loene</l>
<l>Louen in mijn eweghe rike</l>
<l>Datti duren sal ewelike</l>
<l>Want du heues mi ghedient</l>
<l>Ghetrouwelike als mijn vrient</l>
<l n="15">Ende als die drossate alsoe regneert</l>
<l>Dat dconinchrike wert ghestrueert</l>
<l>Soe dats die here daruen moet</l>
<l>Ende verliest sijn rechte goet</l>
<l>Soe seeght die here met grammer moete</l>
<l n="20">Bint desen hande ende voete</l>
<l>Ende werptene int vier dats sijn recht</l>
<l>Hi heeft ghedient als een valsch knecht</l>
<l>Die drossate alse wijt beuroeden</l>
<l>Dats die ziele die in hoeden</l>
<l n="25">Den lichame beuolen es</l>
<l>Hi es dconingrike sijds ghewes</l>
<l>Die moet die ziele hoeden ende beleiden</l>
<l>Ter goeder gherechtecheiden</l>
<l>Ende alsoe regeren met wisen rade</l>
<l n="30">Dats god en hebbe en gheene scade</l>
<l>Dats datmen vaste gheloeue ane gode</l>
<l>Ende houde der kerken ghebode</l>
<l>Diet wel regeert ende wijslike</l>
<l>Werd ghecroent in hemelrike</l>
<l n="35">Ende diet onwijslike regeert hier</l>
<l>Werd gheworpen in dewelike vier</l>
<l>Die ziele gaet vut den monde</l>
<l>Ende alst gheualt op zelke stonde</l>
<l>Dat dat kint met orloue gheseeght</l>
<l n="40">Sterft daert in de moeder leeght</l>
<l><milestone unit="fol" n="13ra"/> &#x00B6; Die ziele vaert vter moeder monde</l>
<l>Al waert dat men die kele bonde</l>
<l>Ende dien mont verstopte vaste ter core</l>
<l>Si moeste nochtan liden daer dore</l>
<l n="45">&#x00B6; Alse die mensche sterft sijn dare</l>
<l>Vier dinghe fel ende sware</l>
<l>Die alre felste waerlike</l>
<l>Die ie quamen in etrike</l>
<l>&#x00B6; Die ziele heeft anxt ende seerechede</l>
<l n="50">Die lichame pine ende iammer mede</l>
<l>&#x00B6; Danxt der zielen es soe groet</l>
<l>En mochtu niemen zegghen bloet</l>
<l>Om dat si hare mesdadech kint seere</l>
<l>Vor haren sceppere haren here</l>
<l n="55">Dien si gherecht rechtre weet</l>
<l>Wient si lief ofte leet</l>
<l>Haer seerecheit es zonder mate</l>
<l>Om dat si vten vate</l>
<l>Sceeden moet daer si was inne</l>
<l n="60">Van horen iersten beghinne</l>
<l>Ende si daer toe oec ontsiet</l>
<l>Te comene in groet verdriet</l>
<l>Al zaghe ene moeder hoer kinder</l>
<l>Alle doeden meerre ende minder</l>
<l n="65">Soe en soudse soe droeue niet wesen</l>
<l>Alse die ziele es van desen</l>
<l>Sceedene dat si sceedt dare</l>
<l>In onuertelliken vare</l>
<l>&#x00B6; Die pine des lichamen es</l>
<l n="70">Soe starc ende soe groet sijds ghewes</l>
<l>Men mocht ghepeinsen no ghewaghen</l>
<l>Want worde een mensche gheslaghen</l>
<l>Met hameren op een anebilt</l>
<l>Dat hi dunne ware als een vilt</l>
<l n="75">Ende hi steruen en mochte niet</l>
<l>Sone ware sine pine ende sijn verdriet</l>
<l>Tiende ghedeel niet soe groet</l>
<l>Alse die lichame heeft inder doet</l>
<l>Daer die twee van een varen</l>
<l n="80">Die tsamen altoes gheheilt waren</l>
<l><milestone unit="fol" n="13rb"/> Den lichame iammert ende es verseert</l>
<l>Om dat hi in asschen keert</l>
<l>Ende hi dat kint ende verstaet</l>
<l>Dat sijn edel wesen te nieute gaet</l>
<l n="85">Want wesen es dedelste dinc</l>
<l>Daer god ie toe dede ghehinc</l>
<l>Laet ons zonderen trecken</l>
<l>Voer onse oeghen ende daer op mecken</l>
<l>Dese iammerlike meswinden</l>
<l n="90">Daer wi alle in moeten inden</l>
</div>
<div type="chapter"><head type="chapter">Hoe die ziele henen scheedt .xx. </head>
<l><hi rend="bold">A</hi>lse dinghel werdt gheware des</l>
<l>Dat die ziele die hem buvolen es</l>
<l>Ende sinen wille heeft ghedaen</l>
<l>Sceeden moet. soe haelt hi zaen</l>
<l n="5">Van inglen een groet conroet</l>
<l>Ende nemen die ziele met eeren groet</l>
<l>Ende voerense ten hemelschen houe</l>
<l>Met zanghe ende met groeten loue</l>
<l>Ende bringhense te horen lone</l>
<l n="10">Ende sette hore opt hoeft ene croene</l>
<l>Van groeter glorien ende eeren</l>
<l>Ende danken der goetheit ons heren</l>
<l>Ende zegghen dese heeft vromelike</l>
<l>Ghestreden in ertrike</l>
<l n="15">Ende ieghen den viant hem verweert</l>
<l>Hi es der glorien wel weert</l>
<l>Die hem ewelike hier duren sal</l>
<l>Dus soe verbliden al</l>
<l>Dingle ende die zielen mede</l>
<l n="20">Om dier zielen salechede</l>
<l>&#x00B6; Dander maniere es dat</l>
<l>Als eene ziele sal rumen tfat</l>
<l>Die in zonden heeft gheleeft</l>
<l>Ende die vore die doet heeft</l>
<l n="25">Ghewarech berou ontfaen</l>
<l>Ende enghene penitentie ghedaen</l>
<l>Die ziele nemt dinghel te hant</l>
<l>Ende leuerse den duuel metter hant</l>
<l>Ende beueelt dat hise sciere</l>
<l n="30"><milestone unit="fol" n="13va"/> Voere inden vagheuiere</l>
<l>Want die duule also wi lesen</l>
<l>Moeten onderdaen wesen</l>
<l>Den inghelen ende hen sijn ghereet</l>
<l>Eest hen lief of eest hen leet</l>
<l n="35">Daer staet hen dan te sine</l>
<l>In die onuertellike pine</l>
<l>Tote dat hore sunden wet wale</l>
<l>Verteert sijn altemale</l>
<l>Ende die ziele si ghesiueert</l>
<l n="40">Als een gout datmen puergeert</l>
<l>Wallende in enen forneyse</l>
<l>Dan sijn die ingle wel eyse</l>
<l>Ende nemen die ziele met feesten groet</l>
<l>Ende vurense in abrahams scoet</l>
<l n="45">Dats in die vreude van hemelrike</l>
<l>Die hare duert ewelike</l>
<l>&#x00B6; Die derde maniere es dus ghedaen</l>
<l>Alse die ziele sal vte gaen</l>
<l>Die in sonden heeft gheleeft</l>
<l n="50">Ende hare niet bekeert en heeft</l>
<l>Ende wille heeft mochtsi leuen</l>
<l>Datsi an die sonden soude cleuen</l>
<l>Soe comen tien inde dare</l>
<l>Van duulen ene groete scare</l>
<l n="55">Ende nemen die onsaleghe caytiue</l>
<l>Ende treckense vten liue</l>
<l>Die si met steken ende met slaghen</l>
<l>Fellike ter hellen draghen</l>
<l>Ende verwiten haer scandelike</l>
<l n="60">Al dat si op ertrike</l>
<l>Jeghen horen sceppre dede</l>
<l>Dats en sanc der iammerechede</l>
<l>Dus draghen sise inder helle</l>
<l>Daer si ewelike moet quellen</l>
<l n="65">Buten rade ende buten troeste</l>
<l>Ende buten hope van verloeste</l>
<l>Alsoe ic v vore vertrac</l>
<l>Daer ic vander hellen sprac</l>
</div>
<div type="chapter"><head type="chapter"><milestone unit="fol" n="13vb"/> Hoe god adame maecte ende vanden e[..]schen paradyse .xxi. </head>
<l><hi rend="bold">G</hi>Od maecte adaeme alsic las</l>
<l>In ebron bi damas</l>
<l>Ende blies hem die ziele in</l>
<l>Dat was dat scoenste ghewin</l>
<l n="5">Dat god den mensche ie gaf</l>
<l>Want daer quam die ziele af</l>
<l>Ghebeelt na gods belde</l>
<l>Alsic v hier voren telde</l>
<l>&#x00B6; God sende dien man</l>
<l n="10">Doen enen slaep an</l>
<l>Ende nan ten seluen tiden</l>
<l>Ene rebbe vut siere siden</l>
<l>Ende maecte daer dwijf</l>
<l>Daeromme sijn si een lijf</l>
<l n="15">Man ende wijf tesamen</l>
<l>Om dat si deen vanden andren quamen</l>
<l>Soe dat die menschen bi hen staen</l>
<l>Die te nieute zouden gaen</l>
<l>En daedt thuweleec dat god gaf</l>
<l n="20">Daer die menschen comen af</l>
<l>Doen dedise in eere corter vren</l>
<l>In dersche paradijs vuren</l>
<l>&#x00B6; Dit paradijs hebbic verstaen</l>
<l>Es rechte int oesten ghestaen</l>
<l n="25">Ende es soe scoene dat gheen man</l>
<l>Te vollen ghesegghen en can</l>
<l>Van boemen ende van cruden mede</l>
<l>Ende van alrehande cierhede</l>
<l>Daer nes honger no dorst</l>
<l n="30">Onweder coude no vorst</l>
<l>Die locht es daer soete ende stille</l>
<l>Daer nes ghenrehande onwille</l>
<l>&#x00B6; Alle ghenade ende onghenade</l>
<l>Die ons comen vroech ende spade</l>
<l n="35">Die ons god sent deweghe vader</l>
<l>Comen vten oesten algader</l>
<l>Ende die ingle oec waerlike</l>
<l>Want ets dansichte van hemelrike</l>
<l>Ic soudt houden sonder waen</l>
<l n="40"><milestone unit="fol" n="14ra"/> Dat die porten sijn ghestaen</l>
<l>Van hemelrike al daer</l>
<l>Maer inne zegs niet vorwaer</l>
<l>&#x00B6; Hier omme siedi die werelt dore</l>
<l>Dat van dien kerken die core</l>
<l n="45">Ten oesten sijn ghekeert al</l>
<l>Om dat hem elc alsoe keeren sal</l>
<l>Alshi te gode doet sine ghebede</l>
<l>Al waert in ene ander stede</l>
<l>Men sal daerwaert keeren dan</l>
<l n="50">Eest datment ghedoen can</l>
<l>&#x00B6; Die diluuie die in onsen stonden</l>
<l>Die werelt struerden om har zonden</l>
<l>Quam vut oest alsment vint</l>
<l>Maer int paradijs en lieper twint</l>
<l n="55">Want des en was ghene noet</l>
<l>Al was die zonde groet</l>
<l>Die adam daer in dede</l>
<l>Hi voerese thant ter stede</l>
<l>Vor hem vut ghemeine</l>
<l n="60">Ende tparadijs bleef reine</l>
<l>&#x00B6; In des paradijs plaine</l>
<l>Soe springt ene fonteyne</l>
<l>Die soe groet es hebbic vernomen</l>
<l>Datter viere riuieren vut comen</l>
<l n="65">Dese lopen in cruis wise</l>
<l>Te vier sieden vten paradise</l>
<l>Elke mach wel alsoe groet sijn</l>
<l>Ofte meerre dan die rijn</l>
<l>Dit sijn hoer namen sijds ghewes</l>
<l n="70">Phison. gyon. tygris. eufrates</l>
<l>Die menech lant ende meneghe stat</l>
<l>Verversschen ende maken nat</l>
<l>Daer waters breke soude wesen</l>
<l>En daedt die planteit van desen</l>
<l n="75">Men vinter oec in saphire</l>
<l>Ende alrehande ghesteente diere</l>
<l>Die harde wert sijn ende fijn</l>
<l>Ende van groter macht sijn</l>
<l>&#x00B6; Desen paradyse geliken wi</l>
<l n="80"><milestone unit="fol" n="14rb"/> Ihesum christum den gods sone vri</l>
<l>Die tparadys es van welden</l>
<l>In wien dat altoes helden</l>
<l>Alle ghenoechlechede</l>
<l>Ende volmaecte vroude mede</l>
<l n="85">Die hem met herten mint</l>
<l>Hem en mach ghebreken twint</l>
<l>Want hi heft sijn begheren al</l>
<l>Dat nemmermeer inden en sal</l>
<l>In selc ghebruic van soetecheden</l>
<l n="90">Dat al die leuen niene gheseiden</l>
<l>&#x00B6; O edel minne wanneer seldi</l>
<l>Volcomelec comen in mi</l>
<l>Of dat ic uwes ghesmake iet</l>
<l>Haddic v mi ne ghebrake niet</l>
<l n="95">Al mijn vernoy ware verdreuen</l>
<l>Ay here wilt mi gheuen</l>
<l>Vwe vaderlike hulpe daer toe</l>
<l>Soe bliuic ewelike vroe</l>
<l>Ende mi en mach niemen deren</l>
<l n="100">Ende soe hebbic al mijn begheren</l>
<l>&#x00B6; Der fonteynen die springt daer</l>
<l>Soe groet soe soete ende soe claer</l>
<l>Gheliken wi der fonteynen diep</l>
<l>Die vut christus siden liep</l>
<l n="105">Bi viere riuieren die gaen</l>
<l>Vut deser fonteinen mochdi verstaen</l>
<l>.Iiij. riuieren die gaen zoete</l>
<l>Vut christus handen ende voete</l>
<l>Welke fonteine ende riuieren</l>
<l n="110">Dese werelt al vercieren</l>
<l>Ende maken versch ende reine</l>
<l>Van zonden groet ende cleine</l>
<l>Allen den ghenen zonder letten</l>
<l>Die haer gheloeue daer in setten</l>
<l n="115">Met goeden hope ende met werken</l>
<l>Daer ons god in moet ghesterken</l>
<l>&#x00B6; Die heileghe kerke spruut hier vut</l>
<l>Gods vutvercorne bruut</l>
<l>Der welker kinder wi alle sijn</l>
<l n="120"><milestone unit="fol" n="14va"/> Die int gheloeue sijn fijn</l>
<l>Want si ons te kinne gheft</l>
<l>Dleuen daermen ewelijc left</l>
<l>Bi desen riuieren waerlike</l>
<l>Moghe wi verstaen properlike</l>
<l n="125">Die viere ewangelisten</l>
<l>Die christus leuen al wisten</l>
<l>Dat si in vier boeken screuen</l>
<l>Daer die kerstene liede bi leuen</l>
<l>Daer die heileghe leeringhe vut strijct</l>
<l n="130">Daer tghesteinte bi ghelijcht</l>
<l>&#x00B6; Men magher oec bi merken</l>
<l>.Iiij. leereren der heilegher kerken</l>
<l>Die de heileghe scrifture sware</l>
<l>Ontbonden ende maecten clare</l>
<l n="135">Daer dat heileghe saet vut gaet</l>
<l>Daer dat kerstenheit bi staet</l>
<l>Dat sijn ieronimus ende ambrosius</l>
<l>Augustinus ende gregorius</l>
<l>Die dat sware maecten lichte</l>
<l n="140">Bi des heilechs gheests ghichte</l>
<l>In dit paradijs alsic las</l>
<l>Sijn enoch ende helyas</l>
<l>Met zielen ende met liue ghedraghen</l>
<l>Die in antkersts daghen</l>
<l n="145">Ieghen hem zelen disputeren</l>
<l>Om tgheloeue gods ons heren</l>
</div>
<div type="chapter"><head type="chapter">Hoe adaem tghebod brac ende swijfs bedriechnesse .xxij. </head>
<l><hi rend="bold">D</hi>Oen adam ende yeue quamen</l>
<l>In dat paradijs te samen</l>
<l>Orloefde hen god dat si mochten</l>
<l>Eten van allen vrochten</l>
<l n="5">Die daer stoeden ghemeene</l>
<l>Sonder van enen bome alleene</l>
<l>Die thout der wijsheit hiet</l>
<l>Thant als god henen sciet</l>
<l>Was die viant al ghereet</l>
<l n="10">Die smenschen salecheit beneet</l>
<l>&#x00B6; Ende om dat hi wiste openbare</l>
<l><milestone unit="fol" n="14vb"/> Dat dwijf broescher ware</l>
<l>Ende onghestadegher dan die man</l>
<l>Soe riet hi hare tetene dan</l>
<l n="15">Van dien bome si soude bi desen</l>
<l>Den alrehoechsten ghelijc wesen</l>
<l>Ende onsterflijc oec bliuen</l>
<l>Dwijf als noch pleghen wiuen</l>
<l>Waende waers ende gheloefde thant</l>
<l n="20">Ende plucte enen appel metter hant</l>
<l>Ende aets ende gaefs adame</l>
<l>Ende bat hem dat hijs name</l>
<l>Hi soude gode sijn ghelijc</l>
<l>Ende oec wesen onsterflijc</l>
<l n="25">&#x00B6; Van minnen ende van groeter lieuen</l>
<l>Die adaem droech tote yuen</l>
<l>Soe en woude hi hare wernen niet</l>
<l>Maer dede dat si hem riet</l>
<l>Ende brac tghebod zonder noet</l>
<l n="30">Dat hem god seluen gheboet</l>
<l>Daer god omme was soe gram</l>
<l>Dat adam ende al dat van hem quam</l>
<l>In groeter droefheiden om bleef</l>
<l>Tote dat christus selue verdreef</l>
<l n="35">&#x00B6; Nu sich wat groeter iammerechede</l>
<l>Quam van yeuen broeschede</l>
<l>God moester omme senden</l>
<l>Sinen sone in dit ellenden</l>
<l>Ende die bitter doet doen becoren</l>
<l n="40">Ende algader bleef verloren</l>
<l>Soe wat dat quam van hare</l>
<l>In vijf dusentech iare</l>
<l>Tote dat christus verrees vander doet</l>
<l>Ende sine vriende halp uter noet</l>
<l n="45">&#x00B6; Alle die duule twaren</l>
<l>Die ie in die helle waren</l>
<l>En hadden adame niet moghen</l>
<l>Alsoe hebben bedroghen</l>
<l>Dat hi tghebod hadde te broken</l>
<l n="50">Dat god hadde ghesproken</l>
<l>Maer een wijf die hi minde</l>
<l><milestone unit="fol" n="15ra"/> Die cume .ii. vore .iij. kinde</l>
<l>Die hoerde hi ende liet al</l>
<l>Tghebod dat hem god beual</l>
<l n="55">&#x00B6; Hieromme eest sorchlijc herde sere</l>
<l>Dat een man buten kere</l>
<l>Ende bouen mate een wijf mijnt</l>
<l>Want eens deels es hi ontsijnt</l>
<l>Bedie hi altoes horen wille</l>
<l n="60">Wedert si lude ende stille</l>
<l>Bouen alle orbore set</l>
<l>Ende bouen sijns selfs ere met</l>
<l>Ende verghet gods al mede</l>
<l>Alse die goede adam dede</l>
<l n="65">Die omme die minne van enen wijue</l>
<l>Maecte soe vele kaytiue</l>
<l>Elc man sie ende mecke</l>
<l>Dat hi niet en valle in horen strecke</l>
<l>Si hebben meneghen wisen doen riesen</l>
<l n="70">Ende ziele ende lijf doen verliesen</l>
<l>&#x00B6; Die goede salmen minnen</l>
<l>Met ghetemperden sinnen</l>
<l>Behendechlec ende in maten</l>
<l>Ende die quade salmen haten</l>
<l n="75">Ende scuwen waer dat men can</l>
<l>Want daer nes ghene bate an</l>
<l>Soe men meer met hen wandelt</l>
<l>Soe men meer wert ghescandelt</l>
<l>Want die van naturen es quaet</l>
<l n="80">Daer toe en helpt gheen raet</l>
<l>Si moet quaet sijn ouer al</l>
<l>Want dat quaet inden stal</l>
<l>Moet ouer al quaet wesen</l>
<l>Dits een ghemeine lesen</l>
</div>
<div type="chapter"><head type="chapter">Hoe adaem ruumde tparadys ende wat ons daer af quam .xxiij. </head>
<l><hi rend="bold">D</hi>Oen si der vrocht hadden ghesmaect</l>
<l>Kendensi hen beiden naect</l>
<l>Ende hadden onderlinghe scalhede</l>
<l>Ende decten thant hore lede</l>
<l n="5">Want si waren ontleedt</l>
<l><milestone unit="fol" n="15rb"/> Ende van gods gracien ontcleedt</l>
<l>Maer eer si tghebod braken</l>
<l>Waren si in allen saken</l>
<l>Onnosel ende van herten rene</l>
<l n="10">Ende en peisden archeit enghene</l>
<l>&#x00B6; Waren die menschen van binnen</l>
<l>Soe reine ende onnosel van sinnen</l>
<l>Dat sijs twint in arghe en toghen</l>
<l>Dat si hoerden oft saghen met oghen</l>
<l n="15">Niemen en soude hem scamen siere lede</l>
<l>Noch die oec decken mede</l>
<l>Noch des oec scamen hebben blame</l>
<l>Dat hi elc noemde met sinen name</l>
<l>Maer om dsalc ghepeins datter in leght</l>
<l n="20">Dattie nosel herte te peinsen pleght</l>
<l>Soe bringhet inne ene scamelhede</l>
<l>Diemen houden sal in elke stede</l>
<l>&#x00B6; God quam thant daer</l>
<l>Ende seide adaem waer sidi waer</l>
<l n="25">Als hi gods stimme hadde ghehoert</l>
<l>En doersti niet comen voert</l>
<l>Alsoe si noch gherne trecken achter</l>
<l>Die hen kinnen inden lachter</l>
<l>&#x00B6; Doch dathi voert quam</l>
<l n="30">Ende seide here doen ic v vernam</l>
<l>Wasic veruaert om dat ic brac</l>
<l>Tghebod dat v mont sprac</l>
<l>Dwijf riet mi lieue here</l>
<l>Die mi bedroghen heeft dus sere</l>
<l n="35">Dwijf sprac thant mede</l>
<l>Dadt hare dserpent doen dede</l>
<l>Dus waerpt elc op andren daer</l>
<l>Dat hen niet en bescoet een haer</l>
<l>&#x00B6; Het es quaet ende sotheit</l>
<l n="40">Dat een mensche sine sunden leit</l>
<l>Op andren ende seght daer bi</l>
<l>Inne mochts niet dese riedt mi</l>
<l>God heeft den mensche ghegheuen</l>
<l>Selc verstannesse in sijn leuen</l>
<l n="45">Dat hi verstaet ende weet</l>
<l><milestone unit="fol" n="15va"/> Waer hi goet oft quaet begheet</l>
<l>Ende nieman en sal om anders raet</l>
<l>Gode verweerken ende doen quaet</l>
<l>Alle sunden lude ende stille</l>
<l n="50">Comen vut onsen eyghenen wille</l>
<l>Ende nieman en mochte daer aue</l>
<l>Onscout doen dat redene ghaue</l>
<l>Ons selfs sijn scouden ende blame</l>
<l>&#x00B6; Doen sprac god tote adame</l>
<l n="55">Om dattu dijns wijfs wille dades</l>
<l>Ende mijn ghebod versmades</l>
<l>Soe steet di dijn broet tetene</l>
<l>Met pinen ende met swetene</l>
<l>&#x00B6; Siet kinder ende merket alle</l>
<l n="60">Wat groeter ongheualle</l>
<l>Dat ons ver yue dede</l>
<l>Met haerre onghehoersamhede</l>
<l>Daer af quam ons hongher dorst</l>
<l>Sorghe coude hitte vorst</l>
<l n="65">Met lede werden gheboren</l>
<l>Al ons leuen hebben toren</l>
<l>Siecheit pine ende aerbeit</l>
<l>Ende daer toe menich ander leit</l>
<l>En es coninc graue no hertoghe</l>
<l n="70">Paus no ander man soe hoeghe</l>
<l>Hine moet pinen ende sorghen bitiden</l>
<l>Ende dicke sinen onwille liden</l>
<l>Met orloghe oft met siecheden</l>
<l>Ende van deser werelt moeten wi sceden</l>
<l n="75">Met iammerecheiden herde groet</l>
<l>Als ons verbit die felle doet</l>
<l>Soe moet die lichame in derde</l>
<l>Die ziele vaert haerre verde</l>
<l>Ende nieman en can gheweten</l>
<l n="80">Waersi eenen nacht sal beten</l>
<l>Dit leet ende ongheual</l>
<l>Quam ons vanden wiue al</l>
<l>Ende daeromme staet hare te sine</l>
<l>In die sunderlinghe pine</l>
<l n="85">Des ghelike niet en es ghehoert</l>
<l><milestone unit="fol" n="15vb"/> Daer si hare kindre bringhen voert</l>
<l>Oec blijft si metten kinde in desen</l>
<l>In sorghen pinen ende in vresen</l>
<l>Ende heffen ute sinen messe</l>
<l n="90">Ende af dwaen sine vuilnesse</l>
<l>Tote dadt hem seluen helpen can</l>
<l>Des gaet al quite die man</l>
<l>Ende omme die selue sunde twaren</l>
<l>Soe sout al ter hellen varen</l>
<l n="95">En daedt ons doepsel niet af</l>
<l>Dat christus passie ons gaf</l>
<l>Want sire ghebenedider doet</l>
<l>En hadde gheweest gheen noet</l>
<l>En hadde yeue mesdaen niet</l>
<l n="100">Daer bi merct ende besiet</l>
<l>Alsoet mids den wiue quam</l>
<l>Dat god der menscheit was gram</l>
<l>Alsoe moeste van deser zaken</l>
<l>Een wijf den pays weder maken</l>
<l n="105">Al waest langhen tijt daer na</l>
<l>Dat was die reine maria</l>
<l>Die ons van yeuen mesdade</l>
<l>Beiaghde aflaet ende ghenade</l>
<l>&#x00B6; Ghelijc si oec die vrocht plac</l>
<l n="110">Opt hout daer si tghebod brac</l>
<l>Alsoe stoet christus oec ant hout</l>
<l>In goeden vridaghe daer hi met gout</l>
<l>Ieuen mesdade algader</l>
<l>Ende ons versoende an sinen vader</l>
<l n="115">Dits die vrocht van smake zoete</l>
<l>Jeghen alle mesquame boete</l>
<l>&#x00B6; Ghelijc dat des leuens hout</l>
<l>Dar an yeue verdiende die scout</l>
<l>In midden stoet den paradyse</l>
<l n="120">Daer die fonteine springt van prise</l>
<l>Daer .iiij. riuieren vte driuen</l>
<l>Daer wi v hier vore af scriuen</l>
<l>Alsoe stoet dat cruce ghelike</l>
<l>In midden dat ertrike</l>
<l n="125">Daer die edele vrocht ane hinc</l>
<l><milestone unit="fol" n="16ra"/> God ende mensche in waerre dinc</l>
<l>Daer die diepe fonteine vut spranc</l>
<l>Daer al die werelt aue dranc</l>
<l>Dat was sine side diemen ontdede</l>
<l n="130">Tonser alre salechede</l>
<l>Ende hi was selue fonteine mede</l>
<l>Van alre ontfarmechede</l>
<l>Daer die .iiij. rivieren vte liepen</l>
<l>Die nieman en can verdiepen</l>
<l n="135">Vut sinen handen ende voeten</l>
<l>Alder werelde te boeten</l>
<l>Alsoe v vorseide die lesse</l>
<l>Aldus na ghelijcnese</l>
<l>Woude die vorsienecheit ons heren</l>
<l n="140">Sine passie ordineren</l>
<l>Ende vorspellen in menegher figuren</l>
<l>Diemen vint in dien scrifturen</l>
<l>Van sire menscheit die comen zoude</l>
<l>Tonser alre behoude</l>
</div>
<div type="chapter"><head type="chapter">Hoe adaem leefde doen hi was vten paradise .xxiiij. </head>
<l><hi rend="bold">D</hi>oen quam dinghel metter vaerde</l>
<l>Met enen viereghen swaerde</l>
<l>Ende verboet yeuen ende adame</l>
<l>Te harre beider groeter blame</l>
<l n="5">Tparadijs teeweghen daghen</l>
<l>Doen wordensi beide ghedraghen</l>
<l>In ebron bi damas</l>
<l>Daer adam ierst ghemaect was</l>
<l>Dus leefden si te gader beide</l>
<l n="10">In groeter iammerecheide</l>
<l>Ende een vierech muer quam staen</l>
<l>Alomme tparadijs wel saen</l>
<l>Die daer stoet alsoe ic las</l>
<l>Toter tijt dat christus was</l>
<l n="15">Ghestoruen ane dat hout</l>
<l>Daer hi met quijtte ver yeuen scout</l>
<l>&#x00B6; Die erde brakensi ende ontgonnen</l>
<l>Om haer noetdorst die si wonnen</l>
<l>Ende al hare leuen vroech ende spaede</l>
<l n="20"><milestone unit="fol" n="16rb"/> Droefdensi om hare mesdaede</l>
<l>Ende in al horen tide</l>
<l>En wordensi nie van herten blide</l>
<l>Want adaem wiste wel dat</l>
<l>Dat hem god was ghehat</l>
<l n="25">Ende dat hi sterlijc ware</l>
<l>Ende al dat daer nare</l>
<l>Van hem comen zoude</l>
<l>Ontghelden moeste sine scoude</l>
<l>&#x00B6; Adaem was die wijste man</l>
<l n="30">Die scoenste die meeste die ie lijf ghewan</l>
<l>Die noyt zonde en dede zonder dat</l>
<l>Hi ierstwerf den appel at</l>
<l>&#x00B6; Nu merct kinder ende besiet</l>
<l>Adaem en mesdede anders niet</l>
<l n="35">Dan hi an eenen appel beet</l>
<l>Jeghen sijns sceppers beheet</l>
<l>Daeromme hi ter hellen moeste varen</l>
<l>Ende al dat in .v.m jaren</l>
<l>Gheboren wart moeste mede daer</l>
<l n="40">Ende ofte dan god wrac soe swaer</l>
<l>Van eenen apple dat eten</l>
<l>Hoe zal hi ons dan meten</l>
<l>Die onghetelde hoeftsonden</l>
<l>Die wi begaen tallen stonden</l>
<l n="45">&#x00B6; Hi en nutte noit dinc</l>
<l>Dat ie lijf ontfinc</l>
<l>Fruut ende suuel at hi zonder wanc</l>
<l>Ende water dat was al sijn dranc</l>
<l>Selke liede zegghen daertoe</l>
<l n="50">Hine droech noit capruun no scoe</l>
<l>Ende zelden oec onder dac</l>
<l>Raste nam oft ghemac</l>
<l>Sine cleedre hore wi tellen</l>
<l>Waren van gheitenen vellen</l>
<l n="55">Ander parure en haddi an</l>
<l>&#x00B6; Nu siet ende merket dan</l>
<l>Lieue kinder allegader</l>
<l>Dat was onse ierste vader</l>
<l>Daer wi alle af comen sijn</l>
<l n="60"><milestone unit="fol" n="16va"/> Dese en dranc en gheenen wijn</l>
<l>Noch en drouch grau no bont</l>
<l>Maer vroech ende spaede in alre stont</l>
<l>Droech hi als die vroede</l>
<l>Die doet in sinen moede</l>
<l n="65">&#x00B6; Ofte wi algader dan</l>
<l>Comen sijn van desen man</l>
<l>Wie es dan dedelste die leeft</l>
<l>Seker die meest doechden heeft</l>
<l>Ende met zire doeght des verdient</l>
<l n="70">Dat god onse here es sijn vrient</l>
<l>Dits dedelste sijds ghewes</l>
<l>Niet hi die de rijcste es</l>
<l>Ofte die meest es ghemaeght</l>
<l>&#x00B6; Ay dat si gode gheclaeght</l>
<l n="75">Dat rijcheit nader werelt lopen</l>
<l>Edelheit nu wilt copen</l>
<l>Met alder werelde rijcheiden</l>
<l>En cochtmen niet en dropel edelheiden</l>
<l>Si moet vut reinre herten gronde</l>
<l n="80">Ruren ende comen in alre stonde </l>
<l>&#x00B6; O vule edelhede</l>
<l>Diemen in menegher stede</l>
<l>Hanteert onder die vorste</l>
<l>Die altoes van dorste</l>
<l n="85">Gapen na dien scat</l>
<l>Des si nemmer en werden zat</l>
<l>Ende scamelheit ende gherechtechede</l>
<l>Eersamheit ende ontfarmechede</l>
<l>Varen laeten in allen sinnen</l>
<l n="90">Op dat sire scat ane moghen winnen</l>
<l>&#x00B6; Sine sijn heren no prelate</l>
<l>Maer si sijn meest pylate</l>
<l>Die gode cruiste als eenen dief</l>
<l>Om dat den ioedscap was lief</l>
<l n="95">Dat hem dicke ghichten gaf</l>
<l>Want hi wasser rechter af</l>
</div>
<div type="chapter"><head type="chapter">Van maeghdoeme ende van huweleeke .xxv. </head>
<l><hi rend="bold">A</hi>dame gheluste das</l>
<l>Dat hi met veren yeuen was</l>
<l><milestone unit="fol" n="16vb"/> Ende des huweleecs recht dede</l>
<l>Alsoet noch es die zede</l>
<l n="5">Want hi was wijs ende kinde wel</l>
<l>Dat alsoe zelken spel</l>
<l>Den huweleeke behoerde toe</l>
<l>Ende datmen winnen soude alsoe</l>
<l>Kindre. daer bi dat souden</l>
<l n="10">Die menschen menechfouden</l>
<l>Om gode dienen ende loven</l>
<l>Ende die coere vullen hier bouen</l>
<l>&#x00B6; Men vint liede die prisen meere</l>
<l>Den huweleec dien onse here</l>
<l n="15">Sette ende heeft ghemaect</l>
<l>Dan enech leuen soe wel gheraect</l>
<l>In zelken boeken ment vint</l>
<l>Dat onse here mere mint</l>
<l>Maechdoem dan enech leuen</l>
<l n="20">Dat soe hoeghe es verheuen</l>
<l>Oec doen zelke te verstaene</l>
<l>Watter gode leeght ane</l>
<l>Dat een kint werd ghewonnen</l>
<l>Daeromme waest al begonnen</l>
<l n="25">Ertrike ende tfirmamet</l>
<l>Ende al datmer inne vent</l>
<l>Om dat die menschen souden dyen</l>
<l>Ende meerren hoer partien</l>
<l>Om gode te louene zalechlike</l>
<l n="30">Beide hier ende in hemelrike</l>
<l>Ende die coere vullen met allen</l>
<l>Daer dingle vut waren gheuallen</l>
<l>Dits die redene waerbi</l>
<l>Ertrike ierst ghemaect si</l>
<l n="35">Niet om dat hen die lieden zouden</l>
<l>Alle alse maeghde houden</l>
<l>&#x00B6; Bleue tfolc maeght ghemeenlike</l>
<l>Het ghinghe te nieute in ertrike</l>
<l>Soe en worde tghetal niet volmaect</l>
<l n="40">Daer themelsche hof al na haect</l>
<l>&#x00B6; Hadde maechdoem beter ghesijn</l>
<l>Dan huweleoc oft alsoe fijn</l>
<l><milestone unit="fol" n="17ra"/> God hadt soe gheuoeght wel</l>
<l>Dat maeghde ende niemen el</l>
<l n="45">Kinder voert hadden bracht</l>
<l>Alsoe wel hadde hi des die macht</l>
<l>Als anders des sijt ghewes</l>
<l>Want hi alles machtich es</l>
<l>&#x00B6; Ets waer die godssoene vercoren</l>
<l n="50">Wart van eere maeght gheboren</l>
<l>Want hem betaemde wale</l>
<l>Ene nuwe reine zale</l>
<l>Daer hi beette ende raste in nam</l>
<l>Daer noyt anders in en quam</l>
<l n="55">Dan reine ghedachte ende oetmoet</l>
<l>Daer si volmaect in ghestoet</l>
<l>Haddene ene andere creature</l>
<l>Ter werelt bracht dan een maecht pure</l>
<l>Men mochte hebben gheseit dan</l>
<l n="60">Dat sijn vader ware een man</l>
<l>Maer om dattene ene maeght reene</l>
<l>Ter werelt brachte alleene</l>
<l>Daer bi es men wel ghewes</l>
<l>Dat hi die godssone es</l>
<l n="65">Die ieghen nature gheboren wart</l>
<l>Want nature es soe hart</l>
<l>Datse niemen breken en mochte</l>
<l>Dan die ghene diese wrochte</l>
<l>God ansoch meer den oetmoet</l>
<l n="70">Daer maria in ghestoet</l>
<l>Dan hore volmaecte reinecheit</l>
<l>Houdt dit vor ene waerheit</l>
<l>Oetmoet halp hare meest das</l>
<l>Dat si gods moeder was</l>
<l n="75">Selc prijst meer zalechlec</l>
<l>Des goeds abrahams huweleec</l>
<l>Daer hi sinen staet in dede</l>
<l>Dan sente ians suuerhede</l>
<l>&#x00B6; Maeghdoem die es harde goet</l>
<l n="80">Diene in rechten oetmoet</l>
<l>Ende met reinre herten draght</l>
<l>Ic waender luttel nu bedaeght</l>
<l><milestone unit="fol" n="17rb"/> Van ghepeinse ongheknaght</l>
<l>Derre diermen hier ghewaeght</l>
<l n="85">&#x00B6; Thuweleec es harde goet</l>
<l>Daermen hem sijn recht doet</l>
<l>Daer man ende wijf lude ende stille</l>
<l>Altoes staen in goeden wille</l>
<l>Ende gherechtelike leuen</l>
<l n="90">Hoere aelmoesene gherne gheuen</l>
<l>Ende kinder winnen die si keeren</l>
<l>Willen te gods dienste ende teeren</l>
<l>&#x00B6; Ic weet dat wel te voren</l>
<l>Dats zelen hebben toren</l>
<l n="95">Liede van gheesteleken abite</l>
<l>Dat ic des huweleecs vite</l>
<l>Soe sere zette voert</l>
<l>Ende selen begripen mine wort</l>
<l>Die nochtan en souden weten</l>
<l n="100">Wat cleeden drinken noch eten</l>
<l>En wonnen sijt hen niet te voren</l>
<l>Die ghene die ten huweleeke horen</l>
<l>Oft al tfolc worde iacopine</l>
<l>Minderbroedere oft austine</l>
<l n="105">Tsartenoyse oft cluseneren</l>
<l>Wie soude dat lant dan eren</l>
<l>Coren winnen ende andere vrochte</l>
<l>Ende ofte die coeman niene cochte</l>
<l>Alrehande goet daerment wint</l>
<l n="110">Ende vuret daerment niet en vint</l>
<l>Wat zouden dese eten dan</l>
<l>Oft wat zoudensi draghen an</l>
<l>Si moesten dien cloester laeten staen</l>
<l>Ende hacken ende roden gaen</l>
<l n="115">Ende winnen in hoer sweeten</l>
<l>Dat si cleeden zouden ende eten</l>
<l>Ghelijc si doen daghelijc</l>
<l>Die sitten inden huwelijc</l>
<l>Diet al winnen met arbeide groet</l>
<l n="120">Des die werelt heuet noet</l>
<l>Dit sijn alle redene waerbi</l>
<l>Huweleec te prisene si</l>
<l><milestone unit="fol" n="17va"/> Bouen alle leuen dat ic weet</l>
<l>Want die werelt daer bi steet</l>
<l n="125">Naest gode diet al besiet</l>
<l>Diet al maecte van niet</l>
</div>
<div type="chapter"><head type="chapter">Van adaems kinderen ende vander tienden .xxvj. </head>
<l><hi rend="bold">Y</hi>eue bleef met kinde gaende</l>
<l>Ende droeght .ix. maende</l>
<l>Met anxte ende met vernoye groet</l>
<l>Si waender af bliuen doet</l>
<l n="5">Maer adaem die mids sire liste</l>
<l>Veren yeuen staet wel wiste</l>
<l>Troestese vroech ende spaede</l>
<l>Met sinen wisen rade</l>
<l>&#x00B6; Dus soude elc mensche troesten</l>
<l n="10">Sinen euenkersten ende verloesten</l>
<l>Alse hi in vernoye quame</l>
<l>Ende beuellen sine blame</l>
<l>Soe wanneer hi iet vername</l>
<l>Dat hinderde sinen name</l>
<l n="15">Ende sonderlinghe man ende wijf</l>
<l>Die een wille sijn ende een lijf</l>
<l>Ende met rechte selen wesen</l>
<l>Alsic vore hebbe ghelesen</l>
<l>&#x00B6; Alse veren yuen tijt quam</l>
<l n="20">Ende dat groete we vernam</l>
<l>Was si in groten mesbare</l>
<l>Adaem die was bi hare</l>
<l>Ende stoet hare daer in staden</l>
<l>Dat si tskints wart ontladen</l>
<l n="25">Want nemmeer menschen twaren</l>
<l>Doen dan si twee en waren</l>
<l>Daer hadsi een knapelen kint</l>
<l>Een dat quaeste dat ie sint</l>
<l>Van moeder wart gheboren</l>
<l n="30">Caym wijt noemen horen</l>
<l>Nu merct dan ende verstaet</l>
<l>Na dien dat dierste kint was quaet</l>
<l>Dat adaem ie ghewan</l>
<l>Wat moghen wi claghen dan</l>
<l n="35">Daermen soe vele volcs nu wint</l>
<l><milestone unit="fol" n="17vb"/> Datmer some onder quade vint</l>
<l>Daeromm hebbict dicke gheseit</l>
<l>Dat dvolc na sine veleheit</l>
<l>Alse goet es dunke mie</l>
<l n="40">Alst hier voermaels was ie</l>
<l>Hier na bleef yue alse wel</l>
<l>Van enen sone hiet abel</l>
<l>Die gherecht was ende goet</l>
<l>Ende sette sinen moet</l>
<l n="45">Gode te dienne algaeder</l>
<l>Alsoe hi doen sach sinen vader</l>
<l>Dese plach beesten te hoedene</l>
<l>Op te houdene ende te voedene</l>
<l>Ende sijn quaede broeder caym dan</l>
<l n="50">Hi was een ackerman</l>
<l>Die vader gaf hen in ghebode</l>
<l>Datsi offeren souden gode</l>
<l>Dat tiendeel van alder haue</l>
<l>Dat hen god ons here gaue</l>
<l n="55">Waert coren warent beesten</l>
<l>Ende dat si dat met feesten</l>
<l>Op enen berch verbranden souden</l>
<l>Ende dese usage altoes houden</l>
<l>&#x00B6; Abel dese gherechte man</l>
<l n="60">Sochte vut sinen beesten dan</l>
<l>Die alre beste die hi vant</l>
<l>Ende warpse inden brant</l>
<l>Om gode te dankene daer af</l>
<l>Diet al gheeft ende gaf</l>
<l n="65">Entie roec sloech te hemele waert</l>
<l>Als offerande die god hadde waert</l>
<l>&#x00B6; Caym brachte sijn crancste coren</l>
<l>Dat hi vut hadde vercoren</l>
<l>Ende quammer opden berch mede</l>
<l n="70">Niet om gode maer omden sede</l>
<l>Ende verbrande dat oec</l>
<l>Ende beide vlamme ende roec</l>
<l>Sloeghen neder ter erden</l>
<l>In tekene van onwerden</l>
<l n="75">Dat het gode en bequam niet</l>
<l><milestone unit="fol" n="18ra"/> Ay kinder nu besiet</l>
<l>Ofmen tiende gheuen sal</l>
<l>Die god selve beual</l>
<l>Adame dat hise goude</l>
<l n="80">Ende al dat na hem comen soude</l>
<l>Elc mensche die wel wille leuen</l>
<l>Sal vanden besten gheuen</l>
<l>Gode dijt algader gheeft</l>
<l>Dadt daer die mensche bi leeft</l>
<l n="85">In ertrike nes groet no smal</l>
<l>Die miltheit gods en gheuet al</l>
<l>&#x00B6; Men sal niet scouwen an</l>
<l>Wie si sijn wijf ochte man</l>
<l>Die de tiende verteren</l>
<l n="90">Want gods ons heren begheren</l>
<l>Was datmense warp inden brant</l>
<l>Om datmen doe niemene en vant</l>
<l>Daermense mochte an besteden</l>
<l>Sider maectemen seden</l>
<l n="95">Dattie ghene verteren souden</l>
<l>Die den dienst gods houden</l>
<l>Om datsi ander dinc en souden werken</l>
<l>Dan gode diene inder kerken</l>
<l>Ende die ghetiden houden tamelike</l>
<l n="100">Gode teren van hemelrike</l>
<l>Wel te rechte sijn si bescouden</l>
<l>Die ghene die niet wel en houden</l>
<l>Den dienst gods ons heren</l>
<l>Daeromme dat si verteren</l>
<l n="105">Tgoet dat god hem seluen eechende</l>
<l>Alsic v hier voren teghende</l>
<l>Want god hiet selue adame</l>
<l>Datmen die tiende name</l>
<l>Ende metten viere verbrande</l>
<l n="110">Hem in ere offerande</l>
<l>Dits rechte gods goet</l>
<l>Dat menich te vergheefs verdoet</l>
<l>Maer bouen al soe heeft mi wonder</l>
<l>Wanen tienden quamen onder</l>
<l n="115">Dier leker liede handen</l>
<l><milestone unit="fol" n="18rb"/> Harentare inden landen</l>
<l>Ende versteeruen van kinde te kinde</l>
<l>Ic gheloue na dat ict vinde</l>
<l>Dat si der kerken van ouden</l>
<l n="120">Tiden sijn onthouden</l>
<l>Ende ghevremt ende verstolen</l>
<l>Daeromme si ten duueluolen</l>
<l>Alle sijn dijt daden</l>
<l>Daersi ewelec selen braden</l>
<l n="125">&#x00B6; Tiende houden es tonsiene</l>
<l>Ende dicke pleecht hen te ghesciene</l>
<l>Ramp ende scade hier ende ghinder</l>
<l>Ofte te quiste gaen hoer kinder</l>
<l>Tiende es emmer gheestelec goet</l>
<l n="130">Wise hout ofte verdoet</l>
<l>Ende gheestelijc goet sijts ghewes</l>
<l>Dat dat der heilegher kerken es</l>
<l>Ende der werelt niet en bestaet</l>
<l>Diese ierst an hem toech dede quaet</l>
<l n="135">&#x00B6; Men leest dat in ouden tiden</l>
<l>Karl marteel voer striden</l>
<l>Optie heidene waer hise vant</l>
<l>Beide in zassen ende in spaengen lant</l>
<l>Ende alse hi verladen was te sere</l>
<l n="140">Ende helpen boefde mere</l>
<l>Soe spleet hi vander kerken danne</l>
<l>Tienden daer hi vrome manne</l>
<l>Met goedde ende maecte rike</l>
<l>Die hem holpen vromelike</l>
<l n="145">Gods viande weder striden</l>
<l>Maer hi gafse hen te tiden</l>
<l>Ende alse die tijt inde name</l>
<l>Datsi dan weder quame</l>
<l>&#x00B6; Alse die tijt inde nam</l>
<l n="150">Selc kerese weder danen si quam</l>
<l>Ende selc onthilse met crachte</l>
<l>Die op sine ziele luttel achte</l>
<l>Aldus hebbic vernomen</l>
<l>Sijn tienden ter werelt comen</l>
<l n="155">Nu siet dan ende merket wel</l>
<l><milestone unit="fol" n="18va"/> Oft tiende te houdene es een spel</l>
</div>
<div type="chapter"><head type="chapter">Hoe cay abelle doet sloech ende van nidecheiden .xxvij. </head>
<l><hi rend="bold">C</hi>Ayn die des gheware wart</l>
<l>Dat abls roec opwert vart</l>
<l>Ende die sine sloech in derde</l>
<l>Hadde des onwerde</l>
<l n="5">Ende oec nijt alsoe groet</l>
<l>Dat hi abelle slouch doet</l>
<l>Ende al om sine gherechtichede</l>
<l>Noch so hout men desen sede</l>
<l>Want die quade vroech ende spade</l>
<l n="10">Benijdt des anders weldade</l>
<l>Ende hoert hier af enech ghewach</l>
<l>Hi sleet van monde al dat hi mach</l>
<l>Ende keret al in arghe dan</l>
<l>Nijt heeft meneghen man</l>
<l n="15">Ontlijft ondgoet ende oec ontdeert</l>
<l>Ende van groter rasten ghekeert</l>
<l>&#x00B6; Maer nieman des wilt ghelouen</l>
<l>En can andren gherouen</l>
<l>Van siere doeght in gheere wijs</l>
<l n="20">Hi heefter vore die goede prijs</l>
<l>Ende sunderlinghe vore gode ere</l>
<l>Die hem blijft emmermere</l>
<l>&#x00B6; Dieste creaturen die ie waren</l>
<l>Dat was lucifer ende sine scaren</l>
<l n="25">Droeghen nijt swaerlike</l>
<l>Ia hier bouen in hemelrike</l>
<l>Ieghen horen sceppre als te voren</l>
<l>Ende dierste kint dat wart gheboren</l>
<l>Versloech sinen broeder inder tijt</l>
<l n="30">Dat algader dede nijt</l>
<l>Nijt can werken wonder</l>
<l>Ende daer es lettel ieman sonder</l>
<l>Broeder nijdt selcstont den broeder</l>
<l>Tkint den vader ende der moeder</l>
<l n="35">&#x00B6; Soe wie so staet in voerspoede</l>
<l>In eren in doeghden oft in goede</l>
<l>Moet emmer iet benijdt wesen</l>
<l>Si van dien oft si van desen</l>
<l><milestone unit="fol" n="18vb"/> Nijt es een ghemeine gheselle</l>
<l n="40">Die vele lide trect in de helle</l>
<l>Ende oec en spaert hi niet</l>
<l>Sinen here die sijns pliet</l>
<l>Want hi alder meest cnaecht</l>
<l>Den diene meest draeght</l>
<l n="45">Niet meere vloec machmen hem gheuen</l>
<l>Dan dat si langhe moeten leuen</l>
<l>Want soe die nideghe langher leeft</l>
<l>Soe hi meer onwils heeft</l>
<l>&#x00B6; Menich nijdt andren dat verstaet</l>
<l n="50">Die hem noyt en dede quaet</l>
<l>Maer die hem lieue soude doen werde</l>
<l>Waert dat hijt begherde</l>
<l>Donsalechste leuen dat ic weet</l>
<l>Dats dat den mensche es leet</l>
<l n="55">Dat enen anderen goet gheschiet</l>
<l>Dat hem en costet niet</l>
<l>Ende die hem noyt arch en dede</l>
<l>Noch sinen vrient in enegher stede</l>
<l>&#x00B6; Ets eerlijc vtermaeten</l>
<l n="60">Den goeden datten de quaede haeten</l>
<l>Daer bi weet men openbare</l>
<l>Dat hoer leuen es contrare</l>
<l>&#x00B6; Alsmen des goeds menschen weldaet</l>
<l>In arghe kert ende verstaet</l>
<l n="65">Sal hi blide sijn ende verduldech</l>
<l>Want sijn loen wert tweeuoldech</l>
<l>Vor gode van hemelrike</l>
<l>Die hem duert ewelike</l>
<l>&#x00B6; Wine zelen weldoen min no mere</l>
<l n="70">Om te hebbene der werelt eere</l>
<l>Oft van hare loen tontfaene</l>
<l>Want har loen pleeght te verghaene</l>
<l>Metten menschen alsi steruen</l>
<l>Daromme selen wi weruen</l>
<l n="75">Om goeds loen ende sinen danc</l>
<l>Die zonder inde duert lanc</l>
<l>&#x00B6; Eest dat wi gode behaghen</l>
<l>Met derre werelde maghen</l>
<l><milestone unit="fol" n="19ra"/> Oft wie ons nijt ofte mint</l>
<l n="80">En dorue wi achten niet en twint</l>
<l>Want die gode te vriende heft</l>
<l>Es riker dan al dat left</l>
<l>Ende sine eere es menechfout</l>
<l>Maer es mi een coninc hout</l>
<l n="85">Wat mach hi mi gheuen</l>
<l>Hi en can mi mijn leuen</l>
<l>Eene vre ghelinghen niet</l>
<l>Siecheit oft ander verdriet</l>
<l>Daer mi god in wille zetten</l>
<l n="90">En can hi mi niet beletten</l>
<l>Maer hi heues selue dicke soe vele</l>
<l>Dat hem gaet al vut den spele</l>
<l>Ende leeght daer doet herde zaen</l>
<l>Ende al sijn herscap es te gaen</l>
<l n="95">Daeromme en acht op niemans nijt</l>
<l>In dien dat ghi weldoende sijt</l>
<l>&#x00B6; Zonde van engheenre zake</l>
<l>En heft soe gherechte wrake</l>
<l>Als nijt. want hi dien seluen et</l>
<l n="100">Dier hi mede es beset</l>
<l>Ende na dit knaghen hier</l>
<l>Bernt hi in dewelike vier</l>
<l>Dus en werd nemmermeer gheent</l>
<l>Hier noch ghinder sijn torment</l>
</div>
<div type="chapter"><head type="chapter">Van nidecheiden .xxviij. </head>
<l><hi rend="bold">U</hi>te hoeuerden comt nidecheide</l>
<l>Ende alle hoeftzonden mede</l>
<l>Naest desen tween sijds ghewes</l>
<l>Dat ghierecheit die quaetste es</l>
<l n="5">Want paulus zeeght dat ghierecheit</l>
<l>Es wortle alre quaetheit</l>
<l>&#x00B6; Ghirecheit duet verkeeren</l>
<l>Pause bisscoppe ende landsheren</l>
<l>Rechtren scepenen ende ander liede</l>
<l n="10">Die ouermids ghichten ende miede</l>
<l>Onrecht laten voert gaen</l>
<l>Ende gherechtecheit wederstaen</l>
<l>&#x00B6; Ghierecheit bringht oec voert</l>
<l><milestone unit="fol" n="19rb"/> Diefte cracht ende moert</l>
<l n="15">Lieghen smeeke ende verraden</l>
<l>Ende bringht den meneghen in scaden</l>
<l>&#x00B6; Der ghierecheit quaetheit es soe groet</l>
<l>Dat si niene kint bruederlike noet</l>
<l>Ende vaeder ende moeder af gaet</l>
<l n="20">Ende gods niet en acht en zaet</l>
<l>Noch gheen dinc en bekint</l>
<l>En si datmer ane wint</l>
<l>&#x00B6; Dat die ghiereghe zekerlike</l>
<l>Deen helft hadde van ertrike</l>
<l n="25">Hem zoude ghebreken danderdeel</l>
<l>Ende alsijt dan hadde al gheheel</l>
<l>Soe soudi nochtan om meer roeken</l>
<l>Wisti dat waer zoeken</l>
<l>Ende al nochtan om erdersch goet</l>
<l n="30">Want wien daer toe staet die moet</l>
<l>En acht hemelrijcs niet twee peren</l>
<l>Maer goet es al sijn begheren</l>
<l>Nochtan en can hi selue ghemerken</l>
<l>Wat hi met dien goede sal werken</l>
<l n="35">Ons zeeght een heilech man</l>
<l>Alsoe een kemel niet comen en can</l>
<l>Dore ere naelden gat</l>
<l>Alsoe en mach verstaet wel dat</l>
<l>Die vrecke man rike</l>
<l n="40">Niet comen in hemelrike</l>
<l>Ende alsoe die ghene diet water laedt</l>
<l>Drinkens niet en werdt versaedt</l>
<l>Ende soe hi waters volre si</l>
<l>Sijn dorst meer wast daer bi</l>
<l n="45">Alsoe es die ghiereghe hoe soe veert</l>
<l>Soe hi meer heft soe hi meer beghert</l>
<l>&#x00B6; Ende alse hijt al ghegaedert heft</l>
<l>Ende hi die rijcste es die leeft</l>
<l>Soe es hijs quite op ene vre</l>
<l n="50">Want die doet doet hoer nature</l>
<l>Ende nemt hem goet ende lijf</l>
<l>Soe moet dan die vule caytijf</l>
<l>Sijn goet algader laten hier</l>
<l><milestone unit="fol" n="19va"/> Ende sijn ziele die vaert int vier</l>
<l n="55">Om dat hi met sire ghierechede</l>
<l>Gods vergat ende daer toe mede</l>
<l>Den armen niet bi en stoet</l>
<l>Dan nemen die maghe tgoet</l>
<l>Daer hi sijn lijf omme besuerde</l>
<l n="60">Ende sine ziele omme auontuerde</l>
<l>Ende verterent in groet riueel</l>
<l>Hi beets cume selue een goet morseel</l>
<l>Si selen cume in al hore leuen</l>
<l>Eenen penning vor die ziele gheuen</l>
<l n="65">Donsachlijcste leuen waerlike</l>
<l>Datmen heft op ertrike</l>
<l>Dat heft een man die gnoech heft</l>
<l>Ende sinen lichame niet en gheft</l>
<l>Des hem bedarf ende betame</l>
<l n="70">Het ware recht datment hem name</l>
<l>Ende lietene in sijn leuen</l>
<l>Daer sine nature in es becleuen</l>
<l>Ets scade dat hi heft goet</l>
<l>Die gode hem zeluen. noch andren en doet</l>
<l n="75">Dat hi doen soude te rechte</l>
<l>Si sijn des goeds knechte</l>
<l>Ende tgoet es hare here</l>
<l>&#x00B6; In sie gheene meere onneere</l>
<l>In dese werelt dan desen staet</l>
<l n="80">Want vor gode ende die werelt eest quaet</l>
<l>Vanden andren hoeftzonden</l>
<l>Soe laetic nu tesen stonden</l>
<l>Hier al stille staen</l>
<l>Ic salre lichte hier na toe gaen</l>
</div>
<div type="chapter"><head type="chapter">Van adaems kinderen ende van seths gheslachte .xxix. </head>
<l><hi rend="bold">D</hi>us en sach adaem anders niet</l>
<l>An sine .ij. ierste kindre dan verdriet</l>
<l>Want deen slouch den anderen doet</l>
<l>Dit luidt oft ware wonder groet</l>
<l n="5">Dat een man doet slouch waerlike</l>
<l>Tfierendeel van ertrike</l>
<l>Dat zeeghtmen daeromme alsoe</l>
<l><milestone unit="fol" n="19vb"/> Dat maer si viere en waren doe</l>
<l>Ende deen den anderen verslouch</l>
<l n="10">God wrac soe zere dit ongheuoech</l>
<l>Dat hi caynne ter zeluer tide</l>
<l>Ende al sijn oer vermalendide</l>
<l>Dat van hem zoude ghedyen</l>
<l>Ende al wordent quaedyen</l>
<l n="15">Morders roeuers algaeder</l>
<l>Caym liep vanden vader</l>
<l>Verre in doesten metter woene</l>
<l>Noch sijn si daer ghewoene</l>
<l>Fel te sine ende quaederhande</l>
<l n="20">Meer dan in andren lande</l>
<l>Dese maledixie die god soe scarp</l>
<l>Op die quaede gheslachten warp</l>
<l>Alse op camme ende op caynne</l>
<l>Ende oec op andren alsict versinne</l>
<l n="25">Stoeden swaerlijc alsoe voert</l>
<l>Tote ihesus christus gheboert</l>
<l>Maer hi versoenet algaeder</l>
<l>Ieghen die moghentheit sijns vaeder</l>
<l>Hoe dat god al vergaf</l>
<l n="30">Ende sine abolghe dede af</l>
<l>Van allen den ghenen die hen keeren</l>
<l>Wilden te sire ghewaregher leeren</l>
<l>Ende noch doet daghelike</l>
<l>Gheloeft si hi ewelike</l>
<l n="35">Adaem ende yeue wonnen sint</l>
<l>Sette hoer derde kint</l>
<l>Dat wettech was ende goet</l>
<l>Ende in de sterren harde vroet</l>
<l>Ende hilt al teenengaeder</l>
<l n="40">Die goede vsaigen sijns vaeder</l>
<l>Ende was met gode alsoe vercoren</l>
<l>Dat van sinen gheslachte wart gheboren</l>
<l>Cristus die hemelsche drochte</l>
<l>Die ons met sinen bloede cochte</l>
<l n="45">Dat hi ontfinc an marien</l>
<l>Daer hi ons mede woude vrien</l>
<l>&#x00B6; Adaem alsoe ic ghecreuen sach</l>
<l><milestone unit="fol" n="20ra"/> Hadde kindre omtrent neghentach</l>
<l>Onder sonen ende dochtren mede</l>
<l n="50">Dese na horen sede</l>
<l>Ende die van hen quamen</l>
<l>Wonnen so vele volx te samen</l>
<l>Eer adaem staerf dierste man</l>
<l>Datmen tghetal niet gheweten en can</l>
<l n="55">Van allen desen gheslachten</l>
<l>Die hier nv op gaen rechten</l>
<l>En trac twint ter doeght alsic vernam</l>
<l>Sonder dat van sette quam</l>
<l>Die wortele streec in doeghden voert</l>
<l n="60">Tote op noe hebbic ghehoert</l>
<l>Want noe quam alsoe ict vinde</l>
<l>Van seths ore van kinde te kinde</l>
<l>Ende dat oer bleef goet allene</l>
<l>Maer alle dandre ghemene</l>
<l n="65">Dat van adaems kindren sproet</l>
<l>Toech ter archeit cleine ende groet</l>
<l>Ende lieten die goede seden liden</l>
<l>Dier adaem plach te dien tiden</l>
<l>Afgode soe anebeeden si</l>
<l n="70">Oec soe plaghen si daer bi</l>
<l>Sonden van groeter doemen</l>
<l>Diemen niet wel en mach noemen</l>
<l>Ende alrehande quaetheit daer toe met</l>
<l>Wat holpt hier langher ghelet</l>
<l n="75">In desen staet stoet openbare</l>
<l>Meer dan dusentech jare</l>
<l>Tote noe daer ic vore af sprac</l>
<l>Die van sette sijn gheboerte trac</l>
<l>&#x00B6; Doe en woude god niet langher sparen</l>
<l n="80">Die groete sonden die waren</l>
<l>Ende sende sine wrake alsoe stranc</l>
<l>Dat hi op ene stont verdranc</l>
<l>Alle menschen meere ende minder</l>
<l>Sonder noe ende sine drie kinder</l>
<l n="85">Ende hoer wiue dat sijn si achte</l>
<l>Dese bider gods crachte</l>
<l>Behilden in daerke hoer leuen</l>
<l><milestone unit="fol" n="20rb"/> Om dat si niet en dreuen</l>
<l>Al selke sonden leellike</l>
<l n="90">Alse dander volc van ertrike</l>
<l>Ende omme dat god woude</l>
<l>Dat van hem comen soude</l>
<l>Ene neuwe werelt altemale</l>
<l>Nu siet ende merket wale</l>
<l n="95">Hoe god die hemelsche vader</l>
<l>Dien goeden altenengader</l>
<l>Bi staet mids sire ghenade</l>
<l>Noe was van seths sade</l>
<l>Adaems sone daer ic af las</l>
<l n="100">Die goet ende gherecht was</l>
<l>Ende hilt der naturen ghebode</l>
<l>Soe dat hi wel was met gode</l>
<l>Ende sijn oer ende sijn nacomelinghe</l>
<l>Pijnden hen oec deser dinghe</l>
<l n="105">Tote op den goeden noe</l>
<l>Ende van adaems kindren nemmee</l>
<l>En setten hen ter doeght</l>
<l>Als ghi hier vore horen moeght</l>
<l>Daer bi nam hen god haer leuen</l>
<l n="110">Alse hier vore es bescreuen</l>
<l>Om dat god niene woude</l>
<l>Dat wortle ofte saet soude</l>
<l>Van dien quaden tronke bliuen</l>
<l>Daer noch arch af mochte becliuen</l>
<l n="115">&#x00B6; Maer van dien goeden dat verstaet</l>
<l>Woude hi dat bleue saet</l>
<l>Dat duren soude eenpaerlike</l>
<l>Toten ende van ertrike</l>
<l>Daer die heileghen vut vercoren</l>
<l n="120">Af souden werden gheboren</l>
<l>Ende hi selue oec mede</l>
<l>Tonser groeter salichede</l>
<l>&#x00B6; Hier an mach elc merken</l>
<l>Dadt goet doet wel werken</l>
<l n="125">Want hen god pleght te gheuene</l>
<l>Op ertrike langhe te leuene</l>
<l>Met salicheden ende met eren</l>
<l><milestone unit="fol" n="20va"/> Ende alsi van hier keren</l>
<l>Hemelrike thoere baten</l>
<l n="130">Ende dat oer dat si na hen laten</l>
<l>Duert gherne langhe in goeden state</l>
<l>En si dadt hore onmate</l>
<l>Verbore ieghen den wille ons heren</l>
<l>Daer si hen bi ontderen</l>
<l n="135">&#x00B6; Dauid doet ons verstaen</l>
<l>Hi en sach noyt te quiste gaen</l>
<l>Den gherechten dat seght hi bloet</l>
<l>Noch sine kindre bidden broet</l>
</div>
<div type="chapter"><head type="chapter">Van noe ende sinen kinderen ende van goeds wraken .xxx. </head>
<l><hi rend="bold">D</hi>Oen dat water was siere verde</l>
<l>Stoet die arke optie erde</l>
<l>Op enen berch in ermenien</l>
<l>Noe met sire paertien</l>
<l n="5">Sine kindre ende hore wijf ghinghen vut</l>
<l>Doe sproeten boeme ende cruut</l>
<l>Uten wortlen weder thant</l>
<l>Die doe laghen in dlant</l>
<l>Want huse boeme ende gras</l>
<l n="10">Ende dat op der erden was</l>
<l>Was verloren ende veruaren</l>
<l>Vanden watre ende vaden baren</l>
<l>Die de erde alsoe stac</l>
<l>Dat si scoerde ende brac</l>
<l n="15">Dat bouen lach quam onder</l>
<l>Dit jammer ende dit wonder</l>
<l>Wrachte god tien stonden</l>
<l>Al om der menschen sonden</l>
<l>Ertrike hadde doe ghestaen voerwaer</l>
<l n="20">.xij.c jaer min een jaer</l>
<l>Nu verstaet dan ende mect</l>
<l>Hoe comt dat god niet en wrect</l>
<l>Die sonden nv soe gramlike</l>
<l>Als hi wilen dede op ertrike</l>
<l n="25">God en woude dat wet wale</l>
<l>Noyt sider altenenmale</l>
<l>Tfolc bedeeruen alsi doe dede</l>
<l><milestone unit="fol" n="20vb"/> Maer sider heeft gheweest sijn sede</l>
<l>Dat hi die sonden wrac</l>
<l n="30">Nv hier nv daer alst hem bestac</l>
<l>Hi ghehinct dat verstaet</l>
<l>Dat deen den andren verslaet</l>
<l>Doet stect ofte verminct</l>
<l>Selc verbrant selc verdrinct</l>
<l n="35">In selc lant doet die hongher noet</l>
<l>In selc lant es doerloghe so groet</l>
<l>Datten volke cume iet blijft</l>
<l>Of dats so vele wert ontdlijft</l>
<l>Datmen tghetal cume weet</l>
<l n="40">Aldus wrect god ghereet</l>
<l>Op ertrike die sonden</l>
<l>Nv hier nv daer met stonden</l>
<l>Ende oec in vele andren manieren</l>
<l>Die ic hier niet en can visieren</l>
<l n="45">&#x00B6; Hi esser wel an sekerlike</l>
<l>Die hier op dit ertrike</l>
<l>Om sine sunden wert gheplaeght</l>
<l>Ende dat verduldechlike verdraeght</l>
<l>Hi es quite der pinen ghinder</l>
<l n="50">Want dese pine es minder</l>
<l>Dusentech weruen voerwaer</l>
<l>Dan ene pine es daer</l>
<l>&#x00B6; Doen si vter arken waren ghegaen</l>
<l>Dede hen god onse here verstaen</l>
<l n="55">Datsi kindre winnen souden</l>
<l>Ende ertrike menechfouden</l>
<l>Alsi daden oec harde sere</l>
<l>Want hen onst god ons here</l>
<l>Want noe was een out man</l>
<l n="60">Doen die diluuie ran</l>
<l>Nochta was volx eer hi staerf</l>
<l>.M. viere ende twinthech waerf</l>
<l>&#x00B6; Sine drie sonen vint men bescreuen</l>
<l>Die met hem te live bleuen</l>
<l n="65">Hieten. sem. cam. ende japhet</l>
<l>Ende hoer wiue daer toe met</l>
<l>Dit sijn viere huischen metten vader</l>
<l><milestone unit="fol" n="21ra"/> Dat sijn si achte te gader</l>
<l>Van desen eest comen al</l>
<l n="70">Dat sider was ende comen sal</l>
<l>Maer echt na dien ouden sede</l>
<l>Sette hem tfolc ter quaethede</l>
<l>Ende vergaten der goeden seden te male</l>
<l>Die noe hoer vader hilt wale</l>
<l n="75">Roef diefte cracht ende mort</l>
<l>Hilden die gheslachten vort</l>
<l>Sonder sem ende dat na hen bleef</l>
<l>Dat was meest goet. ende dreef</l>
<l>Dier naturen ghebode</l>
<l n="80">Ende gheloefde in enen gode</l>
<l>Dus hilden sijt van kinde te kinde</l>
<l>Na dat ict bescreuen vinde</l>
<l>Tote op den goeden abraham</l>
<l>Die van sems gheslachte quam</l>
<l n="85">Tuschen dat die diluuie ran</l>
<l>Ende abraham den heileghen man</l>
<l>Waren dusentech iare</l>
<l>Hier moeghdi merken clare</l>
<l>Hoe god altoes die goede</l>
<l n="90">Ontfaet in sine hoede</l>
<l>&#x00B6; Dits noch tgheslechte daer ic af sprac</l>
<l>Dat vte sette adaems sone trac</l>
<l>Sijn beghin ende strijct voert</l>
<l>Tote op ihesus christus gheboert</l>
<l n="95">Als ghi hier na wel selt verstaen</l>
<l>Op noe willic weder gaen</l>
<l>Eer ic op abrahame wederkere</l>
<l>Hier leght tuschen ene lere</l>
</div>
<div type="chapter"><head type="chapter">Hoe dierste volc te leuen plach ende van maten te houdene .xxxj. </head>
<l><hi rend="bold">T</hi>Uschen dat ertrike began</l>
<l>Ende dattie diluuie ran</l>
<l>Daer .xij.c iaer bina</l>
<l>Tuschen waren als ict versta</l>
<l n="5">En nutte tvolc vleesch no wijn</l>
<l>Ende tfolc ruste alse swijn</l>
<l>Onder die bome int gras</l>
<l><milestone unit="fol" n="21rb"/> Ic wane doen ander sale en was</l>
<l>Zuuel ende oeft was hoer aet</l>
<l n="10">Ende hoer cleider dat verstaet</l>
<l>En hadden ander vaerwe no gheuoech</l>
<l>Dan alsoe se tsaep droech</l>
<l>Men vant sindael bont no grau</l>
<l>No roet no groene no blau</l>
<l n="15">Bedde no oercussen ic wane</l>
<l>Tfolc plach ghelijc te gane</l>
<l>Boecius die wise here</l>
<l>Prijst des volx wesen mere</l>
<l>Ende reinre oec alsic vernam</l>
<l n="20">Dan enichs volx dat sider quam</l>
<l>Ende seght dat dese liede twaren</l>
<l>Wijs reine ende salech waren</l>
<l>&#x00B6; In diere costeliker spise</l>
<l>In cledre van groten prijse</l>
<l n="25">In wijn drinken sat</l>
<l>In gadren groeten scat</l>
<l>En leght wijsheit noch salichede</l>
<l>Want men verghetter mede</l>
<l>Gode vriende ende maghe</l>
<l n="30">Ende maect den mensche traghe</l>
<l>Tallen orbore gheloeft mi dat</l>
<l>Sonder te gaderne scat</l>
<l>Ochte groten ouermoet stichten</l>
<l>Op sine ghelike met lichten</l>
<l n="35">&#x00B6; Gheen dinc en es soe onbesceden</l>
<l>Alse weelde in verweentheden</l>
<l>Want die hem seluen niene kint</l>
<l>Ende buten siere naturen wint</l>
<l>Ende niene gheuoelt sijns selfs staet</l>
<l n="40">Es puer valsch ende quaet</l>
<l>Want die hem seluen dus bedrieghen</l>
<l>Si souden enen andren coenlijc lieghen</l>
<l>Daeromme sal hem elc laten</l>
<l>Altoes ghenoeghen met maten</l>
<l n="45">Ende alse ghewint hi selke spoede</l>
<l>Dat hi te heerscape ende te goede</l>
<l>Comt hi sal altoes dinken des</l>
<l><milestone unit="fol" n="21va"/> Wanen hi quam ende wie hi es</l>
<l>Ende sal ander liede laten mede</l>
<l n="50">Dat si sijn telker stede</l>
<l>Ende en sal hem verwanen twint</l>
<l>Soe werdt sijn heerscap ghemint</l>
<l>In eren op dit ertrike</l>
<l>Ende hi behoudt hemelrike</l>
<l n="55">&#x00B6; Ets ghezeeght ouer tide vele</l>
<l>Maete es goet tallen spele</l>
<l>Want hi die den voerspoet gaf</l>
<l>Maghene wilt hi weder trecken af</l>
<l>Bi die ghelucs bederue</l>
<l n="60">En es altoes gheen erue</l>
<l>Want men valt vele mere</l>
<l>Dan men te voren clam sere</l>
<l>&#x00B6; Soe eens menschen goet ende sijn staet</l>
<l>Meer wast ende opwert gaet</l>
<l n="65">Soe meer sorghen sine sinne</l>
<l>Op dat hi wijsheit heuet inne</l>
<l>&#x00B6; Ende soemen meerre sorghe heeft</l>
<l>Om dinc die de werelt gheeft</l>
<l>Soemen men zorght dats die zede</l>
<l n="70">Om dorbore der ewechede</l>
<l>Want zorghe om erdsche dinghen</l>
<l>Moet al te nieute springhen</l>
<l>Daeromme soe zeeght aldus</l>
<l>Die goede meester boetius</l>
<l n="75">Dat dierste ewe de beste was</l>
<l>Alsoe ic v hier vore las</l>
<l>Ia den ghenen die gherechtelike</l>
<l>Doen leefden op ertrike</l>
</div>
<div type="chapter"><head type="chapter">Van starcheiden ende van des wijns naturen .xxxij. </head>
<l><hi rend="bold">S</hi>ider dat die diluuie ghinc</l>
<l>Soe orloefde god die dinc</l>
<l>Datmen vleesch soude eten</l>
<l>Oec dedi noe weten</l>
<l n="5">Hoemen wijngart zoude winnen</l>
<l>Alsoet hem dinghel dede bekinnen</l>
<l>Want ic houde dat vore dien</l>
<l><milestone unit="fol" n="21vb"/> Noyt wijn en was ghesien</l>
<l>&#x00B6; Wijn alsict verhoere</l>
<l n="10">Es die beste liquore</l>
<l>Ende die beste dranc oec mede</l>
<l>Die god ie werden dede</l>
<l>Daer hi goet es ende fijn</l>
<l>Ende die quaetste dranc die mach sijn</l>
<l n="15">Dats wijn vuil ende ongaue</l>
<l>Die wille hoede hem daer aue</l>
<l>Wijn es goet ter quetsuren</l>
<l>Ende te vele andren curen</l>
<l>Wijn maect subtilen sin</l>
<l n="20">Dies te maeten nemet in</l>
<l>Ende maect stout ende blide den moet</l>
<l>Hem die van naturen es goet</l>
<l>Ende hem die van naturen es quaet</l>
<l>Doet hi bestaen mordaet</l>
<l n="25">Vechten. werren. ende andre zaken</l>
<l>Die tfolc al in twiste maken</l>
<l>Ende loept oec selue in sijn doet</l>
<l>Sonder redene ende zonder noet</l>
<l>Daeromme heet wijn zekerlike</l>
<l n="30">Een dat machtechste dinc van ertrike</l>
<l>&#x00B6; In ertrike sijn drie dinghe</l>
<l>Van groeter macht sonderlinghe</l>
<l>De landsheere. dwijf. ende de wijn</l>
<l>Nu verstaet hoe dit mach sijn</l>
<l n="35">Een landshere die thuis set</l>
<l>Doet sine ghebode ende sine wet</l>
<l>Houden eest lief eest leet</l>
<l>Alsoe verre als sijn lant gheet</l>
<l>Ende hem ontsien wijf ende man</l>
<l n="40">Diene noit en scouweden an</l>
<l>Ende alshi wilt in ere vren</l>
<l>Bringht hi al sijn lant in ruren</l>
<l>Ende versaemt sijn volc in corten tide</l>
<l>Ende doedt loepen in enen stride</l>
<l n="45">Daert vechten moet ende blijft som doet</l>
<l>Dese moghentheit es groet</l>
<l>&#x00B6; Dwijf heet starc in dien</l>
<l><milestone unit="fol" n="22ra"/> Alsmen dicke heeft ghesien</l>
<l>Ens gheen man soe starc van zinne</l>
<l n="50">Noch die wijsheit heuet inne</l>
<l>Noch oec soe starc es van liue</l>
<l>Die minne van enen wiue</l>
<l>En mochten daer toe bi tiden</l>
<l>Dwinghen si zouden riden</l>
<l n="55">Alsi vormaels hebbic verstaen</l>
<l>Wisen meestren hebben ghedaen</l>
<l>Dwijf dwingt den man altenengaeder</l>
<l>Dat hi laet moeder ende vaeder</l>
<l>Suster broeder ende kint</l>
<l n="60">Ende gaet met hare die hi mint</l>
<l>Ende verliest goet. ere. ziele ende lijf</l>
<l>Aldus starc es dat wijf</l>
<l>&#x00B6; Nu hoert vanden wine voert an</l>
<l>Daer ic dit omme began</l>
<l n="65">Wijn heeft van naturen den aert</l>
<l>Hi spaert den ghenen die hem spaert</l>
<l>Ende diene niet en spaeren no ne wiken</l>
<l>Werpt hi neder inden sliken</l>
<l>Hi can alle die ghene verwinnen</l>
<l n="70">Diene niet en willen kinnen</l>
<l>Ende benemt hen soe zenne ende macht</l>
<l>Dat zelc verdrinct in ene gracht</l>
<l>Selc blijft ligghende op die strate</l>
<l>Hem ne roect si droeghe si nate</l>
<l n="75">Al soude een waghen ouer hem liden</l>
<l>Hine keerde hem niet besiden</l>
<l>Maer leeght ocht hi ware daet</l>
<l>Dits emmer wonder groet</l>
<l>Dat dinc die niet en leeft</l>
<l n="80">Noch sijn noch lijf en heeft</l>
<l>Den starken man alsoe verwint</l>
<l>Dat hi hem zeluen niene kint</l>
<l>Noch gaen no staen en mach</l>
<l>Noch en kint nacht no dach</l>
<l n="85">Dit dunct mi verre dstarste wesen</l>
<l>Nochtan hebbic ghelesen</l>
<l>Dat die waerheit starker es</l>
<l><milestone unit="fol" n="22rb"/> Dan alle dese des sijt ghewes</l>
<l>Want god noch els nieman</l>
<l n="90">Die waerheit ghebreken en can</l>
<l>&#x00B6; En soude anders niemen drinken wijn</l>
<l>Dan die van naturen sijn</l>
<l>Voredachtech in allen goede</l>
<l>Bescheeden ende zaechte van moede</l>
<l n="95">Si nemens te maeten in</l>
<l>Ende maect in hen wisen sin</l>
<l>Maer dwase van quaeden zeden</l>
<l>Die met onbescheedenheden</l>
<l>Horen buic ghieten vul</l>
<l n="100">Werden senloes ende dul</l>
<l>Ende willen twisten ende liede verslaen</l>
<l>Oft ander arch anegaen</l>
<l>Daer vernoy ende iammerechede</l>
<l>Aue comt in meneghe stede</l>
<l n="105">Hier bi hoert den goeden toe</l>
<l>Ende niet den quaeden ic wijst alsoe</l>
</div>
<div type="chapter"><head type="chapter">Van noes kinderen ende hoemen eren sal vader ende moeder .xxxiij. </head>
<l><hi rend="bold">N</hi>oe alsic vore began</l>
<l>Was dierste die ie wijngaert wan</l>
<l>Doe gheuiel eens dat noe</l>
<l>Wijns hadde ghedronken mee</l>
<l n="5">Dan sine nature vermochte wel</l>
<l>Soe dat hi in slape vel</l>
<l>Ende lach ondect tusschen die been</l>
<l>Ic wane dat die liede en gheen</l>
<l>Nedercleet en plaghen</l>
<l n="10">Te draghen in dien daghen</l>
<l>&#x00B6; Doen sijn middelzone die hiet cham</l>
<l>Den vaeder alsoe vernam</l>
<l>Wijsde hire metten vinghre op</l>
<l>Ende maecte daer mede sijn scop</l>
<l n="15">Alse iaphet die ioncste sach</l>
<l>Dat sijn vaeder dus bloet lach</l>
<l>Scaemde hijs hem harde sere</l>
<l>Ende decte thant sinen here</l>
<l>&#x00B6; Om dat cham bespotte den vaeder</l>
<l n="20"><milestone unit="fol" n="22va"/> Soe wart hi al tenengaeder</l>
<l>Om die zonde vermalendijt</l>
<l>Ende om dat iaphet te dier tijt</l>
<l>Om sijns vader eere mecte</l>
<l>Die sine scamelheit decte</l>
<l n="25">Wart hi ghebenedijt alsoe houde</l>
<l>Ende dat van hem comen zoude</l>
<l>Dese benedixie strijct voert</l>
<l>Tote ihesus christus gheboert</l>
<l>Want van seths gheslachte vercoren</l>
<l n="30">Woude christus sijn gheboren</l>
<l>Daer na ouer menech jaer</l>
<l>Alse ghi hoeren selt hier naer</l>
<l>&#x00B6; Hier bi machmen leeren</l>
<l>Dat goet doet weerden ende eeren</l>
<l n="35">Vaeder ende moeder telker stat</l>
<l>Want god ghebiedt zelue dat</l>
<l>Onser alre behoeder</l>
<l>Datmen eere vaeder ende moeder</l>
<l>Soe machmen langhe opter erden</l>
<l n="40">Leuen in eeren ende in werden</l>
<l>Ende dat gheslachte mach oec staen</l>
<l>In zalecheiden zonder waen</l>
<l>Ende die hier ieghen doet</l>
<l>Gheluc eere noch goet</l>
<l n="45">En sal hem volghen des sijt ghewes</l>
<l>Want god sijn viant es</l>
<l>Om dat hi niet en dede gnoech</l>
<l>Hem diene wan ende droech</l>
<l>Dicke pleeght men te siene</l>
<l n="50">Op ertrike hem goet te ghesciene</l>
<l>Die vaeder ende moeder sijn onderdaen</l>
<l>Ende hem eeren ende bi staen</l>
<l>Ende die des en doet niet</l>
<l>Pleghen scande scaede ende verdriet</l>
<l n="55">Dicke te hebbene hier ende dare</l>
<l>Dit sietmen daghelijc openbare</l>
<l>&#x00B6; Noe was een out man</l>
<l>Doe die diluuie ran</l>
<l>Nochtan was volcs eer hi starf</l>
<l n="60"><milestone unit="fol" n="22vb"/> M.vierentwintechwarf</l>
<l>Dat van hem quam algader</l>
<l>Daeromme heet hi onse vaeder</l>
<l>&#x00B6; Tfolc almeest na dese stonden</l>
<l>Trac weder toten zonden</l>
<l n="65">Sonder iaphet alsic voren seide</l>
<l>Die sijns vaeder scamelheide</l>
<l>Decte ende dat van hem quam</l>
<l>Bleef best ende an nam</l>
<l>Der naturen ghebode</l>
<l n="70">Ende gheloefde in eenen gode</l>
<l>Van kinde te kinde alsoe voert</l>
<l>Tote abrahams gheboert</l>
<l>Noch bliuic zonder lette</l>
<l>In dat gheslachte van sette</l>
<l n="75">Adaems sone daer ghi</l>
<l>Hier vore af hoeret zegghen mi</l>
<l>Daer christus die goeds sone</l>
<l>Na af wart gheboren scone</l>
<l>Alsoe ict v hier na sal</l>
<l n="80">Met goeden staeden verclaren al</l>
<l>Tusschen dier diluuien ganc</l>
<l>Ende abrahame waren lanc</l>
<l>M. jaer alsoe ict las</l>
<l>Daer dat volc binnen was</l>
<l n="85">Soe sere ghewassen int ghemeen</l>
<l>Dats de werelt al vol scheen</l>
<l>Ende zonderlinghe in asia</l>
<l>Dat es dlant alsict versta</l>
<l>Dat ouer die zuutzee leit</l>
<l n="90">Daer iherusalem in steit</l>
<l>Ende menech groet conincrike</l>
<l>Het hout deen helft van ertrike</l>
<l>&#x00B6; Doe des volx wart soe vele</l>
<l>Ghinct hem al vten spele</l>
<l n="95">Ende heft ter quaetheit gheset</l>
<l>Want en hadde ghebod no wet</l>
<l>Die werelt hadde ghestaen vorwaer</l>
<l>Meer dan .ij. dusentech jaer</l>
<l>Eer tfolc wet oft ghebode</l>
<l n="100"><milestone unit="fol" n="23ra"/> Ontfinc van onsen here gode</l>
<l>Maer goede vsagen hilden si</l>
<l>Daer die goede leefden bi</l>
<l>Maer vandien goeden was tghetal</l>
<l>Harde cleine ende harde smal</l>
</div>
<div type="chapter"><head type="chapter">Van ere stat te regerne .xxxiiij. </head>
<l><hi rend="bold">I</hi>Nt beghin van ertrike</l>
<l>Doen dat volc ghemeenlike</l>
<l>Arm was ende en wiste niet dat</l>
<l>Men renten houden mochte ofte scat</l>
<l n="5">Maer opten ackere hem gheneerden</l>
<l>Van iare te iare dat si verteerden</l>
<l>Ende oec van haren beesten</l>
<l>Ende niet en wisten van andren feesten</l>
<l>Ende dat si hadden was ghemeen</l>
<l n="10">Doen en was nijt engheen</l>
<l>Onder dat volc no twiste</l>
<l>Maer sider datmen wiste</l>
<l>Datmen renten mochte coepen</l>
<l>Ende scat te samen hoepen</l>
<l n="15">Soe en brac noit seder nijds</l>
<l>No parlements no strijds</l>
<l>Want die hoep vanden goede</l>
<l>Maect den mensche soe groet van moede</l>
<l>Dat hem dicke dunct des</l>
<l n="20">Dat nieman sine ghelike en es</l>
<l>Ende hem seluen niene versint</l>
<l>Ende sinen ghebuer niene kint</l>
<l>Die licht beter es dan hi</l>
<l>Proeft oft dit waer si</l>
<l n="25">&#x00B6; Doe die romeine in ouden daghen</l>
<l>Om hars selfs bate niene zaghen</l>
<l>Maer al om gaederen scat</l>
<l>Ten ghemeenen orbore vander stat</l>
<l>Ende dien hilden met hoeden groet</l>
<l n="30">Ende alsijs dan hadden noet</l>
<l>Bescheedenlec si daer toe ghinghen</l>
<l>Soe vorderdensi alsoe hore dinghen</l>
<l>Dat si met harre wiser cracht</l>
<l>Al ertrike brachten in hore macht</l>
<l n="35"><milestone unit="fol" n="23rb"/> Maer sint dat die raedsliede</l>
<l>Begonsten te siene op miede</l>
<l>Ende hoers selfs bate meer trocken voert</l>
<l>Dan die ghemeine bate vander poert</l>
<l>Ende vriende ende maghe verdroeghen mede</l>
<l n="40">Ieghen die rechte vander stede</l>
<l>Soe daelde roeme ielanc soe mere</l>
<l>Ende verloes macht ende eere</l>
<l>Want die poertren ghinghen soe riken</l>
<l>Dat nieman andren en woude wiken</l>
<l n="45">Maer elc woude beter wesen</l>
<l>Dan sijn ghebuer ende bi desen</l>
<l>Vielensi onderlinghe in nide</l>
<l>In veeden ende in stride</l>
<l>Mids horen groeten ouermoet</l>
<l n="50">Dat niet en dede dan goet</l>
<l>Daer si verderfden mede</l>
<l>Beide hen zeluen ende hoer stede</l>
<l>Soe dat vremde liede quamen</l>
<l>Die die stat ane namen</l>
<l n="55">Ende bleuen zittende daer binnen</l>
<l>Nu moghdi merken ende versinnen</l>
<l>Ofte des ghelike des iet</l>
<l>In andren steden es ghesciet</l>
<l>Iaet dat si v bekant</l>
<l n="60">Ende zonderlinghe in vlaenderlant</l>
<l>Daer die groete heren vandien steden</l>
<l>Deen den andren soe beneden</l>
<l>Om dat elc vordeel ende bate</l>
<l>Trecken woude in sinen gate</l>
<l n="65">Dat si deen den andren verbeten</l>
<l>Ende alsoe te nieute sleten</l>
<l>Dat si al worden niet</l>
<l>Soe dat quam een vremdt diet</l>
<l>Die hadden gheweest hoer knechten</l>
<l n="70">Ende ghinghen die stede berechten</l>
<l>Ende namen dien zeluen dleuen</l>
<l>Die vanden goeden waren bleuen</l>
<l>Ende houden noch die stede al</l>
<l>Inne weet hoe langhe het dueren sal</l>
<l n="75"><milestone unit="fol" n="23va"/> &#x00B6; Maer sijt seker van dien</l>
<l>Datmen des ghelike sal sien</l>
<l>In andren landen oec ghescien</l>
<l>Daer die raedsmanne altoes spien</l>
<l>Om hoer selfs orboren ende baten</l>
<l n="80">Ende ghemene orbore achter laten</l>
<l>&#x00B6; Die wijslijc ende met eren</l>
<l>Ene stat wille regere</l>
<l>Selen houden pointe twee</l>
<l>Dierste es datmen nemmermee</l>
<l n="85">Ghemen orbore achter en late</l>
<l>Wien anders scade ochte bate</l>
<l>Want ghemene orbore sekerlike</l>
<l>Es vore mate ende vore rike</l>
<l>Ende daer leeght meer an</l>
<l n="90">Dan an dorbore van enen man</l>
<l>Ende wie dit te brekene beghert</l>
<l>En heeft de stat no lief no wert</l>
<l>Ende die en soude no vroech no spade</l>
<l>Ghenaken der stat rade</l>
<l n="95">Want hi mochte om sine bate raden</l>
<l>Dat alder stat soude scaden</l>
<l>&#x00B6; Dander point es dat</l>
<l>Wat baten comt vander stat</l>
<l>Dat men legghe in sekere stede</l>
<l n="100">Der stat te ghehelpene mede</l>
<l>Wedert si cleine ochte groet</l>
<l>Ende alse die stat heuet noet</l>
<l>Tien ghemeinen orbore soe</l>
<l>Sal men gaen daer toe</l>
<l n="105">Wijslijc ende met maten</l>
<l>Ende enen .d'. niet quisten laten</l>
<l>Want noch wijf no man</l>
<l>En heefter anders recht an</l>
<l>Dus machmen met desen dinghen</l>
<l n="110">Ene stat te groeten state bringhen</l>
</div>
<div type="chapter"><head type="chapter">Hoe lands here ierst ghemaect wert .xxxv. </head>
<l><hi rend="bold">H</hi>Ier bouen hebbic v gheset</l>
<l>Hoe tfolc was sonder here sonder wet</l>
<l>Ende hoe si hen op ackere ghenerden</l>
<l><milestone unit="fol" n="23vb"/> Ende wonnen dat si verterden</l>
<l n="5">Ende met quicke ende met beesten</l>
<l>Ende en wisten van andren feesten</l>
<l>&#x00B6; Nu vantmen vele cockinen</l>
<l>Die arbeiden no pinen</l>
<l>En wouden maer ledech gaen</l>
<l n="10">Ende soe woudensi die hant slaen</l>
<l>Ane selke vrome ende goede</l>
<l>Die ghewonnen hadden die vroede</l>
<l>En woudemens hen dan niet ghehinghen</l>
<l>Soe woudensi tfolc daertoe dwinghen</l>
<l n="15">Datmen hen moeste gheuen</l>
<l>Oft si namen hen dleuen</l>
<l>Ende roefs ende moerts wies soe vele</l>
<l>Dat al ghinc vten spele</l>
<l>&#x00B6; Doe dat volc mercte ende sach</l>
<l n="20">Wat hem ane dese dinc ghelach</l>
<l>Viseerdensi nauwe ende dochten</l>
<l>Hoe si dit ghekeeren mochten</l>
<l>Ende maecten dit statuit</l>
<l>Dat si den volke gauen vut</l>
<l n="25">Dat elc soude leuen vanden sinen</l>
<l>Dat si ghewonnen hadden met pinen</l>
<l>Ende des niemene gheuen en souden</l>
<l>En ware dat hijt doen woude</l>
<l>Ende soe wie onland ende heide</l>
<l n="30">Te lande brake met sinen arbeide</l>
<l>Dat soude wesen sijn erue</l>
<l>Te sinen onthoude tsinen bederue</l>
<l>Ende soe wie dat sloeghe sijn hant</l>
<l>Ane anders haue an anders lant</l>
<l n="35">Soude daeromme verliesen dlijf</l>
<l>Ende om dit te houdene stijf</l>
<l>Soe maectensi daer toe</l>
<l>Enen voeght die spaede ende vroe</l>
<l>Cracht ende fortse zoude legghen aue</l>
<l n="40">Soe dat elc anderen tsine gaue</l>
<l>Ende omme dat hi niet en dorste</l>
<l>Sorghen om sine noetdorste</l>
<l>Soe bewijsdensi hem cheins</l>
<l><milestone unit="fol" n="24ra"/> Op hare lant hare ende gheins</l>
<l n="45">Dien si hem iaerlijcs souden gheven</l>
<l>Ende daer af soude hi leuen</l>
<l>Oec maectensi rechte ende wette</l>
<l>Diemen inden lande sette</l>
<l>Op zaken van menegher wise</l>
<l n="50">Ende beualen dat hise</l>
<l>Wel hilde op sine eere</l>
<l>Beide ane knecht ende an here</l>
<l>Ghelijc dat hilde die wet</l>
<l>Ghinct ane lijf. an goet. aene let</l>
<l n="55">&#x00B6; Aldus hebbic vernomen</l>
<l>Dat heren toe sijn comen</l>
<l>Niet bi hem seluen allene</l>
<l>Maer mids den volke ghemene</l>
<l>Diene verhieuen te herien</l>
<l n="60">Om dat hi tfolc zoude vrien</l>
<l>Ende bescermen vroech ende spaede</l>
<l>Van crachte ende van ouerdaede</l>
<l>Ende elken tsine doen gheuen</l>
<l>Ende dat hi selue zoude leuen</l>
<l n="65">Van sinen renten ende sine maisniede</l>
<l>Die hem gheuen die liede</l>
<l>Iaerlijc inden landen</l>
<l>Van horen erfleken panden</l>
<l>Ende van horen forfaiten met</l>
<l n="70">Alsoese dat volc heeft gheset</l>
<l>Ende name hi meer van den lieden</l>
<l>Ander goet oft ander mieden</l>
<l>Waest groet cleine ofte lanc</l>
<l>Hi moeste singhen zelken zanc</l>
<l n="75">Als dandere zonghen na dat recht</l>
<l>Hier op was heerscap ghestecht</l>
<l>Daer omme siet ghi heeren wat ghi doet</l>
<l>Alst ghi nemt lijf ende goet</l>
<l>Vwen lieden zonder scout</l>
<l n="80">Ghi mesdoet vele meneghervout</l>
<l>Dan ocht v liede daeden</l>
<l>Ghi die hanghen zoudt ende raeden</l>
<l>Ende alsoe wel verboerdi</l>
<l><milestone unit="fol" n="24rb"/> Die zelue doet alsi</l>
<l n="85">Want bouen v soe gaet recht</l>
<l>Ghi sijt sgherechten knecht</l>
<l>Ende tgherechte dats waere tale</l>
<l>Mochtu lijf ontwisen waele</l>
<l>Weder ghi sijt keyser oft coninc</l>
<l n="90">Hout dit vore wore dinc</l>
<l>Daer bi besiet wijslike</l>
<l>Dat beide arme ende rike</l>
<l>Recht hebben in vwen houen</l>
<l>Want hier es een rechtre bouen</l>
<l n="95">Die al siet ende verstaet</l>
<l>Vwe rechten eest goet oft quaet</l>
<l>Ende des en sal hi niet vergheten</l>
<l>Hi sal v ghinder meten</l>
<l>Metter maeten dat ghi met hier</l>
<l n="100">In hemelrike oft in deweghe vier</l>
</div>
<div type="chapter"><head type="chapter">Van abrahame ende vander ioeden archeit .xxxvi. </head>
<l><hi rend="bold">H</hi>ier vore lietict op abraham</l>
<l>Die van japhets gheslachte quam</l>
<l>Noees sone die quam van sette</l>
<l>Adaems sone alsic vore zette</l>
<l n="5">&#x00B6; Abraham was harde zere</l>
<l>Vercoren van onsen here</l>
<l>Ende hi was dierste dien god</l>
<l>Op ertrike gaf ghebod</l>
<l>Doen ertrike hadde wel nare</l>
<l n="10">Ghestaen .xxij. hondert iare</l>
<l>Dat was die besnidenesse</l>
<l>God gheboet hem dat hi die lesse</l>
<l>Emmer vaste soude houden</l>
<l>Ende oec alle die ghene die zouden</l>
<l n="15">Van hem comen daer na</l>
<l>Hier beghint alsic versta</l>
<l>Dat ioedsche volc datmet eren groet</l>
<l>Stoet tote christus doet</l>
<l>Die welke doet dat ioedscap blende</l>
<l n="20">Struerde ende brachte ten ende</l>
<l>&#x00B6; Abraham was soe zeere</l>
<l>Ghemint van onsen here</l>
<l><milestone unit="fol" n="24va"/> Dat hem god scouwen dede</l>
<l>Eenrehande der drivoldechede</l>
<l n="25">Want hi sach op enen boem staen</l>
<l>Drie ansichten aleens ghedaen</l>
<l>Daert soe clare was al omtrent</l>
<l>Dat des ghelike niet en was bekent</l>
<l>Daer soe sprac hem god ane</l>
<l n="30">Ende dede hem te verstane</l>
<l>Dat sijn wijf kint soude draghen</l>
<l>Die soe out was van daghen</l>
<l>Dadt bi naturen niet en mochte ghescien</l>
<l>Oec seide hem god mettien</l>
<l n="35">Dat hi soude sijn altenengader</l>
<l>Van harde vele lieden vader</l>
<l>Ende dathi sijn gheslachte soude leiden</l>
<l>In een vet lant van weiden</l>
<l>Daer honech ende melc vloien soude</l>
<l n="40">Ende dat hi hen oec woude</l>
<l>Ghetruwelijc bi staen als hoer god</l>
<l>Noch gheloeuen die joden sod</l>
<l>Dat hen dat lant met allen</l>
<l>Hier na noch sal gheuallen</l>
<l n="45">Maer sine beuroeden min no mere</l>
<l>Hier af die edele lere</l>
<l>Dats hier bouen deuweghe stede</l>
<l>Daer vloyt alle soetechede</l>
<l>Nu merct hoe hem god woude vertoeghen</l>
<l n="50">Daert abraham sach met sinen oghen</l>
<l>In die vorme van ansichten drien</l>
<l>Daermen claerheit bi mach ghien</l>
<l>Die drieuoldecheit ons heren</l>
<l>Nochtan en willen hen niet</l>
<l n="55">Daer toe die ioden verscouen</l>
<l>Dat si iet willen ghelouen</l>
<l>Dadt dwesen van drien personen</l>
<l>In enen god mach wonen</l>
<l>Nochtan dat hoer vader abraham</l>
<l n="60">Dese .iij. vormen sach ende vernam</l>
<l>Ghelijc dadt noch es bleuen</l>
<l>In haren boken bescreuen</l>
<l><milestone unit="fol" n="24vb"/> Die si alle daghe lesen</l>
<l>Oec hebben si van desen</l>
<l n="65">Meest in al horen boeken</l>
<l>Daer men mede mach ondersoeken</l>
<l>Die driuoldecheit in gode vereent</l>
<l>Maer hoer herte es soe versteent</l>
<l>Sine willens verstaen clein no groet</l>
<l n="70">Si nemen den texst al bloet</l>
<l>Van horen boeken ende latent gaen</l>
<l>Si en willen niet verstaen</l>
<l>Die edele leeringhe diere vut gaet</l>
<l>Daermen den gront bi verstaet</l>
<l n="75">Ende dat edel maerch vte zuight</l>
<l>Alsoe een heylech man tuight</l>
<l>In abrahams tyde begonste scone</l>
<l>Dat grote rike van babilone</l>
<l>Dat langhe in groter macht stoet</l>
<l n="80">Tote dadt cyrus warp ondervoet</l>
<l>Met coste ende met pinen groet</l>
<l>Dat orosius scrijft al bloet</l>
</div>
<div type="chapter"><head type="chapter">Van ghehoersamheiden .xxxvij. </head>
<l><hi rend="bold">A</hi>Braham alsic vore sprac</l>
<l>Ghewan enen sone hiet ysaac</l>
<l>Van sinen wiue ver saren</l>
<l>Alse was si out van iaren</l>
<l n="5">Een enech kint dat hij minde sere</l>
<l>Doen hiethem god onse here</l>
<l>Om dat hine proeuen woude</l>
<l>Dat hi sijn kint offeren soude</l>
<l>Hem teren in ere offerande</l>
<l n="10">Op enen berch in enen brande</l>
<l>Alsoe men doe op dien dach</l>
<l>Scape ende beesten te offerne plach</l>
<l>&#x00B6; Abraham woude ghehoersam sijn gode</l>
<l>Ende doen alle sine ghebode</l>
<l n="15">Ende leide tkint ten berghe wert</l>
<l>Ende droech met hem vier ende swert</l>
<l>Om tkint te doedene daer</l>
<l>Doe seide tkint vader waer</l>
<l>Es dofferande die ghi offeren selt</l>
<l n="20"><milestone unit="fol" n="25ra"/> Inne sie hier en ghene opt velt</l>
<l>Die vaeder antworden mettien</l>
<l>Lieue kint god saelt versien</l>
<l>Ende als hi dat swert hoeghe verhief</l>
<l>Tes kints halse dat hi hadde lief</l>
<l n="25">Soe quam dinghel mids gods wille</l>
<l>Ende hilt dat swert al stille</l>
<l>Soe dat hi niet en conste gheslaen</l>
<l>Ende wijsde abrahame alsoe saen</l>
<l>Enen weder daer ter stede</l>
<l n="30">Daer hi doen zoude mede</l>
<l>Sine offrande gode teren</l>
<l>&#x00B6; Hier an soe moghwi leren</l>
<l>Dat en mensche dor ghene noet</l>
<l>Die wesen mach soe groet</l>
<l n="35">Gods ghebod breken sal</l>
<l>Ia al zoude die werelt al</l>
<l>Veruaren ende te nieute gaen</l>
<l>Men sal in gods ghebode volstaen</l>
<l>An die werelt leeght mi cleene</l>
<l n="40">Maer ane minen sceppere alleene</l>
<l>Leeght al die macht van mire baten</l>
<l>Ende sijn ghebod en salic laten</l>
<l>Dor alle dat des sijt ghewes</l>
<l>Dat in hemle oft op erde es</l>
<l n="45">&#x00B6; Dese ghetruwe man abraham</l>
<l>Was gode herde ghehoersam</l>
<l>Die sinen zone en spaerde niet</l>
<l>Maer die de dinc te rechte besiet</l>
<l>Soe was die hemelsche vaeder</l>
<l n="50">Ghetrouwer dan dit algader</l>
<l>Die sinen zone en spaerde twint</l>
<l>Maer heeftene hier neder ghesint</l>
<l>In desen vulen stinkenden zac</l>
<l>Daer hi noyt en hadde ghemac</l>
<l n="55">Ende daer hi starf die bitter doet</l>
<l>Om ons te helpene vter noet</l>
<l>Daer hi onse mesdaet met gout</l>
<l>Das hi en hadde engheene scout</l>
<l>&#x00B6; Dit dede die here hier bouen</l>
<l n="60"><milestone unit="fol" n="25rb"/> Dien alle creaturen louen</l>
<l>Ende zonder beheet van yeman</l>
<l>Want bouen hem nes nieman</l>
<l>Hier en dwanghene gheen dinc inne</l>
<l>Dan trouwe ende gherechte minne</l>
<l n="65">Die hi tons armen wichten droech</l>
<l>Daer hi den viant met versloech</l>
<l>Die alle menschen an hem zaecte</l>
<l>Om dat adam den appel smaecte</l>
<l>&#x00B6; Vele lieden heeft wonder om datmen zeeght</l>
<l n="70">Dat daer meerre zonde in leeght</l>
<l>Datmen gods name verswoere</l>
<l>Dan al die werelt veruoere</l>
<l>Ende algaeder worde niet</l>
<l>&#x00B6; Nu merct dan ende besiet</l>
<l n="75">Hoe starclec dat god wrac</l>
<l>Dat een ghebod dat adaem brac</l>
<l>Dat in hem seluen niet en was quaet nochtan</l>
<l>Anders dant god verboet den man</l>
<l>Hi moester tparadys om rumen</l>
<l n="80">Des wi ons noch becumen</l>
<l>Daert vol was van weelden</l>
<l>Oec moestent mede ontghelden</l>
<l>Alle die ghene die na hem quamen</l>
<l>Die onschuldech waren der blamen</l>
<l n="85">Want in vijfdusentech iaren</l>
<l>Moeste tfolc al ter hellen varen</l>
<l>Ende wi alle ghemeenlike</l>
<l>Hadden gheweest onsterflike</l>
<l>Ende te hemele gheuaren zonder mouden</l>
<l n="90">Hadde adaem tghebod houden</l>
<l>Dat wi met wee worden gheboren</l>
<l>Anxt hier hebben ende toren</l>
<l>Sorghe hongher ende dorst</l>
<l>Haghel snee storm ende vorst</l>
<l n="95">Met pinen winnen ende beiaghen</l>
<l>Daer af hem die lichame zal bedraghen</l>
<l>&#x00B6; Van deser werelt moete wi scheiden</l>
<l>In groeter droeuer bitterheiden</l>
<l>Orloghe siecheit ende quale</l>
<l n="100"><milestone unit="fol" n="25va"/> Dese quamen altemale</l>
<l>Den mensche toe ghemene</l>
<l>Om enen appelbete allene</l>
<l>Ende die sware pine daer toe</l>
<l>Der hellen ende des vagheuiers alsoe</l>
<l n="105">Ia die goede zielen moesten varen</l>
<l>Binnen meer dan .v.m jaren</l>
<l>In de voerhelle daer si langhe</l>
<l>Waren in groten verlanghe</l>
<l>Ende wi alle moesten alsoe wel</l>
<l n="110">En daedt dat heyleghe doepsel</l>
<l>&#x00B6; Ende alle dat ye gheboren was</l>
<l>En was niet werdech das</l>
<l>Die sonde te beterne int ghemene</l>
<l>Sonder die goeds sone allene</l>
<l n="115">Die moeste dore grote noet</l>
<l>Om ons te helpene vter noet</l>
<l>In ertrike comen als mensche ghedaen</l>
<l>Ende die better doet ontfaen</l>
<l>Daer ganste al gader mede</l>
<l n="120">Die sonde die adaem dede</l>
<l>Hier bi moeghdi ghelouen claer</l>
<l>Dat ene sonde es harde swaer</l>
<l>Dat god verbien op ene stonde</l>
<l>Al ertrike om ene sonde</l>
<l n="125">Des nieman en was sculdech nochtan</l>
<l>Dan yue ende adaem hoer man</l>
<l>&#x00B6; Lieue kindre nv laet ons vroeden</l>
<l>Ende ons van sonden alsoe hoeden</l>
<l>Dat wi om ene corte welde hier</l>
<l n="130">Niene comen in deuwelike vier</l>
<l>Maer dat ons in dit corte leuen</l>
<l>Hemelrike werde ghegheuen</l>
<l>Ons en mach roeken wat wi hier doghen</l>
<l>Op dat wi hemelrike hebben moghen</l>
<l n="135">Want doeghen hier es saen ghetermineert</l>
<l>Daermen eulijc ghinder regneert</l>
</div>
<div type="chapter"><head type="chapter">Van onsen vadren ende wat telken dusentech iaren ghesciet .xxxviij. </head>
<l><hi rend="bold">A</hi>Dam was onse ierste vader</l>
<l><milestone unit="fol" n="25vb"/> Om dat dvolc altenengader</l>
<l>Van hem quam van beghinne</l>
<l>Onse ander vader alsict versinne</l>
<l n="5">Dat es die goede noe</l>
<l>Om dat dat volc voert mee</l>
<l>Na die diluuie van hem quam</l>
<l>Onse derde vader es abraham</l>
<l>Om dat hem god der eren onste</l>
<l n="10">Dadt ioedsche volc begonste</l>
<l>Op hem ende van hem sproet</l>
<l>Ende die .xij. gheslachten groet</l>
<l>Vanden kindren van israel</l>
<l>Ysaac iacob samuel</l>
<l n="15">Moyses ende coninc dauijt</l>
<l>Ende menech ander die in sinen tijt</l>
<l>Soe volmaect was in sijn leuen</l>
<l>Dat hi van gode was verheuen</l>
<l>Ende ons exemple hebben ghelaten</l>
<l n="20">Te comene ter euweliker baten</l>
<l>Ende ten doegheden ende bi desen</l>
<l>Heete wise onse vadre wesen</l>
<l>&#x00B6; Abraham es der ioden vader</l>
<l>Ende oec onser alre algader</l>
<l n="25">Want christus dat gods lam</l>
<l>Van abrahams gheslachte quam</l>
<l>Ende wi alle christus kindre sijn</l>
<l>Die in sijn gheloeue sijn fijn</l>
<l>Soe es abrahame gheuallen</l>
<l n="30">Dat hi vader es van allen</l>
<l>Den zielen vut vercoren</l>
<l>Die te hemelrike horen</l>
<l>Daer bi seeghtmen al bloet</l>
<l>Datsi varen in abrahams scoet</l>
<l n="35">&#x00B6; Telken dusentech iaren</l>
<l>Ofte niet vele meer twaren</l>
<l>Es emmer wonder ghesciet</l>
<l>Ofte des volx staet es iet</l>
<l>Verwandelt alsoe ic v</l>
<l n="40">Hier sal segghen nv</l>
<l>&#x00B6; Van adame tote noe</l>
<l><milestone unit="fol" n="26ra"/> Dat ouer ertrike liep die zee</l>
<l>Waren .xij.hondert jare</l>
<l>Een min dats openbare</l>
<l n="45">&#x00B6; Van noe tote abraham</l>
<l>Daer een neuwe volc af quam</l>
<l>Ende besnidenesse gaf vte</l>
<l>Waren .m. iaer al ute</l>
<l>&#x00B6; Van abrahame tote moyses</l>
<l n="50">Waren oec .m. iare ghewes</l>
<l>Doe tfolc van israel scone</l>
<l>Trac vanden coninc pharaone</l>
<l>Dore die rode zee siere verde</l>
<l>Dat hen dwater niene derde</l>
<l n="55">Daer moyses in waerre dinc</l>
<l>Van gode die wet ontfinc</l>
<l>&#x00B6; Van moyses toten coning dauijt</l>
<l>Was .m. iaer oec die tijt</l>
<l>Die een heylech man was</l>
<l n="60">Ende dien soutre ierst maecte ende las</l>
<l>Dien god hadde also lief</l>
<l>Dat hine van sinen scapen hief</l>
<l>Ende maectene coning van machte</l>
<l>Ende van sinen gheslachte</l>
<l n="65">Wart maria gheboren</l>
<l>Gods moeder vut vercoren</l>
<l>Die elken mensche brachte ghenade</l>
<l>Die hare anroept vroech ende spade</l>
<l>&#x00B6; Van dauite waren voert</l>
<l n="70">.M. iare tote christus gheboert</l>
<l>Die neuwe wet ende neuwe leuen</l>
<l>Alder werelt heeft ghegheuen</l>
<l>&#x00B6; Ende tusschen christus carnatioen</l>
<l>Ende dat godeuert van bolioen</l>
<l n="75">Iherusalem wan die heyleghe stede</l>
<l>Met coste ende met aerbede</l>
<l>Waren xi.hondert jare</l>
<l>Een min ic segghe v dware</l>
<l>Op alre apostlen dach</l>
<l n="80">Die doe op den vridach lach</l>
<l>Dit en segghic elre omme niet</l>
<l><milestone unit="fol" n="26rb"/> Dan daeromme dat gherne ghesciet</l>
<l>Te .m. jaren ende twe hondert</l>
<l>Iet dat der werelt wondert</l>
<l n="85">Ende van godeuerde sijn leden</l>
<l>Tote dat ic deser stede</l>
<l>Dichte dese selue lesse</l>
<l>.Ii.hondert iaer .xx.ende sesse</l>
<l>Al tanwerpen in die stat</l>
<l n="90">Voerwaer segghic v dat</l>
</div>
<div type="chapter"><head type="chapter">Dat voerspellen der heylegher kerken Ende vanden ioedschen gheslachte .xxxix. </head>
<l><hi rend="bold">D</hi>At ic als ghi wel hoert</l>
<l>Optie bible ga voert</l>
<l>Ende optie vadre die vore waren</l>
<l>Dat doe ic daeromme twaren</l>
<l n="5">Om dat ghi weten selt ende bekinnen</l>
<l>Van dier werelt dat beghinnen</l>
<l>Ende hoe des volx staet</l>
<l>Verwandelt ende voert gaet</l>
<l>Vanden enen ten andren al ghi</l>
<l n="10">Nu wel horet segghen mi</l>
<l>&#x00B6; Ic en sal niet langhe voert gaen</l>
<l>Optie bible maer ic sal saen</l>
<l>Tote andren dinghen keren</l>
<l>Daer ghi an selt moghen leren</l>
<l n="15">Wijsheit doght ende andre saken</l>
<l>Die de ziele ghesont maken</l>
<l>&#x00B6; Na abrahame bleef ysaac</l>
<l>Sijn sone die ten doeghden trac</l>
<l>Daer hi hem altoes toe keerde</l>
<l n="20">Als hi anden vader leerde</l>
<l>Ysaac dese heyleghe vader</l>
<l>Hadde twe sonen die te gader</l>
<l>Eene moeder droch als dicke ghesciet</l>
<l>Dene esau. dander iacob hiet</l>
<l n="25">Esau quam vore iacob daer na</l>
<l>Hoerre beider moeder hiet rebecca</l>
<l>Alse was iacob leest gheboren</l>
<l>Nochtan wart hi vercoren</l>
<l>Daer toe bi rade siere moeder</l>
<l n="30"><milestone unit="fol" n="26va"/> Dat hi here bleef sijns broeder</l>
<l>Ende behilt alt vordeel doe</l>
<l>Dat den ousten ghebornen hoerde toe</l>
<l>&#x00B6; Hoe die moeder dit toe brachte</l>
<l>Om dat si op iacobe meer achte</l>
<l n="35">Dan op sinen broeder esau</l>
<l>Ware te lanc te zegghene nu</l>
<l>Om oude geesten te makene cont</l>
<l>Die gheuielen in ouder stont</l>
<l>En es dese boec begonnen niet</l>
<l n="40">Als ghi wel hoert ende siet</l>
<l>&#x00B6; Dese heileghe patriarche iacob</l>
<l>Wies in allen doechden op</l>
<l>Ende was met gode alsoe wel</l>
<l>Dat hi hiet israel</l>
<l n="45">Dats man die man die gode siet</l>
<l>Ende na hem hiet dioesche diet</l>
<l>Kinder van israel alsic vernam</l>
<l>Om dat dat volc van hem quam</l>
<l>&#x00B6; Dese patriarke sach</l>
<l n="50">In sinen slape daer hi lach</l>
<l>Eene ledere toten hemle gaen</l>
<l>Ende dingle op ende neder slaen</l>
<l>Ende gode zitten touers bouen</l>
<l>Dien alle creaturen louen</l>
<l n="55">&#x00B6; Als hi onspranc seidi dat</l>
<l>Gods huis es teser stat</l>
<l>Ende die porte van hemelrike</l>
<l>Dat weetic nu ierst zekerlike</l>
<l>Ende dit sal heeten gods zale</l>
<l n="60">Doen rechte hi daer tien male</l>
<l>Eenen steen daer wi bi merken</l>
<l>Dvorspellen der heilegher kerken</l>
<l>Want bi den steene versta wi</l>
<l>Cristum den godsone vri</l>
<l n="65">Die beghin ende fondament es</l>
<l>Der heilegher kerken sijds ghewes</l>
<l>Daer dingle op ende neder varen</l>
<l>Daghelijc in dien outaren</l>
<l>Daer die priestren heilechlike</l>
<l n="70"><milestone unit="fol" n="26vb"/> Maken den here van hemelrike</l>
<l>Ende bidden den ontfarmeghen gode</l>
<l>Beide vore leuende ende vore dode</l>
<l>Daer vuren dingle met groeter eren</l>
<l>Die bede vore den oeghen ons heren</l>
<l n="75">Hier beghinnen ende ruren</l>
<l>Vander kerken die figuren</l>
<l>Diermen meneghe ene vent</l>
<l>In dat oude testament</l>
<l>&#x00B6; Men leest oec mede al bloet</l>
<l n="80">Dat iacob olye goet</l>
<l>Opten steen dien hi rechte daer</l>
<l>Daer wi bi verstaen al claer</l>
<l>Gods ontfarmhertechede</l>
<l>Die hi namaels ontede</l>
<l n="85">Der menscheit dier hi was gram</l>
<l>Eer sijn zone hier neder quam</l>
<l>Die met sinen heileghen bloede</l>
<l>Die gramscap brachte te goede</l>
<l>Noch pleeghtmen te deser tijt</l>
<l n="90">Daer die bisscop outare wijt</l>
<l>Dat hire crisma op strijct</l>
<l>Daer hi dese dinc bi ghelijct</l>
<l>&#x00B6; Dese patriarke dat ghijt wet</l>
<l>Abraham ysaac iacob met</l>
<l n="95">Saten in huweleeke ghebonden</l>
<l>Ende droeghen zorghe in haren stonden</l>
<l>Om wijf om kindere ende om goet</l>
<l>Nochtan en wart hore moet</l>
<l>Daer omme nie vererret</l>
<l n="100">No van gode niet gheuerret</l>
<l>&#x00B6; Daer omme sijn liede in deser wisen</l>
<l>Die desen huweleec prisen</l>
<l>Ieghen sente ians reinechede</l>
<l>God weet des die warhede</l>
<l n="105">&#x00B6; God onste iacoppe den goeden man</l>
<l>Dat van .xij. zonen die hi wan</l>
<l>Quamen .xij. gheslachten soe groet</l>
<l>Dat elx gheslachten conroet</l>
<l>Hadde xij.dusent volcs twaren</l>
<l n="110"><milestone unit="fol" n="27ra"/> Dit waren die ioedsche scaren</l>
<l>Daer god menech wonder dore wrachte</l>
<l>Doe si waren in horre machte</l>
<l>&#x00B6; Van desen .xij. zonen een was</l>
<l>Die gheheten es iudas</l>
<l n="115">Wies gheslachte ende gheboert</l>
<l>Gaet van kinde te kinde voert</l>
<l>Tote op die maghet vut vercoren</l>
<l>Daer christus of wart gheboren</l>
<l>Die behoudere van ertrike</l>
<l n="120">Gheloeft si hi ewelike</l>
<l>&#x00B6; Dese gheboerte edel ende fijn</l>
<l>Bescrijft in die ewangelie sijn</l>
<l>Matheus die ewangeliste</l>
<l>Die der waerheit niet en miste</l>
<l n="125">Hi beghint altenengader</l>
<l>Op des iudas ouderuaeder</l>
<l>Dat was abraham daer ghi</l>
<l>Hier voren of horet zegghen mi</l>
<l>Ende strijct vandaer scone</l>
<l n="130">Tote christum den godsone</l>
<l>Daer tusschen waren alsict vinde</l>
<l>Si .xl. van kinde te kinde</l>
<l>Abraham ende christum met ghetelt</l>
<l>Oec ghi dat weten selt</l>
<l n="135">Dat daer tusschen waren</l>
<l>Die tide van iij.m iaren</l>
<l>&#x00B6; Ende van desen abrahame</l>
<l>Achterwaert tote adame</l>
<l>Alsoe lucas wel scriuen can</l>
<l n="140">Waren deen tenden anderen xx. man</l>
<l>Daer tusschen waren openbare</l>
<l>Een men dan .xijc jare</l>
<l>Matheus scrijft meer van desen</l>
<l>Dat latic te nieute wesen</l>
<l n="145">Dbeghin van desen gheslachte</l>
<l>Dats god die adame wrachte</l>
<l>Want god es adaems vaeder</l>
<l>Ende dat inde altenengaeder</l>
<l>Van desen gheslachte groet ende scoene</l>
<l n="150"><milestone unit="fol" n="27rb"/> &#x00B6; Was christus die godsone</l>
<l>Dus es op gode dat beghinsel</l>
<l>Ende op sinen zone dat insel</l>
<l>Want hi bleef suuer ende reine</l>
<l>God ende mensche ghemeine</l>
<l n="155">Ende en liet ghene gheboert</l>
<l>Alse den vliesche toe behoert</l>
<l>Nochtan liet hi kinder meer</l>
<l>Dan al dat vore hem was eer</l>
<l>Want dat sijn alle sine kinder</l>
<l n="160">Oude ende ionghe meerre ende minder</l>
<l>Die dat kerstendoem ontfaen</l>
<l>Ende in den heileghen gheest hem dwaen</l>
<l>Niet inder zonden eische</l>
<l>Noch inden wille vanden vleische</l>
<l n="165">Maer die anderwerf sijn gheboren</l>
<l>Vte gode die sijn vercoren</l>
<l>Mids den watre ende den gheeste</l>
<l>Dat es tscoenste ende dmeeste</l>
<l>Alse christus selue seit</l>
<l n="170">Ouerste leerere der waerheit</l>
<l>Ende dit sijn kinder algaeder</l>
<l>Wie hoer moeder was oft hoer vaeder</l>
<l>&#x00B6; Adaems kindre werden gheboren</l>
<l>Na den eische die den vleesche toe behoeren</l>
<l n="175">Maer christus kindre diet wel vereest</l>
<l>Sijn gheboren vanden heileghen gheest</l>
<l>Anderwerf ende vanden watre met</l>
<l>Alsic v hier vore hebbe gheset</l>
<l>Dus sijn .ij. gheboerten ghegheuen</l>
<l n="180">Dierste en helpt niet ane dewelike leuen</l>
<l>Dander bringt ons claerlec daer</l>
<l>Op dat wi int gheloeue sijn claer</l>
</div>
<div type="chapter"><head type="chapter">Dbeghin van vele riken ende destruxie van babylone .xl. </head>
<l><hi rend="bold">I</hi>N den tide als ghi hebt ghehoert</l>
<l>Als van abrahame hier voert</l>
<l>Begonste menech starc rike</l>
<l>Dat sere regneerde moghendelike</l>
<l n="5">Van grieken ende van babylone</l>
<l><milestone unit="fol" n="27va"/> Van cartago ende van macedone</l>
<l>Dat ierst begonste alexander</l>
<l>Drike van rome ende menech ander</l>
<l>Die soe starc waren in horen dinghen</l>
<l n="10">Dat si die werelt wouden dwinghen</l>
<l>Ende alsi hen niene wouden laten</l>
<l>Ghenoeghen met maten</l>
<l>Soe warp god horen ouermoet</l>
<l>Algaeder onderuoet</l>
<l n="15">Want ic hebbe ghelesen</l>
<l>Dat cume enech van desen</l>
<l>.Iiij.c iaer bleef in die ere</l>
<l>Oft daer bouen luttel meere</l>
<l>&#x00B6; Nv bleef dat roemsche rike</l>
<l n="20">Thoeft van al ertrike</l>
<l>Ende hadden der werelt omgaen</l>
<l>Metten swerde al onder ghedaen</l>
<l>Ende regneerden met groeter eren</l>
<l>Ende waren der heren heren</l>
<l n="25">&#x00B6; Die dat si dus orloghe hilden</l>
<l>Ende daeromme zorghen ende pinen wilden</l>
<l>Soe droeghensi soe wel ouer een</l>
<l>Dat elc anders broeder scheen</l>
<l>Maer doen sijt al hadden verwonnen</l>
<l n="30">Dat was onder der zonnen</l>
<l>Ende met rasten leuen zouden</l>
<l>En constensi hen niet ghehouden</l>
<l>Sine ghinghen onderlinghe twien</l>
<l>Met gheslachten ende partien</l>
<l n="35">Omt vordeel vander stat</l>
<l>Ende elc ghinc gaederen scat</l>
<l>Den anderen te bederuene mede</l>
<l>Alst noch doet ter menegher stede</l>
<l>Aldus wart met discorde</l>
<l n="40">Dat deendrachtecheit mede scorde</l>
<l>Hoer ghewelt ende hoer macht</l>
<l>Te nieute algaeder bracht</l>
<l>Dat niet en dede dan ouermoet</l>
<l>Die hen algaeder maecte tgoet</l>
<l n="45">Daer bi zeeght een wijs man</l>
<l><milestone unit="fol" n="27vb"/> Dat oneendrachtecheit can</l>
<l>Groete dinc te nieute bringhen</l>
<l>Ende dat eendrachteghe dinghen</l>
<l>Clene dinghen maken groet</l>
<l n="50">Al noch soe waers noet</l>
<l>Inden landen hier twaren</l>
<l>Dat poertren eendrachtegher waren</l>
<l>Inden staeden dan si sijn</l>
<l>Oft het sal nemen quaeden fijn</l>
<l n="55">Alst in vele staeden heeft ghedaen</l>
<l>God laet ten besten al vergaen</l>
</div>
<div type="chapter"><head type="chapter">Vanden groten riken die wilen waren .xlj. </head>
<l><hi rend="bold">O</hi>nder alle riken twaren</l>
<l>Soe vintmer viere twaren</l>
<l>Die starcste ende die meeste</l>
<l>Dierste zeeght die ieeste</l>
<l n="5">Was dat rike van babylone</l>
<l>Dat stoet in orienten scoene</l>
<l>Dat op ninus sijn beghin nam</l>
<l>Inden tide van abraham</l>
<l>&#x00B6; Dander rike stont int zuden</l>
<l n="10">Alsic dien ieesten hoere luden</l>
<l>Was dat rike van cartago</l>
<l>Dat menech lant maecte onvroe</l>
<l>&#x00B6; Dat derde rike stoet dan</l>
<l>Int westen ende dat began</l>
<l n="15">Alexander die coninc</l>
<l>Maer saen dat het te ghinc</l>
<l>&#x00B6; Dat vierde alsict begome</l>
<l>Dat es dat rike van rome</l>
<l>Dat op romulus beghent</l>
<l n="20">Ende leeght in occident</l>
<l><milestone unit="fol" n="28ra"/> Dbabiloensche rike was dierste</l>
<l>Dstarcste ende bat vercierste</l>
<l>Dat roemsche was dleste</l>
<l>Vanden een dbeste</l>
<l n="25">Maer macidone ende cartago</l>
<l>En waren niet also</l>
<l>Starc alse dandere twee</l>
<l>Dbabilonsche was starker mee</l>
<l>Meneghen dach ende menech iaer</l>
<l n="30">Tote dat cyrus quam daer</l>
<l>Diet al warp inden gront</l>
<l>Alsic v sal doen cont</l>
<l>&#x00B6; Cyrus alsoe ic las</l>
<l>Die coninc van persen was</l>
<l n="35">Voer in orienten striden </l>
<l>Ende wan in dien tiden</l>
<l>Een groet deel vanden lande</l>
<l>Doen hi dat hadde inde hande</l>
<l>Woudi trecken ter ander stat</l>
<l n="40">Daer hi meerre vonde den scat</l>
<l>Vore babylone trac hi sciere</l>
<l>Daer stoet ene riuiere</l>
<l>Tusschen hem ende die stat soe groet</l>
<l>Dat si den toeganc verboet</l>
<l n="45">Want si was breet ende diep</l>
<l>Die riuiere diere vore liep</l>
<l>Datse niemen passen en dorste</l>
<l>Doen was daer een vorste</l>
<l>Een ridder een vroem man</l>
<l n="50">Als hi dien pas zueken began</l>
<l>Greepen die riuiere an sinen danc</l>
<l>Die stuer was in haren ganc</l>
<l>Ende heeftene henen ghedreuen</l>
<l>Dus es hi verdronken bleuen</l>
<l n="55">&#x00B6; Die coninc hadde groeten toren</l>
<l>Die sinen ridder hadde verloren</l>
<l>Ende swoer om die zaken</l>
<l>Hi soudse soe cleine maken</l>
<l>Die sinen ridder hadde verslonden</l>
<l n="60">Dat die wiue in corten stonden</l>
<l>Daer ouer gaen zouden</l>
<l>Sonder cleedre ophouden</l>
<l>&#x00B6; Doe dede hi ter seluer tijt</l>
<l>Grauen dore die velde wijt</l>
<l n="65">.Iiijc.ende .xl. beken</l>
<l>Daer dwater dore es ghestreken</l>
<l>Aldus in deser manieren</l>
<l><milestone unit="fol" n="28rb"/> Verloes die stat hoer riuiere</l>
<l>Alsoe hi die stat wan</l>
<l n="70">Tier stede daer die riuiere ran</l>
<l>Scats wart daer soe vele ghewonnen</l>
<l>Dat wijt ghesegghen niet en connen</l>
<l>&#x00B6; Die houerde van babilone</l>
<l>Die bouen al droech crone</l>
<l n="75">Ende ertrike hadde in hoer ghewelt</l>
<l>Wart te nieute aldus gheuelt</l>
<l>Nochtan scheen in die oeghen</l>
<l>Datmense niet en hadde winnen moghen</l>
<l>Met gheenre bendechede</l>
<l n="80">Noch oec met crachte mede</l>
<l>&#x00B6; Hore mure scrijft orosius</l>
<l>Waren breet .l. cubitus</l>
<l>Ende vierwerf alsoe hoghe wale</l>
<l>Van steenen ghebacken te male</l>
<l n="85">Met starken cimente ghebonden</l>
<l>Alsmen plach in dien stonden</l>
<l>&#x00B6; Eerne poerten hadde si hondert</l>
<l>Hoer omganc was wien soes wondert</l>
<l>.Iiijc. stadien ende tachtendach</l>
<l n="90">Dat waren alsoe ict sach</l>
<l>.Li. dier milen</l>
<l>Diemen daer plach tier wilen</l>
<l>Orosius zeeght ander wonder met</l>
<l>Dat hier niene es gheset</l>
<l n="95">Dat rike oec van macedone</l>
<l>Daer alexander droech croene</l>
<l>Stoet onlanghe in machte groet</l>
<l>Want doen alexander was doet</l>
<l>Deelden die kinder dat rike</l>
<l n="100">Daer sijt met scoerden dumplike</l>
<l>Ende discordeerden in hoer dinghen</l>
<l>Daer si met te nieute ghinghen</l>
<l>Want soe wat riken datmen scoert</l>
<l>Moet emmer werden ghestoert</l>
<l n="105">&#x00B6; Dat rike oec van cartago</l>
<l>Verhief hem seluen also</l>
<l>Dat si orienten lant</l>
<l><milestone unit="fol" n="28va"/> Werpen wouden in hoer hant</l>
<l>Optie roemeine si oec streden</l>
<l n="110">Met soe groeter moghentheden</l>
<l>Dat si opt bederuen waren</l>
<l>Ende maken moesten hore scare</l>
<l>Van ondadeghen mannen</l>
<l>Die vten lande waren ghebannen</l>
<l n="115">Ende vercoeurerden alsoe</l>
<l>Dat si die van cartago</l>
<l>Al te nieute struerden</l>
<l>Ende hore stat in aschen keerden</l>
<l>Aldus soe bleef hoer ouermoet</l>
<l n="120">Al gheworpen onderuoet</l>
</div>
<div type="chapter"><head type="chapter">Vanden beghinne van rome ende hoe eneas daer quam .xlij. </head>
<l><hi rend="bold">O</hi>ude ieesten zegghen ons dat</l>
<l>Omtrent daer roeme nu staet die stat</l>
<l>Dat daer menech man regneerde</l>
<l>Eermen roeme daer fonderde</l>
<l n="5">Ende die ierst regneerde daer</l>
<l>Was saturnus die dor den vaer</l>
<l>Van sinen zonen iupiterre</l>
<l>Vte creten quam gheloepen verre</l>
<l>Want hi den zone en gheloefde</l>
<l n="10">Niet wel na dat hine beroefde</l>
<l>Van sinen manliken ghegaeden</l>
<l>Ende duchte noch meer scaeden</l>
<l>Met scepe quam hi doen</l>
<l>Int lant van ytalien ghevloen</l>
<l n="15">Ende barch hem daer in langhe daghe</l>
<l>Beide in bosch ende in haghe</l>
<l>De welke saturnus daer vant</l>
<l>Eenrehande liede int lant</l>
<l>Die wilt waeren in allen zaken</l>
<l n="20">Hen leerdi huse maken</l>
<l>Coren winnen ende wijngaert</l>
<l>Ende leuen na menschen aert</l>
<l>Hier bi seidensi openbare</l>
<l>Dat hi hoer here ende hoer god ware</l>
<l n="25">Ende thant na tgone</l>
<l><milestone unit="fol" n="28vb"/> Dore den vaer vanden zone</l>
<l>Maecte hi ene stat ghereet</l>
<l>Daer bi daer roeme nu steet</l>
<l>Ende hietse alsict versta</l>
<l n="30">Na hem zeluen saturnia</l>
<l>Na desen saturnus</l>
<l>Regneerde sijn zone picus</l>
<l>Dat was latinus vaeder</l>
<l>Die welke latinus algaeder</l>
<l n="35">Beterde die latijnsche sprake</l>
<l>Ende omme die zelue zake</l>
<l>Soe heeten alle die latine</l>
<l>Noch na den name sine</l>
<l>Ende dese drie regneerden daer</l>
<l n="40">Hondert ende viftech iaer</l>
<l>Eer van troyen eneas</l>
<l>Int lant daer comen was</l>
<l>Swelcs nacomelinghe dat</l>
<l>Roeme stichten die stat</l>
<l n="45">&#x00B6; Doen die grieken met ghewelde</l>
<l>Die stat van troyen velden</l>
<l>Daer si vore laghen .x. iaren</l>
<l>Met stride ende pinen sware</l>
<l>Doen vloe daer vte eneas</l>
<l n="50">Anchises die sijn vaeder was</l>
<l>Ende aschalius eneas zone</l>
<l>Met .xij. scepen scone</l>
<l>In cecilien quamensi daer naer</l>
<l>Eneas vaeder starf daer</l>
<l n="55">Na nam hi sine vaert</l>
<l>Ten land van ytaillen waert</l>
<l>Doen werpen die wint snellike</l>
<l>And lant van affrike</l>
<l>Daer dydone was coninghinne</l>
<l n="60">Die soe sere hore minne</l>
<l>Ane enease doen leide</l>
<l>Datmer wonder af seide</l>
<l>&#x00B6; Dese dydone men zeeght also</l>
<l>Dat si stichte cartago</l>
<l n="65">&#x00B6; Doch liet eneas dese dydone</l>
<l><milestone unit="fol" n="29ra"/> Ende trac henen met sinen zone</l>
<l>Ter zee te ytailien waert</l>
<l>Ende daer hi quam in die vaert</l>
<l>Ter hauenen min no mee</l>
<l n="70">Daer die tybre valt in die zee</l>
<l>Daer heeft hi in slape verstaen</l>
<l>Stant vollec op du soud gaen</l>
<l>Tote enaudre den coninc</l>
<l>Hi regneert in den rinc</l>
<l n="75">Daer die .vij. berghen sijn</l>
<l>Daer staet nu roeme zeeght dat latijn</l>
<l>Hi vecht ieghen coninc latine</l>
<l>Du soud hem helpen met dire pine</l>
<l>Dlant van ytailien zal</l>
<l n="80">Dine noch wesen al</l>
<l>Ende dit litteeken gheue ic di</l>
<l>Om dattu te bat gheloeft mi</l>
<l>Als du daer coms op dlant</l>
<l>Soutu en soch venden thant</l>
<l n="85">Met .xxx. ionghen ende alle wit</l>
<l>Onder ene eyke ende dit</l>
<l>Soutu emmer venden daer</l>
<l>Doe eneas dit vant waer</l>
<l>Gheloefdi te bat der woert</l>
<l n="90">Die hi in slape hadde ghehoert</l>
<l>Als enauder heft vernomen</l>
<l>Enease int lant comen</l>
<l>Waende hi dat viande waren</l>
<l>Ende es hen ieghen gheuaren</l>
<l n="95">Ghewapender hant om striden</l>
<l>Maer eneas tien tiden</l>
<l>Hadde hem bewaert als die wise</l>
<l>Met ere olyuen rise</l>
<l>Dat hi vor hem voerde daere</l>
<l n="100">In teekene dat hi vrient ware</l>
<l>Alsmen in dien tiden plach</l>
<l>Als deen den anderen sach</l>
<l>Bleef eneas met enandren</l>
<l>Ende elc swoer met andren</l>
<l n="105">Ende streden ieghen latine</l>
<l><milestone unit="fol" n="29rb"/> Dien si verwonnen ende de sine</l>
<l>&#x00B6; Turnus coninc van tuscane</l>
<l>Was ten stride mede ane</l>
<l>Ende bleef daer vanden liue</l>
<l n="110">Hi hadde lauinen te wiue</l>
<l>Latijns dochter ende quam teer</l>
<l>Te hulpen sinen sweer</l>
<l>Dese lauine alsoe ment vint</l>
<l>Troude eneas kint</l>
<l n="115">Ende si was oer slands</l>
<l>Alse hoer vaeder starf te hands</l>
<l>Wart hi coninc van ytale</l>
<l>Ende besat sijns sweers pale</l>
<l>Ende was coninc .iij. iare</l>
<l n="120">Doen starf hi ende daer nare</l>
<l>Wart aschalius sijn zone</l>
<l>Coninc in dytaelsche croene</l>
<l>Dien hi vte troyen brachte</l>
<l>Ende waest .xx. iaer ende achte</l>
<l n="125">Na hem wart coninc aldus</l>
<l>Sijn broeder posthumus</l>
<l>Dien lauine draghende was</l>
<l>Doen hoer man starf eneas</l>
<l>&#x00B6; Het soudu te lanc recken</l>
<l n="130">Soudic v al vertrecken</l>
<l>Eneas gheslachte tesen male</l>
<l>Die croene droeghen in ytale</l>
<l>Xiiij wasser te samen</l>
<l>Die van eneas quamen</l>
<l n="135">Die alle croene droeghen daer</l>
<l>Deen vore ende dander naer</l>
<l>Omtrent .iiij. hondert jaer</l>
<l>Eer romulus quam ter ghewelt</l>
<l>Als ghi hier na hoeren selt</l>
<l n="140">&#x00B6; Die viertiende coninc van desen</l>
<l>Daer wi nu af lesen</l>
<l>Hiet amulius alsict las</l>
<l>Die tonrechte coninc was</l>
<l>Want hi sinen oudren broeder leellike</l>
<l n="145">Nimitore stiet vten rike</l>
<l><milestone unit="fol" n="29va"/> Ende bleef selue here des riken</l>
<l>Nimitor die moeste wiken</l>
<l>Ende vluchtech sijn alsic versta</l>
<l>Eene dochter haddi hiet rea</l>
<l n="150">Diemen inden tempel dede</l>
<l>Om te houdene suuerhede</l>
<l>Ende den goden dienen daere</l>
<l>Doen wan mars an hare</l>
<l>Twee kindre wi lesent dus</l>
<l n="155">Dat waren remus ende romulus</l>
<l>Rea wart om dit ockesoen</l>
<l>Leuende ghegrauen doen</l>
<l>Ende die kindre warpmen beide</l>
<l>In ene haghe ane ene heide</l>
<l n="160">Bider tybren alsict vernam</l>
<l>Daer te hen ene woluinne quam</l>
<l>Diese soeghde ende hilt te liue</l>
<l>Dits wonder dat ic hier scriue</l>
<l>Een herde die faustulus hiet</l>
<l n="165">Als hi die kinderkine siet</l>
<l>Alsoe scoene van den liue</l>
<l>Droech hise thuis tsinen wiue</l>
<l>Om datsise op zoude voeden</l>
<l>Ende nauwe wachten ende hoeden</l>
<l n="170">Dese kindre worden herden mede</l>
<l>Ende deden als faustulus dede</l>
<l>Na doen si op quamen</l>
<l>Ende si wisten ende vernamen</l>
<l>Hoe die dinc ghesciet ware</l>
<l n="175">Maectensi ene scare</l>
<l>Van herden alsoe groet</l>
<l>Datsi amulius sloeghen doet</l>
<l>Horre moeder oem die coninc sat</l>
<l>Ende setten in sine stat</l>
<l n="180">Nimitore horen ouderuaeder</l>
<l>Die verdreuen was algaeder</l>
</div>
<div type="chapter"><head type="chapter">Hoe remus ende romulus gheboren worden ende hoe romulus coninc wart .xliij. </head>
<l><hi rend="bold">E</hi>Nde na nimitors leuen</l>
<l>Bleef dlant sinen .ij. neuen</l>
<l><milestone unit="fol" n="29vb"/> Rea sire dochter kinder</l>
<l>Die dlant berechten ghinder</l>
<l n="5">Alse remus was doet</l>
<l>Bleef romulus here groet</l>
<l>Ende maecte oec na dat</l>
<l>Rome die grote stat</l>
<l>.Xi. staden stoeden dare</l>
<l n="10">Daer rome staet ende elc bi hare</l>
<l>Daer maecte romulus alomme</l>
<l>Enen muer tere somme</l>
<l>Ende heeftse al in een versaemt</l>
<l>Ende na sinen name ghenaemt</l>
<l n="15">&#x00B6; Rome was dus begonnen</l>
<l>Na dat troyen wart ghewonnen</l>
<l>.Iiij. hondert iaer alsoe ict sach</l>
<l>Ende daer toe viere ende vijftach</l>
<l>Doen eneas van daer ontquam</l>
<l n="20">Daer dese romulus af quam</l>
<l>Ende dese stat hadde wilen</l>
<l>Omme gaende .xlij. milen</l>
<l>Oec dedi tien seluen male</l>
<l>Alle dedele van ytale</l>
<l n="25">Comen wonen in die stede</l>
<l>Ende wiue ende kindre mede</l>
<l>&#x00B6; Hi maecte inder stat danne</l>
<l>Hondert raetsmanne</l>
<l>Die de stat souden beleiden</l>
<l n="30">Met rade ende met wijsheiden</l>
<l>Die heft hi cenatus ghenoemt</l>
<l>Welc woert van centum coemt</l>
<l>.M. vechteren coes hi met</l>
<l>Die hi daer heeft gheset</l>
<l n="35">Om dat si dstat selen verweren</l>
<l>Ieghen die hem wilden deren</l>
<l>Die soe hiet hi milites</l>
<l>Aldus soe comt miles</l>
<l>Van mille dats seker sake</l>
<l n="40">Dats .M. in dietscher sprake</l>
<l>Titus li(m)us segt dat</l>
<l>Doe rome arm was die stat</l>
<l><milestone unit="fol" n="30ra"/> Dat si vol was van wijsheden</l>
<l>Van doeghden ende van goeden seden</l>
<l n="45">Soe dat het was sonder ghelike</l>
<l>Maer doen si wart rike</l>
<l>Maecte daer de rijcheit</l>
<l>Ghierecheit ende vrecheit</l>
<l>Luxurie ende ouerspel</l>
<l n="50">Hoeuerde oec alsoe wel</l>
<l>Paerlement ende discoert</l>
<l>Daer al die doeght bi bleef ghescoert</l>
<l>Alse dese noch sijn ghewone</l>
<l>In allen steden te doene</l>
<l n="55">Romulus quam hier na</l>
<l>Int broec van caprea</l>
<l>Daer hief die meeste</l>
<l>Donder ende tempeeste</l>
<l>Diemen sach daer te voren</l>
<l n="60">Daer bleef romulus verloren</l>
<l>Doe seidemen al opebare</l>
<l>Datten die gode haelden dare</l>
</div>
<div type="chapter"><head type="chapter">Vanden coninghen die na romuluse waren in rome .xliiij. </head>
<l><hi rend="bold">N</hi>A hem bleef gheweldechlike</l>
<l>Nimia pompeyus inden rike</l>
<l>Hi was ierst vendre daer of</l>
<l>Datmen ridderen sout gaf</l>
<l n="5">.Ij. maende dedi ten jare</l>
<l>Ianuare ende februare</l>
<l>&#x00B6; Na hem ic laest aldus</l>
<l>Quam tullius hostilius</l>
<l>Die ierst purpur droech an</l>
<l n="10">Ende was een onrasteleec man</l>
<l>.Ij. staden wan hi met crachte</l>
<l>Daer hi vele scaden in wrachte</l>
<l>Hi dede meneghen onghemac</l>
<l>Die blixeme sijn huis onstac</l>
<l n="15">Daer verbrande hi alsic las</l>
<l>Ende alle dat daer bi hem was</l>
<l>&#x00B6; Ancus bleef in die stede</l>
<l>Die dierste brugghe maken dede</l>
<l><milestone unit="fol" n="30rb"/> Ouer die tybre in die stat</l>
<l n="20">&#x00B6; Na hem wi lesen dat</l>
<l>Bleef priscus coninc dan</l>
<l>Die dat paleys began</l>
<l>Dat capitolium es ghenant</l>
<l>Om datmen in tfondament vant</l>
<l n="25">Eens menschen hoeft sonder lichame</l>
<l>Daeromme es sijn name</l>
<l>Capitolium des gheloeft</l>
<l>Want caput dadts een hoeft</l>
<l>&#x00B6; Seruius als hi verginc</l>
<l n="30">Bleef na hem coninc</l>
<l>Die de grachte maken dede</l>
<l>Buten mure alomme die stede</l>
<l>Ende die oec ierst vant</l>
<l>Datmen cheins gaf in dlant</l>
<l n="35">Des men niet ne plach vore dien daghen</l>
<l>&#x00B6; Tarquinus heeften verslaghen</l>
<l>Ende bleef selue coninc daer</l>
<l>Dese vant ierst men seght voer waer</l>
<l>Van tormenten vele manieren</l>
<l n="40">Die hi selue halp visieren</l>
<l>Kerkeren veteren ende alenden</l>
<l>Daermen tvolc in soude senden</l>
<l>Om dat sijn sone vercrachte</l>
<l>Ene edele maeght van machte</l>
<l n="45">Soe wart hi leellike</l>
<l>Gheworpen vten rike</l>
<l>&#x00B6; Dese .vij. coninghe die ic v</l>
<l>Met namen hebbe ghenoemt nv</l>
<l>Waren coninghe dare</l>
<l n="50">.Cc. ende viertech iare</l>
<l>&#x00B6; Nu en wouden die romeine nemmere</l>
<l>Coninc hebben no here</l>
<l>Want hen dochte twaren</l>
<l>Dat si touermoedech waren</l>
<l n="55">Ende hoers selfs te sere wilden wesen</l>
<l>Ende maecten mids desen</l>
<l>Datmen .ij. raetsmanne dare</l>
<l>Setten soude van iare te iare</l>
<l><milestone unit="fol" n="30va"/> Die de stat souden beleiden</l>
<l n="60">Met rade ende met wijsheiden</l>
<l>Ende ghemene orbore setten voert</l>
<l>Dat was trecht vander poert</l>
<l>&#x00B6; Van iare te iare omme dat</l>
<l>Regneerden si langhe in die stat</l>
<l n="65">Dat si hen dan daer bi</l>
<l>Verheffen souden ende dat si</l>
<l>Die mate versmaden souden</l>
<l>Ende ghemein recht quaeleec houden</l>
<l>Datter twe sijn soude</l>
<l n="70">Dat was daer bi of deen woude</l>
<l>Vter gherechtecheit tiden</l>
<l>Ende ghemein orbore laten liden</l>
<l>Dat het dander soude wederstaen</l>
<l>Want hoe dadt soude vergaen</l>
<l n="75">Si wouden bouen alle sake</l>
<l>Datmen ghemeine orbore vore stake</l>
<l>Wient deren mochte ofte scaden</l>
<l>&#x00B6; Siet ghi heren vanden staden</l>
<l>Hoe dese liede wilen daden</l>
<l n="80">Sine wouden ghene dinc ghestaden</l>
<l>Dat ghemenen orbore ware ieghen</l>
<l>Aldus soe soudi pleghen</l>
<l>Soe soude v stat meren</l>
<l>Van machte ende van eren</l>
<l n="85">Ende in allen vorspoet dien</l>
<l>Ende doedijs niet ghi sijt quadien</l>
<l>Want ghi bedeerft die stede</l>
<l>Mids uwer ghierechede</l>
<l>Diemen v op trouwe beual</l>
<l n="90">Metten rechte soe sal</l>
<l>Men v daer omme ondliuen</l>
<l>Oft setten mettien caytiuen</l>
<l>Dat ghi om v orbore allene</l>
<l>Achte sedt dat ghemene</l>
<l n="95">Orbore vander stede</l>
<l>Daer ghise bederuet mede</l>
</div>
<div type="chapter"><head type="chapter">Van moyses ende die .x. ghebode .xlv. </head>
<l>Alle dese riken die ic v</l>
<l><milestone unit="fol" n="30vb"/> Hier bouen noemde nv</l>
<l>Die soe groet waren ende vermeten</l>
<l>Sijn langhe te nieute ghesleten</l>
<l n="5">Hier bi merct ende verstaet</l>
<l>Dat ouermoet ende ouerdaet</l>
<l>Onlanghe moghen staen stille</l>
<l>Hoede hem elc daer af die wille</l>
<l>&#x00B6; Een gheslachte gaet op twaren</l>
<l n="10">In min dan in viertech iaren</l>
<l>In groten state in groter ere</l>
<l>Ende es al siere gheburen here</l>
<l>Ende in corten tide weder</l>
<l>Vallet so sere neder</l>
<l n="15">Dat het siere ghebure ghelijc es</l>
<l>Ocht vele minder des sijt ghewes</l>
<l>Dats om datsi niet en verstaen</l>
<l>Wat hem god heeft ghedaen</l>
<l>Noch hem danken der eren</l>
<l n="20">Ende in hoer houerde so verkeren</l>
<l>Datsi en kinnen niemans noet</l>
<l>Ende haer gheburen cleine no groet</l>
<l>Versmaeden ende verdrucken</l>
<l>Ende thare hen ontplucken</l>
<l n="25">Ende gode niene ontsien</l>
<l>Hierbi comt god in dien</l>
<l>Dat hise neder warp in dsant</l>
<l>Ja nederre dan hi se vant</l>
<l>Om dat hi niet en wille dat si</l>
<l n="30">Hoer ziele verliesen daer bi</l>
<l>Want menech beter es aermoede</l>
<l>Dan hi sijn soude in groeten goede</l>
<l>Want der werelt rijcheit ende hoer macht</l>
<l>Heeft meneghe ziele ter hellen bracht</l>
<l n="35">&#x00B6; Het es onmoeghelike</l>
<l>Dat die vrecke rike</l>
<l>Ende die machteche mede</l>
<l>Sonder ontfaermechede</l>
<l>Ten hemelrike moghe comen</l>
<l n="40">Alsoe als ict hebbe vernomen</l>
<l>En daedt goeds goedertierenheit</l>
<l><milestone unit="fol" n="31ra"/> Die niemene en es ontseit</l>
<l>Diene met herten roepet an</l>
<l>Ende sijn ghebrec laetet dan</l>
<l n="45">&#x00B6; Na abrahame .m. iaer</l>
<l>Ende vore christum .ijm. vorwaer</l>
<l>Was een heilech ioede hiet moyses</l>
<l>Dien god was alsoe ghetes</l>
<l>Dat hi sprac in menegher stont</l>
<l n="50">Ieghen hem mont ieghen mont</l>
<l>Hi leide dat ioedsche gheslachte</l>
<l>Vte coninc pharaoens machte</l>
<l>Daer si onder verdruct saeten</l>
<l>In eyghendoeme vtermaeten</l>
<l n="55">Rechte dore die rode zee</l>
<l>Soe dat hem min no mee</l>
<l>Dwater scaede ende dede no pine</l>
<l>Hi trac met hen in die woestine</l>
<l>Daer si in woenden langhen tijt</l>
<l n="60">Tote noch en hadde god des zeker sijt</l>
<l>Noyt ghebod ghegheuen</l>
<l>Hoe die mensche soude leuen</l>
<l>Oft hen regeren groet oft clene</l>
<l>Sonder dat besniden allene</l>
<l n="65">Nochtan was die werelt out vorwaer</l>
<l>Omtrent .xxij.hondert jaer</l>
<l>Maer die wel leuen wilden</l>
<l>Maecten vsagen die si hilden</l>
<l>Na dat hen seluen dochte</l>
<l n="70">Datmen redenlec leuen mochte</l>
<l>Daer ontfinc moyses van gode</l>
<l>Die heileghe .x. ghebode</l>
<l>Ende dat hi sinen lieden</l>
<l>Die te houdene soude ghebieden</l>
<l n="75">Ende dat si daer na zouden werken</l>
<l>Diemen noch ghebied inder kerken</l>
<l>Daer alle ghebode vte spruten</l>
<l>Die de leereren den volke vten</l>
<l>Ende die zelue ghebode aldus</l>
<l n="80">Leerde ons die godsone christus</l>
<l>Die alle leeringhen ende scrifturen</l>
<l><milestone unit="fol" n="31rb"/> Volvulde in diere uren</l>
<l>Dat hi menschelike</l>
<l>Wandelde op ertrike</l>
<l n="85">Ende dit sijn die tiene ghebode</l>
<l>Die wi houden van gode</l>
<l>&#x00B6; Elc mensche die sal</l>
<l>Gode minnen bouen al</l>
<l>Ende sinen euenkersten des sijt vroet</l>
<l n="90">Ghelijc hi hem zeluen doet</l>
<l>&#x00B6; Godes name te gheere stont</l>
<l>Te vergheefs nemen inden mont</l>
<l>&#x00B6; Vieren wel die daghe ons heren</l>
<l>&#x00B6; Vaeder ende moeder eren</l>
<l n="95">&#x00B6; Anders mans wijf onderwinden niet</l>
<l>&#x00B6; Ende oec niet stelen wats ghesciet</l>
<l>&#x00B6; Nieman doeden noch verslaen</l>
<l>&#x00B6; Gheen valsch orconde doen verstaen</l>
<l>&#x00B6; Ander mans wijf begheren twint</l>
<l n="100">&#x00B6; Noch anders goed waerment vint</l>
<l>Dit sijn de ghebode die moyses leert</l>
<l>Ende die christus na confiermeert</l>
<l>Want alle de prophesien ende de scrifturen</l>
<l>Die doude wise ruren</l>
<l n="105">Waren alle ongheseghelt bleuen</l>
<l>Eer christus ontfinc menschelijc leuen</l>
<l>Want christus seldi weten</l>
<l>Die prophete es der propheten</l>
<l>Voluulde al ende confiermeerde</l>
<l n="110">Dat elc goet prophete propheteerde</l>
<l>.M. iaer te voren</l>
<l>Eer cnristus wart gheboren</l>
<l>Dat volbrachte hi al cleine ende groet</l>
<l>Met sierre glorioser doet</l>
<l n="115">Alsoe als hi ant cruce sprac</l>
<l>Thant eer hem therte brac</l>
<l>Nu eist seit hi al voldaen</l>
<l>Daer in dat wi verstaen</l>
<l>Dattie scrifture openbare</l>
<l n="120">Met sire doet volvult ware</l>
</div>
<div type="chapter"><head type="chapter"><milestone unit="fol" n="31va"/> Vanden coninc dauite ende wat eens gheuel .xlvi. </head>
<l><hi rend="bold">N</hi>A moyses dusent iare</l>
<l>Was coninc dauid openbare</l>
<l>Die der ioden coninc was</l>
<l>Ende een die beste sijt seker das</l>
<l n="5">Die ie was onder der sonnen</l>
<l>God woude hem des gheonnen</l>
<l>Dat hi binnen siere tijt</l>
<l>Verwan harde meneghen strijt</l>
<l>Op die ghene die niet en wouden</l>
<l n="10">Hen ane abrahams god houden</l>
<l>Daer ic vore seide af</l>
<l>Die moysesse die wet gaf</l>
<l>Daer die vadre ghemeinlike</l>
<l>Ane gheloefden heilechlike</l>
<l n="15">Dauid es waerlec gheheten</l>
<l>Een vanden meesten propheten</l>
<l>Die alle scriuen ende leren</l>
<l>Die heileghe comst ons heren</l>
<l>Alse hi wel toende ende bedreef</l>
<l n="20">Inden soutre dien hi screef</l>
<l>Ende dichte in sine stonde</l>
<l>Daer hi gheeft sine orcunde</l>
<l>&#x00B6; Goedvruchtech was hi sere</l>
<l>Ende alsi ieghen onsen here</l>
<l n="25">Mesgreepen hadde ende mesdaen</l>
<l>Woude hi thant in boeten staen</l>
<l>Ende hadde soet groet berou daer af</l>
<l>Dat hem god die sunde vergaf</l>
<l>&#x00B6; Alse was hi in sinen bedriue</l>
<l n="30">Gherecht. nochtan van liue</l>
<l>En was hi niet wel reine</l>
<l>Hine hilt hem niet allene</l>
<l>Maer an soe vele des sijt ghewes</l>
<l>Dadt wonder te hoerne es</l>
<l n="35">Dat toende hi wel in ere stont</l>
<l>Dat ic v sal maken cont</l>
<l>Niet om die mesdaet die hi dede</l>
<l>Maer om sine gherechtechede</l>
<l>&#x00B6; Dauid lach op enen dach</l>
<l n="40">Op sinen casteel ende sach</l>
<l><milestone unit="fol" n="31vb"/> Eene scoene vrouwe baeden</l>
<l>In horen hof met goeden staeden</l>
<l>Daerse vri waende sijn die vrouwe</l>
<l>Ieghen alle oeghen ghescouwe</l>
<l n="45">Sonder hare ioncwiue die dare</l>
<l>Tier tijt waeren met hare</l>
<l>Bersabee si gheheeten was</l>
<l>Ende hoer man hiet vrias</l>
<l>Een vroem ridder ende en goet</l>
<l n="50">Die in dauids orloghe stoet</l>
<l>&#x00B6; Dauid die die vrouwe sach naect</l>
<l>Wart van minnen soe gheraect</l>
<l>Om hare groete scoenhede</l>
<l>Dat hi den raet doen dede</l>
<l n="55">Dat hi die vrouwe al stille</l>
<l>Ghewan te sinen wille</l>
<l>Alsoe saen als dauid heeft verstaen</l>
<l>Dat si kint van hem heeft ontfaen</l>
<l>Sende hi om haren man te handen</l>
<l n="60">Die ieghen gods vianden</l>
<l>Lach ende orloeghde tier tijt</l>
<l>Dat hi thuis quame zonder respijt</l>
<l>&#x00B6; Dit dede dauid om dat die man</l>
<l>Bi sire vrouwen soude slapen dan</l>
<l n="65">Ende tkint dan houden ouer sine</l>
<l>Dit was al verloerne pine</l>
<l>Want hi quam alsoe alsmen hem hiet</l>
<l>Maer bider vrouwen en sliep hi niet</l>
<l>Om dat hi gode niene woude vererren</l>
<l n="70">Want hi woude zonder merren</l>
<l>Ten orloghe waert danen hi quam</l>
<l>Als die coninc dit vernam</l>
<l>Dat die ridder dus henen woude</l>
<l>Soe heeft hi alsoe houde</l>
<l n="75">Mettien seluen man ghesant</l>
<l>Enen beslotenen brief te hant</l>
<l>Anden marscal vanden orloghe</l>
<l>Soe wanneer hi striden moghe</l>
<l>Dat hi vriase zonder lette</l>
<l n="80">Int vergaederen vanden stride zette</l>
<l><milestone unit="fol" n="32ra"/> Hier af en wiste vrias niet</l>
<l>Doch soe eest aldus ghesciet</l>
<l>Dat vrias in corten daghen</l>
<l>In enen strijt bleef verslaghen</l>
<l n="85">Ende dauid behilt te wiue</l>
<l>Die vrouwe scoene van liue</l>
<l>&#x00B6; God ontboet hem thant</l>
<l>Dat hi moeste in sijn lant</l>
<l>Hebben ouer al ghemene</l>
<l n="90">Van drien plaghen emmer ene</l>
<l>Om dese groete zonde</l>
<l>Ende dat die kore an hem stonde</l>
<l>&#x00B6; Deene was hongher vorwaer</l>
<l>Dander sterfte oft orloghe swaer</l>
<l n="95">&#x00B6; Nu hoert die waerheit hier af</l>
<l>Wat antwerden dauid gaf</l>
<l>Na dien dat wille onse here</l>
<l>Dat op mijn lant sine plaghe kere</l>
<l>Om ander zake en ghene</l>
<l n="100">Dan om mine mesdaet allene</l>
<l>Ende die core dan ane mi staet</l>
<l>Vanden drien soe es dit mijn raet</l>
<l>Waert dan ic core diren tijt</l>
<l>Ofte coric orloghe ofte strijt</l>
<l n="105">Mijn volc dat niet en heeft mesdaen</l>
<l>En soude des niet moghen ontgaen</l>
<l>Maer ic die sculdech ben van desen</l>
<l>Souds emmer moghen ghenesen</l>
<l>Ic hebbe ghelds ende casteele</l>
<l n="110">Soe vele te minen deele</l>
<l>Ic mochte mijn lijf emmer ontdraghen</l>
<l>Ende ontgaen derre plaghen</l>
<l>&#x00B6; Daer bi kiesic die sterfte dan</l>
<l>Die coninc en spaert noch andren man</l>
<l n="115">Alsoe wel mach si mi gheraken</l>
<l>Die sculdech ben derre zaken</l>
<l>Alse hem die onsculdech si</l>
<l>Gods wille ghescie met mi</l>
<l>Ende om dese gherechtechede</l>
<l n="120">Gaf hem god vander plaghen vrede</l>
<l><milestone unit="fol" n="32rb"/> Hier op sal elc mensche mecken</l>
<l>Ende wijslijc vor sine oeghen trecken</l>
<l>Alse onse here den mensche sent</l>
<l>Vernoy plaghe oft torment</l>
<l n="125">Sal hi bedinken thant</l>
<l>Dat hem god die heeft ghesant</l>
<l>Ouermids sine zonden</l>
<l>Ende sal ten seluen stonden</l>
<l>Dat verduldechlike ontfaen</l>
<l n="130">Ende in rechten rouwe staen</l>
<l>Ende sijn vernoy ende sijn verseeren</l>
<l>In gods ontfarmecheit keeren</l>
<l>Die niemene en es ontseeght</l>
<l>Die sinen hope daer in leeght</l>
<l n="135">Sijts seker dat hem onse here</l>
<l>Helpen sal vte sinen sere</l>
<l>Want sine goedertierliheit</l>
<l>Die es altoes ghereit</l>
<l>&#x00B6; Dat si elken mensche ontfaet</l>
<l n="140">Hoe groet si sine mesdaet</l>
<l>Sine vaderlike hulpe es soe groet</l>
<l>Elken mensche inder noet</l>
<l>Soe dat nie op ertrike</l>
<l>Van vaedre en was die ghelike</l>
<l n="145">Want hi den mensch vele meer mint</l>
<l>Dan vader oft moeder doen dat kint</l>
<l>Ia dusentech weruen meere</l>
<l>Dat hi wel toende wilen ere</l>
<l>Doen hi hem om onse zalechede</l>
<l n="150">In dien groeten tormente dede</l>
<l>Dat noyt vaeder no vrient engheen</l>
<l>Al zelken torment en ghereen</l>
<l>Dore kint no dor andren vrient</l>
<l>Des hi twint en hadde verdient</l>
</div>
<div type="chapter"><head type="chapter">Van salomone ende sinen iersten vonnesse .xlvij. </head>
<l><hi rend="bold">S</hi>Alomon was dauids sone</l>
<l>Die na hem droech die croene</l>
<l>Dien hi ane bersabee wan</l>
<l>Dat was die vrowe der welker man</l>
<l n="5"><milestone unit="fol" n="32va"/> Dauid dede verslaen</l>
<l>Alsic v vore dede verstaen</l>
<l>Hi was een die wijste waerlike</l>
<l>Die ie quam in erterike</l>
<l>Dat tonen die boeke die hi screef</l>
<l n="10">Daer hi groete wijsheit in bedreef</l>
<l>Nochtan maectenne wiue soe verscouen</l>
<l>Soe dat hi moeste louen</l>
<l>Haren wille ende hare ghebode</l>
<l>Ende anebeden hare afgode</l>
<l n="15">Daer hi hem toe liet bedriuen</l>
<l>Om die minne vanden wiuen</l>
<l>Selke segghen daer bi</l>
<l>Dat sine ziele verloren si</l>
<l>Dat iammer ware des sijt ghewes</l>
<l n="20">Ende inne gheloeue oec niet des</l>
<l>Hi was soe goeden wisen man</l>
<l>Ic hope hi selken rouwe ghewan</l>
<l>Vore sine doet vroech ende spaede</l>
<l>Dat hem god dede ghenade</l>
<l n="25">Die niemene en beswijct</l>
<l>Die te sire ghenaden strijct</l>
<l>&#x00B6; Sijn ierste vonnesse alsic las</l>
<l>Doen hi coninc worden was</l>
<l>Dat was dat .ij. wiue quamen</l>
<l n="30">Die des nachts te samen</l>
<l>In een huis sliepen allene</l>
<l>Ende waren beide ghemene</l>
<l>Ende bleuen beide van kinde dare</l>
<l>Ende deene verplette thare</l>
<l n="35">&#x00B6; Doen sijt wiste vanden liue</l>
<l>Droech sijt toten andren wiue</l>
<l>Ende leidt daer dat sijs niet en wiste</l>
<l>Ende nam dleuende kint met liste</l>
<l>Ende leidt bi hare thant</l>
<l n="40">Alse dwijf tdoede kint vant</l>
<l>Quam haer thant in hare ghedachte</l>
<l>Dat het dander wijf daer brachte</l>
<l>Met haesteghen sinne seidsi</l>
<l>Dit doede kint leidstu bi mi</l>
<l n="45"><milestone unit="fol" n="32vb"/> Dit es dine ende dat es mijn</l>
<l>Dander seide dits mijn ende dats dijn</l>
<l>Wat holpe lanc dese dinc</l>
<l>Si quamen vore den coninc</l>
<l>Ende elke seide openbare</l>
<l n="50">Dat dleuende kint hare ware</l>
<l>Die coninc beual ter vaert</l>
<l>Datmen hem brachte een swaert</l>
<l>Ende tkint deilde in sticken tween</l>
<l>Ende datmen elkere gaue een</l>
<l n="55">Doe dit die moeder hoerde</l>
<l>Sprac si ten iersten worde</l>
<l>Lieue here laetet kint leuen</l>
<l>Ic wilt hare altemaele gheuen</l>
<l>Dandere sprac noch mi noch di</l>
<l n="60">Ic wille dat ghedeelt si</l>
<l>&#x00B6; Doe die coninc hoerde dese taele</l>
<l>Bekinde hi te hant waele</l>
<l>Wien tkint behoerde toe</l>
<l>Gheeft desere sprac hi doe</l>
<l n="65">Tkint si esser moeder af</l>
<l>Dierste vonnesse dat hi gaf</l>
<l>Dat was dit alsoe ict las</l>
<l>Sider hi coninc worden was</l>
<l>Alden volke wonderde sere</l>
<l n="70">Vanden coninc haren here</l>
<l>Dat hi zelke wijsheit vant</l>
<l>Ende ontsaghenne ouer al sijn lant</l>
<l>&#x00B6; Salomon alsmen leest van hem</l>
<l>Dede maken in iherusalem</l>
<l n="75">Ende fonderen den iersten</l>
<l>Tempel ende den diersten</l>
<l>In deere gods van hemelrike</l>
<l>Die ie quam in ertrike</l>
<l>Soe dat onmoeghelijc scijnt wesen</l>
<l n="80">Daerment scriuen sal oft lesen</l>
<l>&#x00B6; Selke liede segghen dat</l>
<l>Rechte tier seluer stat</l>
<l>Iacob die patriarke sach</l>
<l>In visioene daer hi lach</l>
<l n="85"><milestone unit="fol" n="33ra"/> Die leedre toten hemle slaen</l>
<l>Ende dingle op ende neder gaen</l>
<l>Daer af ghi vore mocht horen</l>
<l>Meer dan .ij.dusentech iaer te voren</l>
<l>Eermen den tempel maken dede</l>
<l n="90">Daer bi houtmen telker stede</l>
<l>Daer wijnghe es dese memorie</l>
<l>Ende leest ende singt dese ystorie</l>
<l>Daer bi seeghtmen soe waer</l>
<l>Wijnghe es dat daer</l>
<l n="95">Die hemel bouen es open</l>
<l>Daer dingle varen met hoepen</l>
<l>Op ende neder tallen vren</l>
<l>Ende met hen vore gode vuren</l>
<l>Der liede deuotie ende orisoen</l>
<l n="100">Die si in dat godshuis doen</l>
<l>Daeromme als wi verstaen</l>
<l>Eest goet ten wijnghen gaen</l>
<l>Die daer anders niet en ghinghe</l>
<l>Dan om te doene sine bedinghe</l>
<l n="105">Met ganser herten clare</l>
<l>Om dinc die zaelechlijc ware</l>
</div>
<div type="chapter"><head type="chapter">Van des volcs afgoden ende  vander ioeden quaetheit .xlviij. </head>
<l><hi rend="bold">T</hi>Usschen dauitte ende christus gheboert</l>
<l>Alse ghi vore hebt ghehoert</l>
<l>Waren .m. iare volcomelike</l>
<l>Daer binnen tfolc van ertrike</l>
<l n="5">Soe quaet was ende verscouen</l>
<l>In onwet in onghelouen</l>
<l>Dat het vergat altenengadere</l>
<l>Des leuens dattie vadere</l>
<l>Vormaels te leidene plaghen</l>
<l n="10">Soe dat tfolc in dien daghen</l>
<l>Gods al hadde messaect</l>
<l>Die hemel ende erde hadde ghemaect</l>
<l>Ende oefenden die afgode</l>
<l>Ende hilden der duule ghebode</l>
<l n="15">&#x00B6; Die afgode haddensi doen maken</l>
<l>Van zeluere goude ende van andren zaken</l>
<l><milestone unit="fol" n="33rb"/> Binnen altemale hol</l>
<l>Ende waren van duulen vol</l>
<l>Ende gauen tale ende andwerde</l>
<l n="20">Elken mensche van dat hi begherde</l>
<l>Ende bedroeghen tfolc soe iammerlike</l>
<l>Dat het ter hellen voer ghemeenlike</l>
<l>&#x00B6; Dese plaghe was ghemeine</l>
<l>Onder al tfolc groet ende cleine</l>
<l n="25">In alle die werelt gheheel</l>
<l>Sonder der ioeden een deel</l>
<l>Hilden hen noch an dien gode</l>
<l>Die moysesse gaf die ghebode</l>
<l>Daer hen die vaedere verlieten op</l>
<l n="30">Abraham ysaac ende iacob</l>
<l>Die hemel ende erde sciep</l>
<l>Mids sire goetheit groet ende diep</l>
<l>&#x00B6; Nochtan dat dese ioeden twaren</l>
<l>Die beste van ertrike waren</l>
<l n="35">Soe ghinghensi gode dicwile af</l>
<l>Wanneer hi hen vorspoet gaf</l>
<l>Ende hare viande dede verwinnen</l>
<l>Soe en woudensi hem niet kinnen</l>
<l>Ende worpen die wet onderuoet</l>
<l n="40">Ende soe wanneer hi hen ranspoet</l>
<l>Vernoy gaf ende toren</l>
<l>Ende den zeghe altoes verloren</l>
<l>Keerdensi hen weder te gode</l>
<l>Ende hieuen op die ghebode</l>
<l n="45">Ende wet dat/ datsi noit en stoeden</l>
<l>Boven .xxx. iaer in vorspoeden</l>
<l>Sine verwrachten gode alsoe</l>
<l>Dat hise maecte onvroe</l>
<l>Ende warpse weder onsoete</l>
<l n="50">Onder der viande voete</l>
<l>&#x00B6; Noch vintmen liede te menegher stat</l>
<l>Die gods ghedinken vele te bat</l>
<l>In vernoy ende in aermoede</l>
<l>Dan si doen in vorspoede</l>
<l n="55">&#x00B6; Die ioden dat verstaet</l>
<l>Sijn van naturen quaet</l>
<l><milestone unit="fol" n="33va"/> Elc op andren ende fel</l>
<l>Deen en gheloeft den anderen niet wel</l>
<l>Ghierech vrec ende onghestaede</l>
<l n="60">Sere onreine ende scalc van rade</l>
<l>Ghehaet sijn si sekerlike</l>
<l>Van allen volke in ertrike</l>
<l>Ende verstoeten ende versmaedt</l>
<l>En es nieman die hens gaedt</l>
<l n="65">Ende si haeten oec al voert</l>
<l>Datter ioedscap niet en hoert</l>
<l>Ende dat soudensi al bederuen</l>
<l>Haddensijs macht ende doen steruen</l>
<l>&#x00B6; Maer god heeft hoer macht</l>
<l n="70">Alsoe sere te nieute bracht</l>
<l>Datsi vanden minsten sijn ghestreken</l>
<l>Ende al der werelt moeten weken</l>
<l>Si hadden langhe te nieute ghegaen</l>
<l>En haddent die heren ghedaen</l>
<l n="75">Diese vrien om dat</l>
<l>Si des hoers hebben te bat</l>
<l>Coninc noch lant en hebbensi</l>
<l>Maer si sitten onvri</l>
<l>Ende eyghen onder alle heren</l>
<l n="80">Daer onder si hen bekeren</l>
<l>&#x00B6; Bible ende soutre ende die propheten</l>
<l>Houdensi ende willen weten</l>
<l>Dat messyas noch comen sal</l>
<l>Dat volc verloessen al</l>
<l n="85">Dats christus na onse versinnen</l>
<l>Maer si en willen niet kinnen</l>
<l>Dat hi comen es ende heeft gedaen</l>
<l>Dat hare scrifturen doen verstaen</l>
<l>Nochtan hebbensi dat</l>
<l n="90">Bescreuen te menegher stat</l>
<l>Daer die propheten leeren</l>
<l>Die heileghe comst ons heren</l>
<l>Maer dan besciet niet en bast</l>
<l>Si hebben therte soe vast</l>
<l n="95">Watmen hen predect ofte leert</l>
<l>Si bliuen altoes verkeert</l>
<l><milestone unit="fol" n="33vb"/> &#x00B6; Iosephus oec alsoe ic las</l>
<l>Die der ioeden hystoriescriuere was</l>
<l>Ende een goet clerc ende een wijs</l>
<l n="100">Gheeft christuse groten prijs</l>
<l>Hi scrijft aldus ende doet bekant</l>
<l>Het was een mensche inder ioden lant</l>
<l>Ia wildi die waerheit weten</l>
<l>Dorsticken wel mensche heten</l>
<l n="105">Die so vele wondre dede</l>
<l>Ende soe groeten leerere mede</l>
<l>Dat sijn leuen ende sijn ghehinc</l>
<l>Bouen menschelike nature ghinc</l>
<l>Ende dat hi metter leeren sine</l>
<l n="110">An hem trac ioeden ende heidine</l>
<l>Ende ander volc met groeten scaren</l>
<l>Oec scrijft hi mede twaren</l>
<l>In sinen hystorien al bloet</l>
<l>Van christus heileghe doet</l>
<l n="115">Ende van sire opverstannissen</l>
<l>Daer men wel bi mach ghissen</l>
<l>Dat hi mensche was ende god</l>
<l>Maer dat ioedscap es soe sot</l>
<l>Ende van sinne soe verdoeft</l>
<l n="120">Dat het des niene gheloeft</l>
<l>Nochtan was hi iode dese</l>
<l>Iosepnus daer ic af lese</l>
<l>&#x00B6; Alexander doen hi trac</l>
<l>Ende gods abolghe wrac</l>
<l n="125">Soe starc ende soe iammerlike</l>
<l>Ouer al in ertrike</l>
<l>Besloet hi een groet ghetal</l>
<l>Tusschen gheberchte in en dal</l>
<l>Daer ene riuiere omme vliet</l>
<l n="130">Als een pijl dien en boghe sciet</l>
<l>Daer si meer vut en comen</l>
<l>Noch willen die ioden gomen</l>
<l>Dat dese noch vut selen rinnen</l>
<l>Ende al die werelt winnen</l>
<l n="135">Alsoe v segghen zal claer</l>
<l>Die vierde boec hier naer</l>
<l><milestone unit="fol" n="34ra"/> &#x00B6; Die heileghe kerke heeft vut ghegheuen</l>
<l>Datmen die ioden laetet leuen</l>
<l>Ende onder die kerstene sijn alsoe</l>
<l n="140">Daer sijn .iij. redenen toe</l>
<l>&#x00B6; Dierste es alsic vernam</l>
<l>Dat onse wet vter harre quam</l>
<l>Ende die iodsche wet sijds ghewes</l>
<l>Onser wet doede moeder es</l>
<l n="145">&#x00B6; Dandere redene van desen dinghen</l>
<l>Es datmen niemene en soude dwinghen</l>
<l>Ter kerstenheit des sijt vroet</l>
<l>Bedwonghen kersten was noit goet</l>
<l>Saelt goet sijn lude oft stille</l>
<l n="150">Het moet comen vut vrien wille</l>
<l>Die heileghe kerke heeft ghehingt</l>
<l>Dat si niemanne an hare en dwingt</l>
<l>Maer altoes heeft open den scoet</l>
<l>Al tonfaene cleine ende groet</l>
<l n="155">Ende soe wat te hore comt op ghenade</l>
<l>Dat ontfaet si vroech ende spaede</l>
<l>&#x00B6; Die derde redene es</l>
<l>Alse die ioden werden ghewes</l>
<l>Dattie doemsdach naect</l>
<l n="160">Ende si om niet hebben ghehaect</l>
<l>Dat si dan met allen</l>
<l>Ane onse wet selen vallen</l>
<l>Ende haer dolen claerlijc kinnen</l>
<l>Want nieman en can versinnen</l>
<l n="165">Weder et cort oft lanc sal sijn</l>
<l>Toten doemsdaghe die termijn</l>
<l>&#x00B6; Dit sijn die redenen diemen toeght</l>
<l>Waerbi die kerke diodscap ghedoeght</l>
<l>&#x00B6; Den iersten boec willic hier inden</l>
<l n="170">Daer ghi in moeghet vinden</l>
<l>Som der vaedre leuen</l>
<l>Ende hoe seths gheslachte verheuen</l>
<l>Adaems sone strijct voert</l>
<l>Alsoe ghi wel hebt ghehoert</l>
<l n="175">Tote op marien der coninghinnen</l>
<l>Daer dander boec op sal beghinnen</l>
<l><milestone unit="fol" n="34rb"/> Oec es daer in gheset</l>
<l>Meneghe goede leeringhe met</l>
<l>Onder tusschen hier ende daer</l>
<l n="180">Daer inne leghet vorwaer</l>
<l>Orbore ende salechede</l>
<l>Der zielen ende den liue mede</l>
<l>&#x00B6; Dat ghi hier vore hebt vernomen</l>
<l>Es vter ouder euwen comen</l>
<l n="185">Vander nuwere hoert voert an</l>
<l>Eest dats mi god an</l>
</div>
</div>
<div type="part"><head type="part comment">[Boek II.]</head>
<div type="chapter"><head type="chapter"><milestone unit="fol" n="34va"/> Hier beghint die tafle vanden andren boeke </head>
<l>&#x00B6; Dbeghin vanden andren boeke .xlix.</l>
<l>&#x00B6; Van josephs ende marien gheslachte .l.</l>
<l>&#x00B6; Vanden groeten santen die quamen van sente annen marien bloede .li.</l>
<l>&#x00B6; Wat iheronimus screef van onser vrouwen gheboerten .lij.</l>
<l>&#x00B6; Hoe maria wart ghepresentert inden tempel .liij.</l>
<l>&#x00B6; Hoe maria mids den vonnesse gods man trouwen moeste .liiij.</l>
<l>&#x00B6; Waerbi die zone mensche werden moeste ende hoe hi gheboedscaept wart an marien .lv.</l>
<l>&#x00B6; Van marien wijsheit ende hoe si den godsone ontfinc .lvi.</l>
<l>&#x00B6; Hoe ioseph marien laeten woude ende bi wat redenen god woude dat si man hadde .lvij.</l>
<l>&#x00B6; Hoe maria voer te bethleem wert ende hoe christus wart gheboren ende vanden vroeden vrouwen .lviij.</l>
<l>&#x00B6; Hoe die heileghe kerke al dit niet en hout ende datmens nochtan gheloeuen mach .lix.</l>
<l>&#x00B6; Van menegherhande wondren die ghescieden in gods gheboert ende van balaams sterre .lx.</l>
<l>&#x00B6; Hoe die drie coninghe tkint versochten met horen ghichten .lxi.</l>
<l>&#x00B6; Hoe ioseph ende die drie coninghe te samen spreken ende wat eren si doen den kinde ende der moeder .lxii.</l>
<l>&#x00B6; Hoe die coninghe iosephe berechten ende hoe si van hem sceeden .lxiij.</l>
<l>&#x00B6; Vanden visioene dat octauianus sach van den gods sone ende sire moeder .lxiiij.</l>
<l>&#x00B6; Hoe herodes die kindere onthoeft ende hoe ioseph vaert tegypten wert .lxv.</l>
<l>&#x00B6; Homen sente ianne vluchte ende zacharias wart vermoerdt .lxvi.</l>
<l>&#x00B6; Hoe si dor die woestine trocken tegypten wert ende van vele wondren die ghescieden inden weghe .lxvij.</l>
<l><milestone unit="fol" n="34vb"/> &#x00B6; Vanden afgoden die vielen enden vanden wondren die christus in egypten wrachte .lxviij.</l>
<l>&#x00B6; Hoe ihesus tkint steruen dede ende hoet weder leuende wart .lxix.</l>
<l>&#x00B6; Hoe ihesus voghelkine maecte van erden die henen vloghen .lxx.</l>
<l>&#x00B6; Hoe des princen kint doet bleef ende noch een ander dat ihesus weder leuen dede .lxxi.</l>
<l>&#x00B6; Hoe ihesus disputerde ieghen die groete clerke ende van wondren die hi seide .lxxij.</l>
<l>&#x00B6; Hoe ihesus was ter scolen gheset ende hoe hi die groete clerke verwan .lxxiij.</l>
<l>&#x00B6; Vanden kinde dat viel vanden solre dat ihesus verwecte .lxxiiij.</l>
<l>&#x00B6; Van sinen bornestoepe dien de kindere braken .lxxv.</l>
<l>&#x00B6; Vander tarwen die ihesus saide .lxxvi.</l>
<l>&#x00B6; Hoe ihesus was onder die leuwe .lxxvij.</l>
<l>&#x00B6; Vanden houte dat ihesus lingde .lxxviij.</l>
<l>&#x00B6; Hoe die meester starf doen hi ihesuse sloech .lxxix.</l>
<l>&#x00B6; Hoe ihesus sinen meester nam den boec vter hant ende selue las .lxxx.</l>
<l>&#x00B6; Hoe ioseph den man ghenas mids gods wille .lxxxi.</l>
<l>&#x00B6; Hoe ihesus iacoppe ghenas vander slanghen venine .lxxxij.</l>
<l>&#x00B6; Hoe ihesus kintsheit inde nam .lxxxiij.</l>
<l>&#x00B6; Van ihesus miraclen ende ander dinc .lxxxiiij.</l>
<l>&#x00B6; Hier beghint die geeste ons behouders die keyser theodosius vant te iherusalem in pylatus vite inden ghemeinen boeken .lxxxv.</l>
<l>&#x00B6; Vander epistlen die pylatus sende an den keyser claudius .lxxxvi.</l>
<l>&#x00B6; Noch van nichodemus ende ander dinc .lxxxvij.</l>
<l>&#x00B6; Van christus verrisene sijn opvaert ende hoe hi sinen apostelen sende den heileghen gheest ende hoe si schieden .lxxxviij.</l>
<l>&#x00B6; Van tween regementen ende van peetre ende pauwelle ende ander dinc .lxxxix.</l>
<l><milestone unit="fol" n="35ra"/> &#x00B6; Die pater noster ende daer af die bediedenesse .xc.</l>
<l>&#x00B6; Dit es die aue maria .xcj.</l>
<l>&#x00B6; Dit es die credo in dietsche .xcij.</l>
<l>&#x00B6; Hier beghinnen die pause op christum ende striken voert op karlen ende wat elc paus sette .xciij.</l>
<l>&#x00B6; Vanden paus siluestre ende vanden keyser constantine hoe hi bekeerde ende vele doeghden dede .xciiij.</l>
<l>&#x00B6; Hoe keyserinne helena bekeert wart ende wat wondre dat gheuiel .xcv.</l>
<l>&#x00B6; Hoe helena theileghe cruce vant .xcvi.</l>
<l>&#x00B6; Hoe siluester den drake bant ende ander dinc .xcvij.</l>
<l>&#x00B6; Vanden paus leo ende vanden keyserrike .xcviij.</l>
<l>&#x00B6; Vander heylegher keerken ende van kaerlen ende den keyseren .xcix.</l>
<l>&#x00B6; Dbedieden vander keerken ende van priesters ghewaden .C.</l>
<l>&#x00B6; Dbedieden vander messen .C.I.</l>
<l>&#x00B6; Dbedieden vanden .vij. uren .C.ij.</l>
<l>&#x00B6; Vanden .vij. ewen ende van des tijts bescede .C.iij.</l>
<l>&#x00B6; Hier beghint onser vrouwen opvaert ierstwerf hoe dinghel tote haer quam .C.iiij.</l>
<l>&#x00B6; Hoe dapostlen versaemden vore marien ende hoe christus selue quam om hare .C.v.</l>
<l>&#x00B6; Hoe christus metter hemelscher scaeren marien ziele voerde te hemele waert .C.vi.</l>
<l>&#x00B6; Hoe dapostle droeghen marien ten graue ende wat wondren daer ghescieden ende hoese christus haelde met lichamen .C.vij.</l>
<l>&#x00B6; Van marien ende van ianne ewanglisten .C.viij.</l>
<l>&#x00B6; Van ianne ewanglisten ende van ianne baptisten. hoe dat twee clerke streden welc meerre ware vore gode .C.ix.</l>
<l>&#x00B6; Een bispel van O Intemerata .C.x.</l>
</div>
<div type="chapter"><head type="chapter"><milestone unit="fol" n="35rb"/> Dat prologus vanden andren boke. </head>
<l><hi rend="bold">A</hi>lle doegheden ghemeene</l>
<l>Spruten vut gode alleene</l>
<l>Ende wat hire deilt hier ende daer</l>
<l>Hine heefter te min niet een haer</l>
<l n="5">Want sijn tresoer dats v cont</l>
<l>Van sire doeght es sonder gront</l>
<l>Wet nochtan dat ende verstaet</l>
<l>Dat sine ontfarmecheit gaet</l>
<l>Bouen al sijn ander werc</l>
<l n="10">Als ons seeght een wijs clerc</l>
<l>Soude god dat moghdi merken</l>
<l>Mids sine gherechtecheit werken</l>
<l>Hi soude dan tallen stonden</l>
<l>Wreken der menschen zonden</l>
<l n="15">Maer ontfarmecheit des sijt vroet</l>
<l>Can gods ons heren grammen moet</l>
<l>Alsoe goedertieren maken</l>
<l>Dat hi beidt metter wraken</l>
<l>Tote hi te penitentien tiet</l>
<l n="20">Ende en bekeert hi hem dan niet</l>
<l>Soe wrect hijt hier oft ghinder</l>
<l>Hine verghetes meerre no minder</l>
<l>In dat beghin van erterike</l>
<l>Wrac god zelcstont soe haestelike</l>
<l n="25">Maer sint hi selue mensche was</l>
<l>Ende menscheit kinde alsic las</l>
<l>Die hi ontfinc ane die maeght</l>
<l>Soe es sine wrake sere ghetraeght</l>
<l>Dat sine ontfarmecheit es groet</l>
<l n="30">Merken wi daer an al bloet</l>
<l>Dat hi sinen sone en spaerde niet</l>
<l>Hi en sendene in dit verdriet</l>
<l>Daer hi iammerlec bleef doet</l>
<l>Om ons te helpene vter noet</l>
<l n="35">Alsoe v dese ander boec al</l>
<l>Scoene ende clare verclaren sal</l>
<l>God latene soe volbringhen mi</l>
<l>Datter sijn lof ende eere in si</l>
</div>
<div type="chapter"><head type="chapter"><milestone unit="fol" n="36ra"/> Dbeghin vanden andren boeke .xlix. </head>
<l><hi rend="bold">D</hi>Ie ander boec hier beghint.</l>
<l>Die v sal doen bekint.</l>
<l>Hoe dat nuwe testamint.</l>
<l>In gaet alsoe ment vint.</l>
<l n="5">Hoe doude euwe int</l>
<l>Die menech iaer stoet blint</l>
<l>Hoe dat yeuen perlemint</l>
<l>Daer die mensche bi was ghescint</l>
<l>Hoe der hillen swaer tormint</l>
<l n="10">Inden nemen mids een kint</l>
<l>Dat die vaeder heeft ghesint</l>
<l>Hier neder in dit ellint</l>
<l>Daer hi ons mede wint</l>
<l>Deuweghe bliscap sonder meswint</l>
<l n="15">Die inde meer en ghewint</l>
<l>Lieue kinder dit versint</l>
<l>Hoe ghi comt in dit couint</l>
<l>Daer die iare en liden twint</l>
<l>Hi es meer dan onsint</l>
<l n="20">Ende sotter vele dan een rint</l>
<l>Die vut desen gheloue wint</l>
<l>Daer god den mensche dus mint</l>
<l>Dat hi sinen zone dat diere presint</l>
<l>Om ons liet hanghen inden wint</l>
<l n="25">An dat cruce vast gheprint</l>
<l>Daer hi wart swart als atermint</l>
<l>Ende droeghe als een parkemint</l>
<l>Meneghe wonde hem omtrint</l>
<l>Daer dat edel sacramint</l>
<l n="30">Tonsen behoude vte rint</l>
<l>Dat ons es bleuen iesint</l>
<l>Daer sduuels macht bi wert verslint</l>
<l>Gheloeft si hi al ongheint</l>
<l>Die ons sine gracie dus toe sint</l>
<l n="35">&#x00B6; Onser vrouwen gheborte mede</l>
<l>Hoe dinghel sine bodscap dede</l>
<l>An hare van dier hogher drachte</l>
<l>Hoe si ter werelt brachte</l>
<l><milestone unit="fol" n="36rb"/> Dien behoudere van ertrike</l>
<l n="40">Hoe hi wandelde menschelike</l>
<l>Miraclen dede openbare</l>
<l>Als die ghewarech god ware</l>
<l>Predeken ghinc sins vaeder woerde</l>
<l>Diemen te vore noyt en hoerde</l>
<l n="45">Die engheen en hadde moghen</l>
<l>Den volke alsoe betoghen</l>
<l>Vander pinen di hi leet</l>
<l>Ende hoe dat vromelec street</l>
<l>Toten inde vander doet</l>
<l n="50">Seldi hier hoeren al bloet</l>
<l>Hoe hi op voer tsinen vaeder</l>
<l>Met liue ende met zielen tegaeder</l>
<l>Ende ten lesten comen sal</l>
<l>Dese werelt doemen al</l>
<l n="55">Ende elken loen gheuen</l>
<l>Van dat hi hier heeft bedreuen</l>
<l>Ende ander dinghe ondertusschen met</l>
<l>Selen hier oec sijn gheset</l>
<l>Daer an sal ligghen zalechede</l>
<l n="60">Beide der zielen ende den liue mede</l>
</div>
<div type="chapter"><head type="chapter">Van iosephs ende marien gheslachte .l. </head>
<l><hi rend="bold">N</hi>V alse onse here van hemelrike</l>
<l>Sach dat al erterike</l>
<l>Quaet hanteerde ende zonde minde</l>
<l>Ende hem nieman en kinde</l>
<l n="5">Diet al van nieute hadde ghemaect</l>
<l>Entie duuel an hem hadde ghesaect</l>
<l>Alle dese werelt ghemeene</l>
<l>Ende prince daer in was alleene</l>
<l>Ontfarmde hem sire hantghewerke</l>
<l n="10">Elc hoere nu ende merke</l>
<l>Hoe vriendelec dat god woude</l>
<l>Gaen tote onsen behoude</l>
<l>&#x00B6; Hi hadde in sine godleke nature</l>
<l>Voersien ene creature</l>
<l n="15">Eer hemele oft erde waren</l>
<l>Daer hi met woude twaren</l>
<l><milestone unit="fol" n="36va"/> Af doen scade ende blame</l>
<l>Die ons quamen van adame</l>
<l>Ende des duuels macht storen</l>
<l n="20">Dat was die maeght vercoren</l>
<l>Als ghi hier na selt horen</l>
<l>Daer si werden sal gheboren</l>
<l>Vanden edelen gheslachte daer ghi</l>
<l>Hier voren af horet zegghen mi</l>
<l n="25">&#x00B6; Hier vore hebbic bescreven</l>
<l>Hoe .xij. sonen bleuen</l>
<l>Na iacoppe den patriarke</l>
<l>Ende hoe dat van elken een starke</l>
<l>Groet gheslachte comen was</l>
<l n="30">Deen soe hiet iudas</l>
<l>Van wies gheslechte des seker sijt</l>
<l>Quam die coninc dauid</l>
<l>Ende van dauids gheslechte vercoren</l>
<l>Wart ihesus christus gheboren</l>
<l n="35">Dus es sijn moeder van rechte</l>
<l>Van iudas ende dauids gheslachte</l>
<l>Want sijns vaeders gheslechte als ghi siet</l>
<l>En hoert teser menscheit niet</l>
<l>&#x00B6; Nu sijn daer .ij. ewangelisten</l>
<l n="40">Die dese gheslachten bat wisten</l>
<l>Die beide scriuen ende leeren</l>
<l>Dat hoghe gheslachte ons heren</l>
<l>&#x00B6; Lucas dat gheslachte began</l>
<l>Op ioseph marien man</l>
<l n="45">Ende noemet achterwert algader</l>
<l>Tote op adame den iersten vader</l>
<l>Matheus set sijn beghin</l>
<l>Op abrahame meer no min</l>
<l>Ende comt neder met diere gheboert</l>
<l n="50">Tote op iosephe daer ghi af hoert</l>
<l>Aldus soe en doen si twint</l>
<l>Van marien gheboerte bekint</l>
<l>Nochtan sijt seker des</l>
<l>Datsi van dauids gheslechte es</l>
<l n="55">Want ioseph wats ghesciet</l>
<l>En hadse anders moghen trouwen niet</l>
<l><milestone unit="fol" n="36vb"/> Want elc ioede van rechte</l>
<l>Moeste huwen in sijn gheslechte</l>
<l>&#x00B6; Dewangelisten hadden hier toe</l>
<l n="60">Redene ende seggu hoe</l>
<l>Men plach wilen alst noch soude</l>
<l>Daermen gheslachten woude</l>
<l>Bescriuen datmen dan</l>
<l>Tgheslechte vertra vanden man</l>
<l n="65">Ende vander vrouwen niet</l>
<l>Oec mochte wel sijn ghesciet</l>
<l>Dat dewanglisten alsoe clare</l>
<l>Tgheslachte niene wisten van hare</l>
<l>Alsi van haren man deden</l>
<l n="70">Maer wet dat ter waerheden</l>
<l>Dat maria na ende vore</l>
<l>Quam van tser dauids oere</l>
<l>Alsoe die heileghe kerke lijt</l>
<l>Telker stede ende telker tijt</l>
<l n="75">Ende elc leerere scriuet mede</l>
<l>&#x00B6; Van dauite lasic in eere stede</l>
<l>Dat hi onder dandre hadde .ij. sonen</l>
<l>Natanne ende salomonen</l>
<l>Ende ioseph man marien</l>
<l n="80">Quam van salomons partien</l>
<l>Ende dat marien vader dan</l>
<l>Quam van desen nathan.</l>
<l>&#x00B6; Marien moeder ende vader</l>
<l>Entie ioeden allegader</l>
<l n="85">Waren alle seker das</l>
<l>Dat her ioachim was</l>
<l>Van heren dauite gheboren</l>
<l>Ende daer bi wart maria ghecoren</l>
<l>Inden tempel te sine met</l>
<l n="90">Dien edelen maeghden die gheset</l>
<l>Daer inne waren als ghi</l>
<l>Zaen selt horen segghen mi</l>
<l>Ons seeght scolastica</l>
<l>Entie goede clerc beda</l>
<l n="95">Dattie ioeden in ouden daghen</l>
<l>Te descriuene plaghen</l>
<l><milestone unit="fol" n="37ra"/> Hoer gheslachten in een boec</l>
<l>Ende leiden dien in enen hoec</l>
<l>Inden tempel alsic las</l>
<l n="100">Daer hi wel besloten was</l>
<l>&#x00B6; Herodes die daer coninc wart</l>
<l>Wien die ioden waren haert</l>
<l>Dede dien boec nemen daer</l>
<l>Ende verbranden dat was waer</l>
<l n="105">Om dat hi van desen</l>
<l>Tedelre woude wesen</l>
<l>&#x00B6; Want hi hadde ghemict te uoren</l>
<l>Ware die boec verloren</l>
<l>Dat hi wel soude maken mare</l>
<l n="110">Dat hi van dauits gheslechte ware</l>
<l>Soe soude hi hebben edelhede</l>
<l>Ende der ioden maech sijn mede</l>
<l>Want ieghen der ioden ghehinc</l>
<l>Was hi worden coninc</l>
<l n="115">Soe datsine hadden leit</l>
<l>Ende hi ontsach hoer felheit</l>
<l>Hier bi machmen wel weten</l>
<l>Dat des vele was vergheten</l>
<l>Doen men dboec brande</l>
<l n="120">Doch waren ioden inden lande</l>
<l>Die des vele hadden onthouden</l>
<l>Alsoe si zegghen hoerden den ouden</l>
<l>Datmen weder som bescreef</l>
<l>Soe dadt al niet verloren en bleef</l>
</div>
<div type="chapter"><head type="chapter">Vanden groeten santen die quamen van sente annen marien moeder .lj. </head>
<l><hi rend="bold">I</hi>Oachim nam waerlike</l>
<l>Annen in huwelike</l>
<l>Ende dese vrouwe anna</l>
<l>Hadde ene zuster hiet hymeria</l>
<l n="5">Die hadde .ij. kinder dat ghijt wet</l>
<l>Dene was elysabeth</l>
<l>Sente ians baptisten moeder</l>
<l>Dander was eliud hoer broeder</l>
<l>Hi was ouderuaeder van sente seruase</l>
<l n="10">Die te tricht rust op die mase</l>
<l><milestone unit="fol" n="37rb"/> Die den bisscopstoel met sire machte</l>
<l>Van tongren te tricht brachte</l>
<l>Daer hi langhe stoet alsic vernam</l>
<l>Eer hi te ludeke quam</l>
<l n="15">&#x00B6; Dese goede vrouwe anne</l>
<l>Hadde deen naden andren drie manne</l>
<l>Ioachim was hare ierste man</l>
<l>Die ons heren moeder an hare wan</l>
<l>Diemen iosephe te huweleeke gaf</l>
<l n="20">Als ghi na selt hoeren daer af</l>
<l>&#x00B6; Alse ioachim doet was</l>
<l>Nam si enen man hiet cleophas</l>
<l>Die was des iosephs broeder</l>
<l>Man marien gods moeder</l>
<l n="25">Cleophas wan ane annen alsic sie</l>
<l>Ene dochter hiet oec marie</l>
<l>&#x00B6; Deser marien wi lesent dus</l>
<l>Gafmen enen man hiet alpheus</l>
<l>Die an hare wan .iij. kindre</l>
<l n="30">Deen was iacob die mindere</l>
<l>Ioseph diemen oec hiet barsabas</l>
<l>Ende sente symon ende iudas</l>
<l>&#x00B6; Alse annen ander man starf</l>
<l>Den derden si doen verwarf</l>
<l n="35">Salome hiet hi alsic versta</l>
<l>Daer af hadsi oec ene maria</l>
<l>Zebedeus wart hare man</l>
<l>Daer si .ij. kindre af ghewan</l>
<l>Twee vte nemende saleghe manne</l>
<l n="40">Den meerre iacob ende ianne</l>
<l>Den vermaerden ewangliste</l>
<l>Die gods verhoelenheit wiste</l>
<l>Dien god sire moeder gaf in hoeden</l>
<l>Daer si bi den cruce stoeden</l>
<l n="45">Dit saeleghe gheslachte ende dit goede</l>
<l>Quam van veren annen bloede</l>
<l>Hier na seldi hoeren</l>
<l>Hoe maria wart gheboren</l>
</div>
<div type="chapter"><head type="chapter"><milestone unit="fol" n="37va"/> Wat jeronimus screef van onser vrouwen gheboerte .lj. </head>
<l>Jheronimus in sire kintschede</l>
<l>Hadde ghelesen in ere stede</l>
<l>In wat manieren ende hoe</l>
<l>Onser vrouwen gheboert quam toe</l>
<l n="5">Ende ouer langhen tijt na dat</l>
<l>Soe sat hi in ere stat</l>
<l>Daer hi ieghen liede sprac</l>
<l>Ende die dinc alsoe vertrac</l>
<l>Alsoe hem ghedachte van desen</l>
<l n="10">Dat hi wilen hadden ghelesen</l>
<l>&#x00B6; Doe badmen hem sonder letten</l>
<l>Dat hijt in scrift wilde setten </l>
<l>&#x00B6; Doen screef die goede iheronimus</l>
<l>Van onser vrouwen aldus</l>
<l n="15">Ende heft in sijn beghin gheset</l>
<l>Dat ioachim was van nazareth</l>
<l>Vten lande van galilea</l>
<l>Ende van bethleem ver anna</l>
<l>Ende dat dese .ij. tesamen</l>
<l n="20">In rechten huweleeke quamen</l>
<l>Ende waren gherecht in gode</l>
<l>Ende hilden der wet ghebode</l>
<l>Alle die haue die hen god gaf</l>
<l>Daer maectensi drie deele af</l>
<l n="25">Deen gauensi te gods eren</l>
<l>Den dienres inden tempel ons heren</l>
<l>Den armen gauensi gheheel</l>
<l>Ende den pelegrimen dander deel</l>
<l>Dat derde si selue hilden</l>
<l n="30">Om dat siere af leuen wilden</l>
<l>.Xx. iaer oft daer omtrent</l>
<l>Saten si dus sonder kent</l>
<l>&#x00B6; Doen baden si nerenstlike</l>
<l>Gode van hemelrike</l>
<l n="35">Dat hi hen een kint wilde gheuen</l>
<l>Si wildent al sijn leuen</l>
<l>Weghen setten ende leren</l>
<l>Ten heileghen dienste ons heren</l>
<l>&#x00B6; Nu quam een hoghe feeste dach</l>
<l n="40">Dat dioescap van rechte plach</l>
<l><milestone unit="fol" n="37vb"/> Van oueral inden lande</l>
<l>Te bringhene sine offerande</l>
<l>Ten temple in iherusalem</l>
<l>Daer quam ioachim ende met hem</l>
<l n="45">Siere ghebure een deel te samen</l>
<l>Inden tempel dat si quamen</l>
<l>Tien outare als dandre deden</l>
<l>Een pape stoet daer ter steden</l>
<l>Die heren Ioachimme doe</l>
<l n="50">Harde smadelijc sprac toe</l>
<l>Hi seide hoe hi soe coene ware</l>
<l>Dat h quame te gods outare</l>
<l>Hi ware versmaedt voer gode</l>
<l>Na der wette ghebode</l>
<l n="55">Want god hem in al sijn leuen</l>
<l>Noyt kint en hadde ghegheuen</l>
<l>Dare sijn volc bi ware ghedijt</l>
<l>Des ware hi vermalendijt</l>
<l>Ioachim was te barenteert</l>
<l n="60">Ende es vten temple ghekeert</l>
<l>Sere bescaemt ende confuis</l>
<l>Ende en dorste niet comen thuis</l>
<l>Metten gheburen daer hi met quam</l>
<l>Sinen wech dat hi nam</l>
<l n="65">Ter weiden daer sijn herden laghen</l>
<l>Met sinen beesten tien daghen</l>
<l>Daer hi enen tijdt bleef</l>
<l>Ende sijn vernoy allene dreef</l>
<l>&#x00B6; Doen quam dinghel te hem daer</l>
<l n="70">Met groeten lichte herde claer</l>
<l>Soe dat versaeght was ioachim</l>
<l>Dinghel sprac aldus te him</l>
<l>Ioachim en versaeght v twint</l>
<l>Ic ben dinghel van gode ghesint</l>
<l n="75">Om dat ic di soude doen verstaen</l>
<l>Dat god dine bede heeft ontfaen</l>
<l>Ende dine scande ende dijn verseren</l>
<l>Al in vreude di sal keren</l>
<l>God en doet sonder sake niet</l>
<l n="80">Want dat es dicke ghesciet</l>
<l><milestone unit="fol" n="38ra"/> Dat god niet en woude ghehinghen</l>
<l>Dat vrouwen kint ontfinghen</l>
<l>Inder ioeght maer inder outheit</l>
<l>Alst hem nature heeft ontseit</l>
<l n="85">Om dat god niene woude</l>
<l>Dat die vrocht comen soude</l>
<l>Van des vleischs ghenoechlijcheden</l>
<l>Maer bi sire moghentheden</l>
<l>Iet nuwes woude bringhen voert</l>
<l n="90">Van dire selsenre gheboert</l>
<l>&#x00B6; Dierste moeder des sijt ghewes</l>
<l>Daer dioedsche volc af comen es</l>
<l>Dat was abrahams wijf ver sare</l>
<l>Si was out .xc. iare</l>
<l n="95">Doen si van ysaacke ghenas</l>
<l>Die een heylech patriarke was</l>
<l>&#x00B6; Ioseps moeder ver rachel</l>
<l>Was ondrachtech alsoe wel</l>
<l>Die here sider was becant</l>
<l n="100">Van al egypten lant</l>
<l>Die droeme conste bedieden</l>
<l>Daer wondre af ghescieden</l>
<l>Wie was starker ie dan samsoen</l>
<l>Wie was heylegher in al sijn doen</l>
<l n="105">Dan samuel die prophete goet</l>
<l>Hoerre beider moeder des sijt vroet</l>
<l>Waren ondrachtech ende daer bi</l>
<l>Moechdi te bat gheloeuen mi</l>
<l>Mids exemple die wi scouwen</l>
<l n="110">Dat van ondrachteghen vrouwen</l>
<l>Groete gheboerten op stan</l>
<l>Daer bi segghic di zonder waen</l>
<l>Anne sal die ene dochter draghen</l>
<l>Die gode wel sal behaghen</l>
<l n="115">Maria sal sijn hoer name</l>
<l>Si sal inder moeder lichame</l>
<l>Gheheilecht sijn ende heilech bliuen</l>
<l>Ende salech bouen alle wiuen</l>
<l>Men salse ter werelt niet keeren</l>
<l n="120">Maer inden tempel ons heren</l>
<l><milestone unit="fol" n="38rb"/> Salsi metten maeghden sijn</l>
<l>Ende altoe maeght bliuen fijn</l>
<l>Van hare sal werden gheboren</l>
<l>Die goedsone vut vercoren</l>
<l n="125">Alder werelt salechede</l>
<l>Ende si sal bliuen maeght mede</l>
<l>&#x00B6; Ende hier bi gheloeues te bat</l>
<l>Als ghi ter porten comt vander stat</l>
<l>Diemen guldene porte hoert nomen</l>
<l n="130">Sal anne ieghen v comen</l>
<l>Die om v langhe meren</l>
<l>Droeue heeft gheweest ende erre</l>
<l>Si sal verbliden menichfout</l>
<l>Also saen alsi v scout</l>
<l n="135">&#x00B6; Dus voer dinghel van dier stat</l>
<l>Tote annen daer si sat</l>
<l>Ende dreef groet mesbare</l>
<l>Om haren man waer hi ware</l>
<l>Dinghel seide annen doe</l>
<l n="140">Al die selue boedscap toe</l>
<l>Die hi ane ioachimme dede</l>
<l>Oec seide hi hare mede</l>
<l>Datsi op stoede handelinghe</l>
<l>Ende ter guldener poerten ghinghe</l>
<l n="145">Si soude joachimme ontmoeten daer</l>
<l>Dit vonden si beide waer</l>
<l>Want si ondermoetten hen beide</l>
<l>Ghelijc dat hen dinghel seide</l>
<l>Ende elc heft andren vertroken</l>
<l n="150">Wat dinghel heeft ghesproken</l>
<l>Als ghi vore hebt verstaen</l>
<l>Thuiswert sijn si beide ghegaen</l>
<l>Ende dancten gode daer of</l>
<l>Ende verbeidden sijn belof</l>
<l n="155">Anne ontfinc dat beste kint</l>
<l>Dan man ane vrouwe wan iesint</l>
<l>Recht optien achtensten dach</l>
<l>Die in decembre ghelach</l>
<l>Ende alsijt hadde ghedreghen</l>
<l n="160">.Ix. maende als vrouwen pleghen</l>
<l><milestone unit="fol" n="38va"/> Ghenas sire af onghewaent</l>
<l>.Viij. daghe in spelmaent</l>
<l>Doemen screef alsic versinne</l>
<l>Vander werelt iersten beghinne</l>
<l n="165">Een ende viftech hondert iare</l>
<l>Ende .lxxxiiij. dits clare</l>
<l>&#x00B6; Nu benic ierst comen dan</l>
<l>Daer ic dit gheslechte omme began</l>
<l>Van adame neder als ghijt hoert</l>
<l n="170">Tote onser vrouwen gheboert</l>
<l>Elc kersten waerlike</l>
<l>Sal gode van hemelrike</l>
<l>Danken met al sire macht</l>
<l>Van deser glorioser dracht</l>
<l n="175">Dits die vrouwe van machte groet</l>
<l>Die de hemelsche porte ontsloet</l>
<l>Die ver yeue sluten dede</l>
<l>Met horre onghehorsamhede</l>
<l>Dits si die dserpent verwan</l>
<l n="180">Dat yeuen brachte inden ban</l>
<l>Dit es si die den duuel bant</l>
<l>Die al ertrike hadde in hant</l>
<l>Die de viande soe ontsien</l>
<l>Dat si alle van hare vlien</l>
<l n="185">Dit es si der ingle vrouwe</l>
<l>Verdrijfsterre van allen rouwe</l>
<l>Coninghinne die ghelike</l>
<l>Van hemle ende ertrike</l>
<l>Dit es si oec die ghereit</l>
<l n="190">Vellen can gods gramheit</l>
<l>Als hi op ons es erre</l>
<l>Dit es si die leidsterre</l>
<l>Die ter hauenen der salecheiden</l>
<l>Alle menschen wel can leiden</l>
<l n="195">Hi es vroet die hare dient</l>
<l>Want god es hare soe vrient</l>
<l>Hin ontseeght hare cleine no groet</l>
<l>Si helpt den mensche vter noet</l>
<l>Vore haers liefs kints anscijn</l>
<l n="200">Gheloeft moet si euwelec sijn</l>
</div>
<div type="chapter"><head type="chapter">Hoe maria wart ghepresenteert in den tempel .liij. </head>
<l><milestone unit="fol" n="38vb"/> <hi rend="bold">M</hi>aria dese jonghe ioeght</l>
<l>Wies in gracien ende in doeght</l>
<l>Dier si altemale vol was</l>
<l>Want god onste hare das</l>
<l n="5">Doen si was van drien iaren</l>
<l>Ende melcs mochte ontbaeren</l>
<l>Woude moeder ende vaeder</l>
<l>Gode doen algader</l>
<l>Datsi gheloeft hadden voren</l>
<l n="10">Als ghi vore moeght hoeren</l>
<l>Tkint brachtensi met eeren</l>
<l>Toten temple ons heren</l>
<l>Die tempel was hoeghe ghestaen</l>
<l>Soe datmen op moeste gaen</l>
<l n="15">Viftiene trappen dicke</l>
<l>Hoeghe ende onghemicke</l>
<l>Daer settensi tkint neder</l>
<l>Ende soudent vernemen weder</l>
<l>Ende op draghen met hoeden</l>
<l n="20">Ende alsijs minst moeden</l>
<l>Es tkint sonder hulpe saen</l>
<l>Alle die trappen op ghegaen</l>
<l>Sonder iemans toedoen</l>
<l>Des wonderde hen allen doen</l>
<l n="25">Ende om tghedinken van desen</l>
<l>Vintmen noch liede die lesen</l>
<l>Die viftiene zalme teeren</l>
<l>Marien der moeder ons heren</l>
<l>Die de .xv. trappen op ghinc</l>
<l n="30">Ieghen der naturen ghehinc</l>
<l>Want te teeder was hoer macht</l>
<l>Te doene al selkene cracht</l>
<l>&#x00B6; Hore offrande daedensi dare</l>
<l>Als men pleeght te dien outare</l>
<l n="35">Ende dancten gode der gaue</l>
<l>Ende keerden weder aue</l>
<l>Thuiswert hoerre straten</l>
<l>Ende hebben tkint daer ghelaten</l>
<l><milestone unit="fol" n="39ra"/> Mettien maeghden die plaghen</l>
<l n="40">Te werkene in dien daghen</l>
<l>Ornamente ende sierhede</l>
<l>Daermen mede dede</l>
<l>Goeds dienst tier stede</l>
<l>Alsoet doen was die sede</l>
<l n="45">Dat werc leerde si soe wel</l>
<l>Dat sijt bat dede dan ieman el</l>
<l>Datten andren maeghden daer</l>
<l>Te werkene was te swaer</l>
<l>Te subtijl ende te rike</l>
<l n="50">Dat wrachtesi lichtelike</l>
<l>Om dat si was van desen sinne</l>
<l>Hietense dandere coninghinne</l>
<l>Si seiden waer/ diet wel besiet</l>
<l>Al en wistensijs selue niet</l>
<l n="55">Daghelijcs quam dinghel te hare</l>
<l>Dien si scouwede openbare</l>
<l>Diese vriendelec visiteerde</l>
<l>Ende themelsche broet presenteerde</l>
<l>Want si was van seden</l>
<l n="60">Gherne in enecheden</l>
<l>In haren inneghen ghebeden</l>
<l>Al vol oetmoedecheden</l>
<l>Sine quam nie voer mans anschijn</l>
<l>Daer sijs quite mochte sijn</l>
<l n="65">Si ontrac hare tallen steden</l>
<l>Vter menschen onleden</l>
<l>Ende voeghede hare alleene</l>
<l>Om dat si met herten reene</l>
<l>Ghebruken woude in vreuden diep</l>
<l n="70">Hoers brudegoems diese sciep</l>
</div>
<div type="chapter"><head type="chapter">Hoe maria mids den vonnesse gods man trouwen moeste .liiij. </head>
<l><hi rend="bold">D</hi>Oen dese saleghe maeght twaren</l>
<l>Out was van dertiene iare</l>
<l>Gheboet die bisscop openbare</l>
<l>Dat elke maeght die soe out ware</l>
<l n="5">Datsi nemen mochte man</l>
<l>Thoren vrienden trocke dan</l>
<l><milestone unit="fol" n="39rb"/> Ende man namen na die wet</l>
<l>Die dioedscap hadde gheset</l>
<l>Dus heefter een deel orlof ghenomen</l>
<l n="10">Die thoren tide waren comen</l>
<l>Sonder maria wats ghesciet</l>
<l>Si en woude van daer niet</l>
<l>Ende alsmen hore vraeghde waerbi</l>
<l>Si dat daede antwerde si</l>
<l n="15">Mijn vaeder ende mijn moeder beide</l>
<l>Daeden gode sekerheide</l>
<l>Dat ic al mijn leuen</l>
<l>In sinen dienste soude cleuen</l>
<l>Ende offerden mi onsen heere</l>
<l n="20">Ende al en ware den min no mere</l>
<l>Soe hebbic gode gheloeft nochtan</l>
<l>Dat ic meer en neme man</l>
<l>Maer mine reinecheide houde al</l>
<l>Alsoe langhe alsic leuen sal</l>
<l n="25">&#x00B6; Alse die bisscop dat verstoet</l>
<l>Peinsdi thant in sinen moet</l>
<l>Dat gheloeften sijn scouden</l>
<l>Ende datmen die moeste houden</l>
<l>Gode sonder breken</l>
<l n="30">Ende woude hem des bespreken</l>
<l>Want en was noit ghesien</l>
<l>Dadt iemen gheloefde vore dien</l>
<l>Te houdene reinechede</l>
<l>Te meer was hire ghelaeden mede</l>
<l n="35">Oec woudi noede ghehinghen</l>
<l>Onghewoene dinc op bringhen</l>
<l>Te gadre dedi comen te hant</l>
<l>Doude wise diemen vant</l>
<l>Ende beriet hem met hen</l>
<l n="40">Doe droech hen alsoe die sen</l>
<l>Om dat die dinc ware onghelijc</l>
<l>Ende sonderlingne sere twiuelijc</l>
<l>Datmen gode an roepen soude</l>
<l>Dat hi dese dinc besceeden woude</l>
<l n="45">Die bisscop viel op sine knien</l>
<l>Ende bat onsen here mettien</l>
<l><milestone unit="fol" n="39va"/> Dat hi te kinne gaue</l>
<l>Sinen heyleghen wille hier aue</l>
<l>Eene stemme sprac daer doe</l>
<l n="50">Daer sijt alle hoerden toe</l>
<l>Elc man des sijt ghewes</l>
<l>Die buten huweleeke es</l>
<l>Ende comen van dauits bloede</l>
<l>Sal draghen ene dorre roede</l>
<l n="55">In sijn hant tien outare</l>
<l>Ende sgheens roede die bloyt dare</l>
<l>Ende daer ene duue op comt dan</l>
<l>Dat sal sijn marien man</l>
<l>&#x00B6; Doen si dese stimme hoerden</l>
<l n="60">Warensi blide van dien woerden</l>
<l>Ende dadent alsoe ghescien</l>
<l>Ioseph was een van dien</l>
<l>Dlt was op enen feeste dach</l>
<l>Dat dat ioedsche volc plach</l>
<l n="65">Van ouer al inden lande</l>
<l>Ten temple bringhen offerande</l>
<l>Ende om dat ioseph tout was ghedaecht</l>
<l>Te trouwene soe ionghe een maeght</l>
<l>Decti sine roede ghereet</l>
<l n="70">Dadt nieman en wiste onder sijn cleet</l>
<l>Ende alsi alle alsoe te samen</l>
<l>Tote dien outare quamen</l>
<l>Onder hen allen ghemene</l>
<l>Soe en bloyde daer roede en ghene</l>
<l n="75">Die bisscop viel echt in sijn ghebede</l>
<l>Die stimme sprac alsi vore dede</l>
<l>Die ghene daer met allen</l>
<l>Gods lot op sal vallen</l>
<l>Hadde sine roede bedect</l>
<l n="80">Hier bi eest dat het ghebrect</l>
<l>&#x00B6; Men verdoet met selker hoede</l>
<l>Dat elc bloet draghe sijn roede</l>
<l>Ghi selt die waerheit thant verstaen</l>
<l>Echt sijn si alsoe ghegaen</l>
<l n="85">Ende iosephs roede thant</l>
<l>Wart bloyende in sijn hant</l>
<l><milestone unit="fol" n="39vb"/> Van beneden inden tsop</l>
<l>Ende ene duue quammer op</l>
<l>Alse ysaias wilen leerde</l>
<l n="90">Daer hi seide ende propheteerde</l>
<l>Den heileghen gheest waerlike</l>
<l>Comen in ere duuen ghelike</l>
<l>&#x00B6; Openbare wistmen dan</l>
<l>Dat ioseph was marien man</l>
<l n="95">Die bisscop heefse zaen</l>
<l>Beide ondertrouwe ghedaen</l>
<l>Ende ioseph trac thans na dat</l>
<l>Te bethleem te sire stat</l>
<l>Om dat hi bereet woude maken</l>
<l n="100">Sijn huis ende ander zaken</l>
<l>Daermen die brutlocht mede</l>
<l>Houden zoude alst was die zede</l>
<l>Ende hier en binnen alsict versta</l>
<l>Soe nam orlof maria</l>
<l n="105">Ane die maeghde die bleuen dare</l>
<l>Die noch niene hadden hoere iare</l>
<l>Ende trac henen al ongheleth</l>
<l>In die stat van nazaret</l>
<l>Thorre moeder ende vaeder</l>
<l n="110">Ende vertrac hen algader</l>
<l>Hoe dat hare ware ghesciet</l>
<l>Alsoe gods vonnesse hiet</l>
<l>&#x00B6; Ic hout vore ware dinc</l>
<l>Eer maria man ontfinc</l>
<l n="115">Dat hare dinghel hadde doen verstaen</l>
<l>Hoet met hare soude vergaen</l>
<l>Ende datsi ware onuersaeght</l>
<l>Si soude bliuen maeght</l>
<l>Al waert dat si troude man</l>
<l n="120">Want si sprakene ende sach an</l>
<l>Daghelike alsoe ic v</l>
<l>Hier voren seide nu</l>
<l>Oec liep die niemare</l>
<l>Onder diodscap hare ende dare</l>
<l n="125">Dat die tijt bi ware</l>
<l>Dat die behoudere openbare</l>
<l><milestone unit="fol" n="40ra"/> Van ere maeght soude sijn gheboren</l>
<l>Die de hille soude scoren</l>
<l>Want bi vele figuren</l>
<l n="130">Ende oec bi vele scrifturen</l>
<l>Wistent die oude wise wel</l>
<l>In dat lant van israel</l>
<l>Dat messyas tijt naecte</l>
<l>Daer dat volc na haecte</l>
<l n="135">&#x00B6; Oec seeghtmen dat can</l>
<l>Die mare loepen vore den man</l>
<l>Ende om dese selue mare</l>
<l>Waren some maeghde dare</l>
<l>Die maeghdoem wilden houden</l>
<l n="140">Om datsi hoepten datsi souden</l>
<l>Daer toe sijn vercoren</l>
<l>Dus hebbic segghen horen</l>
</div>
<div type="chapter"><head type="chapter">Waer bi die sone mensche werden ende hoe hi gheboedscapt was an marien .lv. </head>
<l><hi rend="bold">V</hi>an drien persoenen die sijn</l>
<l>In enen god warech ende fijn</l>
<l>Enghenen bat toe en hoerde</l>
<l>Dan den sone dat mensche worde</l>
<l n="5">Want den vaeder hoert die moghentheit</l>
<l>Ende den sone die wijsheit</l>
<l>Ende ten heileghen gheest</l>
<l>Hoert die goedertiernheit meest</l>
<l>Ende om dat tsoens wisheit can vorsien</l>
<l n="10">Alle dinc die mach ghescien</l>
<l>Ende sine wijsheit ghehingde dat</l>
<l>Dat ver yeue den appel at</l>
<l>Daer die menscheit om wart verloren</l>
<l>Soe moeste den sone bat toe horen</l>
<l n="15">Te comene in dit horeest</l>
<l>Dan den vaeder of den heileghen gheest</l>
<l>Ende dattie godheit woude</l>
<l>Datmen tfolc bekeeren soude</l>
<l>Met wijsheit niet met crachte</l>
<l n="20">Ende die wijsheit was in tsoens machte</l>
<l>Soe wart die sone daertoe ghenomen</l>
<l>Dathi in ertrike soude comen</l>
<l><milestone unit="fol" n="40rb"/> Ende alle dinghe soe beleiden</l>
<l>Met sire grondeloeser wijsheiden</l>
<l n="25">Dat sijn leuen noch sijn leeren</l>
<l>Nieman en mochte blameren</l>
<l>Noch begripen daer toe mede</l>
<l>Metter waerheit alst oec en dede</l>
<l>&#x00B6; Die sone wiste wel te waren</l>
<l n="30">Dathi emmer moeste varen</l>
<l>Dese sware vaert besuren</l>
<l>Hi sende vore ter seluer vren</l>
<l>Den alre ersamsten bode</l>
<l>Die ghesent wart van gode</l>
<l n="35">Om die bodscap te doene wel</l>
<l>Dat was dinghel gabriel</l>
<l>Die de herberghe nemen zoude</l>
<l>Daer die coninc in rusten woude</l>
<l>Coninc ende here moghentlike</l>
<l n="40">Van hemle ende van ertrike</l>
<l>Desen coninc betaemde waele</l>
<l>Een eersam bode en reine sale</l>
<l>Dit was doen maria was</l>
<l>In nazareth alsic vore las</l>
<l n="45">Bi vaeder ende bi moeder</l>
<l>Ende ioseph hoer behoeder</l>
<l>In bethleem was bereiden</l>
<l>Der brulocht besecheiden</l>
<l>&#x00B6; Gabriel quam tier maeght reene</l>
<l n="50">Daer si heimelec sat alleene</l>
<l>Hi sprac tote hare aue</l>
<l>Dat bediet als vele als zonder wee</l>
<l>Dat es thoeghste woert van groeten</l>
<l>Voert sprac hi met goeder moeten</l>
<l n="55">Gracien vol god met di si</l>
<l>Onder alle wijf benedijt si di</l>
<l>Maria die dit heft ghehoert</l>
<l>En antworde niet een woert</l>
<l>Maer si peinsde in hoer ghedochte</l>
<l n="60">Wat dese groete wesen mochte</l>
<l>Nu merct hoe wijslijc dat sal</l>
<l>Dit kint andwerden ouer al</l>
<l><milestone unit="fol" n="40va"/> Dinghel seide daer na</l>
<l>En onsiedi niet maria</l>
<l n="65">Du heeft in dinen stonden</l>
<l>Gracie vore gode vonden</l>
<l>Du sout in dinen lichame</l>
<l>Ontfaen zonder blame</l>
<l>Ende bringhen enen zone</l>
<l n="70">Ihesus sal heten die gone</l>
<l>Dese sal groet sijn onghemeten</l>
<l>Ende sal des alder hoechs sone heten</l>
<l>God sal hem gheuen algaeder</l>
<l>Den stoel dauids sijns vaeder</l>
<l n="75">Hi sal regneren ewelike</l>
<l>Sonder ende sal sijn sijn rike</l>
<l>Dese woerde en volghen al niet</l>
<l>Ghelijc datmense siet</l>
<l>Inder ewangelien bescreuen</l>
<l n="80">Doch es die sin hier bleuen</l>
<l>Daer ons die macht in leeght</l>
<l>Want daerment in rimen zeeght</l>
<l>Moetmen omme die rime te vinden</l>
<l>Die woerde som anders winden</l>
<l n="85">Daer omme en sal dese woert</l>
<l>Niemen begripen diese hoert</l>
<l>&#x00B6; Nu hoert hoe wijslec hier af</l>
<l>Maria antwerde gaf</l>
<l>Den inghel op dit beheet</l>
<l n="90">Sine woude niet sijn te ghereet</l>
<l>Te gheloeuene dese groete mare</l>
<l>Wijslijc bedacht si hare</l>
<l>Ende peinsde in hoer ghedochte</l>
<l>Dat dese dinc niene mochte</l>
<l n="95">Bi naturen wesen</l>
<l>Doe antwerde si te desen</l>
<l>Hoe mochte dit ghescien dan</l>
<l>Want ic en kenne enghenen man</l>
<l>Als oft si zegghen woude</l>
<l n="100">Hoe dat comen soude</l>
<l>Sine hadde noyt met manne mesdaen</l>
<l>Ende si hadde ghelof ghedaen</l>
<l><milestone unit="fol" n="40vb"/> Gode te houdene reinecheide</l>
<l>&#x00B6; Dinghel antwerde ende seide</l>
<l n="105">De heileghe gheest in di comen sal</l>
<l>Die ouerste cracht sal di al</l>
<l>Omscaeduwen gheloefs mi</l>
<l>Dat gheboren sal sijn van di</l>
<l>Sal heilech sijn ende fijn</l>
<l n="110">Ende die gods sone gheheeten sijn</l>
<l>Lijsbeth dijn nichte zonder waen</l>
<l>Heeft in horre ouderre een kint ontfaen</l>
<l>Want vore gode sijt seker des</l>
<l>Gheen dinc onmoeghelijc en es</l>
<l n="115">Doen wart ontsteken thant</l>
<l>Van des heilechs gheests brant</l>
<l>Die maeghet vol van eeren</l>
<l>Siet hier die dierne ons heren</l>
<l>Sprac si oetmoedelike mettien</l>
<l n="120">Na dijn woert moet mi ghescien</l>
<l>Mettien ontfinc si waerlike</l>
<l>Dien goedsone van hemelrike</l>
<l>Onghequetst ende besloten</l>
<l>Daer hen die ioeden ane stoeten</l>
<l n="125">Datsi maeght een kint ontfinc</l>
<l>Nochtan gheloeuensi alsoe starke dinc</l>
<l>&#x00B6; Si gheloeuen ende ets waer</l>
<l>Dat onse here openbaer</l>
<l>Die roede zee deilde in twen</l>
<l n="130">Soe datter ene scoene strate dore scheen</l>
<l>Daer dwater stont tien tiden</l>
<l>Enen mure ghelijc in elker siden</l>
<l>Soe dat en vloide noch en liep</l>
<l>Ende ouer dien gront diep</l>
<l n="135">Trocken die ioden horre verde</l>
<l>Soe dat hen dwaeter niene derde</l>
<l>&#x00B6; Si gheloeuen oec al ghemeen</l>
<l>Daer moyses sloech opten steen</l>
<l>Datter ene fonteine vte spranc</l>
<l n="140">Daer al tfolc af dranc</l>
<l>Die soe groet was sonder waen</l>
<l>Daer mochte een molen met omme gaen</l>
<l><milestone unit="fol" n="41ra"/> Si gheloeuen oec ghereet</l>
<l>Dat die beeste die balaam reet</l>
<l n="145">Ieghen tfolc van israel</l>
<l>Openbaer sprac ende wel</l>
<l>&#x00B6; Si gheloeuen noch meerre cracht</l>
<l>Dats dat god met sire macht</l>
<l>Hemle ende erde maecte van niet</l>
<l n="150">&#x00B6; Nu merct dan ende besiet</l>
<l>Welc sijn die meerre zaken</l>
<l>Soe iet van niet maken</l>
<l>Soe men dat es gheformeert</l>
<l>In ene andere materie keert</l>
<l n="155">Het ware vele meerre zake</l>
<l>Datmen niet in iet trake</l>
<l>Dan dat dinc die es ghemaect</l>
<l>In een ander dinc worde ghesaect</l>
<l>Nu merct in uwen sin</l>
<l n="160">Die sone es zonder beghin</l>
<l>Metten vaeder inder euwechede</l>
<l>Maria hadde haer wesen mede</l>
<l>Dat die zone dan die was god</l>
<l>&#x00B6; Ende ouer die nature hadde ghebod</l>
<l n="165">Ane tfleesch enre maeght ontfinc</l>
<l>Een nuwe wesen ene nuwe dinc</l>
<l>Was mindre vele waerlike</l>
<l>Dan dat hi hemle ende ertrike</l>
<l>Inghle/ zee/ firmament/ ende locht</l>
<l n="170">Van niet in iet heeft brocht</l>
<l>Als ons een wijs man screef</l>
<l>&#x00B6; Dat maria besloten bleef</l>
<l>Ende maeghet al besonder</l>
<l>Dat was vele minder wonder</l>
<l n="175">Dan dat hi beslotender dore quam</l>
<l>Tsinen iongheren daer hise vernam</l>
<l>Want doen hi in marien reine zale</l>
<l>Quam was hi gheest altemale</l>
<l>Ende den gheest nes niet onghemicke</l>
<l n="180">Hemel noch erde soe dicke</l>
<l>Hi en lidet al ghereit</l>
<l>Alsic vore hebbe gheseit</l>
<l><milestone unit="fol" n="41rb"/> Ia hoe cleine hi si ghedaen</l>
<l>Ic late gode selue staen</l>
<l n="185">Maer doen hi beslotenre dore</l>
<l>Int thuis quam alsic seide vore</l>
<l>Was sijn lichame mede daer</l>
<l>Dat was starker ende noch alsoe swaer</l>
<l>Dan dat die gheest alleene in ghinc</l>
<l n="190">Oec waest ene swaerre dinc</l>
<l>Des moeghdi wel wesen vroet</l>
<l>Dat hi met lichamen op stoet</l>
<l>Vten graue na sine doet</l>
<l>Dat met enen steene groet</l>
<l n="195">Vaste toe ghesloten was</l>
<l>Dan dat maria ghenas</l>
<l>Ende maeght bleef vanden kinde</l>
<l>Beslotens lijfs zonder meswinde</l>
<l>Gheheel reine onbesmet</l>
<l n="200">Van alle dien dat vrouwen let</l>
<l>&#x00B6; Ic hebbe ghelesen van</l>
<l>Eenen gheordenden man</l>
<l>Dien twiuelde daer aue</l>
<l>Dat god uut beslotenen graue</l>
<l n="205">Met lichamen ware gheghaen</l>
<l>Men mochts hem niet doen verstaen</l>
<l>Eens daer hi inde kerke ghinc</l>
<l>Peinsende om dese dinc</l>
<l>Quam sijn rieme met allen</l>
<l n="210">Vore sine voete gheuallen</l>
<l>Besloten in die wijdde</l>
<l>Alsoe hine hadde om sine side</l>
<l>Sonder af doen met handen</l>
<l>Doen gheloefdi thanden</l>
<l n="215">Dat hi die dat wrochte</l>
<l>Vten graue gaen mochte</l>
<l>Hier bi soe en darf dan</l>
<l>Twiuelen wijf no man</l>
<l>An dese gheboerte fijn</l>
<l n="220">Daer wi alle met verloest sijn</l>
<l>Vore gode oec waerlijc</l>
<l>En es gheene dinc onmoghelijc</l>
<l><milestone unit="fol" n="41va"/> Want hi die maecte nature</l>
<l>Machse breken telker vre</l>
<l n="225">Als hi dicke heeft ghedaen</l>
<l>Alsoe wi merken ende verstaen</l>
<l>In die scrifture die wi lesen</l>
<l>Ghebenedijt moet hi wesen</l>
</div>
<div type="chapter"><head type="chapter">Van marien wijsheit ende hoe si den godsone ontfinc .lvi. </head>
<l><hi rend="bold">D</hi>Inghel vant die maeght reene</l>
<l>In ene camere alleene</l>
<l>Hine vantse niet op die strate</l>
<l>Noch loekende tenen gate</l>
<l n="5">Noch daermen danst oft royt</l>
<l>Noch inde kerke staen ghepoyt</l>
<l>Ghelijc dat hen vrouwen poyen</l>
<l>Met hornen ende met sloyen</l>
<l>Hore hoeftslope soe wide</l>
<l n="10">Datmen in elke side</l>
<l>Hoer lijf scouwet an</l>
<l>Des si hoer voer elken man</l>
<l>Sculdech te scamene waren</l>
<l>Datsi tonen nu ende baren</l>
<l n="15">Om dat si den volke willen behaghen</l>
<l>Daersi gode met veriaghen</l>
<l>Ende die manne aen hen trecken</l>
<l>Die te meer om hen mecken</l>
<l>Om die sierheit die si toghen</l>
<l n="20">Met horen liue vor die oghen</l>
<l>Vorwaer segghic v dat</l>
<l>Si bleuen thuis vele bat</l>
<l>Dan si comen ter kerken</l>
<l>Daer hen die riese merken</l>
<l n="25">Die si dicke verleiden</l>
<l>Met horre vterlijcheiden</l>
<l>Daer si beide dicke omme riesen</l>
<l>Ende lijf ende ziele verliesen</l>
<l>Si souden goet leren sijn</l>
<l n="30">An dese edele maghet fijn</l>
<l>Die scoene was wijs ende vroet</l>
<l>Ende ter werelt neder ghemoet</l>
<l><milestone unit="fol" n="41vb"/> Nu merct alle ghemeenlike</l>
<l>Hoe vtermaeten wijslike</l>
<l n="35">Maria gaf antwoerde</l>
<l>Den inghel telken woerde</l>
<l>Op dierste dat dinghel sprac</l>
<l>En sprac si niet maer si trac</l>
<l>Die groete in hoer ghedochte</l>
<l n="40">Ende peinsde wie dat sijn mochte</l>
<l>Die hare ane sprac soe openbare</l>
<l>Daer si allene besloten ware</l>
<l>Si was eens deels ghestoert in hare</l>
<l>Ende oec beuaen met vare</l>
<l n="45">Ende en sprac een woerd niet</l>
<l>Nu merct dan ende besiet</l>
<l>Dus soe souden maeghde pleghen</l>
<l>Altoes soude hen sijn ieghen</l>
<l>Mans ghemanc ende mans anscouwen</l>
<l n="50">Ende niemene te saen ghetrouwen</l>
<l>No gheloeuen dien no desen</l>
<l>Scamel stille ende midel wesen</l>
<l>Ende lettel spreken mede</l>
<l>Dits der gherechter maeghden zede</l>
<l n="55">Dus soe dede die ionghe ioeght</l>
<l>Als ghi hier na horen moeght</l>
<l>&#x00B6; Doen dinghel sach dat si</l>
<l>Veruaert was seide hi</l>
<l>Datsi hare en duchte twint</l>
<l n="60">Si soude draghen een kint</l>
<l>Dat soude die godsone heeten</l>
<l>&#x00B6; Noch soe woudsi weten</l>
<l>Ende die dinc ondervinden bat</l>
<l>Si seide hoe mochte sijn dat</l>
<l n="65">Dat ic kint soude draghen dan</l>
<l>Inne bekinde noyt man</l>
<l>&#x00B6; Al waren noch ionc hare iare</l>
<l>Si hadde selke wijsheit in hare</l>
<l>Datsi woude weten clare</l>
<l n="70">Wat hi meende met deser mare</l>
<l>Want sijn woert openbare</l>
<l>Ieghen die nature ware</l>
<l><milestone unit="fol" n="42ra"/> Doen die inghel dit kint</l>
<l>Aldus wijslijc vant ghesint</l>
<l n="75">Woudise doen vten waene</l>
<l>Ende gaf hare te verstaene</l>
<l>Dat niet en soude dese dinc</l>
<l>Bider naturen ghehinc</l>
<l>Toe comen maer bider macht</l>
<l n="80">Vandier ouerster cracht</l>
<l>&#x00B6; Nu siet dan ende merct</l>
<l>Hoe die drievoldecheit werct</l>
<l>Altemale in dit ontfaen</l>
<l>Alse ons dinghel doet verstaen</l>
<l n="85">Cracht des ouersts dat es svaeder</l>
<l>Sal di omscaduwen altegaeder</l>
<l>Die heileghe gheest sal comen in di</l>
<l>Den sone soutu ontfaen daer bi</l>
<l>Hier werct in dese dinghe</l>
<l n="90">Elc persoen sonderlinghe</l>
<l>Gheljic dat ghi ghehoert</l>
<l>Hebt in des inghels woert</l>
<l>&#x00B6; Thant na dit spreken</l>
<l>Soe wart die maeght ontsteken</l>
<l n="95">Vander godheit altemale</l>
<l>Doen bekinde si wale</l>
<l>Dat het was een warech bode</l>
<l>Ghesendt tote hare van gode</l>
<l>Tote harre groeter eren</l>
<l n="100">Siet hier sprac si die dierne ons heren</l>
<l>Na dijn woert moet mi ghescien</l>
<l>&#x00B6; Lieue kinder hier moeghdi sien</l>
<l>Groete wijsheit ende groete doeght</l>
<l>In aldus ionghe ene ioeght</l>
<l n="105">Sine verhief niet hare</l>
<l>Van deser hogher mare</l>
<l>Sine seide niet met hoghen sinne</l>
<l>Siet hier die coninghinne</l>
<l>Van hemle ende van ertrike</l>
<l n="110">Niemen en es mijn ghelike</l>
<l>Ic sal gods moeder sijn</l>
<l>Maer siet hier sijn diernekijn</l>
<l><milestone unit="fol" n="42rb"/> Spracsi met nederen moede</l>
<l>Ende dancte gode vanden goede</l>
<l n="115">Ende mettien ontfinc si</l>
<l>Den heileghen godsone vri</l>
<l>Maeght besloten ende ombeswaert</l>
<l>Alsic v vore hebbe verclaert</l>
<l>Daer ontfinc die sone</l>
<l n="120">Vleesch an die maeghet scone</l>
<l>Daer worden god ende mensche een</l>
<l>Die ghelijcheit hadden engheen</l>
<l>Deen was sceppre dander creature</l>
<l>Deene was sterflijc in sine nature</l>
<l n="125">Ende dander was onsterflijc</l>
<l>Nu merct hoe wonderlijc</l>
<l>God dit toe brachte</l>
<l>Mids sire godliker crachte</l>
<l>In een kint van .xiiij. jaren out</l>
<l n="130">Ende algaeder om onse behout</l>
<l>Godheit/ menscheit/ ziele alsoe wel</l>
<l>Dese drie quamen euen snel</l>
<l>In dat cleine vleeschelkijn</l>
<l>In marien lichame fijn</l>
<l n="135">Ende dat wies ende dijde voert</l>
<l>Alse noch tier naturen hoert</l>
<l>Van deser menschelichede</l>
<l>Dat dinghel die bodscap dede</l>
<l>Was op den .xxvsten dach</l>
<l n="140">Die in de maent van merte ghelach</l>
</div>
<div type="chapter"><head type="chapter">Hoe ioseph marien laten ende bi wat redenen god woude datsi man hadde .lvij. </head>
<l><hi rend="bold">H</hi>Ier vore dedic v verstaen</l>
<l>Dat ioseph was ghegaen</l>
<l>In sine stat te bethleem</l>
<l>Om te versiene hem</l>
<l n="5">Van dinghen die dochten</l>
<l>Tote sire brulochten</l>
<l>Nu wet dat hi daer naer</l>
<l>Keerde te nazareth daer</l>
<l>Maria sine bruit was</l>
<l n="10">Bi haren vader alsic v las</l>
<l><milestone unit="fol" n="42va"/> Alse ioseph anesiet</l>
<l>Soe en kinde hiere niet</l>
<l>Want ut haren ansichte</l>
<l>Ghinc die claerheit soe ghedichte</l>
<l n="15">Vanden lichte datsi hadde binnen</l>
<l>Dathise niet ne conste ghekinnen</l>
<l>Noch oec niemen die daer was</l>
<l>Vore datsi skinds ghenas</l>
<l>&#x00B6; Ioseph wart wel gheware</l>
<l n="20">Dat daer anders gheuaren ware</l>
<l>Sider dat hi van hare sciet</l>
<l>Maer hine wiste niet</l>
<l>Hoe dat het met hare stoet</l>
<l>Maer doen hi wart vroet</l>
<l n="25">Dat hare die lichame wies</l>
<l>Wart hi te rade dies</l>
<l>Dat hise woude laten</l>
<l>Ende henen gaen sire straten</l>
<l>Doen quam dinghel sonder beide</l>
<l n="30">Die iosephe aldus doe seide</l>
<l>Ioseph en duchte niet daer ane</l>
<l>Marien tenen wiue tontfane</l>
<l>Datsi ontfaen heeft sijt seker des</l>
<l>Dat het vanden heileghen gheest es</l>
<l n="35">Daer den mensche af sal comen</l>
<l>Vele baten ende vromen</l>
<l>Dus bleef ioseph bi hare</l>
<l>Ende nammer toe groete ware</l>
<l>Ende diende hare vroech ende spaede</l>
<l n="40">Beide met rade ende met daede</l>
<l>Ende heeft vordane bekint</l>
<l>Dat van gode was ghesint</l>
<l>Tkint dat maria droech</l>
<l>Ende datter groet gheuoech</l>
<l n="45">Der menscheit af comen soude</l>
<l>Ten eweliken behoude</l>
<l>&#x00B6; Goeds ons heren vorsienechede</l>
<l>Die nie in en geenre stede</l>
<l>En ghebrac die woude dan</l>
<l n="50">Dat maria troude man</l>
<l><milestone unit="fol" n="42vb"/> Bi drien redenen die ic v</l>
<l>Cort sal ouerloepen nu</l>
<l>&#x00B6; Dierste redene es dat</l>
<l>Die hoghe verborghene scat</l>
<l n="55">Ende die sonderlinghe salecheit</l>
<l>Die ons daer hi was bereit</l>
<l>Dien duuel niene soude sijn cont</l>
<l>Die belet in alre stont</l>
<l>Onse salecheit daer hi mach</l>
<l n="60">Want ane die dracht soe ghelach</l>
<l>Hem sijn verlies groflike</l>
<l>Want die herscapie van ertrike</l>
<l>Die hi allene hilt vermoghen</l>
<l>Wart hem mids dit kint ontoghen</l>
<l n="65">&#x00B6; Dits dander redene alsoe ment vint</l>
<l>Hadde maria ghehadt een kint</l>
<l>Ende enghenen ghetrouden man</l>
<l>Men hadde hare gheteghen an</l>
<l>Datsijt in ouerspele wan</l>
<l n="70">Ende hadse willen steinen dan</l>
<l>Alsoe dat recht was der wet</l>
<l>Die dat ioedscap hadde gheset</l>
<l>&#x00B6; Die derde redene alsict beuroede</l>
<l>Was dat si in hoede</l>
<l n="75">Ende ene hulpe hebben soude</l>
<l>Dat was ioseph die oude</l>
<l>Die hare niene soude af gaen</l>
<l>Maer als hoer knecht bi staen</l>
<l>Bi desen redenen woude</l>
<l n="80">God datsi man troude</l>
<l>Ende duule ende die ioeden bede</l>
<l>Bleuen ghehoent daer mede</l>
</div>
<div type="chapter"><head type="chapter">Hoe maria vaert te bethleem wert ende hoe christus wart gheboren ende vanden vroeden vrouwen .lviij. </head>
<l><hi rend="bold">D</hi>Oe maria ghinc groet</l>
<l>Metten kinde soe gheboet</l>
<l>Keyser augustus dat hi woude</l>
<l>Datmen bescriuen soude</l>
<l n="5">Alle die liede ghemeenlike</l>
<l>Al dore en dore ertrike</l>
<l><milestone unit="fol" n="43ra"/> Ende elc gheslechte bi hem</l>
<l>Hier bi moeste in betleem</l>
<l>Ioseph trecken denen hi was</l>
<l n="10">Ende maria sijt seker das</l>
<l>Voer met hem daer waert</l>
<l>Si leidden mede in die vaert</l>
<l>Horen esel die hen droech</l>
<l>Spise ende ander gheuoech</l>
<l n="15">&#x00B6; Daer si aldus te samen</l>
<l>Inden weghe gaende quamen</l>
<l>Sprac te iosephe marie</l>
<l>Tweerhande volc ic sie</l>
<l>Deene met groeten bliscapen beuaen</l>
<l n="20">Dandere wenen meneghen traen</l>
<l>Ioseph antwerde daer naer</l>
<l>Maria v en dunkets maer</l>
<l>Ghi sprect overtollech nu</l>
<l>Sit op ende rijdt dat raedic v</l>
<l n="25">Doen baerde hem thant na dit</l>
<l>Een scoene kint met cleedren wit</l>
<l>Van sonderlingher ghedane</l>
<l>Ende sprac iosephe dus ane</l>
<l>&#x00B6; Waerbi seidstu zelke zake</l>
<l n="30">Dat maria te vele sprake</l>
<l>Si sach daer twee liede</l>
<l>Hoer ic segghe di dbediede</l>
<l>Dat een volc dat si meent</l>
<l>Dat daer soe sere weent</l>
<l n="35">Dats dat ioedsche gheslachte</l>
<l>Dat van eren ende van machte</l>
<l>Saen sal sijn ondeert</l>
<l>Om dat van gode es ghekeert</l>
<l>&#x00B6; Dander volc dat si daer siet</l>
<l n="40">Soe blide nes anders niet</l>
<l>Dan dat zalech volc dat al</l>
<l>Ten rechten gheloeue keeren sal</l>
<l>Alsoe god gheloefde daer oppe</l>
<l>Abrahame ysaac ende iacoppe</l>
<l n="45">Nu es comen die tijt</l>
<l>Dat in abrahams saede benedijt</l>
<l><milestone unit="fol" n="43rb"/> Alle die liede selen wesen</l>
<l>Tkint verlorensi met desen</l>
<l>&#x00B6; Doensi naecten der stat</l>
<l n="50">Ghinc ioseph vore om dat</l>
<l>Hi om herberghe soude sien</l>
<l>Een huis vant hi mettien</l>
<l>Daer nieman en woende inne</l>
<l>Hi peinsde in sinen zinne</l>
<l n="55">Dat hi daer woude trecken naere</l>
<l>Want buten lieden ware</l>
<l>Ende dat maria die ghinc swaer</l>
<l>Te bat soude rusten daer</l>
<l>Daer dedi marien beten</l>
<l n="60">Sinen knape heeft hi gheheten</l>
<l>Dat hi hare voete dwa</l>
<l>Ende na al hoer raste sta</l>
<l>Dat soe dedi gherne dan</l>
<l>Eene crocht stoet daer an</l>
<l n="65">Daert altoes donker inne was</l>
<l>Ioseph wart wel gheware das</l>
<l>Dat marien tijt naect</l>
<l>Eene coetche heeft hi ghemaect</l>
<l>In die donkere crocht om dat si</l>
<l n="70">Heimelec sijn soude ende vri</l>
<l>Ende vander vren alsic vernam</l>
<l>Dat maria daer binnen quam</l>
<l>Soe waest daer alsoe clare</l>
<l>Alse oft te middaghe ware</l>
<l n="75">Hier en binnen quam saen</l>
<l>Eene vrouwe daer ghegaen</l>
<l>Ende seide hier soudic wesen</l>
<l>Ioseph sprac na desen</l>
<l>Wie si ware ende wat si sochte</l>
<l n="80">Een ionghelinc sprac si brochte</l>
<l>Mi bodscap handelinghe</l>
<l>Dat ic te desen huise ghinhe</l>
<l>Ic soude wonder scouwen</l>
<l>Ic can helpen vrouwen</l>
<l n="85">Die van kinde in arbeit gaen</l>
<l>Ioseph dancte gode saen</l>
<l><milestone unit="fol" n="43va"/> Datsi quam al onghesocht</l>
<l>Hi leidese vore die crocht</l>
<l>Maer doen si die claerhede</l>
<l n="90">Sach in die donker stede</l>
<l>Wart si versaeght van sinne</l>
<l>Nochtan so ghinc si inne</l>
<l>Vore marien staen dan</l>
<l>Ende sprac hare aldus an</l>
<l n="95">Lieue kint wat doedi</l>
<l>Behoefdi eneghen raet van mi</l>
<l>Maria en sprac groet no cleen</l>
<l>Mer lach stille als een steen</l>
<l>Danschijn te hemle waert</l>
<l n="100">Doen quam daer metter vaert</l>
<l>En meerre licht groet ter core</l>
<l>Met alsoe soeten gore</l>
<l>Datment ghesegghen en mochte</l>
<l>Thant daer na so dochte</l>
<l n="105">Dier vrouwen dat dare</l>
<l>Een kint gheboren ware</l>
<l>&#x00B6; Doen vrachde si marien thant</l>
<l>Oft si mochte hare hant</l>
<l>An hoer doen ende tasten iet</l>
<l n="110">Ende doen sijt ghescien liet</l>
<l>Ende die vrouwe was worden vroet</l>
<l>Hoe dat marien stoet</l>
<l>Riep si lude ende openbare</l>
<l>Oft si vut haren senne ware</l>
<l n="115">Here god van hemelrike</l>
<l>Wie sach ie des ghelike</l>
<l>Dese dinc die ic hier sie</l>
<l>En wart vore nv ghesien nie</l>
<l>Van wondren also selken</l>
<l n="120">Borste vindic vol van melke</l>
<l>Tkint toent al ghemene</l>
<l>Dat die moeder es maghet rene</l>
<l>Want het van gheenre smette</l>
<l>Teeken en heeft no lette</l>
<l n="125">Alse tier naturen hoert</l>
<l>Gheen wee was inde gheboert</l>
<l><milestone unit="fol" n="43vb"/> Maeght onfinc maeght ghenas</l>
<l>Maeght blijft alsi vore was</l>
<l>Dit hebbic opebare</l>
<l n="130">Gheproeft ende ghestaest an hare</l>
<l>Gheloeft si god van dien</l>
<l>Dat ic nv hebbe ghesien</l>
<l>Dit neuwe wonder op desen dach</l>
<l>Datmen noyt te voren en sach</l>
<l n="135">&#x00B6; Doen was daer ene vrouwe</l>
<l>Ende seide bi mire trouwe</l>
<l>Des en gheloeuic nemmermere</l>
<l>Inne hebbe die dinc gheproeft ere</l>
<l>Te marien liep si also houde</l>
<l n="140">Ende daer sise tasten soude</l>
<l>Verdorde hare te hant</l>
<l>Beide arm ende hant</l>
<l>Ende hadder wee in soe groet</l>
<l>Datsi waende bliuen doet</l>
<l n="145">&#x00B6; Doen riepsi ten seluen male</l>
<l>Here god ghi kent dat wale</l>
<l>Dat ic v altoes ontsie</l>
<l>Ende dat ic loen en nam nie</l>
<l>Van mater vrouwen die ghenas</l>
<l n="150">Van kinde daer ic ouer was</l>
<l>Nu benic kaytiue ghemaect</l>
<l>Om mijn mesloeue ongheraect</l>
<l>Om dat ic coene dorste sijn</l>
<l>Te proeuene den heileghen maeghdoem dijn</l>
<l n="155">&#x00B6; Ende altehant daer naer</l>
<l>Baerde hem een ionghelinc daer</l>
<l>Hi sprac aenbede dkint ghereit</l>
<l>Dat daer bi marien leit</l>
<l>Ende taste sine ghewaden</l>
<l n="160">Het saldi thant beraden</l>
<l>Want het es waerlike</l>
<l>Behoudere van ertrike</l>
<l>Ende elcs menschen met</l>
<l>Die sinen hoep in hem set</l>
<l n="165">Alsoe saen alsijt dede</l>
<l>Ghenas si optie stede</l>
<l><milestone unit="fol" n="44ra"/> Ende dancte onsen here zaen</l>
<l>Daer vte es si ghegaen</l>
<l>Ende riep al openbare</l>
<l n="170">Die wondere die si dare</l>
<l>Ghehoert hadde ende ghesien</l>
<l>Ende hoe dat si van dien</l>
<l>Tormente was ghenesen</l>
<l>Alsoe dat doe van desen</l>
<l n="175">Vele liede gheloefden sere</l>
<l>Ende danctens onsen here</l>
</div>
<div type="chapter"><head type="chapter">Hoe die heileghe kerke al dit niet en houdt ende datmens nochtan gheloeven mach .lix. </head>
<l><hi rend="bold">S</hi>Ome dinc die ghi hier siet</l>
<l>En hout die heyleghe keerke niet</l>
<l>Om dadt die ewangelisten</l>
<l>Die goeds leuen bat wisten</l>
<l n="5">Die dinc niet vut en gheuen</l>
<l>In een boec vandic bescreuen</l>
<l>Dat sente iheronimus</l>
<l>Dese dinc scrijft aldus</l>
<l>Daer hijt trac met siere pine</l>
<l n="10">Van abreusche in latine</l>
<l>Om twier bisscoppe bede</l>
<l>Daer hijt gherne omme dede</l>
<l>Deen het cromatius</l>
<l>Ende dander eliodorius</l>
<l n="15">Dat boec sprect voren</l>
<l>Hoe maria wart gheboren</l>
<l>Hoe si te huwelike trac</l>
<l>Alsoe alsic v hier voren sprac</l>
<l>Daer na christus gheboert</l>
<l n="20">Als ghi nv hebt ghehoert</l>
<l>Daer na soe volght mede</l>
<l>Ihesus christus kinschede</l>
<l>Daer hi vele wonders werct</l>
<l>Dat onse gheloue sere steerct</l>
<l n="25">Die heileghe keerke heeft selken staet</l>
<l>Datsi en ghene ystorie en ontfaet</l>
<l>Men ierst seker sonder lette</l>
<l><milestone unit="fol" n="44rb"/> Wise ierst in scrijfte sette</l>
<l>Eist dattie bescriuere dan</l>
<l n="30">Es een gheautoriseert man</l>
<l>Soe gheloeft men te bat des</l>
<l>Eist oec dat des niet en es</l>
<l>Oft datmen den scriuere niene kint</l>
<l>Soe en darfmens ghelouen twint</l>
<l n="35">En si datment doen wille</l>
<l>Ende dies gheloeft lude of stille</l>
<l>En doeter ane gheen quaet</l>
<l>Op dadt jeghen tgheloeue niene gaet</l>
<l>Elc mensche mach merken wel</l>
<l n="40">Dat daer meer dings gheuel</l>
<l>Daer maria tskints bleef</l>
<l>Dan enech ewangeliste screef</l>
<l>Want si scriuen luttel mere</l>
<l>Dan dat van onsen here</l>
<l n="45">Maria in bethleem ghenas</l>
<l>In een huus dat ghemene was</l>
<l>Hoe dadt die herden vernamen</l>
<l>Die dkint aenbeden quamen</l>
<l>Hoet drie coninghe sochten</l>
<l n="50">Die hem hare ghichten brochten</l>
<l>Hoe dadt in die crebbe lach</l>
<l>Hoe datment opten achtensten dach</l>
<l>Besneet ende hiet ihesus</l>
<l>Hoe maria wi lesent dus</l>
<l n="55">Ten temple quam metten kinde</l>
<l>Ende hoe symoen tkint kinde</l>
<l>Ende propheteerde daer ter stede</l>
<l>Ende oec die vrouwe anne mede</l>
<l>&#x00B6; Dit eist also ict merke</l>
<l n="60">Dat hout die heileghe kerke</l>
<l>Oft luttel meer twaren</l>
<l>Tote christus .xij. jaren</l>
<l>&#x00B6; Daer bi mach elc merken</l>
<l>Dat god meer moeste werken</l>
<l n="65">Onder tfolc openbare</l>
<l>Eer hi hadde .xij. jare</l>
<l>Want hi altenen niene sliep</l>
<l><milestone unit="fol" n="44va"/> Hi stoet ghinc ende liep</l>
<l>Met kindren ende met lieden</l>
<l n="70">Daer hem meer dinghe ghescieden</l>
<l>Dan die kerke verstaen duet</l>
<l>Want hi was also vruet</l>
<l>Ende also machtech opten dach</l>
<l>Dat maria van hem ghelach</l>
<l n="75">Na die godheit ende also scone</l>
<l>Als doen hi inden trone</l>
<l>Metten vader was gheseten</l>
<l>Want hine wart nie ghespleten</l>
<l>Van dier volmaecter godhede</l>
<l n="80">Alse waest dat hi dede</l>
<l>Den sac der menscheit a</l>
<l>In die vorme van enen man</l>
<l>&#x00B6; Daerbi vermochte sine godheit</l>
<l>Alse wel inder kintscheit</l>
<l n="85">Miracle te doene menichfout</l>
<l>Alse doen hi .xxx. iaer was out</l>
<l>Oft als hi emmer toe doet</l>
<l>Daerbi willic v maken vroet</l>
<l>Wondre die christus wrachte</l>
<l n="90">Mids siere godliker crachte</l>
<l>In siere puerre kintshede</l>
<l>Hier na daert sal hebben stede</l>
<l>Alsoet iheronimus bedreef</l>
<l>Die dabreusche in latine screef</l>
<l n="95">Maer ic wille dat ghi tierst hoert</l>
<l>Wondre die in sijn gheboert</l>
<l>Ghescieden ende optie vre</l>
<l>Datsi ghelach die maeght pure</l>
</div>
<div type="chapter"><head type="chapter">Van menegherande wondren die ghescieden in gods gheboert Een van balaams sterren .lx. </head>
<l><hi rend="bold">I</hi>N dit ghemene huus alsic las</l>
<l>Dat der armere herherghe was</l>
<l>Daer woude als te voren</l>
<l>Douerste coninc sijn gheboren</l>
<l n="5">Van moeder liue naect</l>
<l>Die hemel ende erde hadde ghemaect</l>
<l><milestone unit="fol" n="44vb"/> Het gheuiel inder seluer nachten</l>
<l>Dat herden die hoer scaep wachten</l>
<l>Dat dinghel quam dare</l>
<l n="10">Ende brachte hen die mare</l>
<l>Vanden behoudere vercoren</l>
<l>Die in bethleem ware gheboren</l>
<l>Si hoerden dingle singhen do</l>
<l>Gloria in excelsis deo</l>
<l n="15">Et in terra pax hominibus</l>
<l>Doen si dit hoerden aldus</l>
<l>Liepen si met haesten daer</l>
<l>Ende vonden die dinc al waer</l>
<l>In die crebbe daer sine vonden</l>
<l n="20">In sine doeke ghewonden</l>
<l>&#x00B6; Dat mach elc wel weten</l>
<l>Dat vele ingle wouden beten</l>
<l>Ter feesten daer gheboren waert</l>
<l>Ieghen der naturen aert</l>
<l n="25">Hoer sceppre van ere maeght rene</l>
<l>Si achtens harde cleene</l>
<l>Ende en hadde hen twint boy</l>
<l>Dat hi daer lach op hoy</l>
<l>Tier zonderlingher feesten</l>
<l n="30">In ene crebbe vore .ij. beesten</l>
<l>Si en achten niet van groeten zalen</l>
<l>Van bonten no van sindalen</l>
<l>No van andre cierheit</l>
<l>Daer die mensche sijn goet an leit</l>
<l n="35">&#x00B6; Stomme beesten die daer stoeden</l>
<l>Tier crebben ende niet en vroeden</l>
<l>Bekinden wel in horen sen</l>
<l>Dat hoer sceppre lach voer hen</l>
<l>Ende eerdenne met goeden onsten</l>
<l n="40">Soe si best mochten ende consten</l>
<l>Alse abacuc ende jeremyas</l>
<l>Voerseit hadden alsoe ic las</l>
<l>Hier bi merct ende verstaet</l>
<l>Dat die ghene es harde quaet</l>
<l n="45">Die mensclijc verstaen ghewint</l>
<l>Ende sinen sceppre niet en kint</l>
<l><milestone unit="fol" n="45ra"/> Alse dese beesten stom</l>
<l>Kinden ende eerden christum</l>
<l>&#x00B6; Voert soe seeght die scrifture</l>
<l n="50">Dat in die selve vre</l>
<l>Dat christus ter werelt quam</l>
<l>Alle dinc sweech ende raste nam</l>
<l>Die cisten alsoe dat</l>
<l>Nerghen en ruerde een blat</l>
<l n="55">Die vloede ende die riuieren</l>
<l>Stoeden stille inder manieren</l>
<l>Ofte sijt hadden van naturen</l>
<l>Sonder ruischen ende sonder ruren</l>
<l>Menschen beesten vogle mede</l>
<l n="60">Hilden alle stilhede</l>
<l>Aldus soe hilden alle dinghe</l>
<l>Silentie sonderlinghe</l>
<l>Doen hoer sceppre wart gheboren</l>
<l>Vander maeghet vut vercoren</l>
<l n="65">&#x00B6; Eene maeght oec alsic vernam</l>
<l>Die tote onser vrouwen quam</l>
<l>Na dat si skinds ghenas</l>
<l>Die sonder hant gheboren was</l>
<l>Worden .ij. hande ghegheuen</l>
<l n="70">Bi marien es si bleuen</l>
<l>Ende diende hare als gods bruut</l>
<l>Dat kinderbedde al vut</l>
<l>In die vre van gods gheboert</l>
<l>Spranc te rome in die poert</l>
<l n="75">Ene fonteine vter erden diep</l>
<l>Die al dien dach met olyen liep</l>
<l>Dat bediede openbare</l>
<l>Dat die olye comen ware</l>
<l>Die al die werelt gansen soude</l>
<l n="80">Thoren eweliken behoude</l>
<l>&#x00B6; Tgroete palays viel oec met</l>
<l>Daer met lettren ane was gheset</l>
<l>Dit palays en sal vallen twint</l>
<l>Vore dat ene maeght bringt en kint</l>
<l n="85">Om datmen zeker ware vandien</l>
<l>Dat nemmermeer en mochte ghescien</l>
<l><milestone unit="fol" n="45rb"/> God en vergat niet dat woert</l>
<l>Nochtan waest vore sine gheboert</l>
<l>.M. jaer na minen waen</l>
<l n="90">Dat dat huis daer hadde ghestaen</l>
<l>&#x00B6; Enen groeten rinc men sach</l>
<l>Omme die zonne al dien dach</l>
<l>Die scone was ende groet</l>
<l>Gheverwet als purper roet</l>
<l n="95">In dat verre orient</l>
<l>Wart ene nuwe sterre bekent</l>
<l>Die die coninghe leidde scone</l>
<l>Tote christum den godsone</l>
<l>Alsoe balaam alsic las</l>
<l n="100">Die een heiden prophete was</l>
<l>Ghepropheteert hadde openbare</l>
<l>Meer dan .m. iare</l>
<l>Eer dat die sterre quam</l>
<l>&#x00B6; Nu hoert van desen balaam</l>
<l n="105">Balaam hadde ghepropheteert</l>
<l>Ende sinen gheslachte voert gheleert</l>
<l>Dat het noch soude ghescien</l>
<l>Datmen ene sterre soude sien</l>
<l>Diemen noch en sach te voren</l>
<l n="110">Ende dan soude sijn gheboren</l>
<l>Een kint op ertrike</l>
<l>Dat here van hemelrike</l>
<l>Ende van erthrike sijn soude</l>
<l>Ende wie dat anebeden woude</l>
<l n="115">Dat hi salech soude wesen</l>
<l>Doen dedemen mids desen</l>
<l>Op enen berch die daer stoet</l>
<l>.Xij. liede wijs ende vroet</l>
<l>Die bi daghe ende bi nachten</l>
<l n="120">Die sterre souden wachten</l>
<l>Si hadden daer hoer woeninghe</l>
<l>Ende men gaf hen alle dinghe</l>
<l>Des hen aldaer bedarf</l>
<l>Ende alse enech van hen starf</l>
<l n="125">Settemen van balaams gheslachte</l>
<l>Enen andren die voert wachte</l>
<l><milestone unit="fol" n="45va"/> Dit hildensi also voert</l>
<l>Tote ihesus christus gheboert</l>
<l>Ende also saen alse onse here</l>
<l n="130">Gheboren wart min no mere</l>
<l>Heeft hare die sterre ghebaert</l>
<l>Doen daden si ter vaert</l>
<l>Den drien coninghen weten</l>
<l>Die in orient waren gheseten</l>
<l n="135">Ende van sterren waren vroet</l>
<l>Deser vordren hadden tgoet</l>
<l>Vut gheleeght daer dese</l>
<l>.Xij. daer ic af lese</l>
<l>Vertert hadden inden daghen</l>
<l n="140">Datsi opten berch laghen</l>
</div>
<div type="chapter"><head type="chapter">Hoe die .iij. coninghe tkint versochten met horen ghichten .lxi. </head>
<l><hi rend="bold">N</hi>E gadre dat si doe quamen</l>
<l>Dese drie coninghe ende namen</l>
<l>Horen wech ten kinde waert</l>
<l>Die sterre ghinc vore in die vaert</l>
<l n="5">Neder inde locht was hoer gaen</l>
<l>Niet daer dandre sijn ghestaen</l>
<l>Die drie coninghe volghden na</l>
<l>Ende brachten alsic versta</l>
<l>Drierhande ghichten oec</l>
<l n="10">Gout mirre ende wiroec</l>
<l>Inden goude kinden si wel</l>
<l>Dat dat kint ende nieman el</l>
<l>Die alre moghenste coninc ware</l>
<l>Inden wieroec kinden si clare</l>
<l n="15">Dat hi douerste priester si</l>
<l>Inden bittren mirre daerbi</l>
<l>Kindensi sine bittre doet</l>
<l>Die hi liden sal so groet</l>
<l>Alle dit kinden si wale</l>
<l n="20">Indie sterre ten seluen male</l>
<l>Want si waren alle drie</l>
<l>Wijs in astronomie</l>
<l>&#x00B6; Doen si dus ten kinde waert vuren</l>
<l>Vonden si bi auonturen</l>
<l n="25"><milestone unit="fol" n="45vb"/> Daer si den coninc herodes spraken</l>
<l>Die nauwe ondervant die zaken</l>
<l>Ende den tijt vander sterren</l>
<l>Hi bat datsi zonder merren</l>
<l>Aldaer weder souden keeren</l>
<l n="30">Hi woude tkint oec varen eeren</l>
<l>Alshi wiste waerment vonde</l>
<l>Dit quam vte quaeden gronde</l>
<l>Want hi en menes twint</l>
<l>Maer om dat hi dat kint</l>
<l n="35">Doeden woude daer naere</l>
<l>Alse hi wiste waert ware</l>
<l>Want hi ontsach hem van desen</l>
<l>Dat tkint gheboren mochte wesen</l>
<l>Van sire viande gheslachte</l>
<l n="40">Ende hem van sire machte</l>
<l>Werpen mochte ende verdriuen</l>
<l>Hier bi woudi tkint ontliuen</l>
<l>&#x00B6; Doen si quamen alsoe ic las</l>
<l>Biden huise daer maria was</l>
<l n="45">Bleef die sterre staende stille</l>
<l>Bouen thuis na goeds wille</l>
<l>Int huis sijn si ghegaen</l>
<l>Op hare knien vielen si saen</l>
<l>Vore dat cleene kindekijn</l>
<l n="50">Ende vore die maete moeder sijn</l>
<l>Dese coninghe rike</l>
<l>Herde oetmoedelike</l>
<l>Ende alsi hore offrande</l>
<l>Ghedaen hadden drierhande</l>
<l n="55">Als ic vore hebbe gheleert</l>
<l>Sijn si thuis wert ghekeert</l>
<l>Al enen andren wech saen</l>
<l>Alsoe hen dinghel dede verstaen</l>
<l>In horen slape daersi waren</l>
<l n="60">Aldus en conste te waren</l>
<l>Herodes vernemen twint</l>
<l>Waer hi vinden mochte dat kint</l>
</div>
<div type="chapter"><head type="chapter"><milestone unit="fol" n="46ra"/> Hoe die .iij. coninghe ende ioseph tsamen spraken ende wat eren si doen den kinde ende der moeder .lxij. </head>
<l><hi rend="bold">N</hi>V hoert hier meer dinghen</l>
<l>Vanden .iij. coninghen</l>
<l>Alsoe jeronimus vte trac</l>
<l>Inden boeke daer hi vore af sprac</l>
<l n="5">Dese crocht daer maria in lach</l>
<l>Daer ic vore af dede ghewach</l>
<l>Was bi bethleem ghestaen</l>
<l>Ende alse die coninghe woude gaen</l>
<l>Inde crochte metter vaerde</l>
<l n="10">Stoet daer ioseph op die waerde</l>
<l>Ende seide ghi heren seght mi</l>
<l>Wanen comdi ende wat soecti</l>
<l>Dat ghi dus zonder vermiden</l>
<l>In mine herberghe wilt tiden</l>
<l n="15">Si andwerden weder thant</l>
<l>Wi sijn vut orienten lant</l>
<l>Ende comen gheuolght der sterren</l>
<l>Die ons hier leidde van verren</l>
<l>Ioseph sprac ic biddu heren</l>
<l n="20">Dat ghi mi wilt leeren</l>
<l>Bi wat zaken ghi teser tijt</l>
<l>Te desen huise ghebeet sijt</l>
<l>Si andwerden zonder beide</l>
<l>Om ghemene salecheide</l>
<l n="25">Si wi hier nu comen</l>
<l>Ene sterre hebwi vernomen</l>
<l>Die betekent in waerre dinc</l>
<l>Der ioeden warech coninc</l>
<l>Ende wi comen anebeden dien</l>
<l n="30">In ouden boeken machment zien</l>
<l>Daert scoene in steet verclaert</l>
<l>Alse hare die sterre openbaert</l>
<l>Sal die coninc gheboren sijn</l>
<l>Die regneren sal zonder fijn</l>
<l n="35">Ende die den gherechten sal gheuen</l>
<l>Dat onsterfleke leuen</l>
<l>Ioseph sprac weder doe</l>
<l>Ghi soudt sijn comen toe</l>
<l><milestone unit="fol" n="46rb"/> Te jherusalem want dat</l>
<l n="40">Es gods heileghe stat</l>
<l>Ende daer souddi hebben gheuraeght</l>
<l>Omme die dinghen die ghi jaeght</l>
<l>&#x00B6; Doen antwerden si hem</l>
<l>Wi waren te jherusalem</l>
<l n="45">Ende seiden den coninc aldus</l>
<l>Dat gheboren ware christus</l>
<l>Ende dat wine sochten in dat lant</l>
<l>Doen antwerde hi thant</l>
<l>Dat hem oec niet cont en ware</l>
<l n="50">Maer hi souder staen nare</l>
<l>Dat hi die waerheit weten soude</l>
<l>Doe ontboet hi alsoe boude</l>
<l>Alle die clerke die hi wiste</l>
<l>Die wijs waren ende van liste</l>
<l n="55">Die scrifture consten ontbinden</l>
<l>Ende der sterren machte kinden</l>
<l>Scriben ende phariseen met</l>
<l>Die den volke leerden die wet</l>
<l>Ende vraeghde hen met groeten ghere</l>
<l n="60">Waer christus gheboren were</l>
<l>Si antwerden hem weder aldus</l>
<l>Es gheboren christus</l>
<l>Dats emmer in bethleem</l>
<l>Want die scrifture seeght van hem</l>
<l n="65">Alsoe die prophete selue ghiet</l>
<l>&#x00B6; Bethleem dune best die minste niet</l>
<l>Onder die princen van iuda</l>
<l>Vte die sal gaen hier na</l>
<l>Een hertoghe die regneren sal</l>
<l n="70">Ouer mijn volc van israel</l>
<l>&#x00B6; Doen wi vernamen dese woert</l>
<l>Micten wi te treckene voert</l>
<l>In bethleem ten kinde</l>
<l>Alse herodes dit versinde</l>
<l n="75">Bat hi ons vriendelike</l>
<l>Dat wi harde nernstelike</l>
<l>Die dinc ondersochten</l>
<l>Ende dat wi hem weder brochten</l>
<l><milestone unit="fol" n="46va"/> Vanden kinde seker mare</l>
<l n="80">Hi woude oec comen dare</l>
<l>Ende tkint anebeden mede</l>
<l>Alse hi wiste die stede</l>
<l>Doen gaf hi ons sijn crone</l>
<l>Die sonderlinghe es scone</l>
<l n="85">Die hem die coninc van persen sende</l>
<l>Om te gheuene den kende</l>
<l>Aldus scieden wi van daer</l>
<l>Ende comen tesen huse naer</l>
<l>Want die sterre in waerre dinc</l>
<l n="90">Die opten weghe vore ons ghinc</l>
<l>Saghewi in die haghedochte gaen</l>
<l>Daer ghi vore sijt ghestaen</l>
<l>Ende ons den inganc belet</l>
<l>Wine weten wat ghire meent met</l>
<l n="95">&#x00B6; Alse ioseph dit kint</l>
<l>Sprachi inne scuwe v twint</l>
<l>Volght vwer sterren daer onder</l>
<l>Ende anscout goeds wonder</l>
<l>Mettien ghinghen si inne</l>
<l n="100">Ende aengruetten marien met sinne</l>
<l>Vore tkint met groeter werden</l>
<l>Vielensi neder ter erden</l>
<l>Alsoe was hoer lant sede</l>
<l>Sine voete custensi mede</l>
<l n="105">Deen vore ende dander na</l>
<l>Doen offerden si alsic versta</l>
<l>Die scoene croene den kinde</l>
<l>Die hem die coninc herodes sinde</l>
<l>Sie ontploken hare cofferen</l>
<l n="110">Om datsi wouden offeren</l>
<l>Gout/ mirre/ ende wijrroec</l>
<l>Marien gauensi oec</l>
<l>Groete ghichten ende diere</l>
<l>Doen vielensi weder sciere</l>
<l n="115">Opter erden neder</l>
<l>Ende anebedden tkint weder</l>
<l>Alsi voren hadden ghedaen</l>
<l>Mettien sijn si vut ghegaen</l>
<l><milestone unit="fol" n="46vb"/> Ende dancten onsen heren van dien</l>
<l n="120">Datsi tkint hadden ghesien</l>
<l>&#x00B6; Wet dat int latijn</l>
<l>Vele meer woerde sijn</l>
<l>Dan ic hier segghe v</l>
<l>Ic lijdt metten cortsten nu</l>
<l n="125">Inne vertrecke niet altemale</l>
<l>Beide tale ende wedertale</l>
<l>Die si hadden onderlinghe</l>
<l>Want ic hope een sonderlinghe</l>
<l>Bouc daer af te maken</l>
<l n="130">Ghelijc dat die zaken</l>
<l>Ieronimus met sire pine</l>
<l>Vten ebreusche trac in latine</l>
<l>Soe ic best mach ende can</l>
<l>Eist dats mi onse here an</l>
</div>
<div type="chapter"><head type="chapter">Hoe die coninghe iosephe berechten ende hoe si van hem scheeden .lxiij. </head>
<l><hi rend="bold">D</hi>Oen dese heren dus te samen</l>
<l>Vter crocht gaende quamen</l>
<l>Was ioseph daer vore ghestaen</l>
<l>Tote hem sprakensi saen</l>
<l n="5">O man es dit kint dijn</l>
<l>Hi sprac wies sout sijn dan mijn</l>
<l>Doen antwerden si hem echt</l>
<l>Dune best niet vader maer sijn knecht</l>
<l>Du en souten handelen niet</l>
<l n="10">Als dijn kint wats ghesciet</l>
<l>Maer als dinen god dinen here</l>
<l>Soutune gherinen min no mere</l>
<l>Met ernste ende met groeten vresen</l>
<l>Soutu altoes houden desen</l>
<l n="15">Als dune in dine hande heues</l>
<l>Al eist dattu hem tetene gheues</l>
<l>Hi es god ende here mede</l>
<l>Bouen alle heerlijchede</l>
<l>Der ingle coninc van hemelrike</l>
<l n="20">Van alder werelt die ghelike</l>
<l>Hi sal die helle breken</l>
<l>Al tfolc sal aen hem treken</l>
<l><milestone unit="fol" n="47ra"/> Ende sal roepen aldus</l>
<l>Du best ihesus christus</l>
<l n="25">Onse god onse troester</l>
<l>Onse behouder onse verloester</l>
<l>Die ewelike sijt</l>
<l>Bouen al ghebenedijt</l>
<l>Ioseph antwerde doe</l>
<l n="30">Segt mi ghi heren hoe</l>
<l>Es v dese dinc bekant</l>
<l>Vrient seidensi in onse lant</l>
<l>Sijn boeke van ouden propheten</l>
<l>Die christus comst doen weten</l>
<l n="35">Ende noch oudere boeke sijn daer</l>
<l>Die segghen openbaer</l>
<l>Vander sterren die comen sal</l>
<l>Daer wi dese dinc an kinen al</l>
<l>Si segghen ende doen verstaen</l>
<l n="40">Hoe die sterre sal sijn ghedaen</l>
<l>Welker vorme ende ghedaene</l>
<l>Noit mensche en scoude ane</l>
<l>Dese sterre sachmen nu</l>
<l>Ende si bediet dat segwi v</l>
<l n="45">Dat gods ons heren volc al</l>
<l>Indes daeghs claerheit regneren sal</l>
<l>Dese sterre en ghinc niet</l>
<l>Alomme ghelijc dat ghi siet</l>
<l>Dat sonne ende sterren ommegaen</l>
<l n="50">Sine was niet vaste ghestaen</l>
<l>Ghelijc dat andre sterre sijn</l>
<l>Die loepen horen termijn</l>
<l>Si was soe groet als ons dochte</l>
<l>Datse die hemel cume behouden mochte</l>
<l n="55">Der sonnen schijn en constse niet</l>
<l>Verblusschen als goet als iet</l>
<l>Ghelijc datsi verblint</l>
<l>Ander sterren ende verwint</l>
<l>Maer dese sterre dochte ons wale</l>
<l n="60">Verwan die sonne altemale</l>
<l>Dese sterre es gods woerdt</l>
<l>Ende si bediet gods gheboert</l>
<l><milestone unit="fol" n="47rb"/> Ende gods woert des sijt ghewes</l>
<l>Dat dat god selue es</l>
<l n="65">Dien vergronden en can nieman</l>
<l>Alsoet dese sterre en can</l>
<l>&#x00B6; Si heft ons hier gheleidt aldus</l>
<l>Daer gheboren es ihesus christus</l>
<l>&#x00B6; Ioseph seide ghi heren ghi</l>
<l n="70">Hebt harde sere verblijdt mi</l>
<l>Met deser hogher mare</l>
<l>Ic biddu met herten clare</l>
<l>Dat ghi blijft heden meer</l>
<l>Si seiden wi moeten eer</l>
<l n="75">Weder keeren omme dat</l>
<l>Dat ons coninc herodes bat</l>
<l>Dat wi keerden met haestecheiden</l>
<l>Ende hem mare vanden kinde seiden</l>
<l>&#x00B6; Doch sijn si des auons bleuen</l>
<l n="80">Ende hebben marien ghegheuen</l>
<l>Diere ghiften ende scoene</l>
<l>Dore dere van haren sone</l>
<l>Snachts quam dinghel van gode ghesent</l>
<l>Die hem in slape dede bekent</l>
<l n="85">Dat si enen andren wech sijn ghetiet</l>
<l>Dat ende herodesse en spraken niet</l>
<l>Alsoe alsic v hier voren las</l>
<l>Daer herodes harde erre omme was</l>
<l>Dat hi wrac harde swaer</l>
<l n="90">Ane de kinderkine daer</l>
<l>Dat ic v hier na sal verclaren</l>
<l>Hoe daer met es gheuaren</l>
<l>Maer tierst salic v verstaen doen</l>
<l>Een sunderlinghe visioen</l>
<l n="95">Dat octouianus sach harde scone</l>
<l>Van marien ende hoeren sone</l>
</div>
<div type="chapter"><head type="chapter">Vanden visioene dat octouianus sach vanden godsone ende sire moeder .lxiiij. </head>
<l><hi rend="bold">D</hi>Oen christus wart gheboren</l>
<l>Was keyser als ghi moght horen</l>
<l>Die goede octouianus</l>
<l><milestone unit="fol" n="47va"/> Die drike beleide aldus</l>
<l n="5">Dat hi maecte wijslike</l>
<l>Van alder werelt een rike</l>
<l>Dat hi al besat in vreden</l>
<l>Ende in selker eendrachticheden</l>
<l>Dat in al dese werelt wijt</l>
<l n="10">Orloghe en was no strijt</l>
<l>Desen seghe hi ghewan</l>
<l>Gheluckegher was noyt man</l>
<l>In stride dan hi was</l>
<l>Want also alsic las</l>
<l n="15">Soe hadt al voerspoet</l>
<l>Daer hi toe sette den moet</l>
<l>&#x00B6; Twist maecti gherne te goede</l>
<l>Soe cleine was hi van moede</l>
<l>Dat hine woude ghedoeghen niet</l>
<l n="20">Datten ieman here hiet</l>
<l>&#x00B6; Van vader was hi van romen</l>
<l>Vander moeder was hi comen</l>
<l>Van eneas dien troyaen</l>
<l>Aldus so hebbict verstaen</l>
<l n="25">Hi was iulius suster sone</l>
<l>Daeromme soe bleef hem die crone</l>
<l>Na sinen oem ende alt rike</l>
<l>Dat hi berechte keyserlike</l>
<l>&#x00B6; Doen hi orienten hadde bracht</l>
<l n="30">Al onder der romeine macht</l>
<l>Wouden die romeine aldus</l>
<l>Dat sijn name ware augustus</l>
<l>Dat luidt also vele sijds vroet</l>
<l>Alse die de dinc meerren doet</l>
<l n="35">Mids dien dadt roemsche rike</l>
<l>Bi hem meerrede daghelike</l>
<l>Want augustus ic lese also</l>
<l>Comt int latine van augeo</l>
<l>Dat es meerren alsict versta</l>
<l n="40">Noch hetensi alle daer na</l>
<l>Die keysere voert ane mere</l>
<l>&#x00B6; Ints keysers augustus ere</l>
<l>Denemarke ende tgroete germanien</l>
<l><milestone unit="fol" n="47vb"/> Dat wi nv heten almaengien</l>
<l n="45">Ende al ertrike heeft hi bracht</l>
<l>Onder dier romeine macht</l>
<l>Ende al ghekeert in enen rike</l>
<l>Ende elc mensche van ertrike</l>
<l>Moeste sinen hoeftcheins om dat</l>
<l n="50">Te rome senden in die stat</l>
<l>In tekene dat roeme albloet</l>
<l>Van al ertrike ware thoet</l>
<l>&#x00B6; Alse die romeine saghen an</l>
<l>Die scoenheit van desen man</l>
<l n="55">Ia dat nieman en conste ghedoeghen</l>
<l>Danscouwen van sinen oeghen</l>
<l>Ende selc gheluc hadde ontfaen</l>
<l>Dat hem ertrike was onderdaen</l>
<l>Ende cheins gaue al ghemeine</l>
<l n="60">Senden an hem die romeine</l>
<l>Ende leiden hem dat ane</l>
<l>Dat sine wouden voert ane</l>
<l>Aenbeden als enen god</l>
<l>Ende houden al sijn ghebod</l>
<l n="65">Want en ware god in hem niet</l>
<l>Hem en mochte niet sijn ghesciet</l>
<l>Soe meneghe voerspoedecheit</l>
<l>Dit heeft die keyser ontseit</l>
<l>Maer ene verste bat hi mede</l>
<l n="70">Een wijf hi tote hem comen dede</l>
<l>Ene sibilla ene vroede meesterse</l>
<l>Si was eenrehande waersagherse</l>
<l>Hi seide hare den gront hier aue</l>
<l>Ende bat dat si hem raet gaue</l>
<l n="75">Ende si bat den keyser voert</l>
<l>Drie daghe verste. nu hoert</l>
<l>Gods goetheit harde groet</l>
<l>In sine camere dat si hare sloet</l>
<l>Allene dese drie daghe lanc</l>
<l n="80">Datsi en at noch en dranc</l>
<l>Daer na antwerde si aldus</l>
<l>Toten keyser augustus</l>
<l>Tfonnesse der alre hoeghster saken</l>
<l><milestone unit="fol" n="48ra"/> Sal die erde bedauwet maken</l>
<l n="85">Vten hemle in waerre dinc</l>
<l>Soe sal comen een coninc</l>
<l>Die machtech es bouen al</l>
<l>Dies rike ewelec duren sal</l>
<l>Doe si dus hadde ghesproken</l>
<l n="90">Es die hemel wide ontploken</l>
<l>Ende harde groete claerhede</l>
<l>Quam op hem daer ter stede</l>
<l>Daer sach hi inden hemel staen</l>
<l>Ene maeght sere wel ghedaen</l>
<l n="95">Op enen scoenen outaer</l>
<l>Ende hilt in hoer arme daer</l>
<l>Een kint was alsoe scoene</l>
<l>Alse die sonne vanden troene</l>
<l>Des wonderde hem sere</l>
<l n="100">Doen hoerdi noch mere</l>
<l>Ene stemme riep openbare</l>
<l>Dit es des gods soens outare</l>
<l>Doen viel thant opt pauement</l>
<l>Ende anebeedde daer dat kent</l>
<l n="105">Dit visioen ende dese woert</l>
<l>Vertrac hi den senatoren voert</l>
<l>Ende seide dat hi niet ne wilde</l>
<l>Datmen hem vore god hilde</l>
<l>Oft anebeedde groet oft clene</l>
<l n="110">Dat kint ware god allene</l>
<l>Dat inden hemel hadde sine wone</l>
<l>Dat hi soe claer sach ende soe scoene</l>
<l>&#x00B6; In augustus camere soe was</l>
<l>Dit visioen alsic las</l>
<l n="115">Daer men nu mach scouwen</l>
<l>Ene kerke van onser vrowen</l>
<l>Bi dcapitolium alsict versta</l>
<l>Daer menderbroeders woenden na</l>
<l>&#x00B6; In sijn .xliijste iaer</l>
<l n="120">Wart christus gheboren dats waer</l>
<l>Doent pays was ende sonder discoert</l>
<l>In al ertrike weder ende voert</l>
<l>Ende daer na regneerde hi</l>
<l><milestone unit="fol" n="48rb"/> .Xiiij. iare keyser vri</l>
<l n="125">.Lvi. jaer waerlike</l>
<l>Sat hi keyser inden rike</l>
<l>Ende was die beste die</l>
<l>Daer keyser wart ie</l>
<l>Want alle diere sider quamen</l>
<l n="130">Hebben ere noch sijns namen</l>
<l>Want si hen scriven augustus</l>
<l>Om dat hi ierst hiet aldus</l>
<l>&#x00B6; Mi wondert hoe dat coemt</l>
<l>Daermen drie de beste heidene noemt</l>
<l n="135">Dat men sijns daer niene nemt goem</l>
<l>Hi was beter dan sijn oem</l>
<l>Iulius dat ghijt wet</l>
<l>Die metten drien es gheset</l>
<l>&#x00B6; Alle dese wondre als ghi hoert</l>
<l n="140">Ghescieden in gods gheboert</l>
<l>Ende oec vele meer nochtan</l>
<l>Die ic al niet ghesegghen en can</l>
<l>Hoe mochtic vertrecken v</l>
<l>Alle die wondre nu</l>
<l n="145">Die hi op ertrike wrachten</l>
<l>Mids sire godliker crachte</l>
<l>Want si waren onmenschelike</l>
<l>Ende te wonderne groflike</l>
<l>Daer bi es hi wildijt weten</l>
<l n="150">Die wonderlike god gheheten</l>
<l>Want sijn nes niemene cont</l>
<l>Sijn wesen es al sonder gront</l>
<l>Dier meest na slaet doelt meest</l>
<l>Daers vaeder/ sone/ heilech gheest</l>
<l n="155">Daert al vut comt sijds ghewes</l>
<l>Dat in hemel ende op erde es</l>
<l>Dat goet es ende bequame</l>
<l>Ghebenedijt soe si sijn name</l>
<l>Op herodes keric nv</l>
<l n="160">Daeric vore af seide v</l>
</div>
<div type="chapter"><head type="chapter">   Hoe herodes die kindere onthoeft ende hoe ioseph vaert tegypten wert .lxv. </head>
<l><milestone unit="fol" n="48va"/> <hi rend="bold">A</hi>lse herodes heeft vernomen</l>
<l>Dat dese coninghe niet en comen</l>
<l>Ende al enen anderen wech cleuen</l>
<l>Ende hi hem tscerne siet ghedreuen</l>
<l n="5">Dedi nauwe na tkint spien</l>
<l>Maer god hadt anders versien</l>
<l>Hi dede tkint soeken ouer al</l>
<l>In stat in dorp op berch in dal</l>
<l>&#x00B6; Doen peinsdi alsoe houde</l>
<l n="10">Dat hijt emmer gheraken soude</l>
<l>Want hi engheen soude sparen</l>
<l>Van dien in bethleem waren</l>
<l>Hi en soudse alle doeden</l>
<l>Met desen wart hi ontboden</l>
<l n="15">Int hof van rome sonder beiden</l>
<l>Daer was hem dach bescheiden</l>
<l>Ieghen sine wedersaken</l>
<l>Die hem daer ane spraken</l>
<l>Dat hi tonrechte coninc ware</l>
<l n="20">Aldus soe wart dare</l>
<l>Gheverst der kinder doet</l>
<l>Hi voer darwaert met coste groet</l>
<l>Ende wan dat ghedinghe daer</l>
<l>Ende merrede omtrent .ij. jaer</l>
<l n="25">Eer hi weder thuis quam</l>
<l>Dleuen dat hi daer bi nam</l>
<l>Den kinderen van .ij. iaren</l>
<l>Ende die daer beneden waren</l>
<l>Dat hi swaerlijc sint ontgout</l>
<l n="30">Met plaghen harde menechfout</l>
<l>&#x00B6; Dese waren dierste die</l>
<l>Maerteleren worden ie</l>
<l>Om christus den gods sone</l>
<l>Want si verdienden die croene</l>
<l n="35">In hore onnoselheit groet</l>
<l>Eer christus selue die doet</l>
<l>Smaecte om hare salechede</l>
<l>Daer hi ons verdingde mede</l>
<l>&#x00B6; Si worden ghedoept sijds vroet</l>
<l n="40">In hore onnoesel bloet</l>
<l><milestone unit="fol" n="48vb"/> &#x00B6; Drierhande dat wet wel</l>
<l>Es dat heileghe doepsel</l>
<l>Deen int bloet als ghi</l>
<l>Nv hoert segghen mi</l>
<l n="45">&#x00B6; Dander die heileghe gheest twaren</l>
<l>Daer met ghedoept waren</l>
<l>Dapostle ende onse vrouwe</l>
<l>&#x00B6; Dat derde alsoe ict scouwe</l>
<l>Es dwater daermen mede</l>
<l n="50">Doept in dat kerstenhede</l>
<l>Dese drie sonder waen</l>
<l>Moghen die erfsonde af dwaen</l>
<l>Soe dat hi hemelrike verwerft</l>
<l>Die buten hoeftsonden sterft</l>
<l n="55">&#x00B6; God onse here die weet al</l>
<l>Wat ghesciet ende ghescien sal</l>
<l>Hadde in hem wel verstaen</l>
<l>Dat herodes soude verslaen</l>
<l>Die kinder inder ioden lande</l>
<l n="60">Sinen inghel dat hi sande</l>
<l>Ane iosephe marien man</l>
<l>Die hem aldus sprac an</l>
<l>Nem tkint ende sire moeder</l>
<l>Du bester af een behoeder</l>
<l n="65">Ende trec in egypten lant</l>
<l>Herodes heeft wille thant</l>
<l>Dat hi die kinder al</l>
<l>In dit lant doeden sal</l>
<l>&#x00B6; Ioseph ghereedde sine vaert</l>
<l n="70">Ten lande van egypten waert</l>
<l>Die wech was verre ende woeste met</l>
<l>Sine beeste loedhi onghelet</l>
<l>Met spisen daersi met souden</l>
<l>Inden weghe hem onthouden</l>
<l n="75">Want die wech was al meest</l>
<l>Wildernesse ende foreest</l>
<l>Dus trocken si henen daer</l>
<l>&#x00B6; Dit was in tselue iaer</l>
<l>Dat christus gheboren waert</l>
<l n="80">Maria inde selue vaert</l>
<l><milestone unit="fol" n="49ra"/> Voerde tkint in haren scoet</l>
<l>Die hem dicke den mont boet</l>
<l>Ende moederlec op hem loech</l>
<l>Daer sine in hare arme droech</l>
<l n="85">Die coninc was waerlike</l>
<l>Van hemle ende van ertrike</l>
<l>Die woude dit mate wiuekijn</l>
<l>Hebben ter moeder sijn</l>
<l>Ende algaeder om onse behout</l>
<l n="90">Des hi en hadde engheene scout</l>
<l>&#x00B6; Hi hadde hem wel doen dienen</l>
<l>Hondert dusentweruen tienen</l>
<l>Inghele haddijt beghert</l>
<l>Maer hi hadt anders ghesceert</l>
<l n="95">Hi woude ons claerlike leeren</l>
<l>Dpoint der ouerster eeren</l>
<l>Dat es oetmoedechede</l>
<l>Daermen te hemle comt mede</l>
<l>Ende oec ter werelt ere heeft</l>
<l n="100">Al waert die meeste die leeft</l>
<l>Oetmoet ware sijne ere</l>
<l>Dat leert ons christus onse here</l>
<l>&#x00B6; Van janne baptisten salic v</l>
<l>Alluttel segghen nv</l>
<l n="105">Ende dan salic keeren omme</l>
<l>Op iosephe ende christomme</l>
<l>Hoe si trecken tegypten waert</l>
<l>Daer vele wondre in die vaert</l>
<l>Ghescien die christus doet</l>
<l n="110">Die te hoerne sijn harde goet</l>
</div>
<div type="chapter"><head type="chapter">Hoemen sente janne vluchte ende hoe zacharias wart vermoerdt .lxvi. </head>
<l><hi rend="bold">D</hi>Oe elysabeth wiste</l>
<l>Dat herodes met liste</l>
<l>Hoer kint ianne soeken dede</l>
<l>Namsi tkint ende vlauwer mede</l>
<l n="5">Op enen berch alsic las</l>
<l>Die zonderlinghe hoghe was</l>
<l>Ende doe si alsoe haer dochte</l>
<l>Niet hogher comen en mochte</l>
<l><milestone unit="fol" n="49rb"/> Om des berchs hoechede</l>
<l n="10">Ende daer en sach gheene stede</l>
<l>Die hemelec was gnoech</l>
<l>Hare te berghene int gheuoech</l>
<l>Doe droeuesi harde sere</l>
<l>Ende riep an onsen here</l>
<l n="15">Here god want ghi wel siet</l>
<l>Dat ic hogher en can comen niet</l>
<l>Ent bier onheimelec es</l>
<l>Soe wilt ons onnen des</l>
<l>Dat ons dese berch ontfa</l>
<l n="20">Ende altehant daer na</l>
<l>Ontploec die berch tier stede</l>
<l>Ende ontfinc moeder ende kint mede</l>
<l>Aldus bleuensi daer</l>
<l>Licht waest daer ende claer</l>
<l n="25">Dinghel was daer diese hoedde</l>
<l>Vroech ende spaede ende diese voedde</l>
<l>&#x00B6; Doemen tkint niene vant</l>
<l>Sende herodes sinen cnape thant</l>
<l>Tsinen vaeder zacharien</l>
<l n="30">Om dat hi hem soude lien</l>
<l>Waer sijn kint gheborghen ware</l>
<l>Zacharias die was dare</l>
<l>Die ouerste pape van machte</l>
<l>Ende plach bi daghe ende bi nachte</l>
<l n="35">Inden tempel te sine eenpaerlike</l>
<l>Inden dienst gods van hemelrike</l>
<l>Ende was een harde out man</l>
<l>Hi antwerde den knape dan</l>
<l>Dat hi bi nachte ende bi daghe</l>
<l n="40">Inden tempel te sine plaghe</l>
<l>Ende hi en wiste twint</l>
<l>Waer ghedaen ware sijn kint</l>
<l>&#x00B6; Die bode keerde handelinghe</l>
<l>Ende seide dit den coninghe</l>
<l n="45">&#x00B6; Die coninc wart sere ghestoert</l>
<l>Doen hi hoerde dese woert</l>
<l>Hi seide mi dunct dat hi</l>
<l>Sijn spot nu maect met mi</l>
<l><milestone unit="fol" n="49va"/> Hi mict nu dat hoeric wel</l>
<l n="50">Dat sijn sone in israel</l>
<l>Met christus sal regneren</l>
<l>Thant dede hise wederkeren</l>
<l>Gaet sprac hi segt hem dat</l>
<l>Hine wise v die selue stat</l>
<l n="55">Daer sijn sone es bleuen</l>
<l>Ghi selt hem nemen dleuen</l>
<l>&#x00B6; Alse zacharias hoerde</l>
<l>Den boden spreken dese woerde</l>
<l>Antwerde hi weder tote hen</l>
<l n="60">Gaet segt herodes dat ic ben</l>
<l>Martelere gods ons heren</l>
<l>Dat mach hi daer ane leren</l>
<l>Dat hi dit onnoesel bloet</l>
<l>Inden tempel storten doet</l>
<l n="65">Want god onse here dats sonder waen</l>
<l>Sal minen gheest ontfaen</l>
<l>Daer wart zacharias verslaghen</l>
<l>Recht doent begonste daghen</l>
<l>Soe dat nieman en wiste gherede</l>
<l n="70">Wie die iammerlike moert dede</l>
<l>&#x00B6; Des morghens vroech altesamen</l>
<l>Die papen inden tempel quamen</l>
<l>Om te doene hore orisoene</l>
<l>Ghelijc dat si waren ghewoene</l>
<l n="75">Ende zacharias niene quam vut</l>
<l>Om dat si alle hoer saluut</l>
<l>Doen souden an desen here</l>
<l>Wonderes hen allen sere</l>
<l>Ende waren versaeght in horen sen</l>
<l n="80">Dat hi niene quam ieghen hen</l>
<l>Alsoe als hi altoes plach te doene</l>
<l>Doen was daer een soe coene</l>
<l>Van dien pape dare</l>
<l>Dat hi streec int sanctuare</l>
<l n="85">Ende sach vore dien outare</l>
<l>Zacharias bloet openbare</l>
<l>Ligghen oft vervorsen ware</l>
<l>Ene stimme riep daer clare</l>
<l><milestone unit="fol" n="49vb"/> Zacharias es ontlijft</l>
<l n="90">Sijn bloet aldus blijft</l>
<l>Tote dat die ghene comen sal</l>
<l>Die sijn bloet sal wreken al</l>
<l>&#x00B6; Die pape wart sere vervaert</l>
<l>Ende liep vut metter vaert</l>
<l n="95">Ende vertrac dien papen voert</l>
<l>Wat hi ghesien hadde ende ghehoert</l>
<l>Doen ghinghensi alle in mettien</l>
<l>Dat groete wonder daer besien</l>
<l>Ende dreuen groete iammerechede</l>
<l n="100">Ende scoerden hore cleeder mede</l>
<l>Van bouen tote beneden</l>
<l>Ende tote op ten dach van heden</l>
<l>Alsemen bescreuen siet</l>
<l>En vantmen sinen lichame niet</l>
<l n="105">Ende sijn bloet es al ouer een</l>
<l>Verherdt ghelijc enen steen</l>
<l>Al tfolc ende sine maghe</l>
<l>Beweendenne drie daghe</l>
<l>In sijn stede wart ghecoren doen</l>
<l n="110">Die goede man symeoen</l>
<l>Dat hi ouerste pape ware</l>
<l>Hi was out C. ende xij. jare</l>
<l>Een recht propheten was hi</l>
<l>Hi hadde verstaen gheloeuets mi</l>
<l n="115">Van gode onsen here</l>
<l>Dat hi en storue nemmermere</l>
<l>Hine hadde den gods sone vordien</l>
<l>In desen vleesche ghesien</l>
<l>&#x00B6; Rechte ten .xlsten daghen</l>
<l n="120">Brachtmen christuse ghedraghen</l>
<l>Inden tempel alsmen doen plach</l>
<l>Tierst datten symeon sach</l>
<l>Kinde hi inden gheeste clare</l>
<l>Dat christus die godsone ware</l>
<l n="125">Nu heeft god sprac hi</l>
<l>Sijn ghelof ghedaen met mi</l>
<l>God heeft nu ghevisenteert</l>
<l>Sijn volc ende ghewarneert</l>
<l><milestone unit="fol" n="50ra"/> Alsoe hi wilen swoer daer oppe</l>
<l n="130">Abrahame/ ysaac/ ende iacoppe</l>
<l>Doen anebeedde hi tkint saen</l>
<l>Ende heuet in sine arme ontfaen</l>
<l>Ende custe sine voete beide</l>
<l>Mettien hi aldus seide</l>
<l n="135">Here nu late na dijns selfs woert</l>
<l>Dinen knecht in vreden voert</l>
<l>Want nu hebben die oeghen mijn</l>
<l>Aneghesien dijn anschijn</l>
<l>Aldus sprac hi vore waer</l>
<l n="140">Den Nunc dimittis al vut daer</l>
<l>&#x00B6; Ene prophetisse hiet anna</l>
<l>Was inden tempel alsic versta</l>
<l>Weduwe was si seeght die scrifture</l>
<l>Ende en cesseerde nemmer vre</l>
<l n="145">Sine was inden tempel sonder rasten</l>
<l>In hoer ghebede ende hoer vasten</l>
<l>Dese anebeedde tkint aldaer</l>
<l>Ende sprac al oppenbaer</l>
<l>In desen es dat weetic wel</l>
<l n="150">Die verloesenesse van israel</l>
<l>Dese wondre die ghi hier hoert</l>
<l>Gheuielen alle in gods gheboert</l>
<l>&#x00B6; Jan ende die moeder sine</l>
<l>Waren in die woestine</l>
<l n="155">Optien berch in die score</l>
<l>Daer ic v af seide vore</l>
<l>&#x00B6; Dinghel die voedese wale</l>
<l>Jan die bleef daer altemale</l>
<l>Sprinchanen in die wise</l>
<l n="160">Ende bosch honech was sine spise</l>
<l>Van kemels hare was sijn cleet</l>
<l>Hi en dranc noit datmen weet</l>
<l>Ghemaecten dranc no wijn</l>
<l>Water was die dranc sijn</l>
<l n="165">Hi was prophete der propheten</l>
<l>Want dat dandre daeden weten</l>
<l>Donkerlijc niet openbare</l>
<l>Wijsde hi metten vinghere clare</l>
<l><milestone unit="fol" n="50rb"/> Hi predecte tgheloeue fijn</l>
<l n="170">Den volke in dat woestijn</l>
<l>Ende deedse met sire leren</l>
<l>Ten gherechte gheloeue keren</l>
<l>Dats ten sceppre diese sciep</l>
<l>Hi was die stimme die riep</l>
<l n="175">In die woestine eenpaerlike</l>
<l>Ghereedt gods wech van hemelrike</l>
<l>Ende maect recht sine pade</l>
<l>Dit was sine stimme vroech ende spaede</l>
<l>Hi was gods vorloepere</l>
<l n="180">Ende die alre ierste doepere</l>
<l>Soe dat vele liede waenden dus</l>
<l>Dat hi hadde gheweest christus</l>
<l>Op iosephe keeric weder</l>
<l>Dien ic vore leide neder</l>
</div>
<div type="chapter"><head type="chapter">Hoe si dore die woestine trocken tegypten wert ende van vele wondren die ghescieden inde weghe .lxvij. </head>
<l><hi rend="bold">I</hi>Oseph ende maria sijn in die vaert</l>
<l>Metten kinde tegypten waert</l>
<l>In hoer gheselscap waren ghinder</l>
<l>Een esel .ij. ossen ende drie kinder</l>
<l n="5">Ende oec een deel scape met</l>
<l>Dus eist int latijn gheset</l>
<l>Doe si aldus tesamen</l>
<l>In die wilde woestinen quamen</l>
<l>Quamen tote hen manieren</l>
<l n="10">Van alrehanden wilden dieren</l>
<l>Ia wolue leuwe liebaerde</l>
<l>Alse maria hare vervaerde</l>
<l>Ende dandre daer toe mede</l>
<l>Sprac christus ende sede</l>
<l n="15">Niemen en darf hem ontsien</l>
<l>Vwer gheen en sal messchien</l>
<l>Sine comen niet om v te deerne</l>
<l>Maer om v te dienne gherne</l>
<l>Thoeft dat die diere neghen</l>
<l n="20">Te christum wert ende sweghen</l>
<l>Ende smeecten metten steerten</l>
<l><milestone unit="fol" n="50va"/> Ende ghelieten van herten</l>
<l>Oftsi hen alle dare</l>
<l>Dienen wouden inde scare</l>
<l n="25">Ossen ende scape ghigen daer</l>
<l>Met woluen ende leuwen sonder vaer</l>
<l>In rechter vrienscapen wise</l>
<l>En namen te gader hoer spise</l>
<l>Sonder discoert ende tumult</l>
<l n="30">Doe was die prophesie veruult</l>
<l>Die ysayas hadde doen weten</l>
<l>Wolue selen met lamren eten</l>
<l>Ende leuwe ende ossen sonder failgen</l>
<l>Selen tsamen eten pailgen</l>
<l n="35">Want joseph hadde daer in sijn gheleide</l>
<l>Ossen ende scape alsic voerseide</l>
<l>Men leest daer oec voer waer</l>
<l>Datsi in die woestine daer</l>
<l>Vernachten tere auonstonden</l>
<l n="40">Daersi ene haeghdocht vonden</l>
<l>Ende thant als sire in traken</l>
<l>Quamen daer vut .ij. draken</l>
<l>Die sonderlinghen waren groet</l>
<l>Ende neghen ten kinde wert thoet</l>
<l n="45">Si waren alle veruaert sere</l>
<l>Doe gheboet hen christus onse here</l>
<l>Datsi streken ten woude waert</l>
<l>Doe ghinghensi wech ter vaert</l>
<l>Alse .ij. lamre wel ghereet</l>
<l n="50">Ende daden haers sceppers beheet</l>
<l>Alse dauid sprac willen ere</l>
<l>Loeft ghi draken onsen here</l>
<l>Selc stont reet maria</l>
<l>Ende soe ghinc si daer na</l>
<l n="55">Alsoet haer best gheluste</l>
<l>Eens gheuielt datsi haer ruste</l>
<l>Onder enen palmboem</l>
<l>Maria nam ten daten goem</l>
<l>Maer si waren hoer te hoghe ghestaen</l>
<l n="60">Dat kint gheboet den boeme saen</l>
<l>Dat hi hem boghe nederwaert</l>
<l><milestone unit="fol" n="50vb"/> Die boem boech hem ter vaert</l>
<l>Met siere vrochte soete</l>
<l>Die tsop vore marien voete</l>
<l n="65">Daersi metten kinde sat</l>
<l>Maria plucte ende at</l>
<l>Ende alle dandre haer gheuoech</l>
<l>Ende alsire alle hadden ghenoech</l>
<l>Gheboet tkint den boeme echt</l>
<l n="70">Dat hi hem op heeft ghereecht</l>
<l>&#x00B6; Tkint oec aldaer ter stede</l>
<l>Ene fonteine springhen dede</l>
<l>Die goeden sueten borne gaf</l>
<l>Daersi alle dronken af</l>
<l n="75">Ende vulden mede hoer vate</l>
<l>Ieghen die langhe strate</l>
<l>Wantmen daer int lant</l>
<l>Harde lettel waters vant</l>
<l>Ioseph sprac dese hitte groet</l>
<l n="80">Mach ons bringhen ter doet</l>
<l>In dit wilde woestijn</l>
<l>Here mocht v wille sijn</l>
<l>Dat wi trocken neffens der zee</l>
<l>Daer vonden wi gijsten mee</l>
<l n="85">Daer wi rusten souden moghen</l>
<l>Ihesus sprac wilt v ghedoghen</l>
<l>Ic sal den wech soe corten nv</l>
<l>Dats wonder sal hebben v</l>
<l>Datmen in .xxx. daghen soude tiden</l>
<l n="90">Selen wi in enen daghe liden</l>
<l>Ende daer na saghen si thant</l>
<l>Tgheberchte van egiptenlant</l>
<l>Alsoe wilen ysaac</l>
<l>Propheteerde ende sprac</l>
<l n="95">Onse here sal doet hi verstaen</l>
<l>Op ene wolke in egypten gaen</l>
<l>Ende dan selen vlien voer sijn anscijn</l>
<l>Alle de afgode die daer sijn</l>
<l>Doen si dlant dus saghen</l>
<l n="100">Ende die stade dier in laghen</l>
<l>Daersi quamen ghetoghen</l>
<l><milestone unit="fol" n="51ra"/> Warensi sere in hoghen</l>
<l>Ende dancten gode met oetmoede</l>
<l>Van alselken scoenen spoede</l>
</div>
<div type="chapter"><head type="chapter">Vanden afgoden die vielen ende vanden wondren die christus in egypten wrachte .lxviij. </head>
<l><hi rend="bold">D</hi>oen si dus te samen</l>
<l>Int lant van egypten quamen</l>
<l>Quamensi in ene stat gheuaren</l>
<l>Daer si onbekint waren</l>
<l n="5">Ende herberghen en wisten waer</l>
<l>In enen tempel trockensi daer</l>
<l>Datter gode tempel was</l>
<l>Capitolium hiet hi alsic las</l>
<l>Ende die stat hiet sotria</l>
<l n="10">Alsoe saen alsi quamen na</l>
<l>Rumeden dafgode ghemeen</l>
<l>Datter noit en bleef een</l>
<l>Ende hoer beelden vielen neder</l>
<l>Die niet op en stoeden weder</l>
<l n="15">.Iii.c wasser alsic scriue</l>
<l>Ende tsestech ende viue</l>
<l>Der gode diermen tier stede</l>
<l>Alle daghe dienst dede</l>
<l>Des moestensi alle sneuen</l>
<l n="20">Ende horen sceppre stede gheuen</l>
<l>Om te bringhene ter waerheit</l>
<l>Dat dauid inden soutre seit</l>
<l>God sprac hi die prophete hoghe</l>
<l>Stoet in die synagoghe</l>
<l n="25">In midden verdoemt hise daer</l>
<l>Dat woert was nu worden waer</l>
<l>&#x00B6; Die papen om dese sake</l>
<l>Waren sere tonghemake</l>
<l>Datsi hore gode dus verloren</l>
<l n="30">Dese dinc quam te voren</l>
<l>Affrodosiuse alsic las</l>
<l>Die here vandien lande was</l>
<l>Hi quam darwert met groeten ghere</l>
<l>Ende brachte vor hem al sijn here</l>
<l n="35"><milestone unit="fol" n="51rb"/> Om dat wonder te scouwen an</l>
<l>Die papen waenden dan</l>
<l>Dat hi quame alsoe houde</l>
<l>Om dat hi raet nemen woude</l>
<l>Met hen van deser zaken</l>
<l n="40">Doen hi den tempel begonde naken</l>
<l>Es hire in ghegaen te hant</l>
<l>Ende doen hijt alsoe vant</l>
<l>Alse hem was doen verstaen</l>
<l>Es hi tote marien ghegaen</l>
<l n="45">Daer si sat met haesten groet</l>
<l>Ende hadde haer kint in horen scoet</l>
<l>Ende anebeedde tkint dare</l>
<l>Doen soe sprac hi openbare</l>
<l>En ware dit kint dat ghi hier siet</l>
<l n="50">Here bouen onse gode niet</l>
<l>Sine waren dus met allen</l>
<l>Voer sine voete niet gheuallen</l>
<l>Bi desen dinghen tonensi</l>
<l>Dat tkint hore here si</l>
<l n="55">Ensi dat wi oec mede</l>
<l>Vore tkint vallen teser stede</l>
<l>Ghelijc dat onse gode hebben ghedaen</l>
<l>Het sal ons lichte te quaede vergaen</l>
<l>Wi moghen lichte bederuen alsoe</l>
<l n="60">Als wilen bederfde pharao</l>
<l>In egypten ende sine liede</l>
<l>Doe al dwonder daer ghesciede</l>
<l>Te herberghen quamensi daer na</l>
<l>Met ere weduwen alsic versta</l>
<l n="65">Een iaer woendensi daer</l>
<l>Doen hadde christus .iij. jaer</l>
<l>Ende was harde wijs van sinne</l>
<l>Want hi hadde die wijsheit inne</l>
<l>Sijns ewechs vaeders twaren</l>
<l n="70">Al en was hi maer van .iij. iaren</l>
<l>Na die arme menschede</l>
<l>Daer hi hem seluen in lede</l>
<l>&#x00B6; Doen hi spelen sach die kinder</l>
<l>Ghinc hi met hen spelen ghinder</l>
<l n="75"><milestone unit="fol" n="51va"/> Een doet vesch quam hem ter hant</l>
<l>Was ghesouten alsict vant</l>
<l>Daer hi onder die kinder zat</l>
<l>Dien soe leidi in een vat</l>
<l>Daer water in was ghedaen</l>
<l n="80">Dien soe dedi leuen saen</l>
<l>Ende swemmen openbaer</l>
<l>Ende tsout van hem spuelen daer</l>
<l>&#x00B6; Doen die weduwe dit verstoet</l>
<l>Peinsesi in haren moet</l>
<l n="85">Dat hi ware een toeuerare</l>
<l>Ende en lietse nemmer woenen dare</l>
<l>&#x00B6; Men leest dat twaren</l>
<l>Doen si in egypten waren</l>
<l>Datsi hadden hore wone</l>
<l n="90">Bider stat van babylone</l>
<l>Daer nu die goede hof leeght</l>
<l>Die balsame te draghene pleeght</l>
<l>Die nerghen en wast dan daer</l>
<l>Goet ende gherecht dats waer</l>
<l n="95">No soe edel no soe fijn</l>
<l>Dat mach daer bi wel sijn</l>
<l>Dat christus ende maria mede</l>
<l>Wandelden te diere stede</l>
<l>&#x00B6; Daer sprinct oec in dien pleine</l>
<l n="100">Ene zonderlinghe fonteine</l>
<l>Daer maria alsict vinde</l>
<l>Gherne was metten kinde</l>
<l>Want si dicke na haer gheuoech</l>
<l>Sijn lijf ende sine ghewaeden daer dwoech</l>
<l n="105">Noch soe pleghen alle iare</l>
<l>Die heidene te comene dare</l>
<l>Opten dertiendach dats hoer sede</l>
<l>Ende dwaen haer lijf daer mede</l>
<l>Die heidene gheloeuen wel ende stijf</l>
<l n="110">Dat maria was een heilech wijf</l>
<l>Ende maeght des kints ghenas</l>
<l>Ende christus hoer sone was</l>
<l>Een heilech prophete mede</l>
<l>Die vele miraclen dede</l>
<l n="115"><milestone unit="fol" n="51vb"/> Si prisen harde sere</l>
<l>Cristus leuen ende sine lere</l>
<l>Ende algaeder sijn wesen</l>
<l>Ende hoerender gherne af lesen</l>
<l>Sint dat die werelt ierst began</l>
<l n="120">Alsoe alsict ghemerken can</l>
<l>Soe was tfolc selden ofte niet</l>
<l>En oefende afgode emmer iet</l>
<l>Eer christus op ertrike quam</l>
<l>Ende menscheit ane nam</l>
<l n="125">Ende tgherechte gheloeue leerde</l>
<l>Daer hi tfolc mede bekeerde</l>
<l>Ende sine apostelen sande</l>
<l>Al ouer al van lande te lande</l>
<l>Die predecten die waerheit</l>
<l n="130">Soe sijn die afgode neder gheleit</l>
<l>Ouer al in desen ertrike</l>
<l>Die heiden gheloeft claerlike</l>
<l>Ouermids christus leere</l>
<l>Ane enen god enen here</l>
<l n="135">Die hemel ende erde maecte al</l>
<l>Ende alse hi wilt ontmaken sal</l>
<l>Ende alle dinc wassen doet</l>
<l>Des die mensche leven moet</l>
<l>&#x00B6; Die iode gheloeft oec ane gode</l>
<l n="140">Want hi hout die .x. ghebode</l>
<l>Ende dat oude testament</l>
<l>Alsoement inde lettre vent</l>
<l>&#x00B6; Alle dit gheloeft mede</l>
<l>Dat saleghe kerstenhede</l>
<l n="145">Want wi alle meerre ende minder</l>
<l>Sijn ihesus christus kinder</l>
<l>Ende wi gheloeuen sijds ghewes</l>
<l>Dat hi warechtech god es</l>
<l>Ende elken mensche sal gheuen</l>
<l n="150">Sine verdiente na dit leuen</l>
<l>Aldus heeft christus leuen</l>
<l>Dafgode doen begheuen</l>
<l>Ouer al in ertrike</l>
<l>Gheloeft si hi ewelike</l>
<l n="155"><milestone unit="fol" n="52ra"/> Maer daer met dat ghijt kint</l>
<l>En bliuen behouden twint</l>
<l>Heidene noch ioden met</l>
<l>Sine vallen tierst an onse wet</l>
<l>Want onse gheloeue wet dat wel</l>
<l n="160">Es die gherechte slotel</l>
<l>Die hemelrike onsluten doet</l>
<l>Mids ihesus christus bloet</l>
<l>Daer hi doude ende dnuwe testament</l>
<l>Algader met heeft gheent</l>
<l n="165">Om den bete van adame</l>
<l>Daer omme wi in die blame</l>
<l>Der eweliker doet waren</l>
<l>En daedt ons niet af twaren</l>
<l>Theileghe doepsel dat ons liet</l>
<l n="170">Christus doen hi van ertrike schiet</l>
</div>
<div type="chapter"><head type="chapter">Hoe ihesus tkint steruen dede dat sine putten brac ende weder leuende wert .lxix. </head>
<l><hi rend="bold">D</hi>us bleuensi in egypten lant</l>
<l>Tote dat herodes hore viant</l>
<l>Doet was/ doen quam dinghel zaen</l>
<l>Ende dede iosephe verstaen</l>
<l n="5">Dat hi moeder ende kint name</l>
<l>Ende weder te lande quame</l>
<l>Die tkint sochten waren doet</l>
<l>Ioseph en beidde cleine no groet</l>
<l>Te lande wert es hi ghetiet</l>
<l n="10">Alsoe alshem dinghel hiet</l>
<l>Hi voer woenen onghelet</l>
<l>In de stat van nazareth</l>
<l>Om dat hi zoude heeten dus</l>
<l>Na die stat nazarenus</l>
<l n="15">Want dscrifture dede vore weten</l>
<l>Nazarenus sal hi heeten</l>
<l>&#x00B6; Onlanghe daer na alsict las</l>
<l>Dat vte egypten comen was</l>
<l>Ende in galylea woende daer</l>
<l n="20">Doen hi ghinc in sijn vijfte jaer</l>
<l>Alsoe ic bescreuen sach</l>
<l>Zat hi op enen zaterdach</l>
<l><milestone unit="fol" n="52rb"/> Ende speelde met kinderen int sant</l>
<l>Opter iordanen cant</l>
<l n="25">Daer maecti metten handen sine</l>
<l>.Vij. scoene wuwerkine</l>
<l>Ende elc met sinen condute</l>
<l>Doen dedi comen vte</l>
<l>Dier iordanen die was diep</l>
<l n="30">Water dat rechte liep</l>
<l>In sine putten twaren</l>
<l>Soe datsi alle vol waren</l>
<l>Ende deedt weder vut lopen saen</l>
<l>Alsoe dedijt comen ende gaen</l>
<l n="35">Alse dicke alshiit woude doen</l>
<l>Ende dandere en constens niet ghedoen</l>
<l>Doen sat daer een kint anden rinc</l>
<l>Dat soe sere beneet dese dinc</l>
<l>Dat het ihesus putten brac</l>
<l n="40">Ihesus sach op hem ende sprac</l>
<l>Wee di zone der nidechede</l>
<l>Sathanas kint daer toe mede</l>
<l>Hoe waers du soe coene van ghedachte</l>
<l>Dattu braecs dwerc dat ic wrachte</l>
<l n="45">&#x00B6; Daer bleef tkint doet op die stat</l>
<l>Vaeder ende moeder vernamen dat</l>
<l>Ende maecten iammerlijc mesbare</l>
<l>Om dat hoer kint doet ware</l>
<l>Si liepen beide al onghelet</l>
<l n="50">Te iosephe ende marien met</l>
<l>Ende daeden iammerlike claghe</l>
<l>Dat hoer kint daer doet laghe</l>
<l>Van ihesus vloeke op dat sant</l>
<l>Ioseph ende maria thant</l>
<l n="55">Waren in vernoye groet</l>
<l>Om dat dat kint dus was doet</l>
<l>Want si tgheruchte ontsaghen</l>
<l>Vanden ioden ende den maghen</l>
<l>Dat op hen quam onghespaert</l>
<l n="60">Doen ghinghensi te ihesum waert</l>
<l>Ioseph ende maria beide</l>
<l>Ioseph tote marien seide</l>
<l><milestone unit="fol" n="52va"/> Ic en dar niet alse wel als ghi</l>
<l>Hem toe spreken daer bi</l>
<l n="65">Vraeght hem waeromme dat hi</l>
<l>Aldus ghedaen van sinne si</l>
<l>Dat hi des volx euelen moet</l>
<l>Ieghen ons al keeren doet</l>
<l>Doen si dus te samen</l>
<l n="70">Tote Ihesumme quamen</l>
<l>Sprac maria thoren kinde</l>
<l>Datsi niet lettel en minde</l>
<l>Wat hadde dese ionghelinc mesdaen</l>
<l>Dat hi steeruen moeste soe zaen</l>
<l n="75">&#x00B6; Ihesus antwerde ende sprac</l>
<l>Hijs der doet wert want hi brac</l>
<l>Vut siere quader ghedachte</l>
<l>Die werke die ic wrachte</l>
<l>Maria die bat hem sere</l>
<l n="80">Dat hijs en dade nemmermere</l>
<l>Want al tvolc dat ware in rure</l>
<l>Op hem tier seluer vre</l>
<l>Ihesus en woude niet</l>
<l>Siere moeder bedroeuen iet</l>
<l n="85">Sine voet hi an tkint dede</l>
<l>Stant op sprac hi kint der quaethede</l>
<l>Dune beest niet wert waerlike</l>
<l>Te comene in mijs vader rike</l>
<l>Want du vut dinen quaden gronde</l>
<l n="90">Mijn werc braecs te deser stonde</l>
<l>Dkint stont op metter vaert</l>
<l>Ende ginc ghesont tuuswaert</l>
</div>
<div type="chapter"><head type="chapter">Hoe ihesus voghelkene maecte van erden die henen vloghen .lxx. </head>
<l><hi rend="bold">O</hi>Nlanghe hier na hebbic vernomen</l>
<l>Heeft ihesus modere ghenomen</l>
<l>Ende maecte metten handen sine</l>
<l>.Xij. erdene voghelkine</l>
<l n="5">Dit was op enen saterdach</l>
<l>Eens ioden kint die dit sach</l>
<l>Liep te josephe ende seide nv siet</l>
<l>Ihesus en acht der vierten niet</l>
<l><milestone unit="fol" n="52vb"/> Hi heeft .xij. voghele nv ghemaect</l>
<l n="10">Mi dunct hi der vierten messaect</l>
<l>Ioseph ghinc te jhesomme</l>
<l>Ende beresptene hier omme</l>
<l>&#x00B6; Ihesus sloech altehant</l>
<l>Deene hant in dander hant</l>
<l n="15">Hi sprac ic wille dat ghi leeft nv</l>
<l>Ende henen vliecht dat hetic v</l>
<l>Alsoe zaen alsijt gherde</l>
<l>Vloghensi henen hoerre verde</l>
<l>Daer sijt alle saghen toe</l>
<l n="20">Hen allen wonderde doe</l>
<l>Van desen tekenen al bloet</l>
<l>Die dat kint wrachte soe groet</l>
<l>Selke prijsden sijn dade</l>
<l>Selke keerdent int quade</l>
<l n="25">Ende brachten die boedscapen</l>
<l>Voer die princen der papen</l>
<l>Soe dat die mare wert bekant</l>
<l>Ouer al inder ioden lant</l>
</div>
<div type="chapter"><head type="chapter">Hoe des princen kint doet bleef ende noch een ander dat ihesus weder leuen dede .lxxj. </head>
<l><hi rend="bold">E</hi>Echt gheuiel dat ihesus</l>
<l>Op sine putten speelde aldus</l>
<l>Alse hi te voeren hade ghedaen</l>
<l>Doe soe quammer toe ghegaen</l>
<l n="5">Vanden papen des princhen sone</l>
<l>Die quader kintsheit was ghewone</l>
<l>Ende hadde in hant ene roede</l>
<l>Daer mede hi in ouermoede</l>
<l>Ihesus werc ontwee stiet</l>
<l n="10">Ihesus sprac als hi dat siet</l>
<l>O saet der quader nidecheit</l>
<l>Ghefundeert op alle archeit</l>
<l>Sduuels kint altemale</l>
<l>Sekerlec ic seghdi wale</l>
<l n="15">Die vrocht van dinen sade</l>
<l>Sal cranken vroech ende spade</l>
<l>Ende dine wortelen mede</l>
<l>Selen sijn sonder vochthede</l>
<l><milestone unit="fol" n="53ra"/> Ende dine telghe in dinen daghen</l>
<l n="20">En selen ghene vrocht draghen</l>
<l>&#x00B6; Ende daer sijt alle saghen toe</l>
<l>Bleef dat kint doet doe</l>
<l>&#x00B6; Ioseph nam jhesumme metter vaert</l>
<l>Ende leidene thuiswaert</l>
<l n="25">Maria die ghinc met</l>
<l>Doen soe quam al onghelet</l>
<l>Een ander kint van fellen wille</l>
<l>Ende spranc swighende stille</l>
<l>Op ihesus scoudre om dat hine</l>
<l n="30">Quetsen woude ofte doen pine</l>
<l>Haddijt moghen bringhen toe</l>
<l>Ihesus sprac te hem doe</l>
<l>Du en sout (mei)t keren ghesont</l>
<l>Van desen weghe dat doe ic di cont</l>
<l n="35">Mettien viel tkint doet</l>
<l>Vader ende moeder maecten groet</l>
<l>Mesbaer doen sijt vernamen</l>
<l>Ende die vriende alle te samen</l>
<l>Riepen lude hoe comt dat dit kint</l>
<l n="40">Sijn woert nemmer en wint</l>
<l>Al dat hi spreect dat ghesciet</l>
<l>Des en ghebreect immer niet</l>
<l>Ia eer hi dwoert vut laet gaen</l>
<l>Es selcstont sijn wille ghedaen</l>
<l n="45">&#x00B6; Doen ghinghen moeder ende vader</l>
<l>Tote josephe beide gader</l>
<l>Ende spraken tote hem aldus</l>
<l>Doet henen dese jhesus</l>
<l>Men sal hem te rechte verbieden</l>
<l n="50">Te woenne metten lieden</l>
<l>Oft leert hem dadt benedien can</l>
<l>Ende niet malendien voert an</l>
<l>&#x00B6; Doen joseph hoerde dese woert</l>
<l>Streec hi te jhesomme voert</l>
<l n="55">Hi sprac waeromme doedi</l>
<l>Dus groet vernoy mi</l>
<l>Tvolc maect alle daghe</l>
<l>Ouer v groete claghe</l>
<l><milestone unit="fol" n="53rb"/> Ende wert op ons onsint</l>
<l n="60">Ende ghi wert onghemint</l>
<l>Ouer al hier in dlant</l>
<l>Ihesus antwerde thant</l>
<l>Die vader leert den kinde voert</l>
<l>Wijsheit die werelt hoert</l>
<l n="65">Mijn vader leert sinen sone</l>
<l>Wijsheit die comt vten trone </l>
<l>Des vader vloec nieman en dert</l>
<l>Dan hem allene die quaetheit beghert</l>
<l>Hieren binnen quam tvolc al</l>
<l n="70">Ende maecte op jhesumme groet ghescal</l>
<l>Ende claghden ielanc soe mere</l>
<l>&#x00B6; Ioseph wart veruert sere</l>
<l>Om dat tvolc dus ghebaerde</l>
<l>Doe nam ihesus metter vaerde</l>
<l n="75">Dkint metter oren daert lach</l>
<l>Daert al tvolc toe zach</l>
<l>Ende hief op soe hoeghe dat kint</l>
<l>Dathem derde en ghereen twint</l>
<l>Ende sprac hem toe met sueten sinne</l>
<l n="80">Ende sijn gheest quam weder inne</l>
<l>Ende wart leuende ophenbaer</l>
<l>Dies hen allen wonderde daer</l>
</div>
<div type="chapter"><head type="chapter">Hoe ihesus disputerde ieghen die grote clerke ende van wondren die hi seide .lxxij. </head>
<l><hi rend="bold">E</hi>En meester was daer alsic las</l>
<l>Was gheheten zacharias</l>
<l>Die hoerde dat jhesus seide</l>
<l>So ouer groete wijsheide</l>
<l n="5">Ende soe meneghe doeghdelike sake</l>
<l>Dat hijs al tonghemake</l>
<l>Tote josephe es hi ghegaen</l>
<l>Ende heeftene hardelec bestaen</l>
<l>Met felle stueren woerden</l>
<l n="10">Daert vele liede toe hoerden</l>
<l>Hi sprac ghi en wilt niet keren</l>
<l>V kint ter scolen om leren</l>
<l>Conste ende wijshede</l>
<l>Ende alle goede seden mede</l>
<l n="15"><milestone unit="fol" n="53va"/> Daer bi wanic dat ghi tkint</l>
<l>Meer dan die wet mint</l>
<l>Oft dan die oude statute</l>
<l>Die doude wilen gauen vte</l>
<l>&#x00B6; Talre ierst sal sijn sijn lere</l>
<l n="20">Dat hi die papen werde ende ere</l>
<l>Metten kindren in alle sinnen</l>
<l>Eendrachtech si in minnen</l>
<l>Ende hem laten leren ende castien</l>
<l>Soe mach hi ter wijsheit ghedien</l>
<l n="25">Ende van sinne werden vroet</l>
<l>Anders en eist niet dat hi doet</l>
<l>&#x00B6; Ioseph antwerde dan</l>
<l>Ende wie es hi die man</l>
<l>Die ghenoech daer toe dochte</l>
<l n="30">Dat hi dit kint leren mochte</l>
<l>Proeft condijt gheleren iet</l>
<l>Wi en verbiedens v niet</l>
<l>&#x00B6; Ihesus antwerde onghelet</l>
<l>O ghebiedere der wet</l>
<l n="35">Ghi seght nv ens deels waer</l>
<l>Die poente die ghi noemt daer</l>
<l>Die selen houden v ghelike</l>
<l>Maer ic ben hier op ertrike</l>
<l>Vut ghenomen als te voren</l>
<l n="40">Van dinghen die ter mensheit horen</l>
<l>Vut uwen rechte benic algader</l>
<l>Inne hebbe ghenen erdschen vader</l>
<l>Inne v boeke ghi de wet vint</l>
<l>Anders en weet dire twint</l>
<l n="45">Ic was sijt seker das</l>
<l>Eer dan uwe wet was</l>
<l>&#x00B6; Ghi waent sijn sonder ghelike</l>
<l>Vanden leringhen op ertrike</l>
<l>Nochtan moghdi leren van mi</l>
<l n="50">Dore al dat ic een kint si</l>
<l>&#x00B6; Alsic ghehoeght sal werden</l>
<l>Ende ghehauen vander erden</l>
<l>Salic v gheslachte vellen</l>
<l>Soe datment nemmer en sal tellen</l>
<l n="55"><milestone unit="fol" n="53vb"/> Vwe gheburen voertaen</l>
<l>Alsmen tote hare heeft ghedaen</l>
<l>&#x00B6; Ic weet oec wel te voren</l>
<l>Wanneer ghi wort gheboren</l>
<l>Ende wanneer ghi alle steruen selt</l>
<l n="60">Dit weten es in mire ghewelt</l>
<l>Ende des en weet vwer neghene</l>
<l>&#x00B6; Doen wonderde hen ghemene</l>
<l>Ende spraken ghemeenlike</l>
<l>Wie hoerde noyt des ghelike</l>
<l n="65">Pape noch phariseen</l>
<l>Gramarine noch meester engheen</l>
<l>En spraken nie ghelijc desen</l>
<l>Nochtan soe duncti ons wesen</l>
<l>Cume out van vijf iaren</l>
<l n="70">&#x00B6; Die phariseen oec twaren</l>
<l>Seiden dat si nie kint</l>
<l>En vernamen dus ghesint</l>
<l>&#x00B6; Ihesus antwerde mettien</l>
<l>V wondert sere van dien</l>
<l n="75">Dat ic weten soude v gheboert</l>
<l>Ende vwen steerfdach voert</l>
<l>&#x00B6; Nu hoert wonders vele meer</l>
<l>Dan ic nu seide eer</l>
<l>Abrahame dien ghi algader</l>
<l n="80">Segt dat es v vader</l>
<l>Dien sprakic ende sach</l>
<l>Ende noch doe op desen dach</l>
<l>Doe warensi alle soe veruert</l>
<l>Dat si nemmeer te hem wert</l>
<l n="85">Spreken en dorsten een wort</l>
<l>Doen sprak jhesus vort</l>
<l>Ic hebbe hier gheweest onder v</l>
<l>Metten kindren tote nv</l>
<l>Ende hebbe v gheseeght ouer al</l>
<l n="90">Dat die wise verstaen sal</l>
<l>Op dat hi wel es bedacht</l>
<l>Des ghi niet en hebt gheacht</l>
<l>Salech selen wesen si</l>
<l>Die te tide ghelouen ane mi</l>
</div>
<div type="chapter"><head type="chapter">Hoe ihesus was ter scolen gheset ende hoe hi die groete clerke verwan .lxxiij. </head>
<l><milestone unit="fol" n="54ra"/> <hi rend="bold">E</hi>echt quam weder alsic las</l>
<l>Dese groete meester zacharias</l>
<l>Ende sprac te iosephe aldus</l>
<l>Noch radic dattu ihesus</l>
<l n="5">Ter scolen willes keren</l>
<l>Dat hi sine boeke moghe leren</l>
<l>Ende daer vut spreken ende wisen</l>
<l>Soe machmen sine leren prisen</l>
<l>Salmen proeuen eneghe dinghen</l>
<l n="10">Men moet vten boeke bringhen</l>
<l>&#x00B6; Maer hi nemet al in sijn hoeft</l>
<l>Daeromme soe en gheloeft</l>
<l>Gheen vroet man dat hi sprect</l>
<l>Dits die dinc die hem ghebrect</l>
<l n="15">Wildi tkint gheuen mi</l>
<l>Ic salne den ouden leui</l>
<l>Beuelen op sijn ere</l>
<l>Datti hem lettren kinnen lere</l>
<l>Met goedertiernheiden</l>
<l n="20">Ioseph ende maria seiden</l>
<l>Dat het wel ware hore wille</l>
<l>&#x00B6; Ihesus sweech al stille</l>
<l>Ende es met hem ghegaen</l>
<l>Leuj nam dat kint zaen</l>
<l n="25">Ende woude hem doen zegghen .a.</l>
<l>Ihesus en sprac niet na</l>
<l>Echt hijt hem zegghen hiet</l>
<l>Ende ihesus en antwerde niet</l>
<l>Leui hadde in sine hant</l>
<l n="30">Ene roede ende sloecher thant</l>
<l>Ihesum mede op sijn hoet</l>
<l>&#x00B6; Ihesus sprac dits wonder groet</l>
<l>Sech waeromme slaestu mi</l>
<l>In waerheiden zegghic di</l>
<l n="35">Dat hi diemen hier sleet</l>
<l>Wiser es ende meer weet</l>
<l>Dan hi es diene hier sloech</l>
<l>Hi mochte van hem leeren gnoech</l>
<l><milestone unit="fol" n="54rb"/> Ic segghe dat si alle sijn blint</l>
<l n="40">Die anders en weten twint</l>
<l>Te segghene den volke voert</l>
<l>Dan si hebben ghehoert</l>
<l>Die sijn no min no meer</l>
<l>Dan een clinkende eer</l>
<l n="45">Dat gheenen sin en heft</l>
<l>Noch geene verstannesse en gheft</l>
<l>Dat ic segghe groet ende smal</l>
<l>Nemic vut mi seluen al</l>
<l>In soect in gheenen bouc</l>
<l n="50">Noch oec in andren hoec</l>
<l>&#x00B6; Op zacharien sach hi doe</l>
<l>Ende sprac hem aldus toe</l>
<l>Meester ghi wet wel ende versint</l>
<l>Datmen die lettren onderkint</l>
<l n="55">Vander ierster die alpha heet</l>
<l>Tote tau daer dabce vte gheet</l>
<l>Dat dat doet ende niet el</l>
<l>Dan donghelike maecsel</l>
<l>Ende donghelike namen mede</l>
<l n="60">Dese maken donderschedechede</l>
<l>&#x00B6; Nu segt mi tierst wat tav</l>
<l>Bediedt dan salic v</l>
<l>Segghen wat si alpha</l>
<l>Doen sprac ihesus daer na</l>
<l n="65">Die tau niene can versinnen</l>
<l>Hoe soudi alpha bekinnen</l>
<l>&#x00B6; O ghi ypocriten</l>
<l>Wat moeghdi den volke verwiten</l>
<l>Ghi wilt leren den lieden</l>
<l n="70">Ghine cont alpha niet bedieden</l>
<l>Condi alpha bedieden mi</l>
<l>Ic segghe v wat betha si</l>
<l>Doen vraeghi die bediedinghe</l>
<l>Van elker lettren zonderlinghe</l>
<l n="75">Ende nieman en sprac een woert</l>
<l>&#x00B6; Doen sprac ihesus voert</l>
<l>Segt ghi meestre vander wet</l>
<l>Diet al met rechte wet</l>
<l><milestone unit="fol" n="54va"/> Die a. waeromme heeft si</l>
<l n="80">Drie hoeke ende waerbi</l>
<l>Es si op dside ghebroeken</l>
<l>Ende onder al ontploken</l>
<l>Die meester was te barenteert</l>
<l>Ende al vut den kere ghekeert</l>
<l n="85">Recht oft hi ontsint ware</l>
<l>Doen riep hi al openbare</l>
<l>Here vader van hemelrike</l>
<l>Wie hoerde ie des ghelike</l>
<l>Dit en soude gheen mensche wesen</l>
<l n="90">Wat moedere droech desen</l>
<l>Oft wat borste soech hi</l>
<l>Inne weet wat met hem si</l>
<l>Ic wilne scuwen tallen daghen</l>
<l>Inne can sine woert niet verdraghen</l>
<l n="95">Soe benic versaeght van sinne</l>
<l>Dese wijsheit heeft nieman inne</l>
<l>Hine hebbe gode binnen</l>
<l>Met rechte soudic ontsinnen</l>
<l>Dat ic mi hebbe in mijn leuen</l>
<l n="100">Enen kinde dscerne ghegheuen</l>
<l>Ic wanet mijn jonghere hadde ghesijn</l>
<l>Ende hi es die meester mijn</l>
<l>Wat salic segghen voert</l>
<l>Hi sprect so subtile woert</l>
<l n="105">Dat ics niet verstaen en can</l>
<l>Hier verwinnet tkint den man</l>
<l>Mijn const en es twijnt</l>
<l>Ieghen dat can dit kint</l>
<l>Noch alle const van ertrike</l>
<l n="110">Ic wane dat sekerlike</l>
<l>Dat hi god si ofte dat</l>
<l>Dinghel sprect in sijn vat</l>
<l>Wie hi es en canic ghesien</l>
<l>Ocht wat mids hem sal ghescien</l>
<l n="115">Doen ihesus al dese woert</l>
<l>Van desen meester hadde ghehoert</l>
<l>Vande ende ten beghinne</l>
<l>Sprac hi met enen bliden sinne</l>
<l><milestone unit="fol" n="54vb"/> [&#x00B6;] Die nv ondrachtech wesen</l>
<l n="120">Selen drachtech sijn na desen</l>
<l>Blinde selen sien zaen</l>
<l>Crople zelen rechte gaen</l>
<l>Doede zelen op staen</l>
<l>Daerme zelen rijcheit ontfaen</l>
<l n="125">Ende elc sal sonder waen</l>
<l>In hem seluen ghestaen</l>
<l>Want ets wortle delc leuentheit</l>
<l>Ende der euweleker suetecheit</l>
<l>Doen dat salighe kint ihesus</l>
<l n="130">Dit hadde ghesproken dus</l>
<l>Worden daer ter seluer stont</l>
<l>Some zieke liede ghesont</l>
<l>Ende doe en dorstensi vort ane</l>
<l>Hem nemmeer spreken ane</l>
</div>
<div type="chapter"><head type="chapter">Vanden kinde dat viel vanden solre dat ihesus verwecte .lxxiiij. </head>
<l><hi rend="bold">O</hi>Nlanghe soe voeren hier na</l>
<l>Woenen joseph ende maria</l>
<l>Te nazareth in die stede</l>
<l>Ende ihesus voer mede</l>
<l n="5">Op enen zaterdach gheuel</l>
<l>Dat vele kindere hadden spel</l>
<l>Op enen solre in een huis</l>
<l>Daer mede speelde ihesus</l>
<l>&#x00B6; Daer si dus speelden ouer een</l>
<l n="10">Gheuiel dat der kinder een</l>
<l>En ander vanden zolder stac</l>
<l>Soe dat viel ende den hals brac</l>
<l>Ende bleef doet op die stat</l>
<l>Vaeder ende moeder vernamen dat</l>
<l n="15">Ende liepen te iosephe ende te marien</l>
<l>Ende begonsten ihesuse betien</l>
<l>Dat hi hoer kint hadde doet</l>
<l>Ende maecten die claghe groet</l>
<l>Ihesus die sweech al stille</l>
<l n="20">Ende liet hen zegghen horen wille</l>
<l>Alse maria dit hoert</l>
<l>Es si ghestreken voert</l>
<l><milestone unit="fol" n="55ra"/> Op dien solre daer ihesus stoet</l>
<l>Lieue kint sprac si maect mi vroet</l>
<l n="25">Hebs du dese dinc ghedaen</l>
<l>Ihesus es neder ghegaen</l>
<l>Tote kinde daert lach</l>
<l>Daert alt volc toe sagh</l>
<l>Met sinen name noemde hijt do</l>
<l n="30">Ende riep lude Zeno</l>
<l>Sprec vollec jeghen mi</l>
<l>Here sprac tkint wat ghebiedi</l>
<l>Wasict die di neder stiet</l>
<l>Here sprac tkint neenghi niet</l>
<l n="35">Doe wonderes papen ende leeken</l>
<l>Die anescouden dit teken</l>
<l>Ende dancten gode van dien</l>
<l>Dat si dit wonder hadden ghesien</l>
</div>
<div type="chapter"><head type="chapter">Van sinen bornestoepe dien de kindere braken .lxxv. </head>
<l><hi rend="bold">H</hi>Ier na voerensi do</l>
<l>Wonen in jherico</l>
<l>Ende jhesus hadde .vi. iaer</l>
<l>Doe sendene sijn moeder daer</l>
<l n="5">Om borne met enen stoepe</l>
<l>Met anderen kinderen te hoepe</l>
<l>Ende alsi borne hadden ghenomen</l>
<l>Ende thuis wert souden comen</l>
<l>Quam een kint dat soe stac</l>
<l n="10">Jhesus stoep dat hi brac</l>
<l>Entie borne storte neder</l>
<l>Ihesus sciep doen op weder</l>
<l>Dien borne in sijn mantelkijn</l>
<l>Ende drochghene der moeder sijn</l>
<l n="15">Doen wart si wel gheware das</l>
<l>Dat sbors meer no min en was</l>
<l>Dan in den stoep te gane plach</l>
<l>Alse maria dit wonder sach</l>
<l>Ende andere wondere die hi wrachte</l>
<l n="20">Sette sijt al in hore ghedachte</l>
<l>Ende onthilt in horen moet</l>
<l>Alse die wijs was ende vroet</l>
</div>
<div type="chapter"><head type="chapter">Van der tarwen die hi sayde .lxxvi. </head>
<l><milestone unit="fol" n="55rb"/> <hi rend="bold">H</hi>Ier na soe gheuiel dat</l>
<l>Ihesus ghinc vter stat</l>
<l>Ende brachte tarwe in sijn hant</l>
<l>Ende sayese daer opt lant</l>
<l n="5">Si ghinc scone in haren was</l>
<l>Doe die tarwe rijp was</l>
<l>Ende in ghedaen altemale</l>
<l>Wasser hondert mudde wale</l>
<l>Die deilde hise groet ende smal</l>
<l n="10">Sinen vrienden ouer al</l>
</div>
<div type="chapter"><head type="chapter">Hoe ihesus was onder die leuwe .lxxvij. </head>
<l><hi rend="bold">H</hi>Et gaet een wech vte Iherico</l>
<l>Rechte tier iordanen to</l>
<l>Die woeste was ende fel</l>
<l>Dattie kindre van israel</l>
<l n="5">Wilen dore leden</l>
<l>Metter arken doen si streden</l>
<l>Ieghen die philisten</l>
<l>Daer si langhe ieghen twisten</l>
<l>&#x00B6; Desen wech hebbic verstaen</l>
<l n="10">Es ihesus rechte vut ghegaen</l>
<l>Tote dier iordanen toe</l>
<l>Viij. iaer was hi out doe</l>
<l>&#x00B6; Bider iordanen alsoe ic las</l>
<l>Anden wech ene haghedocht was</l>
<l n="15">Daer in lach ene leuwinne</l>
<l>Die haere ionghe daer inne</l>
<l>Gheworpen hadde ende voedde mede</l>
<l>Alsoe dat te dier stede</l>
<l>Niemen zeker en dorste gaen</l>
<l n="20">Ihesus heft dat verstaen</l>
<l>Dat daer volc was in groten vaer</l>
<l>Om dat die leuwinne was daer</l>
<l>In die haghedocht streec hi doe</l>
<l>Daert al tfolc sach toe</l>
<l n="25">Alse die leuwe hebben vernomen</l>
<l>Ihesum daer binnen comen</l>
<l>Sijn si hem gheronnen ieghen</l>
<l>Ende hebben hem thoeft gheneghen</l>
<l><milestone unit="fol" n="55va"/> Ihesus ghinc daer zitten neder</l>
<l n="30">Doe liepen voert ende weder</l>
<l>Die ionghe met goeder moeten</l>
<l>Omtrent ihesus christus voeten</l>
<l>Ende speelden met hem herde sere</l>
<l>Alsic wijs dits onse here</l>
<l n="35">&#x00B6; Dandre leuwe die waren groet</l>
<l>Hilden nederwert hare hoet</l>
<l>Ende loefden gode vtermaten</l>
<l>Met vriendeliken ghelaten</l>
<l>&#x00B6; Dfolc dat verre was ghestaen</l>
<l n="40">Ende ihesum hadde sien in gaen</l>
<l>Waende dat hi verbeten ware</l>
<l>Doen seidensi openbare</l>
<l>En hadde dese in sinen stonden</l>
<l>Niet ghedaen groete zonden</l>
<l n="45">Hine hadde sijn ionghe leuen</l>
<l>Den leuwen dus niet ghegheuen</l>
<l>Dit sijn alte vremde zaken</l>
<l>&#x00B6; Binnen dien dat si dus spraken</l>
<l>Quam ihesus in corter stont</l>
<l n="50">Daer vte gaende al ghesont</l>
<l>Ende vore hem soe quamen</l>
<l>Die leuwe alle te samen</l>
<l>Ia die oude metten ionghen</l>
<l>Die wolpene speelden ende spronghen</l>
<l n="55">Vore jhesus voete met feesten groet</l>
<l>Doude hilden neder thoet</l>
<l>Ende ghinghen vore ghetoghenlike</l>
<l>Ende neghen hem oetmoedelike</l>
<l>Tfolc dat was sere vervaert</l>
<l n="60">Ende sach van verren daerwaert</l>
<l>Ende en dorste niet comen naer</l>
<l>Doen riep onse here openbaer</l>
<l>Tote volke dat daer vloe</l>
<l>Besiet dese beesten hoe</l>
<l n="65">Vele si beter sijn dan ghi</l>
<l>Horen here kinnensi</l>
<l>Ende louen ende eren als ghi siet</l>
<l>Maer ghi en kint mi niet</l>
<l><milestone unit="fol" n="55vb"/> Die ghemaect sijt ghelike</l>
<l n="70">Gods beelde van hemelrike</l>
<l>&#x00B6; Doen soe deilde ihesus sciere</l>
<l>In tween siden die riuiere</l>
<l>Beide ter rechter ende ter slinker hant</l>
<l>Ende ihesus leet te hant</l>
<l n="75">Metten leuwen ten andren boerde</l>
<l>Ende seide daert al tfolc hoerde</l>
<l>Gaet daer ghi niemene en deert</l>
<l>Rechte ter steden wert</l>
<l>Daer ghi iersten vte quaemt</l>
<l n="80">Doen ghi den wech herwert naemt</l>
<l>Ic wille oec ende ghere</l>
<l>Dat v gheen mensche en dere</l>
<l>Vore dat ghi sijt gheraect</l>
<l>Daer ghi ierstwerf vte traect</l>
<l n="85">Die leuwe vielen op hore knien</l>
<l>Ende namen orlof mettien</l>
<l>Niet met woerden maer met ghelaten</l>
<l>Ende ghinghen henen horre straten</l>
<l>Ende ihesus keerde metter vaert</l>
<l n="90">Weder te sire moeder waert</l>
<l>Aldus verloeste ihesus dare</l>
<l>Sijn volc vander leuwen vare</l>
</div>
<div type="chapter"><head type="chapter">Vanden houte dat ihesus lingde .lxxviij. </head>
<l><hi rend="bold">I</hi>Oseph was een temmerman</l>
<l>Van dinghen daermen lant mede wan</l>
<l>Alse ploeghen eeghden spaeden</l>
<l>Ende oec van bedde staeden</l>
<l n="5">Eens soe gheuiel hem dat</l>
<l>Hi temmerde ene bedde stat</l>
<l>Doe hiet ioseph die oude</l>
<l>Dat hi een hout corten zoude</l>
<l>Na een ander met ere zaghen</l>
<l n="10">Soe datsi ghelijc laghen</l>
<l>Ihesus dede datmen hem hiet</l>
<l>Maer hine mat thout niet</l>
<l>Doent ghereet was al ghemeen</l>
<l>Ende ment voeghden zoude an een</l>
<l n="15">Was daer een hout alsic las</l>
<l><milestone unit="fol" n="56ra"/> Dat niet lanc ghenoech en was</l>
<l>Ioseph staect wt ende staect in</l>
<l>Maer en halp meer no min</l>
<l>En conste emmer niet wel</l>
<l n="20">Ghereiken sinen stapel</l>
<l>Hoe hijt stac ocht hoe hijt nam</l>
<l>Doe wart joseph alluttel gram</l>
<l>Als jhesus dat sach seide hi</l>
<l>Gheeft thout metten ende mi</l>
<l n="25">Ende houdet metten anderen inde</l>
<l>Ende laet ons trecken met gheninde</l>
<l>Ocht wijt iet ghelinghen moghen</l>
<l>Doen si thout aldus toghen</l>
<l>Ghinc thout staen alsoe houde</l>
<l n="30">In de lingde daert wesen soude</l>
<l>Ioseph maecte dbedde voert</l>
<l>Ende en vergat niet dat woert</l>
</div>
<div type="chapter"><head type="chapter">Hoe die meester starf doen hi ihesuse sloech .lxxix. </head>
<l><hi rend="bold">N</hi>Och worden ghebeden hier na</l>
<l>Beide ioseph ende maria</l>
<l>Datmen tkint sette ter scolen</l>
<l>Also doudere hadden beuolen</l>
<l n="5">Doen leidensi tkint thant</l>
<l>Ten besten meester die men vant</l>
<l>Om dat hi hem soude gheuen voert</l>
<l>Wijsheit die ter werelt hoert</l>
<l>Die meester was een stuer man</l>
<l n="10">Ende ghinc den kinde hardelec an</l>
<l>Ende woude hem doen segghen alpha</l>
<l>&#x00B6; Ihesus antwerde hem daer na</l>
<l>Segt wat detha es mi</l>
<l>Ic seggu wat alpha si</l>
<l n="15">Hieromme wart die meester gram</l>
<l>Soe dat hi ene roede nam</l>
<l>Ende sloech jhesum op thoet</l>
<l>Ende thant viel die meester doet</l>
<l>Ende jhesuc stoet op ter vaert</l>
<l n="20">Ende ghinc thuis tsiere moeder waert</l>
<l>Ioseph vernam dese sake</l>
<l>Ende was sere tonghemake</l>
<l><milestone unit="fol" n="56rb"/> Tote marien sprac hi aldus</l>
<l>Ic duchte sere dat ihesus</l>
<l n="25">Derre dinghe soe vele sal pleghen</l>
<l>Dat hi werden sal versleghen</l>
<l>Van iemene in haestecheden</l>
<l>Want vele volcs es onbescheden</l>
<l>&#x00B6; Maria sprac en onsiedu twint</l>
<l n="30">Die ghene diet heft ghesint</l>
<l>Onder tfolc hier te dale</l>
<l>Salne bescermen harde wale</l>
</div>
<div type="chapter"><head type="chapter">Hoe ihesus sinen meester nam den boec vter hant ende selue las .lxxx. </head>
<l><hi rend="bold">E</hi>cht baeden die ioedsche pertien</l>
<l>Ane iosephe ende ane marien</l>
<l>Datmen ihesum ter scolen kere</l>
<l>Tenen meester diene lere</l>
<l n="5">Zuetelec ende ongheslaghen</l>
<l>Ioseph ende maria ontsaghen</l>
<l>Des volx gheroepe al in een</l>
<l>Ende oec die phariseen</l>
<l>Ende die papen die alle daghe</l>
<l n="10">Ouer ihesuse maecten claghe</l>
<l>Om dat hi hem onderwonde</l>
<l>Wijsheiden die hi vonde</l>
<l>Den volke te leerne openbare</l>
<l>Nochtan dat hi leec ware</l>
<l n="15">Ende dat hem niene hoerde toe</l>
<l>Dkint leiddensi doe</l>
<l>Vore enen anderen wisen man</l>
<l>Wel wistensi nochtan</l>
<l>Dat niemen daer toe en dochte</l>
<l n="20">Dat hi dit kint leren mochte</l>
<l>Want hi in hem hadde algaeder</l>
<l>Die wijsheit des ewechs vaeder</l>
<l>&#x00B6; Doen hi in die scole quam ghegaen</l>
<l>Wart hi metten heyleghen gheest beuaen</l>
<l n="25">Den boec nam hi altehant</l>
<l>Dien scoelmeeste vter hant</l>
<l>Daer die wet in bescreuen was</l>
<l>Die hi voert den clerken las</l>
<l><milestone unit="fol" n="56va"/> Te lesene soe begonste hi daere</l>
<l n="30">Vore al tfolc openbare</l>
<l>Niet vten boeke daer ic af seide</l>
<l>Maer vter leuender godheide</l>
<l>Ende vt dien gheeste zonder gront</l>
<l>Sprac die benedide mont</l>
<l n="35">Recht oft ene beke diepe</l>
<l>Vt ere fonteinen diepe</l>
<l>Die altenen vol ware</l>
<l>Alsoe openbaerdi dare</l>
<l>Ende leerde den volke voert</l>
<l n="40">Des leuens gods woert</l>
<l>Die meester viel op sine knien</l>
<l>Ende anebedde ihesum van dien</l>
<l>Dat hi sprac selke woerde</l>
<l>Die noyt mensche tierst en hoerde</l>
<l n="45">Die mare brac vt in die stat</l>
<l>Tierst dat ioseph vernam dat</l>
<l>Wart hi harde sere veruaert</l>
<l>Ende liep thant te ihesum waert</l>
<l>Om dat hi anxt hadde groet</l>
<l n="50">Oec vandes meesters doet</l>
<l>Doen die meester wart gheware</l>
<l>Dat ioseph daer comen ware</l>
<l>Riep hi lude alsine macht</l>
<l>Ioseph ghi soudt hebben bracht</l>
<l n="55">Enen ionghere alsoe seiddi</l>
<l>Ende hi es meester bouen mi</l>
<l>Wie es hi in desen daghen</l>
<l>Die sine woerde mochte ghedraghen</l>
<l>Inne canse seker niet verstaen</l>
<l n="60">Doen was die scrifture voldaen</l>
<l>Die ons dauid weten doet</l>
<l>Waters es vol goeds vloet</l>
<l>Want sine voreghereescap es alsoe</l>
<l>Ioseph ende maria voeren doen</l>
<l n="65">Met horen kinde ihesum</l>
<l>Woenen in capharnaum</l>
<l>Dats op die zee om dat</l>
<l>Hen dat volc was ghehat</l>
<l><milestone unit="fol" n="56vb"/> Om die wondre die christus wrachte</l>
<l n="70">Mids sire godliker crachte</l>
</div>
<div type="chapter"><head type="chapter">Hoe ioseph den man ghenas mids gods wille .lxxxi. </head>
<l><hi rend="bold">D</hi>Oen ioseph maria ende ihesus</l>
<l>Te capharnaum woenden aldus</l>
<l>Was daer een poertre alsic las</l>
<l>Die rike ende wel ghemint was</l>
<l n="5">Ende hiet alsoe ioseph hiet</l>
<l>Die soe siec was dat hi versciet</l>
<l>Ihesus hoerde op die straten</l>
<l>Tfolc claghen vtermaten</l>
<l>Ende maken groet mesbare</l>
<l n="10">Om dat dese ioseph doet ware</l>
<l>Tote iosephe sprac hi dan</l>
<l>Hoe quam dat ghi desen man</l>
<l>Eer hi starf niene stoedt bi</l>
<l>Hi es doch gheheeten als ghi</l>
<l n="15">Ende hadten doen ghenesen</l>
<l>Ioseph sprac hoe mochte dat wesen</l>
<l>Dat ne constic niet ghedoen</l>
<l>Nemt den doec sprac ihesus doen</l>
<l>Dien ghi hebt op vwe hoet</l>
<l n="20">Ende gaet ten man daer hi leeght doet</l>
<l>Hi es noch opt bedde sijn</l>
<l>Ende legtene op sijn anscijn</l>
<l>Ende segt ihesus moet v</l>
<l>Goede ghesonde gheven nv</l>
<l n="25">Hi sal ghesont op staen</l>
<l>&#x00B6; Ioseph es thant ghegaen</l>
<l>Ende dede alsoe ihesus seide</l>
<l>Ende alsoe saen zonder beide</l>
<l>Stoet die man op ghesont</l>
<l n="30">Ende vraeghde ter seluer stont</l>
<l>Wie dat tie ihesus ware</l>
<l>Ende onlanghe hier nare</l>
<l>Voerensi woenen ende ihesus mede</l>
<l>Te bethleem in iosephs stede</l>
<l n="35">In sijn huis ende in sijn goet</l>
<l>Nu hoert voert wat ihesus doet</l>
</div>
<div type="chapter"><head type="chapter"><milestone unit="fol" n="57ra"/> Hoe ihesus iacoppe ghenas vander slanghen venine .lxxxij. </head>
<l><hi rend="bold">D</hi>Oen ioseph aldus bi hem</l>
<l>Woende binen bethleem</l>
<l>Hiet ioseph sinen ousten sone</l>
<l>Iacob hiet de ghone</l>
<l n="5">Dat hi inden hof ghinghe daer vut</l>
<l>Ende laese waermoes ende cruut</l>
<l>Datmen sieden ende eten soude</l>
<l>Iacob ghinc alsoe houde</l>
<l>Inden hof daer dwaermoes stoet</l>
<l n="10">Ihesus volghdem opten voet</l>
<l>Soe dats niene wiste maria</l>
<l>Noch ioseph dat hi volghde na</l>
<l>Doen iacob begonste lesen</l>
<l>Waermoes quam met desen</l>
<l n="15">Ene slanghe vter erden thant</l>
<l>Ende sloech iacoppe an sine hant</l>
<l>Soe datsi hem thant ontstac</l>
<l>Vanden venine datter in stac</l>
<l>Ende dwee quam hem soe groet</l>
<l n="20">Dat hi waende bliuen doet</l>
<l>Betterlike soe riep hi</l>
<l>Ene slanghe heeft doet mi</l>
<l>&#x00B6; Ihesus liep hem thant toe</l>
<l>Ende nammene metter hant doe</l>
<l n="25">Daer hi dwee in gheuoelde</l>
<l>Ende die hant si vercoelde</l>
<l>Ende iacop en hadde ghene noet</l>
<l>Ende die slanghe lach daer doet</l>
<l>Ioseph ende maria wisten niet</l>
<l n="30">Wat daer buten was ghesciet</l>
<l>Maer doen si hadden ghehoert</l>
<l>Iacops stemme ende sine woert</l>
<l>Liepensi te hem met vare</l>
<l>Dserpent vondensi doet dare</l>
<l n="35">Ende iacoppe ghesont die ghelike</l>
<l>Mids ihesus christus visike</l>
<l>Die al wee mach ghenesen</l>
<l>Ghebenedijt moet hi wesen</l>
</div>
<div type="chapter"><head type="chapter"><milestone unit="fol" n="57rb"/> Hoe ihesus kintsheit inde nam .lxxxiij. </head>
<l><hi rend="bold">D</hi>At latijn zeeght hier na</l>
<l>Alse ioseph ende maria</l>
<l>Met horen maghen tsamen</l>
<l>In ghemeenscap quamen</l>
<l n="5">Daermen at in enegher stede</l>
<l>Was daer hoer zuster mede</l>
<l>Diemen hiet maria cleophe</l>
<l>Dus lasic no min no mee</l>
<l>Ende oec harre zuster kindre</l>
<l n="10">Ende ander maeghde meerre ende mindre</l>
<l>Ende daer en dorste niemen eten</l>
<l>Eer dat ihesus was gheseten</l>
<l>Spise handelen no broet sniden</l>
<l>Noch zitten gaen vore dien tiden</l>
<l n="15">Dat ihesus christus comen was</l>
<l>Ende hi die spise ouer las</l>
<l>Met sinen heileghen monde</l>
<l>Ende alst gheuiel op zelke stonde</l>
<l>Dat hi merde nochtan</l>
<l n="20">Soe en begonste daer nieman</l>
<l>Vore hi quam ende hijt</l>
<l>Al hadde ghebenedijt</l>
<l>Alshi sliep zeeght dat latijn</l>
<l>Quam altoes soe claren scijn</l>
<l n="25">Omtrent hem ende soe ghedichte</l>
<l>Dat wonder was van selken lichte</l>
<l>Wies glorie ende ere</l>
<l>Duren sal emmermere</l>
<l>Hier nemt ihesus kintsheit inde</l>
<l n="30">Want icker nemmeer en vinde</l>
<l>Alsoese transfereerde</l>
<l>Ieronimus ende keerde</l>
<l>Van ebreusche in latine tale</l>
<l>Want hi beide conste wale</l>
</div>
<div type="chapter"><head type="chapter">Van ihesus miraclen ende ander dinc .lxxxiiij. </head>
<l><hi rend="bold">N</hi>V was christus twaren</l>
<l>Comen tsinen xij. iaren</l>
<l>Daer die ewangelisten</l>
<l>Die de waerheit best wisten</l>
<l n="5"><milestone unit="fol" n="57va"/> Op beghinnen te scriuen</l>
<l>Cristus leuen ende sijn bedriuen</l>
<l>Dwelke leuen iacob van merlant</l>
<l>Transfereerde met sire hant</l>
<l>Vten boeke alsic versta</l>
<l n="10">Datmen heet scolastica</l>
<l>Daer hijt set in dietsche tale</l>
<l>Harde scoene ende harde wale</l>
<l>Daer soe vendi christus leuen</l>
<l>In dietsche harde wel bescreuen</l>
<l n="15">Daeromme en willic die zaken</l>
<l>Die iacob maecte niet vermaken</l>
<l>Want hi thoeft es wildijt weten</l>
<l>Van allen dietschen poeten</l>
<l>Maer ihesus miraclen willic v</l>
<l n="20">Some vertrecken nu</l>
<l>Ende metten cortsten ouerrinnen</l>
<l>Soe ict best can versinnen</l>
<l>&#x00B6; Dewangelisten ghewaghen das</l>
<l>Doe ihesus van .xij. jaren was</l>
<l n="25">Ende ioseph ende maria tsamen</l>
<l>Met ihesum te iherusalem quamen</l>
<l>Tote temple vander steden</l>
<l>Om datsi daer zouden beden</l>
<l>Op enen hoeghen feestedach</l>
<l n="30">Alsoe dioedscap doen plach</l>
<l>Dat hi van sire moeder doen sciet</l>
<l>Dat sijs noch ioseph en wisten niet</l>
<l>Ende ghinc inden temple leren</l>
<l>Ende ieghen die meestre disputeren</l>
<l n="35">Die meestre vander wet waren</l>
<l>Die hi soe verwan twaren</l>
<l>Dat si en wisten zegghen wat</l>
<l>Hoer boeke en holpen niet en blat</l>
<l>Hi brachte hen nuwe lere voert</l>
<l n="40">Die si noyt en hadden ghehoert</l>
<l>Doe sprakensi mettien</l>
<l>Dit wonder en was noyt ghesien</l>
<l>Dat dese die ghene lettren en kint</l>
<l>Dese wijsheit in hem vint</l>
<l n="45"><milestone unit="fol" n="57vb"/> Sijn moeder quammer toe ghegaen</l>
<l>Si sprac kint wat heefstu ghedaen</l>
<l>Wi hebben di ghesocht beidegaeder</l>
<l>Sere bedroeft ic ende dijn vaeder</l>
<l>&#x00B6; Ihesus sprac ter moeder sijn</l>
<l n="50">En wetti niet dat ic moet sijn</l>
<l>In dien dinghen spaede ende vroe</l>
<l>Die minen vaeder hoeren toe</l>
<l>Ihesus ghinc met sire moeder thuis</l>
<l>Ende die meestre bleuen confuis</l>
<l n="55">Ghi hebt oec horen ghewaghen das</l>
<l>Hoe hi die lazerse ghenas</l>
<l>&#x00B6; Hoe hi verloeste twaren</l>
<l>Hen die beseten waren</l>
<l>Ende gheboet den quaden gheesten. dat</l>
<l n="60">Si thant rumen moesten tvat</l>
<l>&#x00B6; Die ghichteghe ende die crople met</l>
<l>Ghenas hi oec al onghelet</l>
<l>Met enen siene ofte woerde</l>
<l>Daerdt dvolc sach ende hoerde</l>
<l n="65">&#x00B6; Die blinde dedi zien</l>
<l>Ende sonderlinghe dien</l>
<l>Die blint was gheboren</l>
<l>Doeue dedi hoeren</l>
<l>Ghebenedijt moet hi sijn</l>
<l n="70">Vanden watre maecti wijn</l>
<l>Ende broet vanden stene</l>
<l>.Xl. daghe ghemene</l>
<l>Ende .xl. nachte vasti dat</l>
<l>Hi daer binnen niet en at</l>
<l n="75">&#x00B6; Doede soe verwecti mede</l>
<l>Ende sonderlinghe soe dede</l>
<l>Hi miraclen scoene ende groet</l>
<l>Ane lazarumme die doet</l>
<l>Hadde gheweest viere daghe lanc</l>
<l n="80">Verwecte hi die lanc ende stanc</l>
<l>Ende leefde sider langhe stont</l>
<l>Weluerdech ende ghesont</l>
<l>&#x00B6; Doen oec baptiste ian</l>
<l>Christum doepte dan</l>
<l n="85"><milestone unit="fol" n="58ra"/> Sachmen den heyleghen gheest claerlike</l>
<l>Op hem in ere duuen ghelike</l>
<l>Ende ene stemme sprac daer scoene</l>
<l>Dese es mijn lieue sone</l>
<l>Daer mi wel in heeft behaeght</l>
<l n="90">Aldus soe ghewaeght</l>
<l>Die scrifture zonder wanc</l>
<l>Wat holpe dat ict maecte lanc</l>
<l>Alle sine werke ende sine woert</l>
<l>Diemen van hem leest ende hoert</l>
<l n="95">Van sire gheboert tote sire doet</l>
<l>En sijn niet dan wondre groet</l>
<l>Alsoe scriuen dewangelisten</l>
<l>Die de waerheit niet en misten</l>
<l>Die .ij. zaghen sijn leuen an</l>
<l n="100">Dat waren matheus ende ian</l>
<l>Want si waren sine iongheren beide</l>
<l>Ende zaghen al die waerheide</l>
<l>Vandien dat si screuen meest</l>
<l>Maer marcus ende lucas alsmen leest</l>
<l n="105">En zaghen soe wel niet sijn leuen</l>
<l>Nochtan hebbensijt bescreuen</l>
<l>Soe ghelijc den anderen diet wel besiet</l>
<l>Dat lettel discordert ofte niet</l>
<l>Ende want ghi hoert alden dach</l>
<l n="110">Vten ewangelien doen ghewach</l>
<l>Die dewanglisten scriuen</l>
<l>Soe latic nu die achter bliuen</l>
<l>Ende sal v maken memorie</l>
<l>Van nichodemus hystorie</l>
<l n="115">Die hi bescrijft herde scoene</l>
<l>Van christuse den godsone</l>
</div>
<div type="chapter"><head type="chapter">Hier beghint die geeste ons behouders die keyser theodosius vant te iherusalem in pylatus vierscare inden ghemenen boeken .lxxxv. </head>
<l><hi rend="bold">N</hi>Ichodemus hadde des verdient</l>
<l>Dat hi was heimelec vrient</l>
<l>Ons heren ihesu christi</l>
<l>Ende was hem gherne dicke bi</l>
<l n="5">Ende doen die ioeden christum vinghen</l>
<l><milestone unit="fol" n="58rb"/> Ende alle sine iongheren hem afghinghen</l>
<l>Ghinc nichodemus emmer mede</l>
<l>Voer elken man in elke stede</l>
<l>Daermen christum leidde dan</l>
<l n="10">Want hi was een mechtech man</l>
<l>Soe dat hi niet en ontsach</l>
<l>Dioedscap/ daer bi soe sach</l>
<l>Hi die dinghen bat doen</l>
<l>Dan si die waren ghevloen</l>
<l n="15">Dese goede man nichodemus</l>
<l>Beghint christus passie aldus</l>
<l>Annas/ senna/ dathan/ ende cayphas</l>
<l>Gamaliel/ leui/ ende iudas</l>
<l>Alexander/ syrus/ ende neptalim</l>
<l n="20">Ende menech ander ioede met him</l>
<l>Quamen alle vore pylaten</l>
<l>Met moede groet vtermaten</l>
<l>Ende wroechden christum alle tsamen</l>
<l>Van vele archs ende blamen</l>
<l n="25">Si seiden wi kinnen dat hi</l>
<l>Iosephs ende marien zone si</l>
<l>Nochtan zeeght hi tgone</l>
<l>Dat hi es die godsone</l>
<l>Hi es coninc zeeght hi met</l>
<l n="30">Hi wilt breken der vaedre wet</l>
<l>Want hi niene viert den zaterdach</l>
<l>Dien dioedscap oyt te vierne plach</l>
<l>[&#x00B6;] Pylatus sprac na dit spreken</l>
<l>Wat doet hi oft wat wilt hi breken</l>
<l n="35">Die ioeden antwerdden dan</l>
<l>Onse wet hout dat nieman</l>
<l>Tsaterdaeghs gainsen en sal</l>
<l>Dese gainst hi al ouer al</l>
<l>Crople/ blende/ entie crom gaen</l>
<l n="40">Lazerze ende metten viant beuaen</l>
<l>Die gheneest hi opten zaterdach</l>
<l>Alsmen des niet doen en mach</l>
<l>Hi ne viertene vroech no spaede</l>
<l>En sijn dit niet quaede daede</l>
<l n="45">Pylatus sprac waer bi</l>
<l><milestone unit="fol" n="58va"/> Dunct v dat dit quaet si</l>
<l>Die ioeden seiden daer naer</l>
<l>Hi es mesdaedech dats waer</l>
<l>Want mids belsbuke sijds ghewes</l>
<l n="50">Die prince vanden duulen es</l>
<l>Soe werpt hi die duule vut</l>
<l>Sonder anders eneghe virtuut</l>
<l>Ende sijn hem alle onderdaen</l>
<l>Pylatus antwerde saen</l>
<l n="55">Die de dinc wel besiet</l>
<l>Soe en est metten quaeden gheest niet</l>
<l>Duule werpen vte</l>
<l>Maer al bi gods virtute</l>
<l>&#x00B6; Die ioeden antwerden ende seiden</l>
<l n="60">Wi bidden uwer moghentheiden</l>
<l>Dat ghine doet comen handelinghe</l>
<l>Vore v int ghedinghe</l>
<l>Ende dat ghine wilt hoeren an</l>
<l>Pylatus riep te hem dan</l>
<l n="65">Enen bode die daer stoet bi</l>
<l>Seghe ihesum sprac hi</l>
<l>Ghetoghenlec ende met sinne</l>
<l>Dat hi tons come hier inne</l>
<l>Die bode ghinc vut thant</l>
<l n="70">Ende brachte ghedraghen in sijn hant</l>
<l>Ene busle alsoe ic las</l>
<l>Inne weet weder bies oft stroe was</l>
<l>Hi neech ihesum met groeter werden</l>
<l>Ende sprayde daer opter erden</l>
<l n="75">Die busle die hi brachte zaen</l>
<l>Here sprac hi ghi selt gaen</l>
<l>Hier op toten rechtre nu</l>
<l>Hi beghert te sprekene v</l>
<l>&#x00B6; Doen die ioeden dit saghen</l>
<l n="80">Begonste hen quaellec behaghen</l>
<l>Datmen dit dede ihesuse</l>
<l>Doen riepensi op pylatuse</l>
<l>Waeromme en daedine niet voert</l>
<l>Eyschen hem diet toe behoert</l>
<l n="85">Maer doetene eyschen enen knecht</l>
<l><milestone unit="fol" n="58vb"/> Die crom en weet noch recht</l>
<l>&#x00B6; Pylatus vraechde den knecht zaen</l>
<l>Waerbi hi dat hadde ghedaen</l>
<l>&#x00B6; Here sprac die knecht thant</l>
<l n="90">Doen ghi mi hadt ghesant</l>
<l>Te iherusalem in die stat</l>
<l>Saghic dat ihesus sat</l>
<l>Op enen esel ghinder</l>
<l>Ende dat debreusche kinder</l>
<l n="95">Risere droeghen allegaeder</l>
<l>Die hadden scoene groene blaeder</l>
<l>Ende ghinghen hem ieghen daer hi reet</l>
<l>Selc spreidde oec sijn cleet</l>
<l>Inden wech daer hi leet</l>
<l n="100">Si riepen alle ghereet</l>
<l>Osanna hoeghste coninc vri</l>
<l>Ghebenedijt si di</l>
<l>Die comt inden name ons heren</l>
<l>Dit daedensi hem daer teeren</l>
<l n="105">Daeromme woudic hem oec doen ere</l>
<l>Vandien dat ic vermochte here</l>
<l>&#x00B6; Die ioeden riepen lude doe</l>
<l>Ende spraken den bode dus toe</l>
<l>Der ebreuscher kinder taele</l>
<l n="110">Die es ebreusch altemale</l>
<l>Ende want ghi sijt een griex man</l>
<l>Hoe verstoedi ebreusch dan</l>
<l>Ic vraghes sprac hi thant</l>
<l>Enen ioede diet mi ontbant</l>
<l n="115">&#x00B6; Pylatus antwerde doe</l>
<l>Wat riepensi ende hoe</l>
<l>Here sprac die bode alsict versta</l>
<l>Soe riepensi osanna</l>
<l>Wat bediet osanna vraghic di</l>
<l n="120">Het diedt here salech maect mi</l>
<l>&#x00B6; Pylatus sprac ten ioeden voert</l>
<l>Ghi hebt nu wel ghehoert</l>
<l>Wat uwes selfs kinder riepen</l>
<l>Wat wildi desen verdiepen</l>
<l n="125">Wat heeft hi dan mesdaen</l>
<l><milestone unit="fol" n="59ra"/> Doen sweghen die ioeden zaen</l>
<l>Echt hiet pylatus zonder waen</l>
<l>Den bode om ihesum gaen</l>
<l>Dat hine comen daede houde</l>
<l n="130">In wat manieren dat hi woude</l>
<l>Die bode keerde weder omme</l>
<l>Ende seide tote jhesumme</l>
<l>Dat hi toten rechtre ghinghe</l>
<l>Hi wouden spreken handelinghe</l>
<l n="135">Ihesus ghinc doen daer inne</l>
<l>Mi dunct alsoe in minen sinne</l>
<l>Dat daer liede stoeden ane</l>
<l>Die elc hilden enen vane</l>
<l>Daer een teken in stoet</l>
<l n="140">Dat peinsic in minen moet</l>
<l>Datmen doen plach aldus</l>
<l>Daer dinghen soude pylatus</l>
<l>Doe ihesus vore die vanen leet</l>
<l>Boghensi alle ghereet</l>
<l n="145">Ende neghen te ihesum waert</l>
<l>Doe riep pylatus ghereet ter vaert</l>
<l>En mercti niet ghi heren</l>
<l>Hoe dese tekene christum eren</l>
<l>Daermense hout in die hant</l>
<l n="150">Die ioeden seiden thant</l>
<l>Met onsen oeghen wi saghen</l>
<l>Datsi die de tekene draghen</l>
<l>Selve neghen ihesumme</l>
<l>Pylatus iesch voert hieromme</l>
<l n="155">Die vaendraghers ende vraghden zaen</l>
<l>Waeromme si dat hadden ghedaen</l>
<l>Doen antwerdensi mettien</l>
<l>Here wi sijn zeker vandien</l>
<l>Onsculdech altemale</l>
<l n="160">Dat moeghdi weten herde wale</l>
<l>Waertoe soude wi hem nighen</l>
<l>Wi saghen hem seluen bighen</l>
<l>Die tekene die wi hilden daer</l>
<l>Pylatus sprac thant daer naer</l>
<l n="165">Ic segghu heren wat ghi doet</l>
<l><milestone unit="fol" n="59rb"/> Ghi selt kiesen dat dunct mi goet</l>
<l>.Xij. starke manne nu</l>
<l>Die ghi selue wilt onder v</l>
<l>Die de tekene houden selen</l>
<l n="170">Ende ic sal hen beuelen</l>
<l>Op hare hoeft af te slane</l>
<l>Datsi en boghen neghenen vane</l>
<l>Dit was altehant ghedaen</l>
<l>Doen dedemen ihesuse vte gaen</l>
<l n="175">Daer hi te voren was ghestaen</l>
<l>Ende weder in keeren zaen</l>
<l>Alsoe was pylatus beheet</l>
<l>Ende alshi vore die vanen leet</l>
<l>Neghensi christum onsen here</l>
<l n="180">Alse te voren min no mere</l>
<l><hi rend="bold">P</hi>ylatus wart versaeght doe</l>
<l>Aldus sprac hi den ioeden toe</l>
<l>Nu sidi doch seker das</l>
<l>Datter knecht scout niet en was</l>
<l n="185">Dattie tekene christum neghen</l>
<l>Die ioeden doen stille sweghen</l>
<l>&#x00B6; Thant soe sende hier na</l>
<l>Pylatus wijf ver publica</l>
<l>Tote pylaten enen bode</l>
<l n="190">Die seide datsi hem ontbode</l>
<l>Dat hi hem clene no groet</l>
<l>En onderwonde van ihesus doet</l>
<l>Hore ware soe vele in hoer droemen</l>
<l>Pinen ende anxte van hem comen</l>
<l n="195">&#x00B6; Doen dit die ioeden hoerden an</l>
<l>Sprakensi te pylaten dan</l>
<l>Wi seiden v wel dat hi</l>
<l>Een ongherecht man si</l>
<l>Desen droem en twiuelets twint</l>
<l n="200">Heeft hi uwen wiue in ghesint</l>
<l>Mids des duuels macht</l>
<l>Die hem dienen dach ende nacht</l>
<l>&#x00B6; Pylatus keerde hem omme</l>
<l>Ende sprac tote ihesumme</l>
<l n="205"><milestone unit="fol" n="59va"/> Waeromme en antwerdi niet</l>
<l>Ghi hoert nu wel ende siet</l>
<l>Wat ghetughen dat v</l>
<l>Dese liede gheuen nu</l>
<l>Ihesus antwerde met zoeten sinne</l>
<l n="210">En haddensi gheen spreken inne</l>
<l>Si en spraken niet tesen stonde</l>
<l>Ende elc mach met sinen monde</l>
<l>Spreken si quaet si goet</l>
<l>Mer die quaet seeght hi mesdoet</l>
<l n="215">&#x00B6; Doudere vanden ioeden spraken</l>
<l>Wi hebben te hem wert gnoech zaken</l>
<l>Dierste es wildijt hoeren</l>
<l>Hi es in keefdoeme gheboren</l>
<l>&#x00B6; Dander. hi es van bethleem</l>
<l n="220">Daermen die kinder om hem</l>
<l>Voermaels al onthoefde</l>
<l>Ende vanden liue roefde</l>
<l>&#x00B6; Dat derde es dat sijn moeder doe</l>
<l>Met hem in egypten vloe</l>
<l n="225">Ende en dorste hore danne</l>
<l>Ghetroesten te niemanne</l>
<l>&#x00B6; Doen stoeden daer andre ioeden bi</l>
<l>Die voert torden ende seiden dat hi</l>
<l>Van keefdoeme niene ware comen</l>
<l n="230">Want maria hadde ghenomen</l>
<l>Met wette horen man</l>
<l>Pylatus antwerdde dan</l>
<l>Dien ouden ioeden zonder beiden</l>
<l>Die ihesum keefkint seiden</l>
<l n="235">Het schijnt sprac hi openbaer</l>
<l>Dat uwe woerde niene sijn waer</l>
<l>Want uwes selfs liede tughen als ghi hoert</l>
<l>Dat hi es van wettegher gheboert</l>
<l>Annas ende cayphas spraken doe</l>
<l n="240">Met hoeghen moede pylatuse toe</l>
<l>Alle tfolc roept dat hi</l>
<l>In keefdoeme gheboren si</l>
<l>Ende dat hi es van valschen treken</l>
<l>Ende dese die met hem spreken</l>
<l n="245"><milestone unit="fol" n="59vb"/> Sijn vernoiert allegader</l>
<l>Want hoer moeder ende hoer vaeder</l>
<l>Ende hoer vordren waren heidijn</l>
<l>Al eest dat dese nv ioeden sijn</l>
<l>Ende si willen nu echt verkeeren</l>
<l n="250">Mids des ihesus leeren</l>
<l>&#x00B6; Doe torden daer .xij. ioeden voert</l>
<l>Der welker namen ghi hebt ghehoert</l>
<l>Lazar/ jacob/ anchanius</l>
<l>Samuel/ ysaac/ asterius</l>
<l n="255">Phineus/ crispus/ esras</l>
<l>Agrippa/ annes/ ende iudas</l>
<l>Dese spraken al ongheuiert</l>
<l>Wi en sijn niet vernoyiert</l>
<l>Wi sijn meerre ende minder</l>
<l n="260">Alle ioeden ende ioeden kinder</l>
<l>Ende wi zegghen die waerhede</l>
<l>Wi waren ter ieghenwordechede</l>
<l>Daer ioseph troude marien</l>
<l>Des sele wi ouer al lien</l>
<l n="265">&#x00B6; Doen soe sprac pylatus</l>
<l>Tote dien tweuelen aldus</l>
<l>Nu besweric v bi</l>
<l>Der seluer hulden die ghi</l>
<l>Onsen here den keyser sculdech sijt</l>
<l n="270">Dat ghi mi die waerheit lijt</l>
<l>Oft ihesus als ghi seidt te voren</l>
<l>&#x00B6; Van wetteghen bedde es gheboren</l>
<l>Si seiden weder onghelet</l>
<l>Wi liede hebben ene wet</l>
<l n="275">Dat wi niet en selen sweren</l>
<l>Maer hen diet willen weren</l>
<l>Doet sweren ofte neen</l>
<l>Doet ons allen ghemeen</l>
<l>Steruen en vindijt niet ter waerheden</l>
<l n="280">Die dinc alsoe als wise seiden</l>
<l>&#x00B6; Pylatus gheboet handelinghe</l>
<l>Dat tfolc al vte ghinghe</l>
<l>Sonder die tweleue dedi dare</l>
<l>Bi hem bliuen in die vierscare</l>
<l n="285"><milestone unit="fol" n="60ra"/> Ende ihesum dedi vutwert gaen</l>
<l>Toten .xij. sprac hi zaen</l>
<l>Nu zegt mi bi wat dinghen</l>
<l>Willensine ter doet bringhen</l>
<l>&#x00B6; Doe seidensi pylaten</l>
<l n="290">Si beniden vtermaten</l>
<l>Dat hi tfolc tsaterdaghs gheneest</l>
<l>&#x00B6; Soe hoeric dan wel soe eest</l>
<l>Om sine goede werke al bloet</l>
<l>Dat si begheren sine doet</l>
<l n="295">Here sprakensi dats waer</l>
<l>Wi zegghen v openbaer</l>
<l>Die dinc maket al die werre</l>
<l>Doe wart pylatus soe erre</l>
<l>Doen hi verstoet dese dinc</l>
<l n="300">Dat hi vter vierscare ghinc</l>
<l>Ende seide ten ioeden die daer stonden</l>
<l>Ic hebbe nu gnoech orkonden</l>
<l>Dat ic ghene mesdaet en can</l>
<l>Venden in desen man</l>
<l n="305">Die ioeden antwerden tier stont</l>
<l>Ende seiden pylaten in sinen mont</l>
<l>En wiste niet openbare</l>
<l>Dat hi van quaeden daeden ware</l>
<l>Wine haddenne niet gheleuert di</l>
<l n="310">&#x00B6; Pylatus seide nu houtene ghi</l>
<l>Ende doemtene na vwe wet</l>
<l>Die ioeden al onghelet</l>
<l>Antwerden pylatus danne</l>
<l>Ons en staet te doedene niemanne</l>
<l n="315">&#x00B6; Pylatus es weder ghegaen</l>
<l>In die vierscare ende dede zaen</l>
<l>Ihesum te hem comen alleen</l>
<l>Ende vraghde hem tusschen hem tween</l>
<l>Du best der ioeden coninc</l>
<l n="320">Ihesus seide dese dinc</l>
<l>Du seghs dese dinc vte di</l>
<l>Oft andere seident di van mi</l>
<l>&#x00B6; Pylatus sprac alst hem bestiet</l>
<l>En benic dan een ioede niet</l>
<l n="325"><milestone unit="fol" n="60rb"/> Dijns selfs liede ende dine bisscoppe</l>
<l>Hebben mi di gheleuert oppe</l>
<l>Wat heftu dan mesdaen</l>
<l>Ihesus antwerdde zaen</l>
<l>Ende sprac aldus mijn rike</l>
<l n="330">Nes niet van desen ertrike</l>
<l>Maer hadde dat rike mijn</l>
<l>Van desen ertrike ghesijn</l>
<l>Die ghene die te minen dienste staen</l>
<l>Hadden dat wel wederstaen</l>
<l n="335">Dat ic en ware meer no min</l>
<l>Den ioeden gheleuert alsic bin</l>
<l>Nu en es waerlike</l>
<l>Van hier niet mijn rike</l>
<l>&#x00B6; Pylatus sprac doe dese dinc</l>
<l n="340">Daeromme soe bestu coninc</l>
<l>Ihesus antwerde nu</l>
<l>Want ic coninc ben dat seghstu</l>
<l>Noch sprac ihesus mettien</l>
<l>Ic ben gheboren in dien</l>
<l n="345">Ende comen om dat ic al</l>
<l>Der waerheit ghetughen sal</l>
<l>Ende wie vander waerheit es</l>
<l>Hoert mine stemme sijds ghewes</l>
<l>Pylatus sprac wat es waerheit</l>
<l n="350">Ihesus heeft weder gheseit</l>
<l>Wi zegghen de waerheit hire</l>
<l>Maer in welkerhande mainiere</l>
<l>Moet men van hen ghedoemt werden</l>
<l>Die macht hebben opter erden</l>
<l n="355">&#x00B6; Pylatus liet allene dare</l>
<l>Ihesum in die vierscare</l>
<l>Ende ghinc toten ioeden thant</l>
<l>Ende seide dat hi en vant</l>
<l>In ihesum zake en ghene</l>
<l n="360">Die ioeden spraken ghemeene</l>
<l>Hi seide hi mach den tempel breken</l>
<l>Ende binnen drien daghen weder reken</l>
<l>Wat temple sprac pylatus doen</l>
<l>Den tempel die salomoen</l>
<l n="365"><milestone unit="fol" n="60va"/> Maecte in .xlvi. iaren</l>
<l>Vermat hi hem twaren</l>
<l>Dat hine werpen mochte neder</l>
<l>Ende in drien daghen maken weder</l>
<l>Pylatus sprac na desen</l>
<l n="370">Ic wille onsculdech wesen</l>
<l>Vanden bloede des gherechts mans</l>
<l>Die ioeden riepen lude thans</l>
<l>Sijn bloet meerre ende minder</l>
<l>Bliue op ons ende op onse kinder</l>
<l n="375">&#x00B6; Pylatus iesch alsoe houde</l>
<l>Die leuiten entie oude</l>
<l>Ende dat paepscap daer die dinc</l>
<l>Van dier zaken meest ane ghinc</l>
<l>Hi sprac heimelec ghi heren siet</l>
<l n="380">Dit en soudi doen niet</l>
<l>Noch hier mede gaen voert</l>
<l>Hine heues slijfs niet verboert</l>
<l>Om dat hi tsaterdaeghs ghenas</l>
<l>Den ghenen die tonghereke was</l>
<l n="385">&#x00B6; Doen antwerdensi met enen rade</l>
<l>Die den keyser scande daede</l>
<l>Hi hadde verdient der doet</l>
<l>Dese mesdaet es noch alsoe groet</l>
<l>Hi heeft gode scande ghedaen</l>
<l n="390">Pylatus hiet den ioeden zaen</l>
<l>Dat si ghinghen vter vierscare</l>
<l>Ende iesch ihesum hem bat nare</l>
<l>Wat soe salic sprac hi</l>
<l>Nu moghen doen metti</l>
<l n="395">&#x00B6; Doe antwerde ihesus</l>
<l>Het es ghegheuen aldus</l>
<l>&#x00B6; Hoe eest ghegheuen sprac pylatus</l>
<l>Doe seide ihesus christus</l>
<l>Moyses entie propheten</l>
<l n="400">Hebben ouer lanc doen weten</l>
<l>Mine passie ende mijn verrisen</l>
<l>Alsoet die boeke noch wisen</l>
<l>&#x00B6; Doe dat die ioeden hoerden an</l>
<l>Sprakensi te pylatuse dan</l>
<l n="405"><milestone unit="fol" n="60vb"/> Hoe wildi dat hi doe mere</l>
<l>Scande gode onsen here</l>
<l>[&#x00B6;] Pylatus antwerde zaen</l>
<l>Dunctu dat scande ghedaen</l>
<l>Soe leidtene selue nu</l>
<l n="410">Tuwer synagoghen met v</l>
<l>Ende doemtene na uwe wet</l>
<l>&#x00B6; Die ioeden seiden onghelet</l>
<l>Onse wet hout soe wie</l>
<l>Enen anderen mesdoet dat die</l>
<l n="415">Viertechvout betren moet</l>
<l>Maer die ieghen gode mesdoet</l>
<l>Datmen steinen sal dien</l>
<l>&#x00B6; Pylatus sprac mettien</l>
<l>Sou houdtene ende doet hem al</l>
<l n="420">Dat uwe wet leren zal</l>
<l>Pylatuse antwerdensi</l>
<l>Datmenne cruce dat wille wi</l>
<l>Pylatus sprac dat nes niet goet</l>
<l>Doe sach hi opt folc dat daer stoet</l>
<l n="425">Ende zach daer vele liede wenen</l>
<l>Hi sprac en es den ghemenen</l>
<l>Volke niet lief ihesus doet</l>
<l>Die ioeden spraken weder bloet</l>
<l>Daeromme comen hier ionghe ende oude</l>
<l n="430">Om dat ihesus steruen zoude</l>
<l>&#x00B6; Pylatus sprac wats sine mesdaet</l>
<l>Dat hem emmer te steruene staet</l>
<l>Om dat hi zeeght sprakensi</l>
<l>Dat hi godsone ende coninc si</l>
<l n="435">&#x00B6; Nichodemus quam voert ghegaen</l>
<l>Ende es vore den rechtre ghestaen</l>
<l>Ende bat dat hi hoeren woude</l>
<l>Een luttel dat hi zegghen zoude</l>
<l>Pylatus sprac zeght an</l>
<l n="440">Nichodemus sprac ic zeght v dan</l>
<l>Ic quam sprac hi al toten papen</l>
<l>Ten ouderen vanden ioedscapen</l>
<l>Entien leuiten twaren</l>
<l>Die int synagoghe versaemt waren</l>
<l n="445"><milestone unit="fol" n="61ra"/> Ic seide ghi heren ghi doet quaet</l>
<l>Dat ghi soe sere staet</l>
<l>Om te bederuene desen mensche</l>
<l>Die teekene doet van wensche</l>
<l>Die soe scoene sijn ende soe goet</l>
<l n="450">Datse noyt mensche en dede noch en doet</l>
<l>Laet hem bliuen in rasten</l>
<l>Ende wilt merken ende tasten</l>
<l>Eist dat hi met gode werct</l>
<l>Sine teekene selen ghesterct</l>
<l n="455">Bliuen ende altoes staen</l>
<l>Eest oec anders si zelen vergaen</l>
<l>Want moyses was van gode ghesint</l>
<l>In egypten als ghi wel kint</l>
<l>Ende dede teekene scoene</l>
<l n="460">Vore den coninc pharaoene</l>
<l>Die hem god selue hiet doen</l>
<l>Twee meestre waren daer doen</l>
<l>Iamnes ende mambres als wi lesen</l>
<l>Die tfolc daer plaghen te ghenesen</l>
<l n="465">Die oec daeden daer ter stede</l>
<l>Some teekene die moyses dede</l>
<l>Ende die egyptiene hilden dan</l>
<l>Ouer gode dese .ij. man</l>
<l>Ende want hoer teekene twaren</l>
<l n="470">Vter macht gods niet en waren</l>
<l>Soe moestensi te nieute gaen</l>
<l>Ende moyses moesten staen</l>
<l>Hier bi soe raedic v dan</l>
<l>Dat ghi rusten laet den man</l>
<l n="475">Want hine heeft cleene no groet</l>
<l>Verdient enegher doet</l>
<l><hi rend="bold">D</hi>Ie ioeden antwerden nu</l>
<l>Du best oec sijn ionghere dat bestu</l>
<l>Ende wercs al na sijn woert</l>
<l n="480">Nichodemus sprac nu hoert</l>
<l>Es de rechtre sijn ionghere bi di</l>
<l>Dat hine gherne hilde vri</l>
<l><milestone unit="fol" n="61rb"/> Ende verloeste vte vwer cracht</l>
<l>Daer omme heeften des keysers macht</l>
<l n="485">In dese werdecheit gheset</l>
<l>Om dat hi elken sal doen wet</l>
<l>&#x00B6; Die ioeden worden erre doe</l>
<l>Ende spraken nichodemum toe</l>
<l>Als honde die op andere scieten</l>
<l n="490">Sire waerheit moetstu ghenieten</l>
<l>Ende deel met hem hebben tsamen</l>
<l>&#x00B6; Nichodemus seide amen</l>
<l>Dit ontfaic al ghereit</l>
<l>Ghelijc dat ghijt hebt gheseit</l>
<l n="495">&#x00B6; Doe seide en ioede die daer quam voert</l>
<l>Rechtre maghic spreken en woert</l>
<l>Die rechtre seide iadu</l>
<l>Here seidi soe zegghic v</l>
<l>Ic lach .xxxviij. iare</l>
<l n="500">Op mijn bedde van ziecten zware</l>
<l>Ihesus quam eens al dare</l>
<l>Ende ghenas openbare</l>
<l>Beseten liede vele twaren</l>
<l>Ende die anders oec ziec waren</l>
<l n="505">Doe droechmen metten bedde mi</l>
<l>Tote ihesum ende hi</l>
<l>Sprac te mi eer iet lanc</l>
<l>Doe wech dijn bedde ende ganc</l>
<l>Ende ic dede mijn bedde wech ter vaert</l>
<l n="510">Ende ghinc ghesont thuiswaert</l>
<l>&#x00B6; Die ioeden seiden te pylaten dan</l>
<l>Her rechtre nu vraeght den man</l>
<l>Op wat daghe dat hine ghenas</l>
<l>Doe seide die man het was</l>
<l n="515">Saterdaeghs doe dit gheuel</l>
<l>&#x00B6; Her rechtre wi seident v wel</l>
<l>Spraken die ioeden dat hi</l>
<l>Den zaterdach niene houdt vri</l>
<l>Entie duule dan vte coert</l>
<l n="520">&#x00B6; Doe quam daer een ioede voert</l>
<l>Her rechtre sprac hi nu wilt mi horen</l>
<l>Blint soe wasic gheboren</l>
<l><milestone unit="fol" n="61va"/> Ende daer ihesus liden zoude</l>
<l>Riepic op hem alsoe houde</l>
<l n="525">Dauits zone wilt mijns ontfarmen</l>
<l>Ende hi hoerde thant mijn carmen</l>
<l>Ende leide op mijn oeghe sijn hant</l>
<l>Ende doen zaghic altehant</l>
<l>Een ander ioede tard oec voert</l>
<l n="530">Ende seide her rechtre nu hoert</l>
<l>Ic was al crom dat ic soe was</l>
<l>Met enen woerde hi mi ghenas</l>
<l>&#x00B6; Een ander sprac ten zeluen male</l>
<l>Ic was lazers altemale</l>
<l n="535">Met enen woerde ghenas hi mi</l>
<l>&#x00B6; Een wijf stoet oec daer bi</l>
<l>Diemen noemt veronica</l>
<l>lc was ziec sprac si hier na</l>
<l>Vander bloetsocht xij. iaer</l>
<l n="540">Doe quamic eens hem soe naer</l>
<l>Dat ic eens sijn cleet taste</l>
<l>Ende vordane haddic raste</l>
<l>Mijns onghemaecs ende was ghenesen</l>
<l>&#x00B6; Die ioeden spraken wi lesen</l>
<l n="545">In onse wet al ouer al</l>
<l>Dat gheen wijf tughen en sal</l>
<l>&#x00B6; Doen riepen daer int ghemeen</l>
<l>Vele liede ouer een</l>
<l>Hi es prophete en gherecht man</l>
<l n="550">Die scoene teekene doen can</l>
<l>Dien de viande sijn onderdaen</l>
<l>&#x00B6; Toten papen sprakensi zaen</l>
<l>Waeromme en ghebiedi niet aldus</l>
<l>Den boesen gheesten als ihesus</l>
<l n="555">&#x00B6; Some seidensi mede</l>
<l>Hoe ihesus opstaen dede</l>
<l>Lazarum ende sijn leuen gaf</l>
<l>Daer menech ioede stoet omt graf</l>
<l>&#x00B6; Pylatus wart thant veruaert</l>
<l n="560">Doen sprac hi dus ten ioeden waert</l>
<l>Waerbi wildi ghi ioeden</l>
<l>Dit onnoesel bloet doeden</l>
<l><milestone unit="fol" n="61vb"/> Doe dede pylatus te heme</l>
<l>Comen den zeluen nichodeme</l>
<l n="565">Ende die xij. die ghi</l>
<l>Voren horet zegghen mi</l>
<l>Die ghetuight hadden openbare</l>
<l>Dat christus gheen keefskint en ware</l>
<l>Gheraedt mi sprac hi des biddic v</l>
<l n="570">Wat ic hier met mach doen nu</l>
<l>Want ic duchte in minen waen</l>
<l>Dat tfolc elc andren mach verslaen</l>
<l>&#x00B6; Wine wetens spraken die ioeden doe</l>
<l>Ghewerds hen diet bringhen toe</l>
<l n="575">&#x00B6; Doe soe sprac pylatus twaren</l>
<l>Tote al dien ioeden die daer waren</l>
<l>Het heeft een zede gheweest tote nu</l>
<l>Datmen plach te latene v</l>
<l>Enen gheuanghenen alst paeschdach was</l>
<l n="580">Ic hebbe enen heet barrabas</l>
<l>Die van manslachte as gheuaen</l>
<l>Ende want ic niet en can verstaen</l>
<l>Dat ihesus cleine ofte groet</l>
<l>Verdient heeft der doet</l>
<l n="585">Wien willic v dan quite laten</l>
<l>&#x00B6; Doen riepensi tote pylaten</l>
<l>Doet ons wech desen man</l>
<l>Ende laet ons quite barraban</l>
<l>&#x00B6; Wat doe ic doe sprac pylatus</l>
<l n="590">Met ihesum diemen heet christus</l>
<l>&#x00B6; Si spraken met ere druist</l>
<l>Hi zal wesen ghecruist</l>
<l>Voert oec seidensi</l>
<l>Eest dat ghine laet vri</l>
<l n="595">Soe en sidi niet skeysers vrient</l>
<l>Hine heues oec niet verdient</l>
<l>Want hi seide openbare</l>
<l>Dat hi godsone ende coninc ware</l>
<l>Lichte begherdi oec dat hi</l>
<l n="600">Onder den keyser een coninc si</l>
<l>&#x00B6; Pylatus wart thant erre</l>
<l>Altoes sprac hi maecti werre</l>
<l><milestone unit="fol" n="62ra"/> Soe daeden vwe vordren ende parlement</l>
<l>Dat ter waerheit wel es bekent</l>
<l n="605">Ende ghi waert oyt quaet ende fel</l>
<l>Den ghenen die v daeden wel</l>
<l>&#x00B6; Wie dede ons wel sprakensi</l>
<l>&#x00B6; Vwe here v god sprac hi</l>
<l>Die vwe vorders verloeste scoene</l>
<l n="610">Vter macht van pharaoene</l>
<l>Doe si verdruct waren swaer</l>
<l>Vte egypten leiddise daer</l>
<l>Ende dore die zee ghemeen</l>
<l>Dathen dwater niene ghereen</l>
<l n="615">In die woestine voeddise met</l>
<l>Met manna ende met voglen vet</l>
<l>Ende drinkese met watre mede</l>
<l>Dat hi vten steene springhen dede</l>
<l>De wet hi hen daer toe gaf</l>
<l n="620">Nochtan ghinghen si hem af</l>
<l>Ende en kindens groet noch half</l>
<l>Maer anebeedden een calf</l>
<l>Datsi van ere ghieten daeden</l>
<l>Hoers selfs gode in smaden</l>
<l n="625">Doen hoer god dit wreken woude</l>
<l>Verbadse moyses alsoe houde</l>
<l>Dit soe wetti alle wel</l>
<l>Nu haetti oec ende sijt fel</l>
<l>Ihesum vwen coninc</l>
<l n="630">Pylatus staet op met derre dinc</l>
<l>Ende woude vter vierscaren gaen</l>
<l>Doe riepen die ioeden zaen</l>
<l>Wi ghien dat die keyser coninc es</l>
<l>Niet ihesus des sijt ghewes</l>
<l n="635">Doen herodes quam te voren</l>
<l>Dat een coninc ware gheboren</l>
<l>Alsoet hem te voren brochten</l>
<l>.Iij. coninghe diene sochten</l>
<l>Dedine soeken alsoe houde</l>
<l n="640">Om dat hine doeden woude</l>
<l>Ioseph sijn vaeder nammene thant</l>
<l>Ende voerdenne in egypten lant</l>
<l><milestone unit="fol" n="62rb"/> Doen dede herodes twaren</l>
<l>Die kindere van .ij. iaren</l>
<l n="645">Doeden of daer beneden</l>
<l>In bethleem der steden</l>
<l>&#x00B6; Doen pylatus dit verstoet</l>
<l>Wart hi versaeght in sinen moet</l>
<l>Toten ioeden sprac hi mettien</l>
<l n="650">Es hi dit die ghene dien</l>
<l>Herodes sochte zegghet mi</l>
<l>&#x00B6; Si antwerden dit selue es hi</l>
<l>&#x00B6; Pylatus wart noch meer veruaert</l>
<l>Sine hande dwoech hi ter vaert</l>
<l n="655">Hi sprac vore tfolc dat daer stoet</l>
<l>Ic en wille des gherechts mans bloet</l>
<l>Scout hebben noch mesdaet</l>
<l>Dat siedi wel die hier staet</l>
<l>Doe riepen die ioeden ghinder</l>
<l n="660">Sijn bloet si op ons ende op ons kinder</l>
<l>Doe dede pylatus zonder beiden</l>
<l>Ihesum vore hem leiden</l>
<l>Daer hi in sine dingbanc zat</l>
<l>Tote ihesum sprac hi dat</l>
<l n="665">Ic sal di gheselen doen na tstatuut</l>
<l>Dat doude princen gauen vut</l>
<l>Want dijns selfs gheslachte heft di</l>
<l>Ouer sculdech gheproeft mi</l>
<l>Dit was thant ghedaen</l>
<l n="670">&#x00B6; Doen soe hiet pylatus zaen</l>
<l>Ihesum ane enen cruce slaen</l>
<l>Daer soe sachmen ihesum gaen</l>
<l>Vter vierscare tsire passien waert</l>
<l>Met tween dieuen ghescaert</l>
<l n="675">Daer hi tusschen hen beiden was</l>
<l>Deen hiet gysmas ende dander gesmas</l>
<l>Dus ghinc hi met desen conuente</l>
<l>Toter stede van dien tormente</l>
<l>Daer daedense hem vut sine cleeder</l>
<l n="680">Ende bonden hem omme weder</l>
<l>Een linen cleet ende hebben hem met</l>
<l>Ene dorne croene opt hoeft gheset</l>
<l><milestone unit="fol" n="62va"/> Ane dat cruce hinc hi daer</l>
<l>Tusschen .ij. dieue dat es waer</l>
<l n="685">Ter rechter zide hinc gysmas</l>
<l>Ende ter slinkere gesmas</l>
<l>Ihesus sprac vaeder en wrect dit niet</l>
<l>En weet niet wat het doet dit diet</l>
<l>Sine cleedere soe deildensi</l>
<l n="690">Tfolc dat daer stoet bi</l>
<l>Bespottenne dat es waer</l>
<l>Der papen princen die daer</l>
<l>Stoeden entie ouderen mede</l>
<l>Spraken onder hen ter stede</l>
<l n="695">Ander liede maecte hi ghesont</l>
<l>Ghenese hem seluen teser stont</l>
<l>Es hi godsone soe ga af</l>
<l>Als hi selue te verstaene gaf</l>
<l>&#x00B6; Riddren stoeden daer alsoe wel</l>
<l n="700">Die oec met hem maecten spel</l>
<l>Si mingden galle ende asijn</l>
<l>Ende settent ane den mont sijn</l>
<l>Ende boden hem drinken alsoe</l>
<l>Ende spraken hem aldus toe</l>
<l n="705">Es dattu der ioeden coninc sijs</l>
<l>Verloes di zeluen wantus lijs</l>
<l>&#x00B6; Longius ondede met groten ghere</l>
<l>Ihesus zide met enen spere</l>
<l>Daer bloet ende water vut ran</l>
<l n="710">&#x00B6; Pylatus dede scriuen dan</l>
<l>Ant cruce daer hi ane hinc</l>
<l>Dits ihesus der ioeden coninc</l>
<l>In ebreusch in griex ende in latijn</l>
<l>Moeste dit daer ghescreuen sijn</l>
<l n="715">&#x00B6; Doen seide deen dief gesmas</l>
<l>Die ter slinker ziden ghehanghen was</l>
<l>Eest dattu christus best soe</l>
<l>Verloese di ende ons daer toe</l>
<l>Doen sijn gheselle dat hoerde</l>
<l n="720">Scout hine van dien woerde</l>
<l>En onsiestu sprac hi gode niet</l>
<l>Die hier staes in dit verdriet</l>
<l><milestone unit="fol" n="62vb"/> Wi hebben te rechte loen ontfaen</l>
<l>Van dat wi hier hebben ghedaen</l>
<l n="725">Dese en dede noyt quaetheide</l>
<l>Doe sprac hi noch ende seide</l>
<l>Here ghedinct mijns tier tijt</l>
<l>Als ghi in uwen rike sijt</l>
<l>Ihesus sprac du sout dat zegghic di</l>
<l n="730">Heden int paradijs sijn met mi</l>
<l>Doen wardt donker in die werelt wijt</l>
<l>Het was omtrent sexte tijt</l>
<l>Ende bleef oec donker alsoe</l>
<l>Toter hoegher noenen toe</l>
<l n="735">Des tempels zeil daer ter stede</l>
<l>Scoerde in tween sticken mede</l>
<l>Met dien soe riep ihesus</l>
<l>Met groter stemmen aldus</l>
<l>Vaeder inden handen dijn</l>
<l n="740">Soe beuelic den gheest mijn</l>
<l>Ende thant doen hi dat seide</l>
<l>Gaf hi den gheest zonder beide</l>
<l>&#x00B6; Doen centurio hadde ghesien</l>
<l>Dese wondre daer ghescien</l>
<l n="745">Dancte hi gode ende sprac dan</l>
<l>Seker dit was en gherecht man</l>
<l>Ende dat volc dat daer stoet</l>
<l>Wart versaeght in sinen moet</l>
<l>Ende clopten vor hore herten doe</l>
<l n="750">Ende keerden thuiswert alsoe</l>
<l>&#x00B6; Centurio thant vertrac voert</l>
<l>Wat hi ghesien hadde ende ghehoert</l>
<l>Doen pylatus dit verstoet</l>
<l>Wart hi soe droeue in sinen moet</l>
<l n="755">Dat hi in dien daghe om dat</l>
<l>Noyt en dranc noch en at</l>
<l>Die ioeden dedi tote hem comen</l>
<l>&#x00B6; Hebdi sprac hi vernomen</l>
<l>Die dinghe die daer sijn ghesciet</l>
<l n="760">Si seiden daer an gheleeght niet</l>
<l>Het was eclyps der zonnen maer</l>
<l>Alsoe si pleeght op zelc iaer</l>
<l><milestone unit="fol" n="63ra"/> <hi rend="bold">I</hi>hesus vriende stoeden daer</l>
<l>Van verren ende zaghen naer</l>
<l n="765">Ende wiue die hem volgheden na</l>
<l>Vten lande van galilea</l>
<l>Ende scouweden ihesus van verren ane</l>
<l>Met meneghen groten trane</l>
<l>&#x00B6; Thant quam en man hier na</l>
<l n="770">Van arismathya</l>
<l>Dats ene stat inder ioeden lant</l>
<l>Dese man hi was bekant</l>
<l>Een goet man ende en gherecht</l>
<l>Ende en hadde niet mede gheplecht</l>
<l n="775">Noch gheuolght lude no stille</l>
<l>Der ioeden wroeghen noch haren wille</l>
<l>Maer hi was salechlike</l>
<l>Verbeidende gods rike</l>
<l>Ioseph was sine name</l>
<l n="780">Hi verbat ihesus lichame</l>
<l>Pylaten diene hem gherne gaf</l>
<l>Den lichame dedi doen af</l>
<l>Ende wantene in een suuer cleet</l>
<l>Ende leidene in sijn graf ghereet</l>
<l n="785">Int welke dat vore dien dach</l>
<l>Noyt ander mensche in en lach</l>
<l>&#x00B6; Doen die ioeden vernamen dat</l>
<l>Ioseph den lichame verbat</l>
<l>Ende ten graue hadde ghedaen</l>
<l n="790">Ghinghensi thant na hem staen</l>
<l>Ende na die xij. die te voren</l>
<l>Ihesum in wette seiden gheboren</l>
<l>Ende na nichodemum daer toe</l>
<l>Ende na dandre die doe</l>
<l n="795">Hadden vor pylatus oeghen</l>
<l>Ihesus goede werke vertoghen</l>
<l>Alsoe ghi vore hebt ghehoert</l>
<l>Ende en dorsten niet comen voert</l>
<l><hi rend="bold">D</hi>Oen si hen alle borghen dus</l>
<l n="800">Toende hem allene nichodemus</l>
<l><milestone unit="fol" n="63rb"/> Want hi was der ioeden vorste</l>
<l>Die ioeden vraghden hoe hi dorste</l>
<l>In die synagoghe comen bidi</l>
<l>Hi hadde gheweest volghere christi</l>
<l n="805">Ende des hi ghenieten zal</l>
<l>Des moetstu ghenieten al</l>
<l>In dander werelt te samen</l>
<l>Doen sprac hi amen amen amen</l>
<l>Ioseph quam oec voert doe</l>
<l n="810">Ende sprac dien papen aldus toe</l>
<l>Waerbi stoerdi v om dat</l>
<l>Ic ihesus lichame verbat</l>
<l>Dats waer ic dedene af</l>
<l>Ende leidene in mijns selfs graf</l>
<l n="815">Ghewonden in en cleet reene</l>
<l>Ende decte tgraf met enen stene</l>
<l>&#x00B6; Ioseph wart thant gheuaen</l>
<l>Ende in vaste hoede ghedaen</l>
<l>Ende si seiden hem openbare</l>
<l n="820">Dat hi niet werdech en ware</l>
<l>Dat menne grauen zoude in derde</l>
<l>Maer in sire groter onwerde</l>
<l>Soudemen sijn vleesch na sijn leuen</l>
<l>Den beesten ende den voglen gheuen</l>
<l n="825">Doe sprac ioseph mettien</l>
<l>Dits ghelikenesse vandien</l>
<l>Dat hem golyas verwaende</l>
<l>Ende dauite doeden waende</l>
<l>Dien god halp in der noet</l>
<l n="830">Die prophete zeeght al bloet</l>
<l>Gheeft mi op die zake</l>
<l>Ic sal selue doen die wrake</l>
<l>&#x00B6; Doen wart pylatus meer vervaert</l>
<l>Ende dwoech sijn hande ter vaert</l>
<l n="835">Ende sprac met inneghen moede</l>
<l>Ic ben onsculdech van sinen bloede</l>
<l>Alsoe ic te voren dede verstaen</l>
<l>Doen antwerdet di mi saen</l>
<l>Sijn bloet si meerre ende minder</l>
<l n="840">Op ons ende op onse kinder</l>
<l><milestone unit="fol" n="63va"/> Ende ic vruchte dat goeds gramheit</l>
<l>Comen sal als ghi hebt gheseit</l>
<l>Ende swaerlec op v sal wesen</l>
<l>&#x00B6; Ioseph wart met desen</l>
<l n="845">In ene starke camere ghedaen</l>
<l>Daer hi inne was gheuaen</l>
<l>Daer enghene veinstre ane en was</l>
<l>Ende annas ende cayphas</l>
<l>Versloeghen vaste die dore</l>
<l n="850">Ende lietender goede hoede vore</l>
<l>Ende alsoe soudi ligghen daere</l>
<l>Tote dat zaterdach leden ware</l>
<l>&#x00B6; Na den zaterdach quamen</l>
<l>Alle die papen te samen</l>
<l n="855">Die leuiten ende ander ioeden</l>
<l>Om datmen iosephe zoude doeden</l>
<l>Ende datmen daer visieren woude</l>
<l>Wat doede hi steruen zoude</l>
<l>&#x00B6; Doen die raet ghegadert was</l>
<l n="860">Hieten annas ende cayphas</l>
<l>Datmen iosephe brachte voert</l>
<l>Hoer ghebod was saen ghehoert</l>
<l>Men ontsloet die dore thant</l>
<l>Diemen wel besloten vant</l>
<l n="865">Soe dat hare en lette niet</l>
<l>Maer iosephe en vant men niet</l>
<l>&#x00B6; Doen dat die ioeden vernamen</l>
<l>Die daer alle stoeden tsamen</l>
<l>Warensi sere te barenteert</l>
<l n="870">Ende van wondre al ontkeert</l>
<l>Daersi aldus in wondre staen</l>
<l>Comt en ridder in ghegaen</l>
<l>Die en hadde ghewest daer af</l>
<l>Die hoedden ons heren graf</l>
<l n="875">Ende brachte hen nuwe mare</l>
<l>Ghi heren sprac hi hoerter nare</l>
<l>Ic sal v zegghen nuwe dinghe</l>
<l>Het quam ene groete erdbeuinghe</l>
<l>Daer wi bi den graue laghen</l>
<l n="880">Den inghel gods dat wi saghen</l>
<l><milestone unit="fol" n="63vb"/> Den steen af doen alleene</l>
<l>Ende hi ghinc sitten opten steene</l>
<l>Sijn anscouwen sonder waen</l>
<l>Was als ene blixeme ghedaen</l>
<l n="885">Sine cleedre wit als en snee</l>
<l>Van vare was ons soe wee</l>
<l>Dat wi als doede laghen daer</l>
<l>Doen hoerde wi den inghel openbaer</l>
<l>Ieghen die vrouwen spreken</l>
<l n="890">Die daer ten graue quamen ghestreken</l>
<l>Hi seide en duchtu niet ic weet wel</l>
<l>Dat ghi ihesum soect ende niemen el</l>
<l>Die ghecruist es hi es op verstaen</l>
<l>Ende vore in galilea ghegaen</l>
<l n="895">Alsoe hi te voren seide</l>
<l>Siet hier de stat daermenne in leide</l>
<l>Hi nes hier niet dat ghijt wet</l>
<l>Nu gaet henen onghelet</l>
<l>Ende zeght sinen iongheren dat hi</l>
<l n="900">Vten graue verresen si</l>
<l>Ende es te galilea waert</l>
<l>Die ioeden worden meer veruaert</l>
<l>Doen si hoerden dese tale</l>
<l>Ende daeden thant altemale</l>
<l n="905">Die riddren vor hen comen</l>
<l>Die ware ten graue hadden ghenomen</l>
<l>Si vraechden hen openbaer</l>
<l>Ieghen wat vrouwen sprac dinghel daer</l>
<l>Ende waeromme en greepdise an</l>
<l n="910">Die riddren antwerden dan</l>
<l>Om dat wi alse doede laghen</l>
<l>Doen wi gods inghel saghen</l>
<l>Soe sere ware wi ontdaen</l>
<l>Hoe soudewise dan gheuaen</l>
<l n="915">&#x00B6; Die ioeden spraken bi onsen here</l>
<l>Wine gheloeuens v min no mere</l>
<l>&#x00B6; Die riddren antwerden doen</l>
<l>Ghi hebt hem meerre wondre sien doen</l>
<l>Die ghi en ghelouet niet</l>
<l n="920">Hoe souddi ons gheloeuen iet</l>
<l><milestone unit="fol" n="64ra"/> Maer wet dat hi leeft zonder waen</l>
<l>Dien ghi ane dcruce daedt slaen</l>
<l>Ende wi horen hier altehant</l>
<l>Van iosephe dien ghi metter hant</l>
<l n="925">Vinght om dat hi ihesum was hout</l>
<l>Dat ghine leidt in vwe behout</l>
<l>Ende versloeght vaste die dore</l>
<l>Ende leidter uwe hoeders vore</l>
<l>Ende als ghi weder quaemt ter doren</l>
<l n="930">Haddi iosephe verloren</l>
<l>Levert iosephe uwen gast</l>
<l>Dien ghi in die camere sloet soe vast</l>
<l>&#x00B6; Wi selen v leueren ihesumme</l>
<l>Dien wi hoedden in sine tumme</l>
<l n="935">Die ioeden seiden nu besiet</l>
<l>Iosephe en sele wi leuren niet</l>
<l>Hi es in arismathia</l>
<l>Ende ihesus es in galilea</l>
<l>Spraken die riddren doe</l>
<l n="940">Alsoe dinghel sprac den vrouwen toe</l>
<l>&#x00B6; Doe die princen vanden papen</l>
<l>Ende doudere vanden ioedscapen</l>
<l>Hoerden dese zelsene mare</l>
<l>Warensi in groten vare</l>
<l n="945">Ende maecten enen heimeliken raet</l>
<l>Si seiden het ware ons quaet</l>
<l>Dat de mare van deser zake</l>
<l>Onder tfolc vte brake</l>
<l>Want tfolc zoude met allen</l>
<l n="950">Te ihesum loepen ende ane hem vallen</l>
<l>Ende soe bleue wi ondeert</l>
<l>Doe wart hoer raet alsoe ghekeert</l>
<l>Datmen hen die hoedden tgraf</l>
<l>Herde vele ghels gaf</l>
<l n="955">Om dat si maken zouden mare</l>
<l>Dat hen ihesus lichame ware</l>
<l>Ghestolen inden nacht diep</l>
<l>Doe tgheselscap lach ende sliep</l>
<l>Ende al waert dat soe quame</l>
<l n="960">Dat pylatus dit vername</l>
<l><milestone unit="fol" n="64rb"/> Si soudent wel alsoe bedriuen</l>
<l>Datsi onghemoyt zouden bliuen</l>
<l>Die riddren namen tgheniet</l>
<l>Ende seiden alsoe men hen hiet</l>
<l n="965">Maer die wareghe mare</l>
<l>Was horen worden contrare</l>
<l>Die rechte waerheit groet ende smal</l>
<l>Brac vte al ouer al</l>
<l><hi rend="bold">T</hi>wee papen soe quamen daer na</l>
<l n="970">Die hieten phineas ende oda</l>
<l>Die ghebiederen waren vander wet</l>
<l>Ende aggeus die leuite met</l>
<l>Dese .iij. liede quamen</l>
<l>Vut galilea te samen</l>
<l n="975">In iherusalem ter synagoghen</l>
<l>Ende seiden vore der papen oghen</l>
<l>Den seluen ihesum dien ghi</l>
<l>Crucet dien saghen wi</l>
<l>Opten berch van oliueten</l>
<l n="980">Daer hi selue was gheseten</l>
<l>Met sinen .xi. jongheren</l>
<l>Ende sprac aldus te hen</l>
<l>Gaet ouer al in ertrike</l>
<l>Ende predect den volke ghemeenlike</l>
<l n="985">Ende doept in de name tsvaeder.</l>
<l>Tsoens. ende des heylechs gheests te gaeder</l>
<l>Die ghedoept es ende gheloeuen sal</l>
<l>Sal behouden bliuen al</l>
<l>Hier na saghe wine twaren</l>
<l n="990">Opwaert inden hemel varen</l>
<l>&#x00B6; Doen die vorste vanden papen</l>
<l>Ende doudere vanden ioedscapen</l>
<l>Dese mare hadden verstaen</l>
<l>Seidensi den drien zaen</l>
<l n="995">Hout der weg ghebode</l>
<l>Ende lijt der waerheit vore gode</l>
<l>Van deser selsender dinghe</l>
<l>Die drie seiden handelinghe</l>
<l>Sijt des seker ende ghewes</l>
<l n="1000"><milestone unit="fol" n="64va"/> Leeft die here die god es</l>
<l>Abrahaams. ysaacs. ende iacobs mede</l>
<l>Soe hebbe wi v die waerhede</l>
<l>Gheseeght in zekeren worden</l>
<l>Doen die ioeden dat hoerden</l>
<l n="1005">Daedensi sweren onghelet</l>
<l>Op den boec van gods wet</l>
<l>Datsi hier af nemmer wort</l>
<l>En souden vertrecken voert</l>
<l>Ende gauen hen na datte</l>
<l n="1010">Vele van horen scatte</l>
<l>Ende hebbense thant na dat</l>
<l>Vte iherusalem der stat</l>
<l>Met drien boden ghesant</l>
<l>Die elken leidde in sijn hant</l>
<l n="1015">Om datsi daer bi zouden</l>
<l>Ieghen niemene tale houden</l>
<l>Hier na zaen soe quamen</l>
<l>Die ioeden alle tsamen</l>
<l>Ende beweenden dese mare</l>
<l n="1020">Ende maecten iammerlec mesbare</l>
<l>Si spraken onder hen lieden</l>
<l>Wat mach dit wonder dieden</l>
<l>Dat wi in israel nu sien</l>
<l>Oft wat salder na ghescien</l>
<l n="1025">&#x00B6; Annas ende cayphas twaren</l>
<l>Die vorste der papen waren</l>
<l>Wouden dandre troesten doe</l>
<l>Ende spraken hen aldus toe</l>
<l>&#x00B6; Souden wi soe dwaes wesen</l>
<l n="1030">Dat wi gheloeuen zouden desen</l>
<l>Die hoedden ihesus graf</l>
<l>Si ghinghen hoers words af</l>
<l>Om dat wi hen gauen ghichte</l>
<l>Sine iongheren gauen hen oec lichte</l>
<l n="1035">Ghelt om te makene mare</l>
<l>Dat ihesus verresen ware</l>
<l>Ende den lichamen stelen zouden</l>
<l>Draghen dan daer si wouden</l>
<l>&#x00B6; Men sal oec niet dat wet wale</l>
<l n="1040"><milestone unit="fol" n="64vb"/> Gheloeuen vremder liede tale</l>
<l>Die comen van hier ende van daer</l>
<l>Want ghi siet openbaer</l>
<l>Dat wise om ghelt ghecreghen</l>
<l>Datsi hore mare versweghen</l>
<l n="1045">Set v te rasten van desen</l>
<l>Die dinc sal lichte anders wesen</l>
<l><hi rend="bold">D</hi>Oen stoet op nichodemus</l>
<l>Ende sprac toten ioeden aldus</l>
<l>Ghi hoeret wel die zaken</l>
<l n="1050">Die de drie manne spraken</l>
<l>Alse dat ihesus verresen ware</l>
<l>Ende datsine zaghen openbare</l>
<l>Bi sinen iongheren gheseten</l>
<l>Op den berch van oliueten</l>
<l n="1055">Ende dat hi daer ter vaert</l>
<l>Op voer te hemele waert</l>
<l>Ende dat hise predeken ende doepen hiet</l>
<l>Nu merct wel ende besiet</l>
<l>V boeke ghewaghen das</l>
<l n="1060">Doen verloren wart helyas</l>
<l>Dat die liede seiden meest</l>
<l>Datten ghegrepen hadde en gheest</l>
<l>Ende hadden ghevuert dat mocht sijn wel</l>
<l>Int gheberchte van israel</l>
<l n="1065">Der propheten kinder</l>
<l>Ghinghene zoeken ghinder</l>
<l>Maer sine mochtens niet vinden</l>
<l>&#x00B6; Dochtu goet men soude daer sinden</l>
<l>Goede liede diene sochten</l>
<l n="1070">Waert dat sine vinden mochten</l>
<l>Soe ware wi zeker van desen</l>
<l>Dat hi ware verresen</l>
<l>Soe soudewi dan met allen</l>
<l>In penitentien vallen</l>
<l n="1075">Ende in rechter boeten staen</l>
<l>Van dat an hem es mesdaen</l>
<l>Dese raet dochte hen allen goet</l>
<l>Si sendden wech metter spoet</l>
<l><milestone unit="fol" n="65ra"/> Die ihesum sochten als men hen hiet</l>
<l n="1080">Ende sine constens vinden niet</l>
<l>Si keerden weder omme</l>
<l>Ende seiden jhesumme</l>
<l>En vinden wi niet was mach ghescien</l>
<l>Maer josephe hebben wi ghesien</l>
<l n="1085">Tarismathia inde poert</l>
<l>Dien ghi wt uwen slote verloert</l>
<l>[&#x00B6;] Doen ghemeinlec dat paepscap</l>
<l>Ende al tfolc vander joedscap</l>
<l>Ane hoerden dese boetscap</l>
<l n="1090">Haddensi groete blisscap</l>
<l>Dat si josephe hadden vonden</l>
<l>Ende jhesum niet vinden en conden</l>
<l>[&#x00B6;] Si quamen tsamen ende ondersochten</l>
<l>Hoe dat si josephe mochten</l>
<l n="1095">Ghewinnen tote hen</l>
<l>Doe droech hen alsoe die sen</l>
<l>Datsi hem letteren senden goet</l>
<l>Daer dus in ghescreuen stoet</l>
<l>Goeds vrede met di si</l>
<l n="1100">Ende met hen allen die di sijn bi</l>
<l>Wi hebben mesdaen dat kinnen wi</l>
<l>Beide in gode ende in di</l>
<l>Wilt ghewerdeghen dat ghi</l>
<l>Tote ons comt seker ende vri</l>
<l n="1105">Wi kennen wel dat die raet</l>
<l>Die wi op di hadden was quaet</l>
<l>Daerbi halp di gods ghenade</l>
<l>Vte onsen bosen raede</l>
<l>Vrede si met di josep here</l>
<l n="1110">Die werdech best alder ere</l>
<l>[&#x00B6;] Hen .vij. namensi twaren</l>
<l>Die josephs beste vrient waren</l>
<l>Dat paepscap seide hen dat</l>
<l>Als ghi comt tier stat</l>
<l n="1115">Daer ghi joseph vint gruetten dan</l>
<l>Ende sprect hem goedertierlijc an</l>
<l>Want hi heft v allen lief</l>
<l>Ende dan gheeft hem desen brief</l>
<l><milestone unit="fol" n="65rb"/> Doen si dus te samen</l>
<l n="1120">Vore josephe quamen</l>
<l>Gruetten sine altehant</l>
<l>Ende gauen hem dien brief inde hant</l>
<l>Ende alse hine hadde ghelesen</l>
<l>Sprac hi gheloeft moet god wesen</l>
<l n="1125">Die mi verloeste metter spoet</l>
<l>Datsi niene storten mijn bloet</l>
<l>Mettien custehise zaen</l>
<l>Ende heefse in sijn huis ontfaen</l>
<l>Des anders daeghs nam hi die vaert</l>
<l n="1130">Met hen te iherusalem waert</l>
<l>Doen hi naecte iherusalem</l>
<l>Liep dat volc ieghen hem</l>
<l>Ende riepen altegaeder</l>
<l>Willecome ioseph vaeder</l>
<l n="1135">Hi antwerde weder met desen</l>
<l>Gods vrede moet met v allen wesen</l>
<l>Si custenne ende nichodemus</l>
<l>Ontfinckene eerlec in sijn huis</l>
<l>&#x00B6; Des daeghs dier naest was</l>
<l n="1140">Quamen annas ende caphas</l>
<l>Ende met hen nichodemus</l>
<l>Ende seiden iosephe aldus</l>
<l>Seght die waerheit gode van israel</l>
<l>Des wi v vraghen soe doedi wel</l>
<l n="1145">Wi sijn sere tonghemake daer af</l>
<l>Dat ghi ihesum leidt int graf</l>
<l>Ende om dat wi v doen</l>
<l>Niene vonden int prisoen</l>
<l>Daer ghi soe vaste in waert ghedaen</l>
<l n="1150">Wi bidden v doet ons verstaen</l>
<l>Hoet met v es vergaen</l>
<l>Ende hoe dat ghi sijt ontgaen</l>
<l>Ioseph antwerde. doen ghi</l>
<l>Svrindaeghs hadt ghevanghen mi</l>
<l n="1155">Ende vaste ghedaen in vwe hachte</l>
<l>Quam omtrent middernachte</l>
<l>Ihesus vore mi staen doen</l>
<l>Daer ic lach in mijn orisoen</l>
<l><milestone unit="fol" n="65va"/> Ende des huis hoeke viere</l>
<l n="1160">Worden op ghehauen sciere</l>
<l>Hier af ic mi soe ververde</l>
<l>Dat ic neder viel ter erde</l>
<l>Doen nam hi mi metter hant</l>
<l>Ende hief mi op altehant</l>
<l n="1165">Ende goot mi waeter onder doeghen</l>
<l>Ende ghinc mi thant staen droeghen</l>
<l>Ende custe mi ende sprac mi an</l>
<l>Ioseph wie benic/ ic seide dan</l>
<l>Lieue here mi dunket das</l>
<l n="1170">Dat ghi sijt helyas</l>
<l>Helyas sprac hi en benic niet</l>
<l>Ic ben ihesus dien ghi hier siet</l>
<l>Wies lichame ghi daedt af</l>
<l>Ende met uwen handen leidt int graf</l>
<l n="1175">Here sprakic mettien</l>
<l>Mochtic v graf dan sien</l>
<l>&#x00B6; Doe leidde hi mi zonder beide</l>
<l>Ter seluer stat daer icken leide</l>
<l>Ende toende daer mi thant</l>
<l n="1180">Tcleet daer ickene in want</l>
<l>Ende wisch des gheloeft</l>
<l>Dien ic hem leide onder thoeft</l>
<l>Ic sprac gheloeft si hi met eeren</l>
<l>Die quam inden name ons heren</l>
<l n="1185">Ende thant leiddehi mi daer na</l>
<l>Te mijn huis tarismathia</l>
<l>Doen kindic dat hi ihesus ware</l>
<l>Thant anebeedickene dare</l>
<l>Voert sprac hi tote mi</l>
<l n="1190">Binnen .xl. daghen zegghic di</l>
<l>En soutu vten huise niet gaen</l>
<l>Te minen iongheren ga ic zaen</l>
<l>&#x00B6; Doe dese mare ende dese worden</l>
<l>Die papen entie ioeden hoerden</l>
<l n="1195">Quam hen anxt an soe groet</l>
<l>Datsi vielen alse doet</l>
<l>Ter erden dansichte nederwaert</l>
<l>Ende riepen alse volc veruaert</l>
<l><milestone unit="fol" n="65vb"/> Wat es des teekens bediet</l>
<l n="1200">Dat hier nu es ghesciet</l>
<l>Want wi kinden beidegaeder</l>
<l>Ihesus moeder ende vaeder</l>
<l>Dit wonder was nie ghehoert</l>
<l>Doen tart een leuite voert</l>
<l n="1205">Ic kinde sprac hi twaren</l>
<l>Sine maghe die goede liede waren</l>
<l>Ende gode sere ontsaghen</l>
<l>Bedens ende vastens plaghen</l>
<l>Ende gode van horre hauen</l>
<l n="1210">Offrande ende aelmoesene gauen</l>
<l>Oec es mi kinlec wel</l>
<l>Doen menne brachte in den tempel</l>
<l>Daerne die heyleghe symeon</l>
<l>Ontfinc dat hi sprac doen</l>
<l n="1215">&#x00B6; Nu lach here na dijns selfs woert</l>
<l>Dinen knecht in paise voert</l>
<l>Want nu hebben die oeghen mijn</l>
<l>Ane ghescout dijn anscijn</l>
<l>Dattu bereides te voren</l>
<l n="1220">Eer ie mensche wart gheboren</l>
<l>Vanden kinde propheteerde hi met</l>
<l>Siet dese es hier gheset</l>
<l>Om dat hi sal doen in israel</l>
<l>Meneghen vallen ende opstaen alsoe wel</l>
<l n="1225">Doen sprac hi ter moeder weert</l>
<l>Dore dine ziele sal gaen en swert</l>
<l>Ende vele ander dinghe mede</l>
<l>Propheteerdi daer ter stede</l>
<l>Daermen wel bi merken mach</l>
<l n="1230">Dat ane ihesuse vele ghelach</l>
<l>&#x00B6; Die ioeden seiden alle danne</l>
<l>Sendi wi om die .iij. manne</l>
<l>Die ons seiden tandren daghen</l>
<l>Datsi ihesum sitten zaghen</l>
<l n="1235">Opten berch van oliueten</l>
<l>Ende laet ons die waerheit bat weten</l>
<l>Doe dedemense comen zaen</l>
<l>Ende heefse echt met eede beuaen</l>
<l><milestone unit="fol" n="66ra"/> Si seiden leeft god van israel</l>
<l n="1240">Soe zaghen wi harde wel</l>
<l>Dat hi met sinen iongheren sprac</l>
<l>Ende thant daerna themele trac</l>
<l>Doen sciet mense handelinghe</l>
<l>Ende deedse zegghen zonderlinghe</l>
<l n="1245">Ende si seiden als te voren</l>
<l>Alse annas ende cayphas dit horen</l>
<l>Sprakensi al onghelet</l>
<l>Dat es houdende onse wet</l>
<l>Dat alle orkonden zelen staen</l>
<l n="1250">Die vut .ij. oft vut .iij. monden gaen</l>
<l>&#x00B6; Maer dits emmer wonder groet</l>
<l>Dat ihesus die was doet</l>
<l>Opghehaelt zoude wesen</l>
<l>Ets waer wi lesen</l>
<l n="1255">Dat enoch op ghehaelt was</l>
<l>Entie prophete helyas</l>
<l>Ende oec moyses lichte die heyleghe man</l>
<l>Want men sijn graf niet vinden en can</l>
<l>Dese waren doch ter seluer stont</l>
<l n="1260">Datmense haelde al ghesont</l>
<l>&#x00B6; Maer ihesus die was gheuanghen</l>
<l>Ende ane enen cruce ghehanghen</l>
<l>Sine side met enen spere dorsteken</l>
<l>Datter dbloet vut ran ghelijc ere beken</l>
<l n="1265">Met dornen dorsteken sijn hoet</l>
<l>Ende ant cruce hinc al doet</l>
<l>Dat wi anescouden allegaeder</l>
<l>Ende dien ioseph onse werde vaeder</l>
<l>Metter hant int graf leide</l>
<l n="1270">Alse hi selue zeeght ende seide</l>
<l>Dat die zoude sijn verresen</l>
<l>Dunct ons dmeeste wonder wesen</l>
<l>Dat ie was in ertrike</l>
<l>Men sach noyt des ghelike</l>
<l n="1275">Ioseph stoet op doe</l>
<l>Ende sprac annas ende cayphas toe</l>
<l>Hi sprac wel soe mach v</l>
<l>Van ihesum wonderen nu</l>
<l><milestone unit="fol" n="66rb"/> Dat hi leuende vten graue quam</l>
<l n="1280">Ende daerna te hemele op clam</l>
<l>&#x00B6; Maer meer mach v wonderen des</l>
<l>Dat hi niet alleene en es</l>
<l>Vander doet op ghestaen</l>
<l>Maer vele liede dats zonder waen</l>
<l n="1285">Heeft hi doen verrisen met hem</l>
<l>Die gaen ende staen in iherusalem</l>
<l>Wi kenden alle meest symeoene</l>
<l>Den heileghen pape in sinen doene</l>
<l>Die ihesum in sine hande ontfinc</l>
<l n="1290">Doemen ierst ten temple met hem ghinc</l>
<l>Twee zonen haddi vorwaer</l>
<l>Wi waren meest alle daer</l>
<l>Daer si verscieden beide</l>
<l>Ende daermense int graf leide</l>
<l n="1295">Dese sijn leuende op ghestaen</l>
<l>Hoer graue sietmen wide ontdaen</l>
<l>Tesamen quamensi ghegaen</l>
<l>Dat doe ic v vorwaer verstaen</l>
<l>In arismathia die stede</l>
<l n="1300">Daer sijn si in hore ghebede</l>
<l>Al stille datmens niet en hoert</l>
<l>Ieghen niemene en sprekensi woert</l>
<l>Mijn raet es dat wi daer treken</l>
<l>Ende vriendelike ieghen hen spreken</l>
<l n="1305">Moghenwise vor ons bringhen</l>
<l>Si selen ons selsene dinghen</l>
<l>Segghen des sijt ghewesse</l>
<l>Van horre verrisenesse</l>
<l>&#x00B6; Dese raet dochte hen allen goet</l>
<l n="1310">Daer trocken henen metter spoet</l>
<l>Annas/ cayphas/ ioseph alsoe wel</l>
<l>Nichodemus ende gamaliel</l>
<l>Toten grauen sijn si ghegaen</l>
<l>Die vondensi open staen</l>
<l n="1315">Vandaer trockensi voert</l>
<l>Tarismathia in die poert</l>
<l>Daer hebbensise ghesien</l>
<l>In ghebede op hare knien</l>
<l><milestone unit="fol" n="66va"/> Si gheboghen tote hen hoefschelike</l>
<l n="1320">Ende custense werdelike</l>
<l>Ende brachtense met hen ter vaert</l>
<l>Ter stat van iherusalem waert</l>
<l>Tote in die synagoghe doe</l>
<l>Die doren sloetmen alle toe</l>
<l n="1325">Gods wet brachtmen voert thant</l>
<l>Ende leide tboec in hoer hant</l>
<l>Ende beswoerense bi gode adonay</l>
<l>Ende van israel dat si</l>
<l>An ihesum gheloefden clare</l>
<l n="1330">Ende oft hi verresen ware</l>
<l>Ende hoe dat mochte wesen</l>
<l>Dat si dus waren verresen</l>
<l>Alse karinus ende lucius</l>
<l>Besworen waren aldus</l>
<l n="1335">Beefden hen al hoer lede</l>
<l>Sere suchtensi mede</l>
<l>Ende sloeghen thant metter vaert</l>
<l>Doeghen op te hemele waert</l>
<l>Een cruce maectensi thant</l>
<l n="1340">Op hoer tonghe metter hant</l>
<l>Si spraken gheeft ons parkemint</l>
<l>Wi selen v doen kekint</l>
<l>Met scriuene in corter woert</l>
<l>Dat wi ghesien hebben ende ghehoert</l>
<l n="1345">Dat wart hen thant ghegheuen</l>
<l>Doen zatensi neder ende screuen</l>
<l>Elc van anderen zonderlinghe</l>
<l>Ende seiden tierst dese dinghe</l>
<l>Here ihesu christe die cons gheuen</l>
<l n="1350">Den doeden opverstaen ende leuen</l>
<l>Ghehinc nu den knechten dijn</l>
<l>Die hier toe nu besworen sijn</l>
<l>Datsi dine wondre moghen</l>
<l>Desen volke voert vertoghen</l>
<l n="1355">Dat dine godlike crachte</l>
<l>Inder demster hillen wrachte</l>
<l>Dattu ons te heelne beuales</l>
<l>Doe du dine vrient daer hales</l>
<l><milestone unit="fol" n="66vb"/> Doen wi metter vaedre scaren</l>
<l n="1360">In dier swarter demsterheit waren</l>
<l>Quam en groet licht ende en claer</l>
<l>Op ons allen gheuallen daer</l>
<l>Dat scoenre was ocht noch alsoe scoene</l>
<l>Dan die zonne ane dien troene</l>
<l n="1365">Doen verblijdden allegadre</l>
<l>Die propheten entie vadre</l>
<l>Adaem onse ierste vader seide</l>
<l>Dits licht tsvaders der ewecheide</l>
<l>Dat hi ons gheloefde te sinden</l>
<l n="1370">Ende alle de ghenen dine minden</l>
<l>&#x00B6; Doe riep die prophete ysayas</l>
<l>Doen ic op ertrike leuende was</l>
<l>Propheteerdic van desen lichte</l>
<l>Dat tsoens vader teere ghichte</l>
<l n="1375">Mids sinen zone nu heeft ghesint</l>
<l>Desen gheselscape dat hi mint</l>
<l>Doen soe propheteerdic dat</l>
<l>Tfolc dat inde demsterheit sat</l>
<l>Dat scouwede licht harde groet</l>
<l n="1380">Ende die woenden int rike der doet</l>
<l>Hen wart en scoen licht gheboren</l>
<l>Dit propheteerdic te voren</l>
<l>Ende dit es dat selue licht</l>
<l>Dat ons hier nu verlicht</l>
<l n="1385">Doen waren wi alle in groter vrouden</l>
<l>Vanden lichte dat wi daer scouden</l>
<l>&#x00B6; Doen quam daer symeon onse vader</l>
<l>Ende seide sijt blide allegader</l>
<l>Ic ontfinc bequame ende scoene</l>
<l n="1390">Ihesum christum den gods sone</l>
<l>In mine arme zoete ende zachte</l>
<l>Doe menne ionc ten temple brachte</l>
<l>Die heileghe gheest mi doe leerde</l>
<l>Dat ic van hem propheteerde</l>
<l n="1395">Ende sprac aldus dese woert</l>
<l>Nu lach here in rasten voert</l>
<l>Dinen knecht want die oeghen mijn</l>
<l>Hebben ane ghesien dijn anschijn</l>
<l><milestone unit="fol" n="67ra"/> Dattu bereet hads te voren</l>
<l n="1400">Eer ie mensche wart gheboren</l>
<l>Du best dlicht der liede dat weetic wel</l>
<l>Ende blijscap dijns volx van israel</l>
<l>Doen verblidden si noch meer</l>
<l>Dan si ghedaen hadden eer</l>
<l n="1405">Doe quam daer een toe ghegaen</l>
<l>Recht als een ermite ghedaen</l>
<l>Doe vraghden hem die vadre dare</l>
<l>Ende die propheten wi hi ware</l>
<l>Hi sprac ic ben ian de doepre</l>
<l n="1410">Ihesus christus voreloepere</l>
<l>Ic ben die stemme die vore hem liep</l>
<l>Ende inder woestinen riep</l>
<l>Doen ic hem op enen dach</l>
<l>Tote mi wert comen zach</l>
<l n="1415">Propheteerdic doen hi quam</l>
<l>Nu siet hier dat gods lam</l>
<l>Dat die zonden af doet</l>
<l>Ic doeptene des sijt vroet</l>
<l>Inde riuiere vander iordane</l>
<l n="1420">Die heileghe gheest sprac hem daer ane</l>
<l>In ere duuen ghelike</l>
<l>Ende seide openbaerlike</l>
<l>Dits mijn zone die ic minne</l>
<l>Daer ic mi behaeghde inne</l>
<l n="1425">Dien soe willic dat ghi hoert</l>
<l>Nu sijt blide alle voert</l>
<l>Hi naect v hi es hier bi</l>
<l>Die v allen zal maken vri</l>
<l>&#x00B6; Doe adaem hoerde ane</l>
<l n="1430">Dat christus in die iordane</l>
<l>Van ianne was ghedoept</l>
<l>Wart hi noch meer verhopt</l>
<l>Hi sprac al zonder lette</l>
<l>Tote sinen zone sette</l>
<l n="1435">&#x00B6; Seth vertrec hie soe doestu wel</l>
<l>Wat tote di sprac dinghel</l>
<l>Doen ic di ten paradyse gaen dede</l>
<l>Om olye der ontfarmechede</l>
<l><milestone unit="fol" n="67rb"/> Om datmen mine lede</l>
<l n="1440">Bestriken zoude daer mede</l>
<l>Doen ic van ziecten was so swaer</l>
<l>Seth sprac vader ghi segt waer</l>
<l>Doen ic vor die porte quam</l>
<l>Sprac dinghel die mi vernam</l>
<l n="1445">Du best om niet vut ghetiet</l>
<l>Dijn vader en mach noch niet</l>
<l>Der olyen hebben teser stont</l>
<l>Diene sal maken ghesont</l>
<l>Maer ouer vijf dusentech iaer</l>
<l n="1450">Ende ouer vijf honder hier naer</l>
<l>Soe zal op ertrike comen scoene</l>
<l>Die hoeghe vraye gods sone</l>
<l>Ende sal menscheit nemen ane</l>
<l>Ende ghedoept sijn in die iordane</l>
<l n="1455">Ende als hi daer ghedoept es</l>
<l>Soe sal vte hem des sijt ghewes</l>
<l>Olye vloien der ontfarmechede</l>
<l>Daer hi gansen zal mede</l>
<l>Al dat volc groet ende smal</l>
<l n="1460">Dat ane hem gheloeuen zal</l>
<l>Ende quite maken van allen zonden</l>
<l>Ende dan in dien stonden</l>
<l>Sal dijn vader werden ghesmeert</l>
<l>Metter olyen die hi beghert</l>
<l n="1465">Ende christus die godsone fijn</l>
<l>Sal die selue olye sijn</l>
<l>Die vut sire ontfarmecheit zal rinnen</l>
<l>Op al die ghene diene minnen</l>
<l>Ende die zal vwen vader</l>
<l n="1470">Ende sine vriende algader</l>
<l>Vut allen vernoye leiden</l>
<l>Inder ewegher zalecheiden</l>
<l>Doen die propheten ende die vadre</l>
<l>Entie heileghen allegadre</l>
<l n="1475">Dese hoeghe mare hoerden an</l>
<l>Waren sijs al te blider dan</l>
<l>Nv quam sathan die here groet</l>
<l>Die prince es vander doet</l>
<l><milestone unit="fol" n="67va"/> Ende sprac der hellen aldus ane</l>
<l n="1480">Ghereedt v alse tontfane</l>
<l>Den ghenen die seide openbare</l>
<l>Dat hi christus die godsone ware</l>
<l>Nochtan es hi mensche dats waer</l>
<l>Want hi ieghen die doet hadde vaer</l>
<l n="1485">Bi dien ic hoerden spreken bloet</l>
<l>Mine ziele es seerech toter doet</l>
<l>Hi heeft gheweest in alre wijs</l>
<l>Onse groete aduersarijs</l>
<l>Die ic lazers maecte ende crom</l>
<l n="1490">Beseten ghichtech doef ende stom</l>
<l>Ganste hi met enen worde</l>
<l>Dit wonder men noyt en hoerde</l>
<l>Desen hebbic ter doet bracht</l>
<l>Hi comt hier zaen in onse macht</l>
<l n="1495">Siet hoe ghine wilt ontfaen</l>
<l>Hi heeft mi vele vernoys ghedaen</l>
<l>&#x00B6; De helle antwerdde na desen</l>
<l>Hoe soude dat moghen wesen</l>
<l>Dat en puer mensche met sire machte</l>
<l n="1500">Wederstaen zoude uwe crachte</l>
<l>En was noyt mensche op ertrike</l>
<l>Soe mechtech soe vrome no soe rike</l>
<l>Hine moestu sijn onderdaen</l>
<l>Ende hier in onse prisoen gaen</l>
<l n="1505">Daeromme soe duchtic mi</l>
<l>Dattie godheit in hem si</l>
<l>Ende comt hi hier sijt zeker dies</l>
<l>Datter aneleeght onse groete verlies</l>
<l>Ende daertoe dijn groet ongheual</l>
<l n="1510">Datti ewelec bliuen sal</l>
<l>&#x00B6; Sathan antwerdde na dien</l>
<l>Soudstu twiuelen oft ontsien</l>
<l>Hem tontfane in dijn onthout</l>
<l>Die di ende mi soe menechfout</l>
<l n="1515">Ghecreet heeft ende ghestoert</l>
<l>Ic hebbene gheprueft ende ghecoert</l>
<l>Wet oec dat ict daer toe brachte</l>
<l>Dat doude ioedsche gheslachte</l>
<l><milestone unit="fol" n="67vb"/> Al in roere wart ieghen hem</l>
<l n="1520">In die stat van iherusalem</l>
<l>Een cruce ic ghereiden dede</l>
<l>Daermen ane hinc sine lede</l>
<l>Ende hande ende voete doresloech</l>
<l>En doeghde noyt mensche zelc ongheuoech</l>
<l n="1525">Sijn side dedic met enen spere</l>
<l>Ontwee steken dat was mijn ghere</l>
<l>Hi en mach nu nemmeer spreken</l>
<l>Sine herte es op dat breken</l>
<l>Hi sal hier comen herde zaen</l>
<l n="1530">Ende v ende mi sijn onderdaen</l>
<l>&#x00B6; Die helle antwerdde doe</l>
<l>Du spraecs mi al soe toe</l>
<l>Dat mi dese soude hebben ghenomen</l>
<l>Zielen die hier waren comen</l>
<l n="1535">Ende weder ten liue brachte</l>
<l>Hier esser noch in mire hachte</l>
<l>Die wilen dat selue deden</l>
<l>Niet met crachte maer met beden</l>
<l>Die si daeden des sijt ghewes</l>
<l n="1540">Ane gode die almechtech es</l>
<l>Hi verlozese van deser stede</l>
<l>Met sire eyghenre moghenthede</l>
<l>Maer mi wondert van desen ihesus</l>
<l>Dat hi mi zoude aldus</l>
<l n="1545">Zielen ontrecken vut mire macht</l>
<l>Met sijns selfs eyghenre cracht</l>
<l>Mochti iet sijn de ghene</l>
<l>Die lazarumme allene</l>
<l>Vut deser steden trac</l>
<l n="1550">Met enen worde dat hi sprac</l>
<l>Sonder iemene te roepene an</l>
<l>Dit selue es hi sprac sathan</l>
<l>&#x00B6; Doen die helle dat hoerde</l>
<l>Sprac si ten iersten woerde</l>
<l n="1555">Ic beswere di bi der moghentheiden</l>
<l>Die wi hebben onder ons beiden</l>
<l>Dattune hier en brings niet</l>
<l>Quame hi ons ware euel ghesciet</l>
<l><milestone unit="fol" n="68ra"/> Heeft di vergheten dat hi</l>
<l n="1560">Lazarum maecte vri</l>
<l>Die doet was .iiij. daghe lanc</l>
<l>Ende int graf lach ende stanc</l>
<l>Des wi hier soe zeker waren</l>
<l>Hi verhief hem als een aren</l>
<l n="1565">Die sine vlogle scudt vanden naten</l>
<l>Ende voer alsoe sire straten</l>
<l>Wine constens niet ghehouden</l>
<l>Weder wi wouden oft en woude</l>
<l>Voer die ziele en wech ter vaert</l>
<l n="1570">Inne wart noyt soe sere veruaert</l>
<l>Alsic was van ihesus woerde</l>
<l>Doen ic sire stemmen zegghen hoerde</l>
<l>Lazare nu com hier vut</l>
<l>Ic verloes al mine virtuut</l>
<l n="1575">Ende oec alle mine ambachte</l>
<l>Waren beroeft van harre machte</l>
<l>In selken anxt en quamic nie</l>
<l>Sathan wet wel dat die</l>
<l>Die dat met enen woerde dede</l>
<l n="1580">In hem heeft die godhede</l>
<l>Een recht god es sijds ghewes</l>
<l>Die ter werelt comen es</l>
<l>Om die menscheit te vertroestene</l>
<l>Ende menschlike nature te verloestene</l>
<l n="1585">Dats claerlike mijn gheloeuen</l>
<l>Comti hier hi sal ons beroeuen</l>
<l>Van onsen gheuanghenen entie ontleiden</l>
<l>Te sire ewegher salecheiden</l>
<l>Dats in heileghe hemelrike</l>
<l n="1590">Dat duren zal ewelike</l>
<l>Binnen desen datsi spraken</l>
<l>Onder hen tween van desen zaken</l>
<l>Quam thant zonder verdrach</l>
<l>Oft ware een groet donderslach</l>
<l n="1595">Ene stemme sprac ten seluen tide</l>
<l>Doet op v poerten al wide</l>
<l>Ghi princen daer moet nu zaen</l>
<l>Der glorien coninc in gaen</l>
<l><milestone unit="fol" n="68rb"/> In groeten anxte warensi doe</l>
<l n="1600">Die helle sprac sathanne toe</l>
<l>Vollec sathan ganc van mi</l>
<l>Mine herberghe ontsegghic di</l>
<l>Ocht du nu goet vechtre sijs</l>
<l>Soe ganc vechten ende beiaghe den prijs</l>
<l n="1605">Ieghen der glorien coninc</l>
<l>Du vermaets di soe hoeghe dinc</l>
<l>Ieghen hem te doene</l>
<l>Laet sien bestu nu iet coene</l>
<l>&#x00B6; Die helle geboet horen ambachten</l>
<l n="1610">Datsi die poerten wel wachten</l>
<l>Ende sloten grendele ende ameiden</l>
<l>Vore die poerten vaste leiden</l>
<l>Ende niemene in en lieten gaen</l>
<l>Waerbi dat niet en worde gheuaen</l>
<l n="1615">Die de gheuanghene hilden daer</l>
<l>Die alle hadden groeten vaer</l>
<l>Doen die propheten entie vadre</l>
<l>Entie heileghen allegadre</l>
<l>Dese wondre hadde ghehoert</l>
<l n="1620">Sprakensi ghemeenlec dese woert</l>
<l>Doet op v eerne poerten ghi</l>
<l>Laet in der glorien coninc vri</l>
<l>&#x00B6; Coninc dauid sprac na desen</l>
<l>Doen ic op ertrike hadde mijn wesen</l>
<l n="1625">Propheteerdic dat god onse here</l>
<l>Die poerten ghemaect van ere</l>
<l>Altemale ontwee stac</l>
<l>Entie yserne slote brac</l>
<l>Ende nam die sine daer thanden</l>
<l n="1630">In midden sinen vianden</l>
<l>&#x00B6; Doen sprac ysayas</l>
<l>Ic sprac doen ic op ertrike was</l>
<l>Die doede selen op staen</l>
<l>Die inden grauen sijn beuaen</l>
<l n="1635">Ende die dan sijn te dien tiden</l>
<l>Opter erden zelen verbliden</l>
<l>Entie dau die van gode comen sal</l>
<l>Sal hore ghesonde wesen al</l>
<l><milestone unit="fol" n="68va"/> Noch in ene ander stede</l>
<l n="1640">Soe propheteerdic mede</l>
<l>Ver doet waer es dijn gaert</l>
<l>Daer du mede waers soe haert</l>
<l>Waer es ver helle dijn zeghe</l>
<l>Dien du hads alle weghe</l>
<l n="1645">Doen dat die heileghen hoerden</l>
<l>Verstondensi vandien woerden</l>
<l>Si seiden doet op v poerten nu</l>
<l>Ver helle wi segghen v</l>
<l>Ghi sijt verwonnen zonder waen</l>
<l n="1650">V macht heeft nu al ghedaen</l>
<l>Hier en binnen quam zonder verdrach</l>
<l>Ene stemme als een donderslach</l>
<l>Doet op die poerten wide</l>
<l>Ende sprac tien seluen tide</l>
<l n="1655">Ghi princen daer moet zonder waen</l>
<l>Der glorien coninc nu in gaen</l>
<l>&#x00B6; Dauid sprac doen zonder beide</l>
<l>Toter hellen ende seide</l>
<l>Dese woerde ic propheteerde</l>
<l n="1660">Alsoe mi de heileghe gheest leerde</l>
<l>Dat ic doen seide segghic nu</l>
<l>Hi es starc dat zegghic v</l>
<l>In stride machtech telker stede</l>
<l>Ende coninc der glorien mede</l>
<l n="1665">Die selue here doen hijs gherde</l>
<l>Sach vanden hemele op die erde</l>
<l>Om dat hi dat zuchten woude verstaen</l>
<l>Van hen die waren gheuaen</l>
<l>Ende ontbinden die kindre met</l>
<l n="1670">Die onder die morders waren gheset</l>
<l>Ende du versmaedde helle. doe</l>
<l>Op dine poerten die noch sijn toe</l>
<l>Lach in der glorien coninc ets tijt</l>
<l>&#x00B6; Doen dat sprac coninc dauijt</l>
<l n="1675">Quam der glorien coninc ghegaen</l>
<l>In die helle als mensche ghedaen</l>
<l>Ende verlichte met sire moghentheit</l>
<l>Der hellen swerte demsterheit</l>
<l><milestone unit="fol" n="68vb"/> Ende scoerde die bande die</l>
<l n="1680">Vore ghescoert en worden nie</l>
<l>Ende visiteerde ons die daer zaten</l>
<l>In demsterheit groet vtermaten</l>
<l>Ende in de scadue vander doet</l>
<l>Daer hi ons halp vter noet</l>
<l n="1685">Doen dit anesach die helle</l>
<l>Ende hore ministere quade ende felle</l>
<l>Dat christus quam dus stoutelike</l>
<l>In hoer macht ende in hoer rike</l>
<l>Ende van sire eyghenre machte</l>
<l n="1690">Soe groeten licht vore hem brachte</l>
<l>Dattie helsche demsterheit daer</l>
<l>Verlichte al openbaer</l>
<l>Worden si alle soe veruaert</l>
<l>Datsi ne wisten werwaert</l>
<l n="1695">Si riepen alle lude wi</l>
<l>Sijn alle verwonnen van di</l>
<l>Wie bestu sech ons dat</l>
<l>Die hier dus coms in onse stat</l>
<l>In onse macht in onse behout</l>
<l n="1700">Als een kimpe vrome ende stout</l>
<l>Sech ons wanen du coems</l>
<l>Die onse mach aldus verdoems</l>
<l>Wie bestu sech ons bloet</l>
<l>Die soe cleine sijs ende soe groet</l>
<l n="1705">Soe neder ende soe machtech</l>
<l>Ridder soe stout ende soe crachtech</l>
<l>Die verwins dus alle dinc</l>
<l>Ende es der glorien coninc</l>
<l>Die doet es ende oec leeft</l>
<l n="1710">Ende ons allen versaeght heeft</l>
<l>Ende vut onser moghentheiden</l>
<l>Onse gheuanghene wilt ontleiden</l>
<l>&#x00B6; Wie bestu doch ons bekint</l>
<l>Die de gheuanghene hier ontbint</l>
<l n="1715">Vanden erfzonden. ende absolueert</l>
<l>Ende inden iersten state keert</l>
<l>Alse of si niet vonden</l>
<l>En waren inder erfzonden</l>
<l><milestone unit="fol" n="69ra"/> &#x00B6; Wie bestu sech ons mede</l>
<l n="1720">Die de helsche demsterhede</l>
<l>Met godliken lichte verclaert</l>
<l>Ende ons allen mede veruaert</l>
<l>&#x00B6; In desen anxte in desen doene</l>
<l>Riepen alle die legioene</l>
<l n="1725">Van dien duulen dare</l>
<l>Begrepen met groeten vare</l>
<l>Si seiden wanen bestu ihesu</l>
<l>Die soe starc ende soe claer best nu</l>
<l>Soe suuer ende soe onbesmet</l>
<l n="1730">Quite van alre blamen met</l>
<l>&#x00B6; Die werelt die vore desen dach</l>
<l>Onse rente ons te zendene plach</l>
<l>Ende tonsen ghebode stoet ie</l>
<l>Si en zende ons nie</l>
<l n="1735">Doeden mensche aldus ghedaen</l>
<l>Wi bestu dan doe ons verstaen</l>
<l>Die dus onuervaerlike</l>
<l>Coms binnen onsen rike</l>
<l>Om onse scade om onse verlies</l>
<l n="1740">Ende onse tormente niene onsies</l>
<l>&#x00B6; Bestu iet die man</l>
<l>Daer onse prince sathan</l>
<l>Af seide soe menechweruen</l>
<l>Hadde hi di doen steruen</l>
<l n="1745">Dat hi dan zoude moghentlike</l>
<l>Here sijn van al ertrike</l>
<l>&#x00B6; Ende altehant na dese dinc</l>
<l>Soe greep der glorien coninc</l>
<l>Sathanne ende sloetene mede</l>
<l n="1750">Inder hellen nederste stede</l>
<l>&#x00B6; Ende sine claerheit bequame</l>
<l>Keerde hi thant op adame</l>
<l>Thant ontfinc die helle danne</l>
<l>Met groeten ghescelde sathanne</l>
<l n="1755">Int nederste der hellen doe</l>
<l>Ende sprac hem aldus toe</l>
<l>&#x00B6; O prince sot ende ries</l>
<l>Toebringhere alles verlies</l>
<l><milestone unit="fol" n="69rb"/> Der ingle sceren ende spot</l>
<l n="1760">Der gherechter menschen sot</l>
<l>Hoe dorstu in dijn ghehinc</l>
<l>Crucen der glorien coninc</l>
<l>Die met sire doet heeft betaelt</l>
<l>Den groeten roef dien hi hier haelt</l>
<l n="1765">Sech wat heeftu dwaes ghedaen</l>
<l>Ihesus die hier nu comt ghegaen</l>
<l>Heeft met sire godliker claerhede</l>
<l>Verlicht die doet der demsterhede</l>
<l>Ende ons in enen kerker ghesloten</l>
<l n="1770">Dien heefti ontwee ghestoten</l>
<l>Ende ontbint die gheuanghene sijn</l>
<l>Sine duchten nemmeer ons anscijn</l>
<l>Die onder onse tormente laghen</l>
<l>Te suchtene ende te weenne plaghen</l>
<l n="1775">Toenen nu blide manieren</l>
<l>Het schijnt si selen ons assailgieren</l>
<l>Hier in onse proper rike</l>
<l>Dits verwandelt haestelike</l>
<l>Want die weenen zouden ende screyen</l>
<l n="1780">Sitten als die hen meyen</l>
<l>&#x00B6; O prince sathan dul algader</l>
<l>Van alre quaetheiden vader</l>
<l>Hoe soe dorstu dit doen</l>
<l>Die ghene die in onse prisoen</l>
<l n="1785">Vander werelde beghinne</l>
<l>Waren altoes in horen sinne</l>
<l>Van alre ghenaden onthoopt</l>
<l>Mi dunct hier nu anders noopt</l>
<l>Men hoert hier niet zuchten no stenen</l>
<l n="1790">Vlen carmen no wenen</l>
<l>Noch in harre gheens anscijn</l>
<l>En vintmen van tranen tekenkijn</l>
<l>&#x00B6; O prince van groeter cracht</l>
<l>Die alleene hads in dine macht</l>
<l n="1795">Alle die slotele vander hellen</l>
<l>Ende here waers vanden ghesellen</l>
<l>Alle de rijcheit die</l>
<l>Du beiaghes vormaels nie</l>
<l><milestone unit="fol" n="69va"/> Mids dat adaems onnoeselhede</l>
<l n="1800">Int paradijs ant hout mesdede</l>
<l>Die heefti ontoghen des sijt vroet</l>
<l>Scrucen hout daer christus ane stoet</l>
<l>Alle dine vreude verghinc</l>
<l>Doe du cruces desen coninc</l>
<l n="1805">Daer du ewelec zouds bliuen</l>
<l>In mijn hoede met dien caytiuen</l>
<l>&#x00B6; O du prince sathan</l>
<l>Die alle quaetheit ierst began</l>
<l>Ende hoeuerde ierst toe brocht</l>
<l n="1810">Du soud tierst hebben ondersocht</l>
<l>Oftu in ihesum hads vonden</l>
<l>Eneghe zake van zonden</l>
<l>Ende als du sijn leuen grondes</l>
<l>En ghene zake en vondes</l>
<l n="1815">Van zonden in al sinen doene</l>
<l>Hoe waerstu sathan dan soe coene</l>
<l>Dattune cruces soe iammerlike</l>
<l>Ende hier brachte in onse rike</l>
<l>Den onnoeselen den gherechten</l>
<l n="1820">Die ons nu sal ontcrechten</l>
<l>Onse gheuanghene die wi houden</l>
<l>Ende die ons werden zouden</l>
<l>Doen die hille dit vertrac</l>
<l>Ende ieghen sathanne aldus sprac</l>
<l n="1825">Seide der glorien coninc</l>
<l>Toter hellen dese dinc</l>
<l>Sathan hi sal na desen</l>
<l>Ewelec onder dine macht wesen</l>
<l>In adaems ende sire kinder stede</l>
<l n="1830">In die vtterste demsterhede</l>
<l>Ende thant na dese woert</l>
<l>Sprac der glorien coninc voert</l>
<l>&#x00B6; Comt te mi alle ghi sante mijn</l>
<l>Die ghebeeldt sijt na mijn anschijn</l>
<l n="1835">Die mids den houte enten duule met</l>
<l>Verdoemt waert ende hier gheset</l>
<l>Ghi sijt verloest dat segghic v</l>
<l>Mids des leuens houte nu</l>
<l><milestone unit="fol" n="69vb"/> Die duuel v viant groet</l>
<l n="1840">Es verdoemt ende oec die doet</l>
<l>&#x00B6; Ende hier na versaemden thant</l>
<l>Alle die heileghen onder gods hant</l>
<l>Onse here nam adame doe</l>
<l>Metter rechter hant ende sprac hem toe</l>
<l n="1845">Metti si dewelike vrede</l>
<l>Ende met alle dinen kindren mede</l>
<l>Die mine gherechte minschen wesen</l>
<l>Adaem viel thant na desen</l>
<l>Vore ons heren voete dan</l>
<l n="1850">Ende sprac hem weenende dus an</l>
<l>Met rechte here soe louic v</l>
<l>Want ghi hebt mi ontfaen nu</l>
<l>Ende verloest vten banden</l>
<l>Van minen swaren vianden</l>
<l n="1855">Alle die heileghen vielen mede</l>
<l>Tons heren voeten optie stede</l>
<l>Ende riepen alle ghemeenlike</l>
<l>Ghi verloestere van ertrike</l>
<l>Sijt nu comen als ghi daedt weten</l>
<l n="1860">Mids der wet enden propheten</l>
<l>Datsi te voren daeden verstaen</l>
<l>Hebdi here nu voldaen</l>
<l>Mids den cruce hebdi</l>
<l>Ons vander doet ghemaect vri</l>
<l n="1865">Mids dcruce sidi hier comen</l>
<l>Ende vter hellen ons ghenomen</l>
<l>Wi bidden v here oetmoedelike</l>
<l>Ghelijc dat ghi op ertrike</l>
<l>Dcruce in memorien</l>
<l n="1870">Hebt gheset uwer victorien</l>
<l>Dat ghi in die helle alsoe met</l>
<l>Teeken vwer victorien set</l>
<l>Soe dat daer vortdane mere</l>
<l>Die doet nemmeer en regere</l>
<l n="1875">&#x00B6; Onse here stac vut sine hant daer</l>
<l>Ende maecte een cruce openbaer</l>
<l>Op adame ende dandre thant</l>
<l>Adame nam hi metter rechter hant</l>
<l><milestone unit="fol" n="70ra"/> Ende leidde adame vter hellen</l>
<l n="1880">Hem volghden met al sine ghesellen</l>
<l>&#x00B6; Dauid riep doe lude ende sere</l>
<l>Zingt nuwen zanc onsen here</l>
<l>Want hi wonder heft ghedaen</l>
<l>Daer na soe seide hi zaen</l>
<l n="1885">Onse here heeft teser stont</l>
<l>Sine zalecheit ghemaect cont</l>
<l>Ende die gherechtecheide sijn</l>
<l>Ghebaert vore sijns volx anscijn</l>
<l>Alle dandere riepen doe</l>
<l n="1890">Dese glorie hoert sinen heileghen toe</l>
<l>Gheloeft si hi met eren</l>
<l>Die quam inden name ons heren</l>
<l>Onse here onse god die ons gheeft</l>
<l>Daer hi ons met verlicht heeft</l>
<l n="1895">&#x00B6; Doen riepensi alle na</l>
<l>Amen amen alleluya</l>
<l>&#x00B6; Die prophete micheas</l>
<l>Ende elc prophete die daer was</l>
<l>Riep vut sire prophesien iet</l>
<l n="1900">Dat mer noch in ghescreuen siet</l>
<l>Te gods loue te sire ere</l>
<l>Datsi propheteerden wilen ere</l>
<l>Dat rechte waren proper dinghe</l>
<l>Tese feesten zonderlinghe</l>
<l n="1905">&#x00B6; Doe riepen die sante ghemeenlike</l>
<l>Dit es onse god ewelike</l>
<l>Die ons zonder failgeren</l>
<l>Ende zonder inde sal regeren</l>
<l>&#x00B6; Onse here hilt adaems hant</l>
<l n="1910">Ende leuerdene michiele thant</l>
<l>Den archangel ende daer</l>
<l>Volghden hem alle die heileghen naer</l>
<l>Ende michiel in deser wise</l>
<l>Leidese inden paradyse</l>
<l n="1915">Quite ende vri van alre nose</l>
<l>Mids der gracien gloriose</l>
<l>&#x00B6; Doen si dus ghinghen blide ghemoet</l>
<l>Quamen .ij. manne in hoer ghemoet</l>
<l><milestone unit="fol" n="70rb"/> Die out waren van daghen</l>
<l n="1920">Die heileghen begonste hen vraghen</l>
<l>Wie sidi zegt ons ter vaert</l>
<l>Die inder hellen met ons niene waert</l>
<l>Ende hier nu tesen tide</l>
<l>Int paradijs sijt soe blide</l>
<l n="1925">&#x00B6; Doen antwerdde die een</l>
<l>Ic ben enoch van hen tween</l>
<l>Dien god op derde halen dede</l>
<l>Ende voeren hier in deser stede</l>
<l>&#x00B6; Dese ander dats helyas</l>
<l n="1930">Die oec op derde ghehaelt was</l>
<l>Ende op enen viereghen waghen</l>
<l>Hier int paradijs wart ghedraghen</l>
<l>Daer toe heeft ons god ghenomen</l>
<l>Soe wanneer antkerst es comen</l>
<l n="1935">Dat wi ieghen hem zelen striden</l>
<l>Ende dan tien seluen tiden</l>
<l>Dat wi striden ieghen hem</l>
<l>Sal hi ons in iherusalem</l>
<l>Verslaen dats seker waer</l>
<l n="1940">Ende ouer vierdaluen dach daer naer</l>
<l>Soe selewi vander erden</l>
<l>In die wolken verhauen werden</l>
<l>&#x00B6; Doen quam daer een ander ghegaen</l>
<l>Alse en onsalech mensche ghedaen</l>
<l n="1945">Ende brachte op sine scoudren waerlijc</l>
<l>En teeken enen cruce ghelijc</l>
<l>Doene die heileghe zaghen an</l>
<l>Seidensi wie bestu dan</l>
<l>Dine ghedane toent al clare</l>
<l n="1950">Dattu best en mordenare</l>
<l>Wat diedt dat teeken dattu</l>
<l>Op dine scoudren draghes nu</l>
<l>&#x00B6; Seker sprac hi ghi seght waer</l>
<l>Mordere wasic al mine iaer</l>
<l n="1955">Ende dede alrehande quaet daer bi</l>
<l>Daeromme cruisten die ioeden mi</l>
<l>Met ihesum christum zonder verdrach</l>
<l>Ende alsic alle die wondre sach</l>
<l><milestone unit="fol" n="70va"/> Die mids den cruce ghescieden daere</l>
<l n="1960">Kindic thant openbare</l>
<l>Dat hi meester ware der naturen</l>
<l>Ende sceppere alre creaturen</l>
<l>Ende coninc almechtech mede</l>
<l>Ende alsic mine bede</l>
<l n="1965">An hem dede min no mere</l>
<l>Dan aldus ghedinc mijns here</l>
<l>Als du coms in dijn rike</l>
<l>Antwerdde hi mi haestelike</l>
<l>Du soud noch heden in mijn</l>
<l n="1970">Paradijs met mi sijn</l>
<l>Dit teeken gaf hi mi doe</l>
<l>Ende sprac mi aldus toe</l>
<l>Met desen teekene in deser wise</l>
<l>Soutu wandelen ten paradyse</l>
<l n="1975">Gheuallet soe dattie dinghel</l>
<l>Diet paradijs hoedt niene kint wel</l>
<l>Soe toene hem dit teeken zaen</l>
<l>Ende doch hem dan verstaen</l>
<l>Datti christus daer zend</l>
<l n="1980">Die ant cruce es ghetorment</l>
<l>Hi sal di in laten dan</l>
<l>Doe mi dinghel sach an</l>
<l>Ende ic die waerheit seide</l>
<l>Liet hi mi in zonder beide</l>
<l n="1985">Ende sette mi altehant</l>
<l>Int paradys ter rechter hant</l>
<l>Ende sprac te mi dese woert</l>
<l>Beidt hier een luttel gaet niet voert</l>
<l>Hier comt adaem dierste vader</l>
<l n="1990">Ende sine kinder allegader</l>
<l>Die wel ende gherechtelike</l>
<l>Leefden op ertrike</l>
<l>Die ihesus christus heeft ghehaelt</l>
<l>Ende mids des crucen doet betaelt</l>
<l n="1995">Aldus soe comic nu</l>
<l>Int gheselscap van v</l>
<l>Doen die vadre hadden ghehoert</l>
<l>Van dien mordere dese woert</l>
<l><milestone unit="fol" n="70vb"/> Sprakensi ghemeenlike</l>
<l n="2000">Gheloeft si god van hemelrike</l>
<l>Die sine gracie dus twaren</l>
<l>Gheuen can mordenaren</l>
<l>Almechtech vader ewech here</l>
<l>Die de zonderen dus sere</l>
<l n="2005">Mids sire goetheit can beraden</l>
<l>Ende bringhen ter eweliker ghenaden</l>
<l>Amen amen riepensi dan</l>
<l>Dus hoerden ende saghen an</l>
<l>Ic karinus ende ic leutius</l>
<l n="2010">Gods verborghen wondre aldus</l>
<l>Ende vorder dan ghi hier siet</l>
<l>En hebwi orlof te zegghene niet</l>
<l>Gods ons heren heimelecheide</l>
<l>&#x00B6; Michiel darcangel tote ons seide</l>
<l n="2015">Gaet in iherusalem die stede</l>
<l>Ende sijt daer in uwe ghebede</l>
<l>Ende maect cont ende ghewesse</l>
<l>Ihesus christus opverstannesse</l>
<l>Ghine selt spreken niet en waert</l>
<l n="2020">Maer sijn of ghi stom waert</l>
<l>Tote dat die vre comen es</l>
<l>Dat u god ghehingt des</l>
<l>Dat ghi sine wondre vertrecket voert</l>
<l>Die ghi ghesien hebt ende ghehoert</l>
<l n="2025">&#x00B6; Oec beual ons alsoe wel</l>
<l>Michiel die archangel</l>
<l>Dat wi onse wandelinghe zouden</l>
<l>Ouer die iordane houden</l>
<l>Want daer esser vele van desen</l>
<l n="2030">Die met ons sijn verresen</l>
<l>In orkontscapen aldus</l>
<l>Dat verresen es christus</l>
<l>Ons es ghehingt dat</l>
<l>Wi drie daghe in dese stat</l>
<l n="2035">Met onsen maghen moghen bliuen</l>
<l>Ende paesschen met hen bedriuen</l>
<l>In orkontscape sijds ghewes</l>
<l>Dat christus verresen es</l>
<l><milestone unit="fol" n="71ra"/> Wi sijn ghedoept in die iordane</l>
<l n="2040">Ende hebben witte stoelen ontfaen</l>
<l>&#x00B6; Doen drie daghe waren leden</l>
<l>Na der paesschen besecheden</l>
<l>Ghegreepse ene wolke zaen</l>
<l>Die met ons waren op ghestaen</l>
<l n="2045">Ende voerese ouer die iordane</l>
<l>Nimmeer en sietmense voerdane</l>
<l>&#x00B6; Dit sijn die wondre daer af</l>
<l>Ons onse here orlof gaf</l>
<l>Dat wi v cont zouden maken</l>
<l n="2050">Ende anders enghene zaken</l>
<l>Loeft desen seluen here</l>
<l>Ende kint hem ende doet hem ere</l>
<l>Ende wilt te penitentien vaen</l>
<l>Hi zal uwes ontfarmen zaen</l>
<l n="2055">Gods vrede ihesu christi</l>
<l>Met v allegadren si</l>
<l>Die emmer ende in alre tijt</l>
<l>In sine ewecheit es ghebenedijt</l>
<l>&#x00B6; Doen si dit hadden gheint</l>
<l n="2060">Ende ghescreuen int parkemint</l>
<l>Ghelijc als ghi hebt ghehoert</l>
<l>Gauensi hoer ghescriften voert</l>
<l>Den vorsten ioeden die daer waren</l>
<l>Karinus gaf tsine twaren</l>
<l n="2065">Cayphen/ annen/ ende gamaliele</l>
<l>Dit waren ioeden van vordele</l>
<l>Leutius gaf tsine alsic versta</l>
<l>Nichodemus ende senna</l>
<l>Ende altehant daer ane</l>
<l n="2070">Verwandelde hoer ghedane</l>
<l>Ende worden blickende claer</l>
<l>Ende men sachse niet daer naer</l>
<l>Die scriften ten zeluen stonden</l>
<l>Worden alsoe ghelijc vonden</l>
<l n="2075">Datsi van ere lettren niet</l>
<l>En discordeerden in alt bediet</l>
<l>&#x00B6; Doen dat paepscap hadde ghehoert</l>
<l>Dese zaken ende dese woert</l>
<l><milestone unit="fol" n="71rb"/> Sprakensi zekerlike</l>
<l n="2080">Dits gods werc van hemelrike</l>
<l>Gheloeft si hi vore alle namen</l>
<l>In secula seculorum amen</l>
<l>Met desen sijnsi zaen</l>
<l>Vter synagoghen ghegaen</l>
<l n="2085">Elc toten sinen waert</l>
<l>Sere beureest ende sere veruaert</l>
<l>&#x00B6; Nichodemus dede thant</l>
<l>Al dit pylatuse bekant</l>
<l>Ende pylatus dede sonder letten</l>
<l n="2090">Alle dese dinghen zetten</l>
<l>Inden ghemeenen boec openbare</l>
<l>Die hoerde te sire vierscare</l>
<l>Daermen alle dinghen in screef</l>
<l>Diemen tsire dingbanc bedreef</l>
</div>
<div type="chapter"><head type="chapter">Vander epystlen die pylatus sende ander keyser claudius .lxxxvi. </head>
<l><hi rend="bold">D</hi>En roemschen coninc claudius</l>
<l>Soe gruetet pontius pylatus</l>
<l>Nuwelingne ghesciede dat</l>
<l>Alte iherusalem in die stat</l>
<l n="5">Dat die ioeden mids felheit groet</l>
<l>Ihesum brachten ter doet</l>
<l>Nochtan dat hen wilen ere</l>
<l>Gheloefde hoer god hoer here</l>
<l>Alsijt noch bescreuen vinden</l>
<l n="10">Dat hi hen enen zoude sinden</l>
<l>Vten hemele mids ere maeght fijn</l>
<l>Die hoer coninc zoude sijn</l>
<l>&#x00B6; Doen dese ihesus comen was</l>
<l>Ende si gheware worden das</l>
<l n="15">Dat hi spreken dede stomme</l>
<l>Ende rechte gaen die cromme</l>
<l>&#x00B6; Die doeue hoeren te waren</l>
<l>Ghenesen die lazers waren</l>
<l>&#x00B6; Quaede gheeste iaeghde vut</l>
<l n="20">&#x00B6; Doede verwecte mids sire virtuut</l>
<l>&#x00B6; Den winden gheboet sijn ghehinc</l>
<l>&#x00B6; Droechs voets ouer dwater ghinc</l>
<l><milestone unit="fol" n="71va"/> Soe dat der ioeden en groet deel</l>
<l>Gheloefden claer ende gheheel</l>
<l n="25">Dat hi ware die godsone</l>
<l>Wordensi soe gram omt gone</l>
<l>Ende met felheiden soe bestaen</l>
<l>Datsine thant daden vaen</l>
<l>Die princen vanden papen</l>
<l n="30">Entie meestre der ioedscapen</l>
<l>Ende leuerdenne dats waer</l>
<l>Om dat ic rechtre was daer</l>
<l>Ende seiden dat openbare</l>
<l>Dat hi ware een toeuerare</l>
<l n="35">Ende ieghen hare wet wrachte</l>
<l>Ic die mi niet en wachte</l>
<l>Ende horen worden gheloefde dan</l>
<l>Dede doen gheselen den man</l>
<l>Ende gauen hen ouer alsoe</l>
<l n="40">Ende si cruistene doe</l>
<l>Ende leidenne doet int graf</l>
<l>Mijn riddren waren daer af</l>
<l>Hoeders ende bleuenre bi</l>
<l>Want die ioeden baedens mi</l>
<l n="45">Nochtan es hi op verstaen</l>
<l>Des derds daghs ende wech ghegaen</l>
<l>Doe dit die papen hoerden spreken</l>
<l>Wart hore felheit soe ontsteken</l>
<l>Datsi minen riddren gauen</l>
<l n="50">Vele ghelds ende horre hauen</l>
<l>Om datsi zegghen zouden clare</l>
<l>Dathi hen ghestolen ware</l>
<l>Van sinen iongheren bi nachte</l>
<l>Does hem niemen daer en wachte</l>
<l n="55">Alse namen minen riddren gheniet</l>
<l>Nochtan soe en sweghensi niet</l>
<l>Si en daden die waerheit verstaen</l>
<l>Hoe christus was op verstaen</l>
<l>Ende hoe hen dpaepscap ghelt gaf</l>
<l n="60">Om dat si swighen souden daer af</l>
<l>&#x00B6; Here dits al die waerheide</l>
<l>Ende waert dat ieman anders seide</l>
<l><milestone unit="fol" n="71vb"/> Soe houdet ouer loghene here</l>
<l>Gheloeft den ioeden min no mere</l>
<l n="65">Waert datsi anders seiden v</l>
<l>Vwer moghentheit hebbic nu</l>
<l>Die waerheit gheseit clare</l>
<l>Alsoet gheuiel in mine vierscare</l>
<l>Pylatus was wijs ende vroet</l>
<l n="70">Ende dachte wel in sinen moet</l>
<l>Dat versuemt ware alte groet</l>
<l>Ane ihesus christus doet</l>
<l>Ende dat om eneghe daghe</l>
<l>Daer na zoude volghen plaghe</l>
<l n="75">Ende dat die ioeden souden</l>
<l>Op hem werpen die scouden</l>
<l>Soe dat hi vore heeft ghesint</l>
<l>Ende den keiser doen bekint</l>
<l>Hoe dat daer gheuaren ware</l>
<l n="80">Eer hem quame andre mare</l>
<l>&#x00B6; Hem seide waer sijn waen</l>
<l>Hi warter sider omme gheuaen</l>
<l>Ende in enen kerker ghedaen</l>
<l>Ende als hi hadde verstaen</l>
<l n="85">Dat ane sijn lijf soude gaen</l>
<l>Doedde hi hem seluen saen</l>
<l>&#x00B6; Doe wart iherusalem die stat</l>
<l>Al ghestrueert na dat</l>
<l>Dat men scoene bescreuen vint</l>
<l n="90">Ende die moeder at hoer kint</l>
<l>Eermen die stat mochte winnen</l>
<l>Soe groet hongher wasser binnen</l>
<l>Hier af dystorie vore ende na</l>
<l>Vintmen scoene in scolastica</l>
<l n="95">Ende oec salic van dien</l>
<l>Hier na zetten mach ghescien</l>
<l>Ans mi god van hemelrike</l>
<l>Die gheloeft si ewelike</l>
</div>
<div type="chapter"><head type="chapter">Noch van nichodemuse ende ander dinc .lxxxvij. </head>
<l><hi rend="bold">N</hi>Ichodemus doet gheen ghewach</l>
<l>Dat ihesus opten donresdach</l>
<l><milestone unit="fol" n="72ra"/> Sauonds met sinen iongheren at</l>
<l>In symons huise daer hi sat</l>
<l n="5">Doer hi in broede ende in wijn</l>
<l>Maecte den lichame sijn</l>
<l>Daer hi sine iongheren mede</l>
<l>Moneghde daer ter stede</l>
<l>Ende oec den quaeden iudas</l>
<l n="10">Nochtan was christus seker das</l>
<l>Datten iudas verraden zoude</l>
<l>Nochtan soe en woude</l>
<l>Hi iudase wats ghesciet</l>
<l>Dsacrament wedersegghen niet</l>
<l n="15">Om dat hine niene woude blameren</l>
<l>Vore dandre ende scandelizeren</l>
<l>Want haddent dandre gheweten</l>
<l>Wes hem iudas hadde vermeten</l>
<l>Si haddenne thant om dat</l>
<l n="20">Ghedoedt daer optie stat</l>
<l>Daer bi hal christus die dinc</l>
<l>Daer al dat hem ane tleuen ghinc</l>
<l>&#x00B6; Hier omme pleeghtmen ouer al</l>
<l>Daer die priester moneghen sal</l>
<l n="25">Onder tfolc openbare</l>
<l>Dat hi niemene en es contrare</l>
<l>Tsacrament te gheuene dare</l>
<l>Al kinde hine mordenare</l>
<l>Hine mochts hem niet wedertrecken</l>
<l n="30">Om datter tfolc omme soude mecken</l>
<l>Ende die ghene mids desen</l>
<l>Gheblameert soude wesen</l>
<l>Maer hi dat verstaet</l>
<l>Die dsacrament daer ontfaet</l>
<l n="35">In hoeftsonden onwerdelike</l>
<l>Ontfaet sijn doemsel ewelike</l>
<l>&#x00B6; Dus soe maecte christus</l>
<l>Dierste sacrament aldus</l>
<l>Dat was den heileghen lichame sine</l>
<l n="40">Beide van broede ende van wine</l>
<l>Daer hi sine iongheren mede</l>
<l>Monechde ter seluer stede</l>
<l><milestone unit="fol" n="72rb"/> Eer hi van hen scheeden woude</l>
<l>Want hi wiste wel dat hi zoude</l>
<l n="45">Thant daer na sijn gheuaen</l>
<l>Ende datsi hem af souden gaen</l>
<l>&#x00B6; Doude ewe hier int</l>
<l>Ende dnuwe testament beghint</l>
<l>Mids christum sijt seker das</l>
<l n="50">Die dalreierste priester was</l>
<l>Ende dsacrament van dien outare</l>
<l>Alre ierst maecte dare</l>
<l>Daer elc priester macht heeft af</l>
<l>Gheloeft si hi diet ons gaf</l>
<l n="55">&#x00B6; Nichodemus en seeght oec niet</l>
<l>Hoe iudas gode verriet</l>
<l>Hoe christus inden hof ghinc</l>
<l>Daerne dat ioedscap vinc</l>
<l>Hoe peeter sijns messaecte</l>
<l n="60">Hoemen snachs met hem waecte</l>
<l>Hoemenne leidde tsier confusen</l>
<l>Te annen ende te cayphas husen</l>
<l>Hoemen hem aldien nacht mede</l>
<l>Onwerde ende scande dede</l>
<l n="65">Alsoe men in dewangelisten vint</l>
<l>Des en seeght nichodemus twint</l>
<l>Dat comt lichte bi dien</l>
<l>Dat hijs niene hadde ghesien</l>
<l>Ende snachs niene was daer bi</l>
<l n="70">Daer bi soe beghint hi</l>
<l>Daer hijt ierst ansach</l>
<l>Dat was smorghens alst was dach</l>
<l>Ende men met hem openbare</l>
<l>Ten ghedinghe quam ter vierscare</l>
<l n="75">Daer men met hem dinghen ghinc</l>
<l>Alsoe ghi vore horet die dinc</l>
<l>Want wilen en mochte nieman</l>
<l>Meer dan hi hadde ghesien an</l>
<l>Van geesten iet bescriuen</l>
<l n="80">Dat laetmen nu sere bliuen</l>
<l>Want si die nu dichten</l>
<l>Willent al berichten</l>
<l><milestone unit="fol" n="72va"/> Dat ghesciet te deser wilen</l>
<l>Nochtan datsi in .C. milen</l>
<l n="85">Niet na en waren daert ghesciede</l>
<l>Alsoet hen zegghen die liede</l>
<l>Wedert loghene si oft waer</l>
<l>Si settent int scrift daer</l>
<l>Si slaen die waerheit van monde</l>
<l n="90">Mids den valschen orconde</l>
<l>Dat hen te voren bringhen</l>
<l>Logheneren van meneghen dinghen</l>
<l>Ende die waerheit blijft versweghen</l>
<l>Dits moert van hen dies pleghen</l>
<l n="95">&#x00B6; Men sal emmer lieghen niet</l>
<l>In hystorien wats ghesciet</l>
<l>Want hysteron in dietsche tale</l>
<l>Dat es sien dat weet men wale</l>
<l>Ende daer na af alsic versta</l>
<l n="100">Soe es comen hystoria</l>
<l>Om datse niemen dichten en mach</l>
<l>Dan die ghene diese ansach</l>
<l>Elc dichtre waer hi si</l>
<l>Hoede hem emmer dat hi</l>
<l n="105">Vter waerheit niene keere</l>
<l>Want vintmen valsch sine leere</l>
<l>Soe es hi na mine wete</l>
<l>Een valsch dichtre een valsch poete</l>
<l>Wies boeke men thanden</l>
<l n="110">In een vier soude verbranden</l>
<l>Ende sal verliesen dichters name</l>
<l>Te sire eweliker blame</l>
</div>
<div type="chapter"><head type="chapter">Van christus verrisene sine opvaert ende hoe hi sinen apostlen sende den heileghen gheest ende hoe si schieden .lxxxviij. </head>
<l><hi rend="bold">D</hi>Oen die ioeden christum vinghen</l>
<l>Ende hem sine iongheren af ghinghen</l>
<l>Ende alle sine vriende inder noet</l>
<l>Ende si wisten dat hi was doet</l>
<l n="5">Haddensi alle tgheloeue verloren</l>
<l>Soe wat hi hen te voren</l>
<l>Ghepredect hadde ende ghedaen</l>
<l><milestone unit="fol" n="72vb"/> Soe dat tgheloeue moeste staen</l>
<l>Alleene op een wiuekijn</l>
<l n="10">Dat was maria die maeght fijn</l>
<l>Sine iongheren hadden in horen waen</l>
<l>Dat hi niet op en soude staen</l>
<l>Maer al doet bliuen soude</l>
<l>Alse puer mensche in die moude</l>
<l n="15">Soe dat tgheloeue alsic screef</l>
<l>Alleene op marien bleef</l>
<l>Van svridaeghs dat hi ant cruce hinc</l>
<l>Tote tsondaeghs dat die zonne op ghinc</l>
<l>Daer die zaterdach tusschen leeght</l>
<l n="20">Daer bi eest datmen noch pleeght</l>
<l>Opten zaterdach te mere</l>
<l>Hare dienst te doene ende ere</l>
<l>&#x00B6; Maer doen christus was verresen</l>
<l>Ende hem vertoende dien ende desen</l>
<l n="25">Vijfwerf opten paeschdach</l>
<l>Daermenne met liue ansach</l>
<l>Gheloefden zine iongheren ierst das</l>
<l>Dat hi met liue verresen was</l>
<l>Wet oec doen christus versciet</l>
<l n="30">Ende die ziele vut hem sciet</l>
<l>Voer godheit ende ziele met</l>
<l>In die helle al onghelet</l>
<l>Nochtan en wart vander godheiden</l>
<l>Christus lichame niet ghesceiden</l>
<l n="35">Doen die hille was ghestoert</l>
<l>Alsoe ghi vore heht ghehoert</l>
<l>Keerde die ziele weder af</l>
<l>Toten lichame in dat graf</l>
<l>Daer verresen over een</l>
<l n="40">Godheit ende ziele ende menscheit ghemeen</l>
<l>Ghelijc datsi alle tsamen</l>
<l>In marien lichame quamen</l>
<l>Nie sider en sciet die godheit</l>
<l>Van ihesus christus menscheit</l>
<l n="45">Noch nemmermeer sceeden en sal</l>
<l>Dit selewi gheloeuen al</l>
<l>&#x00B6; Nv moeghdi vraghen waer bi</l>
<l><milestone unit="fol" n="73ra"/> Christus niet op en voer doen hi</l>
<l>Vander doet was verresen</l>
<l n="50">Maer .xl. daghe na desen</l>
<l>Beidde alteenengader</l>
<l>Eer hi op voer tsinen vader</l>
<l>&#x00B6; Daer sijn goede redenen toe</l>
<l>Want dapostlen behoefden doe</l>
<l n="55">Goeds troests herde wel</l>
<l>Ende dat en mochte nieman el</l>
<l>Doen dan christus twaren</l>
<l>Want ware hi op gheuaren</l>
<l>Thant doen hi was verresen</l>
<l n="60">Ende glorificeert hadde ghewesen</l>
<l>Soe en haddene daer na moghen</l>
<l>Anesien gheene menschelike oeghen</l>
<l>Ende zonder hem te scouwen an</l>
<l>Met lichamen ghelijc enen man</l>
<l n="65">Soe en haddensi nemmermeer verstaen</l>
<l>Dat hi op ware verstaen</l>
<l>Metten liue wats mochte ghescien</l>
<l>Si haddenne soe sere ghewont ghesien</l>
<l>Maer doen si met goeder moete</l>
<l n="70">Saghe sine hande ende sine voete</l>
<l>Vore ende na te menegher stont</l>
<l>Alsoe hi ant cruce was ghewont</l>
<l>Ende dat hi oec met hen at</l>
<l>Soe gheloefdensi te bat</l>
<l n="75">Dat hi verresen was tsamen</l>
<l>Beide met zielen ende met lichamen</l>
<l>Want gheenen gheest wats ghesciet</l>
<l>Soe en machmen tasten niet</l>
<l>Noch hine mach oec niet eten</l>
<l n="80">&#x00B6; Hier bi waest goet te weten</l>
<l>Dat hi met liue verresen was</l>
<l>Alsoe ic v te hant las</l>
<l>&#x00B6; Rechte alsoemen een kint</l>
<l>Dat hem niet en versint</l>
<l n="85">Allenskene smeken moet</l>
<l>Alst weent oft gram es ghemoet</l>
<l>Eerment te poente can ghesetten</l>
<l><milestone unit="fol" n="73rb"/> Alsoe woude christus letten</l>
<l>Ende sine iongheren met zoetecheiden</l>
<l n="90">Ten rechten gheloeue leiden</l>
<l>Ende met openbaren betoghe</l>
<l>Dat nemmermeer en loghe</l>
<l>Noch dat nieman en mochte verkeeren</l>
<l>Hier an so moeghdi leeren</l>
<l n="95">Waerbi christus niet op en clam</l>
<l>Thant doen hi vten graue quam</l>
<l>&#x00B6; Dscrifture maect ons oec wijs</l>
<l>Dat christus in derdsche paradijs</l>
<l>Was dese .xl. daghe</l>
<l n="100">Daer ic nu af ghewaghe</l>
<l>Tusschen dat christus den gheest gaf</l>
<l>Ende dat hi verrees int graf</l>
<l>Waren rechte .xl. uren</l>
<l>Alsoe ict vant inder scrifturen</l>
<l n="105">Ende om dat sine iongheren twaren</l>
<l>Dese .xl. vren waren</l>
<l>In bedroeftheiden groet</l>
<l>Om sine iammerlike doet</l>
<l>Soe beidde hi xl. daghe te gader</l>
<l n="110">Eer hi voer te sinen vader</l>
<l>Alsoe ic v altehant</l>
<l>Hier vore dede beckant</l>
<l>&#x00B6; Ende rechte opten .xlsten dach</l>
<l>Die sijn verrisen ghelach</l>
<l n="115">Quam hi daer sine iongheren waren</l>
<l>Versaemt al in ere scaren</l>
<l>Daer hi hen troestelec sprac toe</l>
<l>Oec seide hi hen doe</l>
<l>Ic vare te minen vader</l>
<l n="120">Die vader es uwer algader</l>
<l>Den heileghen gheest salic v</l>
<l>Cortelinghe senden na nu</l>
<l>Ende vele andre woerde soe sprac</l>
<l>Hi onder hen ende daer vertrac</l>
<l n="125">Van goeden troeste scoene ende claer</l>
<l>Oec soe was sijn moeder daer</l>
<l>&#x00B6; Doen saghensi claerlike</l>
<l><milestone unit="fol" n="73va"/> Dat hi op voer te hemelrike</l>
<l>Daer si dus saghen opwaert</l>
<l n="130">Sprac ene stemme ter vaert</l>
<l>Ghi manne van galylee</l>
<l>Wat bescoudi opwaert mee</l>
<l>Dus sere met wondre beuaen</l>
<l>Alsoe ghine saghet op gaen</l>
<l n="135">Ten hemele van hier neder</l>
<l>Alsoe sal hi comen weder</l>
<l>&#x00B6; Dat sal wesen als hi al</l>
<l>Dese werelt doemen sal</l>
<l>Soe sal hi comen inde ghelike</l>
<l n="140">Dat voer te hemelrike</l>
<l>Daer hi elken loen sal gheuen</l>
<l>Van dat hi hier heeft bedreuen</l>
<l>C&#x00B6; Doen die xiste dach quam</l>
<l>Na dat christus te hemle clam</l>
<l n="145">Quam de heileghe gheest in viers ghelike</l>
<l>In dapostlen ghemeenlike</l>
<l>Daer si alle waren ghemeene</l>
<l>In een huis besloten alleene</l>
<l>Ende alsoe saen in waren dinghen</l>
<l n="150">Alsi den heileghen gheest ontfinghen</l>
<l>Was hore stoutheit soe groet</l>
<l>Datsi nontsaghen swert no doet</l>
<l>Alsoe warensi ontsteken</l>
<l>Oec constensi doe spreken</l>
<l n="155">Alle talen diemen vant</l>
<l>Ende si consten altehant</l>
<l>Alle scrifturen ende alle clergien</l>
<l>Alse meestre van theologien</l>
<l>Si waren alse volc dat es dronken</l>
<l n="160">Dat met des heilechs gheests vonken</l>
<l>Ontsteken es altemale</l>
<l>Mainiere ghedane ende tale</l>
<l>Worden doen verwandelt meest</l>
<l>Dit wrachte daer die heileghe gheest</l>
<l n="165">&#x00B6; Tesamen bleuensi aldus</l>
<l>Tote inde maent van junius</l>
<l>Ende deelden al ghemeene</l>
<l><milestone unit="fol" n="73vb"/> Dat si hadden groet ende cleene</l>
<l>Want si en hadden anders af</l>
<l n="170">Te leuene dan datmen hen gaf</l>
<l>Sente peeter des gheloeft</l>
<l>Bleef vanden andren thoeft</l>
<l>Ende paus in christus stede</l>
<l>Sine misse die hi dede</l>
<l n="175">En hadde nemmeer an vore no na</l>
<l>Dan die woerde alsic versta</l>
<l>Die christus sprac met sinen monde</l>
<l>Sdonresdaeghs ter auenstonde</l>
<l>Dat dierste sacrament was</l>
<l n="180">Alsoe ic v hier vore las</l>
<l>Ende enen pater noster daer toe</l>
<l>Dit was die messe doe</l>
<l>Ende nemmeer vore noch naer</l>
<l>Aldus stoedt menech iaer</l>
<l n="185">Sider sijn pause comen</l>
<l>Diere meer toe hebben ghenomen</l>
<l>Alse introite ende gredale</l>
<l>Epistlen ewangilien altemale</l>
<l>Kyrieleyson ende alleluya alsoe</l>
<l n="190">Gloria in excelsis ende credo</l>
<l>Prefatie ende sanctus voert</l>
<l>Dat nu al ter messen hoert</l>
<l>Collecten/ secreten/ ende complenden</l>
<l>Ende ite daer die messen op enden</l>
<l n="195">Ende vele anders dings dat ic v</l>
<l>Onghenoemt late nu</l>
<l>Des en hiltmen twint dan</l>
<l>Doen die heileghe kerke ierst began</l>
<l>Maer om maken te mere</l>
<l n="200">Gods dienst ende sine ere</l>
<l>Soe hebben die pause zonder waen</l>
<l>Al dese dinc daer toe ghedaen</l>
<l>Ende elc heeft sijn bedieden al</l>
<l>Alsic hier na zegghen zal</l>
<l n="205">&#x00B6; Recht opten .xvden dach</l>
<l>Die inde maent van junius lach</l>
<l>Dats die dach alsmen ons seit</l>
<l><milestone unit="fol" n="74ra"/> Daer der apostlen dach op leit</l>
<l>Doen sciedensi ghemeenlike</l>
<l n="210">Harentare in ertrike</l>
<l>Alse hen christus hadde doen verstaen</l>
<l>Hi hadde ghesproken ghi selt gaen</l>
<l>Inde werelt weder ende voert</l>
<l>Predeken sgheloeuen woert</l>
<l n="215">Ende doepen daertoe mede</l>
<l>Inden name der drievoldechede</l>
<l>Die ghedoept werd int gheloeue fijn</l>
<l>Sal seker behouden sijn</l>
<l>&#x00B6; Alse ghi staet vore die heren</l>
<l n="220">Dien ghi predeken selt ende leren</l>
<l>Soe en vorpeinst niet wat</l>
<l>Ghi segghen selt want optie stat</l>
<l>Sal v ghegheuen werden ghewelt</l>
<l>Wat ghi hen daer zegghen selt</l>
<l n="225">Selke teekene alsic doe</l>
<l>Seldi doen ende meerre daertoe</l>
<l>&#x00B6; Dus soe ghinghensi vut</l>
<l>Nort/ oest/ west/ ende zuit</l>
<l>Ende predecten ende leerden</l>
<l n="230">Daersi volc mede bekeerden</l>
<l>&#x00B6; Dit sijnsi die pilare dan</l>
<l>Daer die kerke op began</l>
<l>Ende op ghesticht es des gheloeft</l>
<l>Daer christus af es thoeft</l>
<l n="235">Ende wi alle sijn sine lede</l>
<l>Die ontfaen hebben kerstenhede</l>
<l>Ende verbeidende sijn salechlike</l>
<l>Die ghemeenscap in hemelrike</l>
<l>Daert al sal comen tere scaren</l>
<l n="240">Die goede kindre op ertrike waren</l>
<l>Ende den lamme selen volghen na</l>
<l>Ende singhen lude alleluya</l>
<l>Dan sal dit arm ellende</l>
<l>Al comen sijn ten ende</l>
<l n="245">Entie heileghe kerke sal</l>
<l>Daer bouen versaemt sijn al</l>
<l>In ene glorie in een acoert</l>
<l><milestone unit="fol" n="74rb"/> Dat nemmermeer en werd ghestoert</l>
<l>Dats onse erue onse woeninghe</l>
<l n="250">Hier sijnt al gheleende dinghe</l>
<l>&#x00B6; Die heileghe kerke dat wet wel</l>
<l>Dat en es niet die tempel</l>
<l>Of dat huis dat daer staet</l>
<l>Daer dat volc in beden gaet</l>
<l n="255">Maer der heilegher kerken bediede</l>
<l>Es sameninghe der goeder liede</l>
<l>Alle pause bisscoppe papen clerke</l>
<l>Dese sijn die heileghe kerke</l>
<l>Ende alt leeke volc daer toe mede</l>
<l n="260">Dat ontfaen heeft kerstenhede</l>
<l>Ende in gherechten gheloeue waect</l>
<l>Ende na deweghe rike haect</l>
<l>Dits die heileghe kerke des sijt vroet</l>
<l>Niet thuis daermen den dienst in doet</l>
</div>
<div type="chapter"><head type="chapter">Van tween regimenten ende van petre ende pauwelse ende ander dinc .lxxxix. </head>
<l><hi rend="bold">T</hi>Wee regimente beghinnen nu</l>
<l>Die ic beide wille noemen v</l>
<l>Deerste es dat gheestelike</l>
<l>Dander es dat keyserlike</l>
<l n="5">Dat gheestelike beghint scone</l>
<l>Op christum den godsone</l>
<l>Dat keyserlike beghint dan</l>
<l>Op octauiane den goeden man</l>
<l>Want christus sijt seker das</l>
<l n="10">Dierste paus in ertrike was</l>
<l>Ende octauianus augustus</l>
<l>Was dierste keuser wi vindent dus</l>
<l>Gheweldech van al ertrike</l>
<l>Nie sider quam sijn ghelike</l>
<l n="15">In ere tijt warensi beide</l>
<l>Alsoe mi dscrifture seide</l>
<l>Want christus gheboren wart vore waer</l>
<l>In octauiaens .xlijste jaer</l>
<l>Ende christus gheboert</l>
<l n="20">Xiij. iaer alsoe voert</l>
<l>Soe staerf keuser octauiaen</l>
<l><milestone unit="fol" n="74va"/> &#x00B6; Ihesus christus dats sonder waen</l>
<l>Was die hoechste endie ierste mede</l>
<l>Die ter werelt hilt paus stede</l>
<l n="25">Ene ewangelie seeght dat</l>
<l>Ihesus christus paus sat</l>
<l>.Xxxij. jare alsoe</l>
<l>Ende oec .iij. maende daertoe</l>
<l>Nochtan ian gulden mont</l>
<l n="30">Maect ons op matheuse cont</l>
<l>Dat christus leefde vore waer</l>
<l>Al vut .xxxiij. iaer</l>
<l>Ende alsoe vele meer alsic las</l>
<l>Alse van kerssauonde tote paesschen was</l>
<l n="35">Oec lasic openbare</l>
<l>Dattet was vm. jare</l>
<l>Na der werelt ierst beghin</l>
<l>Ende oec ijc. een min</l>
<l>&#x00B6; Na die passie ons heren</l>
<l n="40">Zat peeter paus met eren</l>
<l>In dat lant van orient</l>
<l>.Iiij. iaer oft daer omtrent</l>
<l>Namaels soe quam hi voert</l>
<l>Tantiochen in die poert</l>
<l n="45">Ende besat den stoel dare</l>
<l>.Viij. daghe ende .vij. iare</l>
<l>&#x00B6; Te rome quam hi na dat</l>
<l>Daer hi den paus stoel besat</l>
<l>.Xxv. iare ende .vij. maend</l>
<l n="50">Ende oec .viij. daghe onghewaent</l>
<l>Twee epistlen maecte dese here</l>
<l>Die de heileghe kerke prijst sere</l>
<l>Vele iongheren hadde hi ghemeen</l>
<l>Daer marcus af was een</l>
<l n="55">Dien hi vter vonten hief</l>
<l>Dien hi zonderlinghe hadde lief</l>
<l>Die ene der ewangelien screef</l>
<l>Alsoet sente peeter bedreef</l>
<l>Want marcus en had niet al ghesien</l>
<l n="60">Des maecte hem peeter vruet vandien</l>
<l>Mids den heileghen gheest doe</l>
<l><milestone unit="fol" n="74vb"/> Die hen beiden halp daer toe</l>
<l>&#x00B6; Niet langhe na dat dit ghesciede</l>
<l>Zendde peeter vele liede</l>
<l n="65">Van sinen iongheren vut vorwaer</l>
<l>Om tgheloeue te baerne hier en daer</l>
<l>Daer sente marc een af was</l>
<l>Die dierste kerke alsic las</l>
<l>Stichte in alexandrien</l>
<l n="70">In dere christus des vrien</l>
<l>&#x00B6; Pauwels quam te rome daer na</l>
<l>Ende huerde eene scure alsic versta</l>
<l>Niet verre buten der poert</l>
<l>Daer hi in vertrac gods woert</l>
<l n="75">Metten broederen die daer quamen</l>
<l>Die sine heilecheit vernamen</l>
<l>Ende om die wise seneca</l>
<l>Neroens meester alsic versta</l>
<l>Daer niene dorste gaen om dat</l>
<l n="80">Sijn meester den kerstenen was ghehat</l>
<l>Soe sendensi brieue onderlinghe</l>
<l>Ende waren ghevriende zonderlinghe</l>
<l>Die welke brieue zonder waen</l>
<l>Groete wijsheit hebhen beuaen</l>
<l n="85">Ende van leringhen groet bediede</l>
<l>Noch soe hebben vele liede</l>
<l>Dese selue lettren in latijn</l>
<l>Die swaer gnoech te verstane sijn</l>
<l>&#x00B6; Peeter was dierste die sette</l>
<l n="90">Die .xl. daghe met wette</l>
<l>Te vastene vore paeschdach</l>
<l>Ende oec alsict ghescreuen sach</l>
<l>Sette hi te vastene voert</l>
<l>Den aduent vore gods gheboert</l>
<l n="95">In ghedinken ende eren</l>
<l>Der twee toecomste ons heren</l>
<l>Dene toecomst alsic vernam</l>
<l>Dat hi neder inden vleessche quam</l>
<l>Dander sal ten ordeele sijn</l>
<l n="100">Alse die werelt sal nemen fijn</l>
<l>&#x00B6; Peeter ende pauwels worden bede</l>
<l><milestone unit="fol" n="75ra"/> Buten rome an die stede</l>
<l>Op enen dach ghepassijt</l>
<l>Niet teere stede maer teere tijt</l>
<l n="105">Na groefmen hoer lichamen</l>
<l>Bi neroens palayse tsamen</l>
<l>Daer onser vrouwen kerke nu steet</l>
<l>Diemen in terebinte heet</l>
<l>&#x00B6; Mertens coronike maect ons wijs</l>
<l n="110">Dat doen paus sat cornelijs</l>
<l>Dat die grieken doen vorwaer</l>
<l>Dese .ij. lichamen stolen daer</l>
<l>Om dat sise ter auenturen</l>
<l>Int lant van grieken wouden vuren</l>
<l n="115">Doe riepen die duule openbaer</l>
<l>Die in de afgode woenden daer</l>
<l>Met luder stemmen harde sere</l>
<l>Alsoe alst woude onse here</l>
<l>Ghi romeine bescud nu</l>
<l n="120">Vwe gode men onvuerdze v</l>
<l>Die kerstene moedden dit ghescal</l>
<l>Op hore apostlen al</l>
<l>Die heidene waenden oec twaren</l>
<l>Dat hore afgode ontfuert waren</l>
<l n="125">Dus wart in roere ghinder</l>
<l>Kersten heiden meerre ende minder</l>
<l>Ende volghden den grieken nare</l>
<l>Doensi des worden gheware</l>
<l>Worpensi die lichamen mettien</l>
<l n="130">In enen putte ende ghinghen vlien</l>
<l>&#x00B6; Paus cornelijs die goede man</l>
<l>Deedse vte trecken dan</l>
<l>Ende doensi alle ghemeene</l>
<l>Ouer hoep laghen die bene</l>
<l n="135">En wistmen niet twaren</l>
<l>Dwelke peeters oft pauwels waren</l>
<l>Doe vasten die goede liede</l>
<l>Ende baden gode met niede</l>
<l>Dat hi hen te kinnen gaue</l>
<l n="140">De rechte waerheit hier aue</l>
<l>&#x00B6; Doen andwerdde ene stemme zaen</l>
<l><milestone unit="fol" n="75rb"/> Van bouen ende dede verstaen</l>
<l>Des visschers sijn die mindre bene</l>
<l>Ende spredekers die meerre allene</l>
<l n="145">Doe leidemense ghesceeden</l>
<l>Van een in tween steden</l>
<l>&#x00B6; Paus siluester quam daer na</l>
<l>Ende deelde ghelijc alsic versta</l>
<l>Des ghebeenten beide</l>
<l n="150">Alsoe dat hi van beiden leide</l>
<l>In elcs kerke werdelijc doe</l>
<l>Ende wide de kerken daertoe</l>
<l>Dandre apostle alsic seide vore</l>
<l>Ghinghen al die werelt dore</l>
<l n="155">Tgheloeuen leeren ende openbaren</l>
<l>Ende worden alle martelaren</l>
<l>Alse die ghene die zonder letten</l>
<l>Hoer lijf vore tgheloeue zetten</l>
</div>
<div type="chapter"><head type="chapter">Die pater noster ende daer af die bediedenesse .xc. </head>
<l>Die .xij. apostle men seeght also</l>
<l>Maecten ierst den credo</l>
<l>Daer die .xij. poente in staen</l>
<l>Die onsen gheloeue ane gaen</l>
<l n="5">Die ic v in dietsche tale</l>
<l>Segghen soude constict wale</l>
<l>Maer ic wille leken lieden</l>
<l>Den pater noster tierst bedieden</l>
<l>Soe ic best can teser stonde</l>
<l n="10">Dien god sprac met sinen monde</l>
<l>Die in dietsche aldus es</l>
<l>&#x00B6; Vader onse die inden hemel bes</l>
<l>Gheheilecht moete dijn name sijn</l>
<l>Toe come ons dat rike dijn</l>
<l n="15">Dijn wille moete ghewerden</l>
<l>Alse inden hemel als inder erden</l>
<l>Gef ons heden onse daghelike broet</l>
<l>Ende verghef ons onse scouden groet</l>
<l>Alsoe wi sijn ghewoene</l>
<l n="20">Onsen sculderen te doene</l>
<l>En leidt ons niet in coringhen</l>
<l><milestone unit="fol" n="75va"/> Maer loest ons van quaeder dinghe</l>
<l>&#x00B6; Dese worde en staen al niet</l>
<l>Alsoe men in den pater noster siet</l>
<l n="25">Want die rime si belettet</l>
<l>Datmense som anders settet</l>
<l>Maer die verstannesse ende die sin</l>
<l>Die sijn hier meer no min</l>
<l>&#x00B6; Nv siet kindre allegader</l>
<l n="30">Christus an riep sinen vaeder</l>
<l>Die bouen es inden hemel</l>
<l>Daer an moghen wi merken wel</l>
<l>Dat en vaeder es meer no min</l>
<l>Die altoes es zonder beghin</l>
<l n="35">Inder euwegher godhede</l>
<l>Die inden hemel hout sine stede</l>
<l>Diemen van rechte anroepen sal</l>
<l>Want hi mechtech es van al</l>
<l>Sonder beghin in sire naturen</l>
<l n="40">Daer alle beghinne vte ruren</l>
<l>Sonder wies hulpe nieman</l>
<l>Ene vre gheliden en can</l>
<l>&#x00B6; Nu volght hier thant na desen</l>
<l>Gheheilecht moete dijn name wesen</l>
<l n="45">An dit woert moghen wi leeren</l>
<l>Dat wi altoes louen ende eren</l>
<l>Selen den vaeder die ons sciep</l>
<l>Ende ten edelen wesene riep</l>
<l>Ende hemele ende erde mede</l>
<l n="50">Tonsen behoef werden dede</l>
<l>Ende al datter binnen es</l>
<l>Oec selen wi hem danken des</l>
<l>Dat hi ons gaf onsterflijc</l>
<l>Ene ziele hem seluen ghelijc</l>
<l n="55">Ende meensamheit met hem</l>
<l>In douerste iherusalem</l>
<l>Ende onse noetdorfste daghelike</l>
<l>Ons verleent op dit ertrike</l>
<l>&#x00B6; Hier na soe volght alsoe</l>
<l n="60">Dijn rike moet ons comen toe</l>
<l>Daer an moghen wi merken wel</l>
<l><milestone unit="fol" n="75vb"/> Dat deweghe vader ende niemen el</l>
<l>Deweghe leuen gheef</l>
<l>Elken dies verdient heeft</l>
<l n="65">Ende dat macht ende toeuerlaet</l>
<l>Altemale an hem staet</l>
<l>Daeromme selen wi vroech ende spaede</l>
<l>Roepen op sine ghenaede</l>
<l>Dat wi sine gracie hebben moghen</l>
<l n="70">Te comene vore sine oghen</l>
<l>In sijn ewech salech rike</l>
<l>Dat duren sal ewelike</l>
<l>&#x00B6; Hier na volght mettien</l>
<l>Dijn wille moete ghescien</l>
<l n="75">In hemel ende in erde met</l>
<l>Dats te verstane dat ghijt wet</l>
<l>Dat sijn wille in hemelrike</l>
<l>Ende oec in dit ertrike</l>
<l>Altemale ghescie ghereet</l>
<l n="80">Wedert ons si lief oft leet</l>
<l>Ende dat wi al onsen wille</l>
<l>In hem setten lude ende stille</l>
<l>Ende al nemen ouer goet</l>
<l>Soe wat hi met ons doet</l>
<l n="85">&#x00B6; Hier na volght opter steden</l>
<l>Ons daghelijcs broet ghef ons heden</l>
<l>Daer an moghen wi sijn vroet</l>
<l>Dat van gode al comen moet</l>
<l>Des die mensche leuen sal</l>
<l n="90">Ets waer van hem comet al</l>
<l>Oec moghen wi merken dat</l>
<l>Dat wi om enghenen scat</l>
<l>Bidden en selen groet no clene</l>
<l>Maer om onse noetdorft allene</l>
<l n="95">Want daer staet vore albloet</l>
<l>Ghef ons onse daghelike broet</l>
<l>Daeromme niet sekerlike</l>
<l>Wat wi leuen op ertrike</l>
<l>Dan es maer een dach van heden</l>
<l n="100">Soe saen es die tijt leden</l>
<l>&#x00B6; Tweerhande broet god gheeft</l>
<l><milestone unit="fol" n="76ra"/> Daer die mensche bi leeft</l>
<l>Die leuen sal onbelet</l>
<l>An ziele ende an lichame met</l>
<l n="105">Deen broet hoert ter zielen toe</l>
<l>Dats gheestelec broet ic vint alsoe</l>
<l>Daer die ziele bi werd gheuoedt</l>
<l>Als ons christus selue beuroedt</l>
<l>Hi sprac met sinen monde rene</l>
<l n="110">Niet inden broede allene</l>
<l>En leeft die mensche dat verstaet</l>
<l>Maer in dwoert dat vut gode gaet</l>
<l>Dander broet in sire wise</l>
<l>Dat es des lichamen spise</l>
<l n="115">Daermen dlijf bedraeght mede</l>
<l>Aldus soe selen onse bede</l>
<l>Ende onse meininghe wesen</l>
<l>Als wi den pater noster lesen</l>
<l>&#x00B6; Nu volght hier na altehant</l>
<l n="120">Alsict int latijn vant</l>
<l>Laet ons onse scouden varen</l>
<l>Alse wi doen onsen sculdaren</l>
<l>Hier an moghen wi beseuen</l>
<l>Dat god die zonden mach vergheuen</l>
<l n="125">Ia al hadde zonder waen</l>
<l>Een mensche al die zunden ghedaen</l>
<l>Die alle menschen ie ghededen</l>
<l>God soudse met ere beden</l>
<l>Die vut rechten rouwe ghinghe</l>
<l n="130">Al vergheuen handelinghe</l>
<l>Want sine groete ontfarmecheit</l>
<l>Alse dauid in den zouter seit</l>
<l>Bouen alle sine werke gaet</l>
<l>Dats ons en groet toeuerlaet</l>
<l n="135">Maer datter na aldus staet</l>
<l>Verghef ons onse mesdaet</l>
<l>Alsoe wi vergheuens pleghen</l>
<l>Dats ons harde sere ieghen</l>
<l>Daer bidde wi wrake als ghi siet</l>
<l n="140">Ouer ons en vergheuen wi niet</l>
<l>Sal ons vergheuen onse here</l>
<l><milestone unit="fol" n="76rb"/> Wi moeten vergheuen in sijn ere</l>
<l>Oft hi loent ons met gheliken</l>
<l>Hem en can nieman ontwiken</l>
<l n="145">&#x00B6; Hier na volght handelinghe</l>
<l>En leid ons in ghene coringhe</l>
<l>Niet en verstaet in dit woert</l>
<l>Dat god onse here iemene coert</l>
<l>Anders dan tallen goede</l>
<l n="150">Want hijs onse vaeder ende onse hoede</l>
<l>Maer onse verstaen es in desen</l>
<l>Dat hi onse hulpe wille wesen</l>
<l>De coringhen te wederstaene</l>
<l>Alsi ons comen ane</l>
<l n="155">Soe dat wire in en duren niet</l>
<l>Lieue kinder nu besiet</l>
<l>Ende merket dat vorwaer</l>
<l>Dat coringhen sijn herde swaer</l>
<l>Ende datmen die moet wederstaen</l>
<l n="160">Ghelijc den ghenen die beuaen</l>
<l>Es in enen stride groet</l>
<l>Die emmer bliuet doet</l>
<l>Hine verwere hem vromelike</l>
<l>Daer omme selewi innechlike</l>
<l n="165">Gode bidden dat hi</l>
<l>In coringhen ons sta bi</l>
<l>Die ons die viant nacht ende dach</l>
<l>Ane draeght soe wat hi mach</l>
<l>Met groeter subtijlheiden</l>
<l n="170">Hoe hi ons mach verleiden</l>
<l>Want hi doet viant es</l>
<l>Alre menschen sijds ghewes</l>
<l>Daer ieghen ons nieman</l>
<l>Bat dan god gehulpen en can</l>
<l n="175">Ende daer helpt hi ons gherne toe</l>
<l>Op dat wi selue willen alsoe</l>
<l>&#x00B6; Nv soe volght hier na voert</l>
<l>Des pater nosters leste woert</l>
<l>Daer wi roepen op gods ghenade</l>
<l n="180">Dat hi ons vrie van allen quade</l>
<l>Dit woert heeft in hem beloken</l>
<l><milestone unit="fol" n="76va"/> Al dat hier vore es ghesproken</l>
<l>Want hier es onse begheren</l>
<l>Al dat ons mach sweren</l>
<l n="185">Ende ane siele ende ane lijf deren</l>
<l>Ende dat hi al onse dinghe</l>
<l>Tenen goeden inde bringhe.</l>
<l>&#x00B6; Dit es dat selue orisoen</l>
<l>Dat ihesus christus sprac doen</l>
<l n="190">Hi menschelijc ghinc op ertrike</l>
<l>Tote sinen vader van hemelrike</l>
<l>Dese bedinghe es alsoe goet</l>
<l>Datse elc priester zegghen moet</l>
<l>Telken ghetide dat hi doet</l>
<l n="195">Diese dicke zeeght hi es vroet</l>
<l>Al sijn die worde cleine</l>
<l>Die sin es groet ende reine</l>
</div>
<div type="chapter"><head type="chapter">Dit es die aue maria .xcj. </head>
<l><hi rend="bold">H</hi>Oert hier die selue groete</l>
<l>Scone bequame ende soete</l>
<l>Daer wi met grueten daghelike</l>
<l>Die coninghinne van hemelrike</l>
<l n="5">In dietsche soe ic best versta</l>
<l>&#x00B6; Ic gruete di maria</l>
<l>Gracien vol ons here met di si</l>
<l>Vore alle wiue benedijt sidi</l>
<l>De vrocht vwes lichamen</l>
<l n="10">Es benedijt amen</l>
<l>&#x00B6; Amen setticker selue toe</l>
<l>Om die rime te venden alsoe</l>
<l>Oec wet ter waerhede</l>
<l>Dat dinghel maria niene seide</l>
<l n="15">Dat heefter die kerke toe gheset</l>
<l>&#x00B6; Ende sente ians moeder lijsbeth</l>
<l>Sette daer toe gheloeuets mi</l>
<l>Benedictus fructus ventris tuj</l>
<l>Doen si marien ontmoette</l>
<l n="20">Ende elc andren lieflijc groette</l>
<l>Ende lijsbetten kint dat si droech</l>
<l>In horen lichame opt kint loech</l>
<l>Dat maria hadde ontfaen</l>
<l><milestone unit="fol" n="76vb"/> Doen soe sprac lijsbeth saen</l>
<l n="25">Op die vre ende ter seluer tijt</l>
<l>Die vrocht vwes lijfs es benedijt</l>
</div>
<div type="chapter"><head type="chapter">Dit es dit credo in dietsche .xcij. </head>
<l><hi rend="bold">I</hi>C gheloeue in gode den vader</l>
<l>Almachtech die algader</l>
<l>Hemel ende erde sciep scoene</l>
<l>Ende in ihesum christum sinen sone</l>
<l n="5">Onsen eneghen here ghewes</l>
<l>Die vanden heileghen gheest ontfaen es</l>
<l>Gheboren vander maeght marien</l>
<l>Ghepassijt vandien quadien</l>
<l>Onder pylatus moghentheit</l>
<l n="10">Ghecruist/ doet/ int graf gheleit</l>
<l>Ter hellen voer hi neder</l>
<l>Sderds daghs verrees hi weder</l>
<l>Ende clam ten hemelen algader</l>
<l>Ende set ter rechter hant sijns vader</l>
<l n="15">Van daer hi weder sal comen</l>
<l>Leuende ende doede doemen</l>
<l>&#x00B6; Ic gheloeue inden heileghen gheest met</l>
<l>Ende inder heilegher kerken wet</l>
<l>Ende int gheloeue der kerstenhede</l>
<l n="20">&#x00B6; Alder heileghen meensamhede</l>
<l>&#x00B6; Alder zonden verlatenesse</l>
<l>&#x00B6; Des vleeschs verrisenesse</l>
<l>&#x00B6; Ende dat eweghe leuen amen</l>
<l>&#x00B6; Hier hebdi altesamen</l>
<l n="25">Die xij. poente zonder waen</l>
<l>Die onsen gheloeue ane gaen</l>
<l>Die elc mensche moet gheloeuen</l>
<l>Die comen wille hier bouen</l>
<l>Ende die an dminste twide iet</l>
<l n="30">Hi en bleue behouden niet</l>
<l>Dapostlen men leest alsoe</l>
<l>Maecten den credo</l>
<l>&#x00B6; Ets waer die woerde hier niene sijn</l>
<l>Alsoe si ligghen int latijn</l>
<l n="35">In ordinanchen ghesettet</l>
<l>Want die rime si belettet</l>
<l><milestone unit="fol" n="77ra"/> Het moet met forchen sijn also</l>
<l>Maer die sin vanden credo</l>
<l>Es hier gheheel ende altemale</l>
<l n="40">Ende meer noch min dat weetic wale</l>
<l>&#x00B6; Vele liede sijn die daer na poghen</l>
<l>Hoe si andren beghripen moghen</l>
<l>Ende sien in anders oeghe een mul</l>
<l>Des si beide hoer oghen hebben vul</l>
<l n="45">Daer omme moeten hi die vroeden</l>
<l>Ieghen die begripers hoeden</l>
</div>
<div type="chapter"><head type="chapter">Hier beghinnen die pause op christum ende striken tote karlen voert ende wat elc paus sette .xciij. </head>
<l><hi rend="bold">H</hi>Ier vore seidic v aldus</l>
<l>Dat dierste paus was christus</l>
<l>Ende dat peeter na dat</l>
<l>Paus bleef in christus stat</l>
<l n="5">Ende wat peeter oec sette</l>
<l>Te houdene inder wette</l>
<l>&#x00B6; Nu hoert van pausen mere</l>
<l>Na peetre wart paus een here</l>
<l>Linus die heileghe tuscaen</l>
<l n="10">Hi sat paus zonder waen</l>
<l>.Xi. iaer .iij. maent ende .xiij. daghe</l>
<l>Dese sette zonder zaghe</l>
<l>Dat wiue inder kerken zouden</l>
<l>Hoer hoefde bedect houden</l>
<l n="15">Om datmen inder kerken</l>
<l>Hens te min zoude merken</l>
<l>Want die oeghen dicke verleiden</l>
<l>Den mensche vut sire innecheiden</l>
<l>Gods martelare starf hi</l>
<l n="20">Cletus wart paus gheloeuets mi</l>
<l>Ende waest ellef iaer</l>
<l>Een romein was hi vorwaer</l>
<l>&#x00B6; Dese ordinerde mede</l>
<l>Alte rome in die stede</l>
<l n="25">.XXi. priestre wel gheleert</l>
<l>Alse peeter vore hadde ghevisert</l>
<l>Hi screef ierst salutem</l>
<l><milestone unit="fol" n="77rb"/> Et apostlicam benedictionem</l>
<l>Hi starf heilech martelare</l>
<l n="30">&#x00B6; Den stoel besat daer nare</l>
<l>Clemens die oec romein was</l>
<l>Dese sende alsic las</l>
<l>Vij. notarise vut</l>
<l>Die van sinne niene waren ruut</l>
<l n="35">In .vij. riken om datsi</l>
<l>Vernemen zouden verre ende bi</l>
<l>Die viten der martelaren</l>
<l>Ende in scriften bewaren</l>
<l>Hoe dat inden hoer dinghen</l>
<l n="40">Ende te rome die bringhen</l>
<l>&#x00B6; Hi was oec die ierst woude</l>
<l>Dat tspaus stoel staen zoude</l>
<l>Inde hoechste stede om dat dien</l>
<l>Alle die liede souden sien</l>
<l n="45">Ende hi alt volc weder saghe</l>
<l>Hi woude oec datmen plaghe</l>
<l>Tfolc te vermene alsoe wel</l>
<l>Soemen ierst mochte na toepsel</l>
<l>Want si anders twaren</l>
<l n="50">Volmaect kersten niene waren</l>
<l>In poenten wart hi versent daernaer</l>
<l>Ende inde zee gheworpen daer</l>
<l>Daer hi in lach langhe stonden</l>
<l>Sider soe wart hi vonden</l>
<l n="55">Vanden bisscop cirille</l>
<l>Alsoet was die gods wille</l>
<l>Doen dwater was sire verde</l>
<l>Ende te rome gheleit in derde</l>
<l>Daer hi vele miraclen dede</l>
<l n="60">Hi hilt des paus stede</l>
<l>.Ix. daghe ende .ij. maent</l>
<l>Ende .x. daghe onghewaent</l>
<l>Anacletus na hem quam</l>
<l>Een griec waest alsic vernam</l>
<l n="65">Dese ordinerde dat</l>
<l>In kerstenheit telker stat</l>
<l>Gheen clerc ionc noch oude</l>
<l><milestone unit="fol" n="77va"/> Croec noch baert voeden en soude</l>
<l>&#x00B6; Dese dede oec ghebieden</l>
<l n="70">Ouer al den kerstenen lieden</l>
<l>Datmen riddren vroech ende spaede</l>
<l>Werdecheit ende ere daede</l>
<l>Want si wert sijn alder eren</l>
<l>Die gods lichame sacreren</l>
<l n="75">Te voren en plachmens niet</l>
<l>Paus sat hi als men siet</l>
<l>.Ix. iaer .ij. maende met</l>
<l>Ende .x. daghe dus eist gheset</l>
<l>Euaristus besat hier na</l>
<l n="80">Des paus stoel alsic versta</l>
<l>Een griec waest alsmen leest</l>
<l>Sijn vaeder hadde een ioede gheweest</l>
<l>&#x00B6; Dese ordineerde mede</l>
<l>Al tote rome in die stede</l>
<l n="85">.Vij. titele dat ghijt wet</l>
<l>Van priestren ende dyakenen met</l>
<l>Die den paus vroech end spaede</l>
<l>Verhoedden in sine predecade</l>
<l>Dat hem die scalke niene betien</l>
<l n="90">Dat hi sprake vut heresyen</l>
<l>Oft recht gheloeue en hilde niet</l>
<l>Daermen hem in begrepe iet</l>
<l>Dese maecte oec mede</l>
<l>Dattie maghe in elker stede</l>
<l n="95">Den huweleec sekeren souden</l>
<l>Van hen die vergaderen wouden</l>
<l>Ende dat die priester dan thuwelijc</l>
<l>Vergaderen souden feestelijc</l>
<l>Metter heilegher kerken bande</l>
<l n="100">Dus houdment in selken lande</l>
<l>&#x00B6; Martilie heeft hi ontfaen</l>
<l>Onder den keuser troyaen</l>
<l>Ende es in rome alsmen seit</l>
<l>Bi sente peetre gheleit</l>
<l n="105">Hi besat den stoel daer</l>
<l>.Vij. maende .ij. daghe .x. iaer</l>
<l>Alexander wart paus doe</l>
<l><milestone unit="fol" n="77vb"/> Dierste paus die hiet alsoe</l>
<l>Romein was hi ende sette mede</l>
<l n="110">Datmen sout ten wijwatere dede</l>
<l>&#x00B6; Ende water ten wine name</l>
<l>Daermen sacrerde gods lichame</l>
<l>Daermen denecheit bi mach merken</l>
<l>Ihesu christi ende der kerken</l>
<l n="115">&#x00B6; Hi maecte alsic vernam</l>
<l>Ter messen. Qui pridie quam</l>
<l>Pateretur/ ende duert alsoe om</l>
<l>Tote hoc est corpus meum</l>
<l>Daer den lichame ons heren</l>
<l n="120">De priestren mede sacreren</l>
<l>&#x00B6; Ende datmen dat sacrament</l>
<l>Vander edelster bloemen diemen vent</l>
<l>Maken soude subtijl ende clare</l>
<l>Want alsoe te mechtegher ware</l>
<l n="125">&#x00B6; Martilie heeft hi ontfaen</l>
<l>Onder den keyser adraien</l>
<l>Doen hi paus hadde gheweest daer</l>
<l>.Ij. daghe .v. maent end .viij. iaer</l>
<l>Sixtus dierste die soe hiet</l>
<l n="130">Wart nu paus alsoemen siet</l>
<l>Romein was hi eens scapers sone</l>
<l>Die vele doghden was ghewone</l>
<l>&#x00B6; Hi dede ter messen aldus</l>
<l>Sanctus/ sanctus/ sanctus</l>
<l n="135">Dominus deus sabaoth</l>
<l>Hi gaf oec vte tghebod</l>
<l>Dat corporael zoude sijn</l>
<l>Niet siden maer vlessen fijn</l>
<l>Ongheverwet al wit</l>
<l n="140">Oec soe maecte hi dit</l>
<l>Dat wiue niet en souden</l>
<l>Handelen nach bloot houden</l>
<l>Ghewide vate des outaren</l>
<l>Hi starf een der martelaren</l>
<l n="145">Hi wart onthoeft dats clare</l>
<l>Doen hi .ij. maent ende .x. iare</l>
<l>Ende .xxi. daghe alsmen leest</l>
<l><milestone unit="fol" n="78ra"/> Salech paus daer hadde gheweest</l>
<l>Cellephorus wart paus ghemaect</l>
<l n="150">Goet man was hi ende wel gheraect</l>
<l>Een romein was hi algader</l>
<l>Een hermite was sijn vader</l>
<l>&#x00B6; Dese sette ende woude</l>
<l>Dat paepscap vasten soude</l>
<l n="155">Vore paeschen .vij. weken</l>
<l>Om dat si bouen den leken</l>
<l>Alsoe vele meer daeden</l>
<l>Penitentien ende weldaeden</l>
<l>&#x00B6; Ter messen dede hi also</l>
<l n="160">Gloria in excelsis deo</l>
<l>Des men te voren niene plach</l>
<l>Ende datmen opten kerstdach</l>
<l>Drie messen soude singhen</l>
<l>Dede hi oec toe bringhen</l>
<l n="165">&#x00B6; Dierste messe gaet ane</l>
<l>Als ierstwerf crayt die hane</l>
<l>Dan soe naket middernachte</l>
<l>Om dat christus die godermachte</l>
<l>Tier tijt oedmoedechde hem</l>
<l n="170">Gheboren te sine in bethleem</l>
<l>&#x00B6; Dandere es inde dagheraet</l>
<l>Om dat die herdden dat verstaet</l>
<l>Anebeedden ten seluen stonden</l>
<l>Tkint inde wieghe ghebonden</l>
<l n="175">&#x00B6; De derde es opten dach</l>
<l>Daermen in verstaen mach</l>
<l>Den dach des lichts alsic vernam</l>
<l>Daer onse verloestenesse op quam</l>
<l>Ghemartilijt soe wart hi</l>
<l n="180">Ende gheert sente peetre bi</l>
<l>.Xi. iare was hijt ende me</l>
<l>.Iij. maent .xx. daghe ende twee</l>
<l>Lgimus die een griec was</l>
<l>Wart nu paus alsic las</l>
<l n="185">Dese sette ende woude</l>
<l>Dat peterne ende pete hebben zoude</l>
<l>Dkint dat ter vonten quame</l>
<l><milestone unit="fol" n="78rb"/> Ene epistle screef hi bequame</l>
<l>Vander drieuoldechede</l>
<l n="190">Ende vander incarnatien mede</l>
<l>Hi was paus .iij. jaer</l>
<l>.Iij. maent .vi. daghe vorwaer</l>
<l>In sente peeters kerke wart hi</l>
<l>Begrauen alsoe lesen wi</l>
<l n="195">Pius wart paus na dien</l>
<l>Ende was een ytalien</l>
<l>Dese maecte ende woude</l>
<l>Datmen paeschdach houden soude</l>
<l>Altoes opten zondach</l>
<l n="200">Dies men te voren niene plach</l>
<l>Ende om dat vele liede dan</l>
<l>Sere twiuelden hier an</l>
<l>Soe quam dinghel van hemelrike</l>
<l>In eens bisscops ghelike</l>
<l n="205">Ende gheboet dat si souden</l>
<l>Paeschdach opten zondach houden</l>
<l>&#x00B6; Dese sette oec dat</l>
<l>Datmen ioeden telker stat</l>
<l>Ten doepsele ontfaen soude</l>
<l n="210">Die kersten werden woude</l>
<l>Inne vinde niet wel dat</l>
<l>Hoe langhe hi paus sat</l>
<l>Anichetus quam hier na</l>
<l>Van surien alsic versta</l>
<l n="215">Dese verboet den papen oec</l>
<l>Te voedene baert ende croec</l>
<l>Ende ronde crunen souden sceren</l>
<l>&#x00B6; Daermen den bisscop soude sacreren</l>
<l>Souden drie bisscoppe sijn toe</l>
<l n="220">Want dapostlen plaghen alsoe</l>
<l>&#x00B6; Ende ten erdsbisscop alsoe wale</l>
<l>Souden comen altemale</l>
<l>Die bisscoppe die daer sijn</l>
<l>In sire prouinchien termijn</l>
<l n="225">Ende hem doen onderhoerechede</l>
<l>Dese hilt des paus stede</l>
<l>.Xi. iaer der maende drie</l>
<l><milestone unit="fol" n="78va"/> Ende .iiij. daghe alsoe ict zie</l>
<l>Sother wart paus ghecoren</l>
<l n="230">Was vte campanien gheboren</l>
<l>Dese sette oec ende woude</l>
<l>Dat gheene nonne en soude</l>
<l>Ter kerken gheuen wierroec</l>
<l>No ghewijt vat handelen oec</l>
<l n="235">Maer datsi wijle draghen souden</l>
<l>Alsoe die nonnen noch houden</l>
<l>&#x00B6; Hi sette oec alsoe ment scout</l>
<l>Dan gheen wijf en ware ghetrout</l>
<l>Die priester en hadse bracht te gadre</l>
<l n="240">Met wille van moedre ende van vadre</l>
<l>Ofte harre naester maghe</l>
<l>Hi sat paus .xxi. daghe</l>
<l>.Iij. maent ende ellef iaere</l>
<l>Ende starf oec martelare</l>
<l n="245">[E]leutherius alsic versta</l>
<l>Een griec wart paus hier na</l>
<l>Coninc van bretaingnen lucius</l>
<l>Screef an desen paus aldus</l>
<l>Dat hi kerstendoem wilde ontfaen</l>
<l n="250">Die paus sende daer zaen</l>
<l>Hen tween diene altehant</l>
<l>Doepten ende al sijn lant</l>
<l>Ende daer int lant telker stat</l>
<l>Daer een bisscop der afgode sat</l>
<l n="255">Dede hi sitten alsic las</l>
<l>Enen bisscop die kersten was</l>
<l>&#x00B6; Dese sette oec ende woude</l>
<l>Datmen niemanne werpen en soude</l>
<l>Vut sinen state vte sinen grade</l>
<l n="260">Hine ware tierst van sire mesdade</l>
<l>Berucht int openbare</l>
<l>Om dat christus wiste clare</l>
<l>Dat iudas was en quaet</l>
<l>Dien hi nochtan liet in sinen staet</l>
<l n="265">Om dat hi niet ghewroecht en was</l>
<l>Eleutherius alsic las</l>
<l>Starf en heilech martelare</l>
<l><milestone unit="fol" n="78vb"/> Paus sat hi .xv. iare</l>
<l>.Vij. maent daghe vive</l>
<l n="270">Doen schiet hi vanden liue</l>
<l>Victor dierste die soe hiet</l>
<l>Wart doen paus alsoemen siet</l>
<l>Hi was gheboren vut affrike</l>
<l>Dese gheboet nernstelike</l>
<l n="275">Dat die liede emmer souden</l>
<l>Den paeschdach des sondaghs houden</l>
<l>Tusschen dat de mane viertiene</l>
<l>Ende .xxi. na minen siene</l>
<l>Na hore prime out ware</l>
<l n="280">Dus houdment noch alle iare</l>
<l>&#x00B6; Dese sette oec ende gheboet</l>
<l>Datmen elken mensche ter noet</l>
<l>Kersten daede talre stonde</l>
<l>Soe waer datmen water vonde</l>
<l n="285">Hi starf heilech martelare</l>
<l>Doen hi .ij. maent ende .x. iare</l>
<l>Ende .x. daghe paus hadde gheweest</l>
<l>Alsmen inde coronike leest</l>
<l>Zepherinus wert paus na dat</l>
<l n="290">Ende was van rome der stat</l>
<l>Dese sette oec twaren</l>
<l>Dat elc kersten van .xij. iaren</l>
<l>Spaeschdaghs ter kerken quame</l>
<l>Ende gods lichame daer name</l>
<l n="295">Ende dat die vate des outaren</l>
<l>Tennen/ oft glasen waren</l>
<l>Ende datmen ten ghesetten tide</l>
<l>Der priesteren ordenen wijde</l>
<l>Met groeter sollempniteit</l>
<l n="300">In als volx ieghenwerdecheit</l>
<l>Paus sat hi .ix. iaer</l>
<l>.Vi. maent .x. daghe daer</l>
<l>Calixtus wart paus ghecoren</l>
<l>Een heilech man van rome gheboren</l>
<l n="305">Dese maecte alsoe wijt scouwen</l>
<l>Die kerke van onser vrouwen</l>
<l>Ouer die tybre die riuiere</l>
<l><milestone unit="fol" n="79ra"/> Ende oec quatertempren viere</l>
<l>Zette hi inden iare</l>
<l n="310">Hi starf heilech martelare</l>
<l>Doen hi .v. iaer paus hadde gheweest</l>
<l>.Ij. maent .x. daghe als men leest</l>
<l>Urbanus wart paus doe</l>
<l>Die ierst den name hadde alsoe</l>
<l n="315">Gheboren vte rome der stat</l>
<l>Dese ordeneerde oec dat</l>
<l>Dat ghewijde vate souden</l>
<l>Tennen sijn/ seluerijn oft gouden</l>
<l>Valerianuse bekeerde hi</l>
<l n="320">Die edel was ende vri</l>
<l>Sente cecilien brudegoem</l>
<l>Ende gaf hem dat kerstendoem</l>
<l>Die soe heilech wart daer nare</l>
<l>Dat hi starf martelare</l>
<l n="325">Dese paus was nochtan</l>
<l>Van gheslachte een edel man</l>
<l>Ende wijs daer toe mede</l>
<l>In doeght ende in suuerhede</l>
<l>Dien men om sine doeght groet</l>
<l n="330">Dicwile die stat verboet</l>
<l>Int leste wart hi gheuaen</l>
<l>Ende in enen kerker ghedaen</l>
<l>Daer hi langhe in doeghde sere</l>
<l>Doen wert onthoeft die here</l>
<l n="335">&#x00B6; In desen tiden alsic merke</l>
<l>Begonste die heileghe kerke</l>
<l>Ierstwerf thoren bederue</l>
<l>Te besittene rente ende erue</l>
<l>Want daer te voren sekerlike</l>
<l n="340">Leefde dpapscap na ghelike</l>
<l>Dat dapostlen wilen plaghen</l>
<l>Te leuene in horen daghen</l>
<l>Dat was van ghelde ende van hauen</l>
<l>Dat hen deen ende dander gauen</l>
<l n="345">In aelmoesenen te waren</l>
<l>Om datsi mate liede waren</l>
<l>.Viij. iaer regneerde hi</l>
<l><milestone unit="fol" n="79rb"/> .Xi. maent .xij. daghe daer bi</l>
<l>Pontius die romaen</l>
<l n="350">Wart paus hier na zaen</l>
<l>Ende wart in ellenden ghesent</l>
<l>Daer hi in martilien es gheent</l>
<l>Te rome wart hi sider bracht</l>
<l>Ende daer gheleit in sine gracht</l>
<l n="355">Dese sat paus .v. iare</l>
<l>.Ij. maent .ij. daghe dare</l>
<l>&#x00B6; Nu seeghtmen vorwaer aldus</l>
<l>Dat nu wart paus cyriacus</l>
<l>Maer om dat hi den stoel liet</l>
<l n="360">Alst paepscap weder riet</l>
<l>Ende te coelne nam sinen wech</l>
<l>Metten ellef dusentech</l>
<l>Maeghden die hi alle dede</l>
<l>Kersten te rome in die stede</l>
<l n="365">Soe en es hi niet met</l>
<l>Int ghetal der pause gheset</l>
<l>Paus was hi alsoemen waent</l>
<l>Een iaer ende .iij. maent</l>
<l>Ancheros quam hier na</l>
<l n="370">Een griec was hi alsic versta</l>
<l>&#x00B6; Datmen bisscop mochte verwandren</l>
<l>Vanden enen stoele ten andren</l>
<l>Ende datmen der martelaren vite</l>
<l>Bescriuen zoude met vlite</l>
<l n="375">Sette dese in sine iare</l>
<l>Ende starf oec martelare</l>
<l>.Iij. iaer hi paus sat</l>
<l>Ende .xv. daghe inde stat</l>
<l>Fabianus wart paus doe</l>
<l n="380">Een romein ic vindt alsoe</l>
<l>Dese fabianus was</l>
<l>Metten andren alsic las</l>
<l>Daermen den paus kiesen soude</l>
<l>Ene duue quam daer alsoe houde</l>
<l n="385">Vten hemle op sijn hoet</l>
<l>Ende sprac tote hem al bloet</l>
<l>Du sout paus sijn dats waer</l>
<l><milestone unit="fol" n="79va"/> Dus soe koesene god daer</l>
<l>Hi sette alsic bescreuen sach</l>
<l n="390">Datmen opten wittendonresdach</l>
<l>Dat crisma soude sacreren</l>
<l>Dat die bisscoppe noch hanteren</l>
<l>Hi leidde een heilech leuen</l>
<l>Martilie wart hem ghegheuen</l>
<l n="395">Onder decius den here</l>
<l>Die de kerstene haette sere</l>
<l>.Xiij. iare sat hi paus doe</l>
<l>.Xij. maent .xi. daghe daertoe</l>
<l>Nouacianus wart paus dan</l>
<l n="400">Een verdoemt kersten man</l>
<l>Want hi den sonderen ontleide</l>
<l>Hope van ghenaden ende ontseide</l>
<l>Ene concilie was om dat</l>
<l>Versaemt te rome inde stat</l>
<l n="405">Daer .lx. bisscoppe waren</l>
<l>Die vte gauen twaren</l>
<l>Met goeden ripen rade</l>
<l>Dat die sonderen ghenade</l>
<l>Hebben selen gods ons heren</l>
<l n="410">Die hen te penitentien keren</l>
<l>In vant niet noch en las</l>
<l>Hoe langhe dese paus was</l>
<l>Cornelius wart paus hier na</l>
<l>Romein was hi alsic versta</l>
<l n="415">Dese sette na sijn gheren</l>
<l>Dat priestren mochten sweren</l>
<l>Om zekere zake om ware dinc</l>
<l>&#x00B6; Hi dede oec daer toe sijn ghehinc</l>
<l>Datmen petre ende pauwelse beide</l>
<l n="420">In andren steden leide</l>
<l>[&#x00B6;] Decius die felle here</l>
<l>Maecte desen martelere</l>
<l>Doen hi .ij. maende .iij. iare</l>
<l>Ende .x. daghe hadde gheseten dare</l>
<l n="425">Lucius was romein mede</l>
<l>Die daer oec hilt die stede</l>
<l>Dese hadde oec gheset</l>
<l><milestone unit="fol" n="79vb"/> Dat .ij. priestre .iij. dyakene met</l>
<l>Biden bisscop altoes sijn souden</l>
<l n="430">Om gherecht gheloeue te houden</l>
<l>In ellenden wart hi ghesint</l>
<l>Tsire kerken keerde hi sint</l>
<l>Ende valerius die tyran</l>
<l>Dede hem thoeft af slaen dan</l>
<l n="435">Doen hi paus hadde gheweest daer</l>
<l>.Iij. daghe .iij. maent .iij. iaer</l>
<l>Stephanus wart paus na dat</l>
<l>Gheboren van rome der stat</l>
<l>Dese sette in sinen daghen</l>
<l n="440">Dat priesters niene souden draghen</l>
<l>Daghelijc ghewide ghewaden</l>
<l>Sonder alsi messe daden</l>
<l>Noch houdent die priestren soe</l>
<l>&#x00B6; Doen hijt bracht hadde daertoe</l>
<l n="445">Datmen dafgode af warp</l>
<l>Al waest hem te doene scarp</l>
<l>Wart hi onthoeft in een stede</l>
<l>Daer hi stoet ende messe dede</l>
<l>In sijn vierde iaer dat ghijt wet</l>
<l n="450">.Ij. maent .xv. daghe met</l>
<l>Sixtus dander nu paus was</l>
<l>Een griec was hi alsic las</l>
<l>Dese sette ende woude</l>
<l>Datmen engheene messe en soude</l>
<l n="455">Doen opten outare</l>
<l>Die vore niet ghewijt en ware</l>
<l>&#x00B6; Hi ende felicissimus</l>
<l>Ende met hen agapitus</l>
<l>Worden onthoeft dats waer</l>
<l n="460">Doen hi .xi. maent ende .i. iaer</l>
<l>Ende .vi. daghe paus hadde ghesijn</l>
<l>Dus soe lasict int latijn</l>
<l>&#x00B6; Dyonisius wart paus hier na</l>
<l>Eens moencs sone alsic versta</l>
<l n="465">Wanen hi was en vintmen niet</l>
<l>Dese was die ierst schiet</l>
<l>Kerkhoue ende prochien met</l>
<l><milestone unit="fol" n="80ra"/> Ende heft elker prochien gheset</l>
<l>Horen pape ende termine</l>
<l n="470">Om dat elc andren tsine</l>
<l>Laten soude met goeden vreden</l>
<l>Want papen gherne ouer treden</l>
<l>Martelere starf hi alsmen seeght</l>
<l>Ende wart biden pausen gheleeght</l>
<l n="475">Doen hi drie maent ende .ij. iare</l>
<l>Paus hadde gheseten dare</l>
<l>Felix wart paus nv</l>
<l>Romein was hi dat segghic v</l>
<l>Hi sette datmen messen</l>
<l n="480">Op ghedinkenessen</l>
<l>Der marteleren doen soude</l>
<l>Om gods ons heren houde</l>
<l>In sine kerke wart hi begrauen</l>
<l>Die hi maecte van sire hauen</l>
<l n="485">Op een mijlken rome bi</l>
<l>Martelere soe starf hi</l>
<l>Hi sat paus alsmen waent</l>
<l>.Ij. jare ende .x. maent</l>
<l>Enticianus die tuscaen</l>
<l n="490">Wart paus hier na zaen</l>
<l>Dese groef wien soes wondert</l>
<l>.Xlij. ende drie hondert</l>
<l>Marteleren metter hant</l>
<l>Hi starf martelere alsict vant</l>
<l n="495">Doen hijt iaer hadde gheweest</l>
<l>.X. maent .xiiij. daghe alsmen leest</l>
<l>Gayus wart nu paus ghecoren</l>
<l>Was van dalmacien gheboren</l>
<l>Dese sette ende woude</l>
<l n="500">Dat ongheloeuech niene zoude</l>
<l>Kerstene wroeghen van enegher dade</l>
<l>Dat hen soude doen onstaede</l>
<l>Ende dat pape no clerc en soude niet</l>
<l>Te rechte staen als goet als iet</l>
<l n="505">Vore rechtre die werelec ware</l>
<l>Hi starf heilech martelare</l>
<l>Doen hi .iiij. maent ende .xi. iare</l>
<l><milestone unit="fol" n="80rb"/> Paus hadde gheseten dare</l>
<l>Ende .ix. daghe daertoe voert</l>
<l n="510">Vanden paus meer nu hoert</l>
<l>Marcellinus alsic gome</l>
<l>Wart nu paus ende was van rome</l>
<l>Keyser dyocletianus</l>
<l>Dwanc desen marcellinus</l>
<l n="515">Dat hi den afgoden wierroec gaf</l>
<l>Ene consilie quam hier af</l>
<l>In campanien te waren</l>
<l>Daer .ij.c bisscoppe waren</l>
<l>.Xx. min dat verstaet</l>
<l n="520">Daer verlijde hi sine mesdaet</l>
<l>Met berouwe harde groet</l>
<l>Asschen sprayde hi op sijn hoet</l>
<l>Ende dede ene hare an</l>
<l>Den bisscoppen bat hi dan</l>
<l n="525">Datsi hem sijn ordeel zetten</l>
<l>Hi woudt anegaen zonder letten</l>
<l>Vore dat hi hadde mesdaen</l>
<l>Die bisscoppe antwerdden zaen</l>
<l>Dat dat niet wesen en soude</l>
<l n="530">Dat die mindre doemen soude</l>
<l>Den meerren. ende seiden met</l>
<l>Peeter vwe meester als ghi wel wet</l>
<l>Loechende oec gods dats waer</l>
<l>Wie was vanden apostlen daer</l>
<l n="535">Diene verdoemen dorste dan</l>
<l>Ghi wet selue wel/ nieman</l>
<l>Maer hi ghinc vut haestelike</l>
<l>Ende weende bitterlike</l>
<l>Daeromme doemt v selven nu</l>
<l n="540">Met uwen monde dat raede wi v</l>
<l>&#x00B6; Thant soe antwerdde hi</l>
<l>Soe doemic vten stoele mi</l>
<l>Ende ic vermeesaemt hier al</l>
<l>Dat mi ter erden doen sal</l>
<l n="545">Voert sprac hi weenende sere</l>
<l>In ben niet wert der ere</l>
<l>Dat ic priester bliuen soude</l>
<l><milestone unit="fol" n="80va"/> Want begherte vanden goude</l>
<l>Mi alsoe ghierech maecte</l>
<l n="550">Dat ic der waerheit messaecte</l>
<l>Vore den keyser ghinc hi zaen</l>
<l>Die hem thoeft dede af slaen</l>
<l>Om dat hi verlide dare</l>
<l>Dat hi warech kersten ware</l>
<l n="555">Daen hi .xxx. daghe onwerde</l>
<l>Gheleghen hadde bouen derde</l>
<l>Baerde hem sente peeter dan</l>
<l>Marcelluse den goeden man</l>
<l>Ende hiet hem zonder beide</l>
<l n="560">Dat hine in derde leide</l>
<l>.Vij. iaer .ij. maent daghe vijftiene</l>
<l>Sat hi paus no minen ziene</l>
<l>Marcellus die romaen</l>
<l>Wart te pause doen ontfaen</l>
<l n="565">Dese dede te rome inde stat</l>
<l>.Xv. cardenaelscape om dat</l>
<l>Si vroech ende spade souden</l>
<l>Doepsele ende sepulture houden</l>
<l>Om dat hi eren en woude niet</l>
<l n="570">Dafgode alst hem die keyser hiet</l>
<l>Soe dede hi hem alsoe lasic</l>
<l>Beesten hoeden ende quic</l>
<l>Ende om dat sine clerke nachts quamen</l>
<l>Ende sine vten stalle namen</l>
<l n="575">Deden die keyser weder vaen</l>
<l>Ende sloetene inden stal zaen</l>
<l>Biden beesten daer hi starf</l>
<l>Sint dat hi den stoel verwarf</l>
<l>.Xviij. daghe ende .v. iare</l>
<l n="580">Nu hoert wat volght hier nare</l>
<l>Eusebius die griec was</l>
<l>Wart paus nu alsic las</l>
<l>In sinen tiden als wi leeren</l>
<l>Wart vonden dcruce ons heren</l>
<l n="585">Daer omme sette hi feestelike</l>
<l>Te int kerstenrike</l>
<l>In meye den derden dach</l>
<l><milestone unit="fol" n="80vb"/> Paus was hi alsoe ic sach</l>
<l>.Ij. jaer .ij. maende doe</l>
<l n="590">Ende .xxv. daghe daer toe</l>
<l>Melchiades wart paus nu</l>
<l>Dese sette dat segghic v</l>
<l>Onder kerstenheit ende woude</l>
<l>Datmen niet vasten en soude</l>
<l n="595">Sdonresdaghs na sondaghs met</l>
<l>Daer omme dat die heidene wet</l>
<l>Dese .ij. daghe hilt twaren</l>
<l>Datsi twe heileghen waren</l>
<l>.Iij. iare .vi. maende hi paus sat</l>
<l n="600">Ende .viij. daghe wi lesen dat</l>
</div>
<div type="chapter"><head type="chapter">Vanden paus siluestre ende van keyser constantine hoe hi bekeerde ende vele doeghden dede .xciiij. </head>
<l><hi rend="bold">S</hi>Iluester die wart paus ghecoren</l>
<l>Een heilech man van rome gheboren</l>
<l>Dierste die alsoe hiet</l>
<l>Dese alsmen bescreuen siet</l>
<l n="5">Maecte ene concilie hier na</l>
<l>Inde stat van nichea</l>
<l>Daer vergaederden teenen hoepe</l>
<l>.CCC. ende .xviij. bisscope</l>
<l>Die dkersten gheloeue daer</l>
<l n="10">Ontbonden ende maecten claer</l>
<l>Die paus oec daer sette</l>
<l>Vele rechte ende wette</l>
<l>Ende vride daer die kerke</l>
<l>Dats noch ghenieten clerke</l>
<l n="15">Mids den keyser constantine</l>
<l>Dien hi metten handen sine</l>
<l>Doepte ende bekeerde mede</l>
<l>Des welcs constantijns lede</l>
<l>Inder vonten ter seluer stont</l>
<l n="20">Van lazerien worden ghesont</l>
<l>Want hi tierst sijt seker das</l>
<l>In al sine lede lazers was</l>
<l>&#x00B6; Dit was dierste keyser die</l>
<l>Kerstendoem ontfinc ie</l>
<l n="25"><milestone unit="fol" n="81ra"/> Ende oec die kerke vride mere</l>
<l>Dan anders dede enech here</l>
<l>Tote noch alsoe men leest</l>
<l>Soe en hadde nieman gheweest</l>
<l>Die lien dorste clare</l>
<l n="30">Dat hi recht kersten ware</l>
<l>Want die keysere waren heiden</l>
<l>Die daer na laghen leiden</l>
<l>Hoe sise des lijfs beroefden</l>
<l>Die ane christum gheloefden</l>
<l n="35">Alse den pausen wel scheen</l>
<l>Want lettel oft en gheen</l>
<l>Mochts ontgaen tote hare</l>
<l>Hi en starf martelare</l>
<l>Als ghi vore hebt ghehoert</l>
<l n="40">Nochtan waest na gods gheboert</l>
<l>.Iij. hondert iaer alsic las</l>
<l>Eer constantijn keyser was</l>
<l>Daer menech martelare binnen</l>
<l>Sijn bloet storte van minnen</l>
<l n="45">&#x00B6; God en woude niet ghedoeghen</l>
<l>Dat sine kerke zonder hoeghen</l>
<l>Mids hen die sloeghen ende tortten</l>
<l>Maer mids hen die stortten</l>
<l>Omt gheloeue hare bloet</l>
<l n="50">Bedwonghen kersten was noyt goet</l>
<l>Kerstenheit es edel alsoe</l>
<l>Daer en mach nieman comen toe</l>
<l>Die verstannesse heeft ghenomen</l>
<l>En moet vut eyghenen wille comen</l>
<l n="55">Daert die heileghe gheest in sent</l>
<l>De heileghe gheest alsmen vent</l>
<l>Werct waer dat hi wille</l>
<l>Ende elre soe staet hi stille</l>
<l>Daeromme zeeght dat latijn</l>
<l n="60">Dat vele liede gheroepen sijn</l>
<l>Ende lettel liede vercoren</l>
<l>Dits dat wi daghelijcs horen</l>
<l>In dewangelie lesen</l>
<l>Nochtan sal onse gheloeue wesen</l>
<l n="65"><milestone unit="fol" n="81rb"/> Die wel doet ende daer in volstaet</l>
<l>Dat hi in deulijc leuen gaet</l>
<l>Entie anders doet dat hi sal</l>
<l>Inden eweliken helschen wal</l>
<l>[&#x00B6;] Dus soe stoet dat kerstenheide</l>
<l n="70">Alsoe ic v hier voren seide</l>
<l>Bedruct harde sware</l>
<l>Wel omtrent .iijc. iare</l>
<l>Dat lettel ieman dorste lien</l>
<l>Dat hi was van christus partien</l>
<l n="75">Daer si messe souden lesen</l>
<l>Dat moeste heimelec wesen</l>
<l>In kelren oft in crochten</l>
<l>Oft afweeghs in haghedochten</l>
<l>Daer toe haddensi alsic las</l>
<l n="80">Enen outaer die houten was</l>
<l>Binnen hol als ene scrine</l>
<l>Dien .iiij. kinder sonder pine</l>
<l>Droeghen wel met .iiij. ringhen</l>
<l>Daermen heimelecst volbringhen</l>
<l n="85">Mochte den dienst ons heren</l>
<l>Om dontsien van quaeden heren</l>
<l>&#x00B6; Sente petre ende dandre mede</l>
<l>Die na hem hilden spaus stede</l>
<l>Songhen alle op dit outaer</l>
<l n="90">Tote siluesters tiden daer</l>
<l>&#x00B6; Doen constantijn zonder waen</l>
<l>Kerstenheit hadde ontfaen</l>
<l>Orloefde hi zameninghe</l>
<l>Den kerstenen onderlinghe</l>
<l n="95">Te houdene hier ende dare</l>
<l>Ende gode te dienne openbare</l>
<l>Kerken maecte dese here</l>
<l>In des behouders christus ere</l>
<l>Ene concilie hi te gadre dede</l>
<l n="100">Te nichea in de stede</l>
<l>Daer .iij.c bisscoppe tsamen</l>
<l>Ende omtrent .xviij. quamen</l>
<l>Om datmen daer verdriuen soude</l>
<l>Dongheloeue dat woude</l>
<l n="105"><milestone unit="fol" n="81va"/> Een arrius bringhen voert</l>
<l>Dar hi an dede meer dan moert</l>
<l>Inde welke alsic las</l>
<l>Men seeght dat senter claus was</l>
<l>Constantijn die gaf daer</l>
<l n="110">Paus siluestre dats waer</l>
<l>Alle die digniteite scone</l>
<l>Die hoerden ter keyser crone</l>
<l>Des die kerke noch heeft te bat</l>
<l>Doen trac hi zaen no dat</l>
<l n="115">Te constantinoble der stede</l>
<l>Die hi na hem heeten dede</l>
<l>Ende sette daer hoechlike</l>
<l>Den stoel vanden keyserrike</l>
<l>Daer hi stoet .iiijc. jaer</l>
<l n="120">Ende .lxviij. daer naer</l>
<l>Eer die romeine daer toe quamen</l>
<l>Datsi weder keyser namen</l>
<l>Dat was karlen den vromen here</l>
<l>Diet daer weder sette in sine ere</l>
<l n="125">Ende van dan vordane mee</l>
<l>Bleuen ter werelt keysere twee</l>
<l>Deen hoert den griken toe</l>
<l>Dander den latinen alsoe</l>
<l>Maer der grieken macht ende ere</l>
<l n="130">Es te vallen harde sere</l>
<l>Want der latine keyser heeft al</l>
<l>Macht ende ere groet ende smal</l>
<l>Op dat hi hem soe setten can</l>
<l>Dat hem god sire hulpen an</l>
<l n="135">&#x00B6; Constantine in grieken lant</l>
<l>Houtmen ouer enen sant</l>
<l>Men viert daer sine feeste alsic sach</l>
<l>Opten .xxi.sten dach</l>
<l>Die inde maent van meye leeght</l>
<l n="140">&#x00B6; Mertens coronike seeght</l>
<l>Doene siluester doepte daer</l>
<l>Hi quite wart ende claer</l>
<l>Van al sire lazerien</l>
<l>Datmen hem doen hoerde lien</l>
<l n="145"><milestone unit="fol" n="81vb"/> Dat hi opter vren dare</l>
<l>Christum sach openbare</l>
<l>Hi was ernstech telker stede</l>
<l>Te gods dienste ende eersam mede</l>
<l>Ende dede meerren die kerken</l>
<l n="150">Ende eerde papen ende clerken</l>
<l>&#x00B6; Hi dede oec stichten vaste ane</l>
<l>Dat palays ter latrane</l>
<l>Ene kerke in christus eeren</l>
<l>Des behouders ons heren</l>
<l n="155">Daermen tfondament groef</l>
<l>Droech hi tes fundaments behoef</l>
<l>Op sine scouderen met werden</l>
<l>.Xij. manden met erden</l>
<l>&#x00B6; Hi deedse siluestre wien</l>
<l n="160">Ende met priuilegien vrien</l>
<l>Ende daertoe heeten mede</l>
<l>Die hoetkerke van kerstenhede</l>
<l>Noch houden die romeine daer</l>
<l>Dese wijnghe dat es claer</l>
<l n="165">Opten neghenden dach alsmen seit</l>
<l>Die na alre heileghen dach leit</l>
<l>&#x00B6; Ende recht opten seluen dach</l>
<l>Daer dat volc al toe sach</l>
<l>Quam in de kerke een beelde staen</l>
<l n="170">An de want na christus ghedaen</l>
<l>Oft daer ane ware ghescreuen</l>
<l>Dat van bouen wart ghegheuen</l>
<l>Met handen ghemaect niet</l>
<l>Datmen daer noch staen siet</l>
<l n="175">In dese selue kerke daer</l>
<l>Es noch die houten outaer</l>
<l>Daer sente peeter messe op dede</l>
<l>Ende sine nacomelinghe oec mede</l>
<l>&#x00B6; Doen die paus al ouer al</l>
<l n="180">Steenen outare beual</l>
<l>Dedi inde kerke dare</l>
<l>Bliuen desen outare</l>
<l>In sente peeters ere</l>
<l>Ende dat daer op nemmermere</l>
<l n="185"><milestone unit="fol" n="82ra"/> Ander priester vroech na spade</l>
<l>Dan die paus messe en dade</l>
<l>Datmen noch houdt zonder saghe</l>
<l>Want telken wittendonresdaghe</l>
<l>Setmen dien outaer voert</l>
<l n="190">Ende alsoe den pausen toe hoert</l>
<l>Doet hiere gods dienst op</l>
<l>Ende anders en gheen bisscop</l>
<l>Ende spaeschauonds dat verstaet</l>
<l>Alsmen vander vonten gaet</l>
<l n="195">&#x00B6; Bouen de haghedocht alsmen seit</l>
<l>Daer sente laureins in leit</l>
<l>Dedi ene kerke maken</l>
<l>Van ere sierliker saken</l>
<l>Ende trappen ane de haghedochte</l>
<l n="200">Daer men mede gaen mochte</l>
<l>Ten lichame als men woude</l>
<l>Ene lanterne van goude</l>
<l>Dedi maken ende hanghen daer</l>
<l>Die de haghedocht maecte claer</l>
<l n="205">.Ij. kerken maecte hi mere</l>
<l>In peeters ende pauwels ere</l>
<l>Ende hare lichamen beide</l>
<l>Hi in harde dire vate leide</l>
<l>Ende makese rike menechfoude</l>
<l n="210">Beide van seluere ende van goude</l>
<l>Hi starf alsic versta</l>
<l>In ene stat heet nichonia</l>
<l>In salecheiden ende in eren</l>
<l>Ende voer ter glorien ons heren</l>
</div>
<div type="chapter"><head type="chapter">Hoe keyserinne helena bekeert wart ende wat wondre dat gheuiel .xcv. </head>
<l><hi rend="bold">A</hi>l was kersten constantijn</l>
<l>Helena die moeder sijn</l>
<l>En woude noch kersten werden niet</l>
<l>Maer hilt hore ant ioedsche diet</l>
<l n="5">Nochtan dat hi hare lettren zende</l>
<l>Daer si claerlec mede kende</l>
<l>Dat sijn lijf ende sijn vel</l>
<l>Ghenesen waren int doepsel</l>
<l><milestone unit="fol" n="82rb"/> Ten lesten quaemt daertoe</l>
<l n="10">Want god onse here woudt alsoe</l>
<l>Dat helena soeken dede</l>
<l>Onder alle die ioedschede</l>
<l>.Xij. meestre van groeter liste</l>
<l>Ia die wijste diemen wiste</l>
<l n="15">Ende die souden disputeren met</l>
<l>Paus siluestre vander wet</l>
<l>Ende wie van hen bleue bouen</l>
<l>Sijn wet soude helene louen</l>
<l>Dus quam helena dare</l>
<l n="20">Ende brachte hare ioeden vore hare</l>
<l>Ende constantijn brachte ieghen hen</l>
<l>Paus siluestere meer no men</l>
<l>&#x00B6; Wat holpe dat ict maecte lanc</l>
<l>Siluester an horen danc</l>
<l n="25">Verwan die meestre algader</l>
<l>Alsoes hem onste deuweghe vader</l>
<l>Wat si seiden oft brachten voert</l>
<l>Dat ne was maer een oert</l>
<l>Iehgen siluesters argumente</l>
<l n="30">Si verloren al die vente</l>
<l>&#x00B6; Doen si waren aldus erre</l>
<l>Dadensi halen enen verre</l>
<l>Die welt was ende onghehiere</l>
<l>Desen verre brachtmen sciere</l>
<l n="35">Inden rinc vore al die liede</l>
<l>Daer wonder groet ghesciede</l>
<l>&#x00B6; Een der meestre tote hem ghinc</l>
<l>Ende las hem in sine ore een dinc</l>
<l>Dat van machte was soe groet</l>
<l n="40">Dat die verre viel steen doet</l>
<l>&#x00B6; Doe sprac die meester alse een sot</l>
<l>Dit verbiedic uwen god</l>
<l>Ihesum dat hijs niene doet</l>
<l>Doe siluester dit verstoet</l>
<l n="45">Gaf hi sijn herte te gode wert</l>
<l>Ende sprac daer na metter vaert</l>
<l>Et sijn vele minder saken</l>
<l>Die leuende doet maken</l>
<l><milestone unit="fol" n="82va"/> Dan leuen doen die doede</l>
<l n="50">Dat staet al ane gode</l>
<l>Moghdi uwen god verbidden des</l>
<l>Dat hi dese beeste die doet es</l>
<l>Leuen doe ende op staen met</l>
<l>Wi houden ons an uwe wet</l>
<l n="55">En condi des ghedoen niet</l>
<l>Ende eest dat het mi ghesciet</l>
<l>Dat ghi dan gheloeuet mi</l>
<l>Dat onse wet beter si</l>
<l>Dit wart daer ten seluen tiden</l>
<l n="60">Gheconsenteert in beiden siden</l>
<l>Tusschen helenen ende constantine</l>
<l>Doen waest al verloerne pine</l>
<l>Die ioeden haddens gheene macht</l>
<l>Siluester an riep die gods cracht</l>
<l n="65">Entie verre ter seluer stont</l>
<l>Stoet op sine voete al ghesont</l>
<l>Ende ghinc danen hi quam</l>
<l>Ter weiden wert als een lam</l>
<l>&#x00B6; Doen wert bekeert helena</l>
<l n="70">Ende al dat hare volghde na</l>
<l>Ende die ioeden alle mede</l>
<l>Ontfinghen dat kerstenhede</l>
<l>Helena dese keyserinne</l>
<l>Wart ene groete santinne</l>
<l n="75">Van gode alsoe vercoren</l>
<l>Dat cruce dat was vercoren</l>
<l>.Iiic. iaere oft daer omtrent</l>
<l>Daer christus ane stoet gheprent</l>
<l>Mids hore tesen stonden</l>
<l n="80">Met miraclen wert vonden</l>
<l>Onder die erde daert lach</l>
<l>Gheborghen harde meneghen dach</l>
<l>Allen kerstenen onbekant</l>
<l>&#x00B6; Die ioeden wisten wel thant</l>
<l n="85">Doensi christum hadden doet</l>
<l>Dat hore destruxie groet</l>
<l>An dat heileghe cruce ghelaghe</l>
<l>Ende daertoe hore groete plaghe</l>
<l><milestone unit="fol" n="82vb"/> Soe dat si met scalcheiden</l>
<l n="90">Drie crucen in derde leiden</l>
<l>Soe diepe dat was wonder</l>
<l>Ons heren cruce leidensi onder</l>
<l>Ende dandre in waren dinghen</l>
<l>Daer die .ij. dieue ane hinghen</l>
<l n="95">Die leidensi daer bouen</l>
<l>Dit daden die ioeden verscouen</l>
<l>Hoe dat quame tandren stonden</l>
<l>Dat dese crucen worden vonden</l>
<l>Datmen niene worde gheware</l>
<l n="100">Welc dat heileghe cruce ware</l>
</div>
<div type="chapter"><head type="chapter">Hoe helena theileghe cruce vant .xcvi. </head>
<l><hi rend="bold">H</hi>Elena die keyserinne</l>
<l>Woude nu wesen in inne</l>
<l>Waer dat cruce ware ghedaen</l>
<l>Daer christus ane hadde ghestaen</l>
<l n="5">[&#x00B6;] In iherusalem trac si daer nare</l>
<l>Ende dede comen vore hare</l>
<l>Alle die ioeden vander stede</l>
<l>Ende oec van buten mede</l>
<l>Ende alse die ioeden tere scaren</l>
<l n="10">Vore helenen versaemt waren</l>
<l>Vraeghde si hen aldus</l>
<l>Waer es thout daer christus</l>
<l>Onse behoudere hinc an</l>
<l>&#x00B6; Die ioeden andwerdden dan</l>
<l n="15">Dat sijs en wisten niet</l>
<l>Helena beual ende hiet</l>
<l>Datmen al die ioeden sciere</l>
<l>Verbernen soude in enen viere</l>
<l>&#x00B6; Doen dat die ioeden saghen</l>
<l n="20">Begonste hen des wanhaghen</l>
<l>Ende namen enen iudas</l>
<l>Die daer onder hen was</l>
<l>Ende leuerdene der vrouwen</l>
<l>Ende seiden hare bi trouwen</l>
<l n="25">Souds hare berechten ieman</l>
<l>Dat soude wesen die man</l>
<l>Want sine vorders hadden den sede</l>
<l><milestone unit="fol" n="83ra"/> Dat si altoes die waerhede</l>
<l>Van kinde te kinde hadden gheseit</l>
<l n="30">Waer dat cruce ware gheleit</l>
<l>Ende dat hi oec soe wijs ware</l>
<l>Hi soude wel berechten hare</l>
<l>Waer af dat si begherde</l>
<l>Doen lietsi haerre verde</l>
<l n="35">Alle dandre ioeden gaen</l>
<l>Ende hilt desen iudas gheuaen</l>
<l>&#x00B6; Helena sprac met ernste groet</l>
<l>Nu sich dijn leuen ende dine doet</l>
<l>Sijn beide gheset hier vore di</l>
<l n="40">Wiltu leuen soe wijs mi</l>
<l>Die stede sonder beiden</l>
<l>Daer dine vordren tcruce leiden</l>
<l>&#x00B6; Iudas die wijs was ende vroet</l>
<l>Ende dat wel wiste ende verstoet</l>
<l n="45">Datter ioeden groete plaghe</l>
<l>Ane christus cruce ghelaghe</l>
<l>Waert dat worde vonden</l>
<l>Andwerde ten seluen stonden</l>
<l>Die stede daer ghi omme vraeght mi</l>
<l n="50">En weetic niet waer si si</l>
<l>Want het was langhe te voren</l>
<l>Eer ic ter werelt wart gheboren</l>
<l>Doen dat soude sijn ghesciet</l>
<l>&#x00B6; Bi den here die hem crucen liet</l>
<l n="55">Sprac helena en si dat</l>
<l>Ghi mi wijst de selue stat</l>
<l>Daer v vordren dcruce leiden</l>
<l>Ic sal v al sonder beiden</l>
<l>Alsoe iammerlec doen bederven</l>
<l n="60">Dat ghi van hongre selt steruen</l>
<l>Ende thant sonder meer segghen</l>
<l>Dedsine inden kerker legghen</l>
<l>Daer hi .vij. daghe lach lanc</l>
<l>Dat hi en at noch en dranc</l>
<l n="65">&#x00B6; Doen riep hi met stemmen groet</l>
<l>Men helpe mi vut deser noet</l>
<l>Ic sal v wisen sonder beiden</l>
<l><milestone unit="fol" n="83rb"/> Daer mine vordren dcruce leiden</l>
<l>Doen wart hi thant vut ghedaen</l>
<l n="70">Ende es haestelec ghegaen</l>
<l>Toter stede van caluare</l>
<l>Op gode riep hi dare</l>
<l>Dat hi vertoende openbare</l>
<l>Die stede daert cruce ware</l>
<l n="75">Doen beefde daert menech sach</l>
<l>Die stede daert cruce lach</l>
<l>&#x00B6; Iudas ghinc daer grauen thant</l>
<l>Omtrent .xx. screden ende vant</l>
<l>Die cruce tenden een</l>
<l n="80">Doe en was daer harre gheen</l>
<l>Die gheweten conste clare</l>
<l>Dwelc christus cruce ware</l>
<l>Doen si in twiste sonder waen</l>
<l>Toter noenen hadden ghestaen</l>
<l n="85">Brachtmen ghinder alsoe houde</l>
<l>Enen doeden alst god woude</l>
<l>Op welken doeden men leide</l>
<l>Dierste .ij. crucen beide</l>
<l>Des hem twint en was te bat</l>
<l n="90">Mer alsoe saen alse dat</l>
<l>Derde cruce quam daer an</l>
<l>Wart die doede leuende dan</l>
<l>&#x00B6; Doen loefden si ghemeenlike</l>
<l>Onsen here van hemelrike</l>
<l n="95">Ende helena om die zaken</l>
<l>Dede dier ene kerke maken</l>
<l>Optie stede meer no min</l>
<l>Ende sette daer dat cruce in</l>
<l>Versiert harde menechfoude</l>
<l n="100">Beide met seluere ende met goude</l>
<l>&#x00B6; Iudas wart kersten dar</l>
<l>Ende wart bisscop daernaer</l>
<l>Van iherusalem der stede</l>
<l>Onse here verwijsde hem mede</l>
<l n="105">Die nagle die ghinghen onsoete</l>
<l>Dore sine hande ende sine voete</l>
<l>Doen si kersten was aldus</l>
<l><milestone unit="fol" n="83va"/> Wart hi gheheten quiriacus</l>
<l>Ende wart heilech man daer nare</l>
<l n="110">Ende starf salech martelare</l>
<l>Wies passie ende leuen</l>
<l>Die kerke scone heeft bescreuen</l>
<l>&#x00B6; Dus onste god onse here</l>
<l>Sente helenen selker ere</l>
<l n="115">Dat mids hare in dien stonden</l>
<l>Sijn heileghe cruce wart vonden</l>
<l>Daer hi zonder sine scout</l>
<l>Des menschen sonden ane gout.</l>
</div>
<div type="chapter"><head type="chapter">Hoe siluester den drake bant ende ander dinc .xcvij. </head>
<l><hi rend="bold">I</hi>N rome lach en drake</l>
<l>In een hol gheheeten een lake</l>
<l>Die daer dede groete plaghe</l>
<l>Want hi doedde alle daghe</l>
<l n="5">.Vim. menschen alsic las</l>
<l>Met sinen gheblase die venijnt was</l>
<l>Siluester dien god minde</l>
<l>Sette in gode sijn gheninde</l>
<l>Ende heeft priestre tot hem ghenomen</l>
<l n="10">Ende es toten hole comen</l>
<l>Daer hi neder moeste stappen</l>
<l>Onderhalfhondert trappen</l>
<l>Eer hi den drake vant</l>
<l>Een cruce maecte hi thant</l>
<l n="15">Dien drake bant die here</l>
<l>Soe dat hi nemmermere</l>
<l>Vte en comt vore doemsdach</l>
<l>Ende daert menech toe sach</l>
<l>Sloet hine vast ende wale</l>
<l n="20">Met sterken doren van motale</l>
<l>&#x00B6; Dus verloeste siluester dare</l>
<l>Rome vandien groeten vare</l>
<l>Ende dat meeste deel vander stat</l>
<l>Ontfinc kerstendoem om dat</l>
<l n="25">&#x00B6; Hi sette oec dese heileghe vader</l>
<l>Dat die ghewaeden allegader</l>
<l>Daer men op sacreerd bequame</l>
<l><milestone unit="fol" n="83vb"/> Gods ons heren lichame</l>
<l>Niet en mochte siden sijn</l>
<l n="30">Noch oec gheverwet vlassijn</l>
<l>Maer wit vlassijn sijt zeker dies</l>
<l>Alsoet vter erden wies</l>
<l>Om dat christus int graf was gheleit</l>
<l>In een suuer wit linen cleit</l>
<l n="35">&#x00B6; In desen tiden bekeerden met</l>
<l>Vele liede an christus wet</l>
<l>&#x00B6; Flamanus ende dyoscherus</l>
<l>Ordineerden oec doen aldus</l>
<l>Datmen die salmodyen</l>
<l n="40">Singhen soude in tween partien</l>
<l>Alsmen noch pleeght tesen tide</l>
<l>Deen vers in deen side</l>
<l>Ende dander ter ander siden</l>
<l>Dies men niene plach vore dien tiden</l>
<l n="45">&#x00B6; Siluester starf in payse</l>
<l>Ende bi octouiaens palayse</l>
<l>Wart hi begrauen sijds ghewes</l>
<l>Daert nu ten hoefde gheheeten es</l>
<l>Maer nu rust hi alsic versta</l>
<l n="50">In enen cloester heet nouancula</l>
<l>In een bisdom dat gheheeten is</l>
<l>Episcopatus mutinensis</l>
<l>.Xxij. iare hi paus sat</l>
<l>.X. maende ende .xi. daghe na dat</l>
<l n="55">&#x00B6; Die daghelijc seeght desen here</l>
<l>Enen pater noster in gods ere</l>
<l>Sal tsinen ende sonder waen</l>
<l>In gherechten gheloeue volstaen</l>
<l>Marcus sat paus onghewaent</l>
<l n="60">.Ij. jare .v. daghe .viij. maent</l>
<l>Dese sette ter messen also</l>
<l>Hoeghe te singhene den credo</l>
<l>Iulius wart paus hier nare</l>
<l>Ende waest meer dan .xi. iare</l>
<l n="65">Eenen zeent hilt hi alsic versta</l>
<l>In de stat te nichea</l>
<l>Daer versaemden tenen hope</l>
<l><milestone unit="fol" n="84ra"/> .Ccc. ende .xviij. bisscope</l>
<l>Daer wart tien houe</l>
<l n="70">Arrius valsche gheloue</l>
<l>Want hi seide openbare</l>
<l>Dattie sone mindre ware</l>
<l>Dan die vader inder godheit</l>
<l>Dat was alte quaet gheseit</l>
<l n="75">Nochtan hilt hem an dat gone</l>
<l>Constantius constantijns sone</l>
<l>Daer die kerke met doeghde sere</l>
<l>Want hi was een quaet here</l>
<l>Ende dede hen pine ende groet verdriet</l>
<l n="80">Die dit gheloue en hilden niet</l>
<l>Inder tijt dat dit ghesciede</l>
<l>Waren vele heilegher liede</l>
<l>Sente niclaus ende sente eusebius</l>
<l>Sente hylarius ende secnte maximinus</l>
<l n="85">Die besscop van triere was</l>
<l>Ende anastasius alsic las</l>
<l>Bisscop van alexandrien</l>
<l>Die goet was in theologien</l>
<l>Die den quicunque wlt dichte</l>
<l n="90">Daer hi tgheloue met verlichte</l>
<l>Vander heylegher drievoldechede</l>
<l>Ende vander incarnatien mede</l>
<l>[&#x00B6;] Keyser constantius versende</l>
<l>Dese julius in ellende</l>
<l n="95">Daer hi .x. jaer doeghde noet</l>
<l>Doen constantius was doet</l>
<l>Es hi te rome ghekeert</l>
<l>Te sinen stoele ende gheeert</l>
<l>Van leken ende van clerken</l>
<l n="100">Ende stichte sint .ij. kerken</l>
<l>.Xi. iaer was hi paus daer</l>
<l>.Ij. maent .viij. daghe voerwaer</l>
<l>Liberius wart paus sent</l>
<l>Dien die keyser heeft versent</l>
<l n="105">Om dat hi niet en woude lien</l>
<l>Arrius heresien</l>
<l>Drie jare was hi daer</l>
<l><milestone unit="fol" n="84rb"/> Ten stoele quam hi daer naer</l>
<l>Ende dede des keysers raet</l>
<l n="110">Met arrius gheloue quaet</l>
<l>Dus sat hi tkeysers paus dan</l>
<l>Alse een onghelouech man</l>
<l>.Xvi. iare regneerde hi</l>
<l>.Vij. maent .iij. daghe lesen wi</l>
<l n="115">Doen dese liberius was versent</l>
<l>Alsic thant dede bekent</l>
<l>Sat felix paus een jaer</l>
<l>Ende om dat hi seide vorwaer</l>
<l>Ende proefde openbare</l>
<l n="120">Dattie keyser onghelouech ware</l>
<l>Dede hi hem thoef af slaen</l>
<l>Ende daer na sat sonder waen</l>
<l>Liberius der jare viue</l>
<l>Paus ghelijc enen kaytiue</l>
<l n="125">Damasius wart paus ghemaect</l>
<l>Die in dichten wel was gheraect</l>
<l>Te versene was hi goet clerc</l>
<l>Hi dichte menech goet cort werc</l>
<l>Jeronimus te siere ghiften</l>
<l n="130">Sende hem vele scriften</l>
<l>Hoe dat dpaepscap soude leuen</l>
<l>Mede heeft hi hem ghegheuen</l>
<l>Dese .ij. verse wet wel dat</l>
<l>Gloria patri. ende sicut erat</l>
<l n="135">Datment met songhe luut</l>
<l>Telken dat een salme ghinghe vut</l>
<l>Damasius deedt houden alsoe</l>
<l>Vele santen leefden doe</l>
<l>Merten ende ambrosius</l>
<l n="140">Jeronimus ende basilius</l>
<l>Appollinarius ende andre met</l>
<l>Die hier niene sijn gheset</l>
<l>Jeronimus met siere pine</l>
<l>Trac den soutere int latine</l>
<l n="145">Damasius maecte mede</l>
<l>Te constantinoble in die stede</l>
<l>Enen seent daer te samen</l>
<l><milestone unit="fol" n="84va"/> .Ijc. bisscoppe quamen</l>
<l>Daer wart verdoemt aldus</l>
<l n="150">Die valsche clerc macedonius</l>
<l>Die segghen woude openbare</l>
<l>Dat dheileghe gheest gheen god en ware</l>
<l>Daer wart verclaert sijdts ghewes</l>
<l>Dattie heileghe gheest es</l>
<l n="155">Ene mede substantie algader</l>
<l>Ghelijc den sone ende den vader</l>
<l>Damasius sat paus daer</l>
<l>Een luttel meer dan .xviij. jaer</l>
<l>&#x00B6; Albericus wart paus dan</l>
<l n="160">Ende was een goet gherecht man</l>
<l>In desen tiden ic lese aldus</l>
<l>Trac die bible ieronimus</l>
<l>Vten ebreuschen in latine</l>
<l>Dat hi nien dede sonder pine</l>
<l n="165">&#x00B6; In desen tiden alsmen vint</l>
<l>Wart gheboren een kint</l>
<l>In emaus dien casteel</l>
<l>Dat leuende was gheheel</l>
<l>Tote den gordele ende al een</l>
<l n="170">Ende daer bouen ghedeilt intween</l>
<l>Twe borste .ij. hoefde mede</l>
<l>Ende elc hadde sine verstandelhede</l>
<l>Ende sonderlinghe sijn weten</l>
<l>Alse deen sliep woude dander eten</l>
<l n="175">Rechte thoren tween jaeren</l>
<l>Staerf deen kint twaren</l>
<l>Ende dander staerf daer na</l>
<l>Sderds daeghs alsic versta</l>
<l>&#x00B6; Ende in deser seluer stont</l>
<l n="180">Soe was jan guldemont</l>
<l>Die ierstwerf priester was</l>
<l>Van antiochen alsic las</l>
<l>Ende ardsbisscap na dat</l>
<l>Van constantinoble der stat</l>
<l n="185">Albericus sat paus al daer</l>
<l>Niet vele min dan .xvi. jaer</l>
<l>[A]nastasius wart paus nv</l>
<l><milestone unit="fol" n="84vb"/> Dese hi sette dat seggic v</l>
<l>So wien een let ghebrake</l>
<l n="190">Dat hi te paepscaepe niet en trake</l>
<l>Ende staen souden oude ende jonghe</l>
<l>Alsmen dewangelie lase ocht songhe</l>
<l>.Iij. jaer ende .xxvi. daghe</l>
<l>Sat hi paus sonder saghe</l>
<l n="195">Innocentius wart paus doe</l>
<l>Dierste paus die hiet alsoe</l>
<l>Dese sette ende woude</l>
<l>Dadt volc vasten soude</l>
<l>Altoes opden saterdach</l>
<l n="200">Om dat god doen int graf lach</l>
<l>Ende sine jongre oec vaste dan</l>
<l>Oec sette dese man</l>
<l>Vele rechte van clerken</l>
<l>Ende van goeden vander kerken</l>
<l n="205">Die hi alle scoene bescreef</l>
<l>Vele ongheloefs hi verdreef</l>
<l>Des paes sette hi oec des sijt vroet</l>
<l>Te gheuene daermen messe doet</l>
<l>.Xv. jare hi paus sat</l>
<l n="210">.Ij. maent .xx. daghe na dat</l>
<l>Zozimus wert paus hier na</l>
<l>Dese maecte alsict versta</l>
<l>Ende sette oec voer recht dan</l>
<l>Dat engheen eyghen man</l>
<l n="215">Ten clercscape en mochte ghedien</l>
<l>Ende datmen oec soude wien</l>
<l>Spaeschauons als ghi siet</l>
<l>De grote kerse des men noch pliet</l>
<l>Ende dat gheen clerc soe coene en ware</l>
<l n="220">Dat hi dranc vercochte openbare</l>
<l>&#x00B6; Recht oec in desen stonden</l>
<l>Wart sent steuens lichame vonden</l>
<l>Die .iijc. jaer oft daer omtrent</l>
<l>Gheborghen lach onbekent</l>
<l n="225">&#x00B6; .Viij. maent sat hi paus dare</l>
<l>&#x00B6; .Xxv. daghe ende .ij. iare</l>
<l>Bonifacius ordineerde dat</l>
<l><milestone unit="fol" n="85ra"/> Wijf noch nonne ghewijt vat</l>
<l>Noch dinghe die ghewijt ware</l>
<l n="230">Die hoerden tien outare</l>
<l>Handelen en souden noch dwaen</l>
<l>Paus sat hi hebbic verstaen</l>
<l>.Iij. jare ende .viij. maende</l>
<l>Dus vandict int scrijft staende</l>
<l n="235">Celestinus dierste was</l>
<l>Paus na desen alsic las</l>
<l>Dese ordineerde aldus</l>
<l>Datmen judica me deus</l>
<l>Segghen soude sonder chissen</l>
<l n="240">Vore dintroyt vander missen</l>
<l>Ende datmen dien soutre alsic las</l>
<l>Die van .ic. salmen was</l>
<l>Telker missen moeste zinghen</l>
<l>Want te voren in waren dinghen</l>
<l n="245">En wasser anders niet toe gheset</l>
<l>Dan depistele ende dewangelie met</l>
<l>Ende hierbi hebbic vernomen</l>
<l>Soe sijn vten salmen ghenomen</l>
<l>Introyte ende gradale</l>
<l n="250">Ende offertorien alsoe wale</l>
<l>Diemen alle singhen moet</l>
<l>Eermen die sacrificie doet</l>
<l>&#x00B6; Hi sende alsic bescreuen vant</l>
<l>Patriciuse in hierlant</l>
<l n="255">Sente mertens suster zone</l>
<l>Daer hi tfolc bekeerde scone</l>
<l>&#x00B6; Hi verdoemde mede dan</l>
<l>Nestoriuse de valschen man</l>
<l>Die segghen woude also</l>
<l n="260">.Ij. persoene in christo</l>
<l>Ende confirmeerde tier vren</l>
<l>Enen persoen in tween naturen</l>
<l>Deen nature die godhede</l>
<l>Ende dandere die menschede</l>
<l n="265">Paus sat hi zonder zaghe</l>
<l>.Viij. iare ende .ix. daghe</l>
<l>Sixtus die derde vandien</l>
<l><milestone unit="fol" n="85rb"/> Name wart paus mettien</l>
<l>Dese sette ende woude</l>
<l n="270">Dat gheen clerc en soude</l>
<l>Hem doen wijen hier no dare</l>
<l>Dan int bisdoem danen hi ware</l>
<l>&#x00B6; Hi stichte in rome alsic hore</l>
<l>Onser vrouwen kerke maiore</l>
<l n="275">Kerken versierde hi menechfoude</l>
<l>Beide met seluere ende met goude</l>
<l>&#x00B6; Den armen gaf hi vele hauen</l>
<l>Bi sente laureinse es hi begrauen</l>
<l>Leo dierste alsic las</l>
<l n="280">Die paus vandien name was</l>
<l>Sende vele epistlen vte</l>
<l>Vandes gheloeuen virtute</l>
<l>Doen die wandelen alle dlant</l>
<l>Ghestruweert hadden metter hant</l>
<l n="285">Versierde hi die kerken weder</l>
<l>Ende vernuwede op ende neder</l>
<l>Der kerken ambachte ghewijt</l>
<l>&#x00B6; Hem gheuiel op enen tijt</l>
<l>Dat vele liede te samen</l>
<l n="290">Te sire hant offeren quamen</l>
<l>Daer een scone wijf custe sine hant</l>
<l>Daer af hi becoert wart thant</l>
<l>Dat rau hem soe betterlijc</l>
<l>Doen hi thuis quam heimelijc</l>
<l n="295">Alsoe hem sine consientie gaf</l>
<l>Dat hi sine hant sloech af</l>
<l>Om dat si zake was der dinc</l>
<l>Doen hi niet ter kerken en ghinc</l>
<l>Ende daghelijcs messe niet en dede</l>
<l n="300">Alse te voren was sijn sede</l>
<l>Maecte tfolc gheruchte groet</l>
<l>Doen hi was in deser noet</l>
<l>Riep hi onser vrouwen an</l>
<l>Ende vaste ende beedde dan</l>
<l n="305">Ende si quam daer hi lach</l>
<l>Ende met sinen oeghen toe sach</l>
<l>Ende sette hem ane sine hant</l>
<l><milestone unit="fol" n="85va"/> Ende hi was ghesont thant</l>
<l>&#x00B6; In deser tijt wet wale</l>
<l n="310">Struerde dlant van ytale</l>
<l>Die goten ende vrankerike mede</l>
<l>Daer si braken menegne stede</l>
<l>.Xxi. iaer regneerde hi</l>
<l>Ende bina .iiij. maent daerbi</l>
<l n="315">Hylarius wart paus nu</l>
<l>Dese sette dat segghic v</l>
<l>Ende ordeneerde ende woude</l>
<l>Dat gheen paus en soude</l>
<l>Ordineren die hi wilde</l>
<l n="320">Dat paepscap na hem hilde</l>
<l>&#x00B6; Arture was nu alsic las</l>
<l>Die coninc van bertaingen was</l>
<l>Die met sire groeter hoefshede</l>
<l>Ende sire groter doeght mede</l>
<l n="325">Al brachte onder sine hant</l>
<l>Vrankerike ende vlaender lant</l>
<l>Denemarken ende norweghen</l>
<l>Die arturen alle neghen</l>
<l>Om sine goedertiernheit groet</l>
<l n="330">Ende anders om enghene noet</l>
<l>&#x00B6; Eens nam hi sine vaert</l>
<l>Met hercrachte te rome waert</l>
<l>Ende beual sinen broeder dlant</l>
<l>Doen hi quam an des berchs cant</l>
<l n="335">Quam hem boedscap haestelijc</l>
<l>Dat sijn broeder valschelijc</l>
<l>Ane hem toghe die crone</l>
<l>Ende oec sijn wijf dan was niet scone</l>
<l>Doe keerde hi weder alsoe houde</l>
<l n="340">Ende recht daer hi landen soude</l>
<l>Ende vten scepe te lande gaen</l>
<l>Heeften sijn broeder daer bestaen</l>
<l>Daer vachtmen met nide groet</l>
<l>Walewein die bleef daer doet</l>
<l n="345">Daer arture droeue om was</l>
<l>Doch wan arture den pas</l>
<l>Ende den opganc al waest hem swaer</l>
<l><milestone unit="fol" n="85vb"/> Doen orloeghdensi .vij. iaer</l>
<l>In dende vergaderdensi</l>
<l n="350">Tenen wighe der zee bi</l>
<l>Daer arture sere wart ghewont</l>
<l>In een scip viel hi tier stont</l>
<l>Ende voer in een eylant</l>
<l>Daermenne noysider en vant</l>
<l n="355">Maer bleef verloren alsict vinde</l>
<l>Noch en weet men niet sijn inde</l>
<l>&#x00B6; Paus sat hylarius</l>
<l>.Vi. iaer ic vindt aldus</l>
<l>.Iij. maent ende .x. daghe</l>
<l n="360">Dit houdet al sonder zaghe</l>
<l>Simplicius quam hier na</l>
<l>Een heilech man alsic versta</l>
<l>&#x00B6; De stat van rome sciet hi</l>
<l>In .v. prochien lesen wi</l>
<l n="365">Ende in elke dat ghijt wet</l>
<l>Heeft hi enen priester gheset</l>
<l>Die anders en dede meer no mider</l>
<l>Dan hi biechte ende doepte kinder</l>
<l>Ghelijc dat noch cureite sijn</l>
<l n="370">&#x00B6; In deser tijt was merlijn</l>
<l>In bertaingen die den lieden</l>
<l>Dinghe seide die ghescieden</l>
<l>Sijn moeder was begheuen</l>
<l>Ende leidde ere nonnen leuen</l>
<l n="375">Ende alsi alleene was</l>
<l>Quam die quaede gheest alsic las</l>
<l>Ghedaen als een ionc man</l>
<l>Ende sachse harde lieflijc an</l>
<l>Doen hi dit langhe hadde ghedaen</l>
<l n="380">Quam hi int leste vore hore staen</l>
<l>Daer si was heimelike</l>
<l>Ende helsese lieflike</l>
<l>Ende hier af alsmen vint</l>
<l>Bleef si draghende kint</l>
<l n="385">Doen soe dede die coninc maken</l>
<l>Enen torre van groeten zaken</l>
<l>Ende soe wat die goede man</l>
<l><milestone unit="fol" n="86ra"/> Sdaeghs dede maken daer an</l>
<l>Dat lach smorghens alter neder</l>
<l n="390">Die coninc versochte voert ende weder</l>
<l>Onder alle sine wise doe</l>
<l>Hoe dat mochte comen toe</l>
<l>Die meestre die van nide groet</l>
<l>Gherne hadden ghesien merlins doet</l>
<l n="395">Om dat hi soe vele wiste</l>
<l>&#x00B6; Te segghene van groeter liste</l>
<l>Antwerden si openbare</l>
<l>Waert dattie moertre ware</l>
<l>Ghemingt met eens kints bloede dan</l>
<l n="400">Dat noyt vader en ghewan</l>
<l>Dwerc soude wel comen toe</l>
<l>Die coninc dede soeken doe</l>
<l>Alselken kint nernstelike</l>
<l>Tallen steden in sijn rike</l>
<l n="405">Soe langhe datmen merline vant</l>
<l>Want daer kindre speelden op tsant</l>
<l>Ende sere scouden onderlinghe</l>
<l>Sprac deen kint dese dinghe</l>
<l>Du waers sonder vader gheboren</l>
<l n="410">Ic hebt di seluen segghen horen</l>
<l>Daer ane kindemen openbare</l>
<l>Dat dat kint sonder vader ware</l>
<l>Doen hi quam voer den coning</l>
<l>Sprac hi thant dese dinc</l>
<l n="415">Her coninc ic ben verraden</l>
<l>Mijn bloet en mach in staden</l>
<l>Vwen werke staen twint</l>
<l>Maer doet grauen int fondament</l>
<l>Ghi selt vinden die saken</l>
<l n="420">Daerbi dat uwe werke braken</l>
<l>&#x00B6; Die coninc dede grauen thant</l>
<l>Soe langhe dat hi ondervant</l>
<l>Waer af te valne plach</l>
<l>Daert menich mensche toe sach</l>
<l n="425">Dus soe maecte hi twaren</l>
<l>Alle die meesters loghenaren</l>
<l>Ende verloeste hem seluen vander doet</l>
<l>Simplicius sat paus dare</l>
<l>Al luttel meer dan .xv. iare</l>
<l n="430">Felix wert paus almen siet</l>
<l>Die derde die alsoe hiet</l>
<l>Ene keerke stichte dese here</l>
<l>Te rome in sente jacobs ere</l>
<l>Hi sette oec ende woude</l>
<l n="435">Datmen die keerken wien soude</l>
<l>&#x00B6; Ende dat oec elc man</l>
<l>Diemen in rechte sprake an</l>
<l>Oft wroeghde van enegher saken</l>
<l>Datmen hem respijt soude maken</l>
<l n="440">Daer hi hem binnen mochte beraden</l>
<l>Ende antwerden met staden</l>
<l>Ende dattie wroeghere oec clare</l>
<l>Soude sijn van quader mare</l>
<l>&#x00B6; Hi sat .viij. iaer ende .xi. maent</l>
<l n="445">Ende .xvij. daghe alsmen waent</l>
<l>Gelasius alsoe wi lesen</l>
<l>Wart nv paus na desen</l>
<l>Dese maecte orisoene</l>
<l>Tracte ende ymnen scone</l>
<l n="450">Ter prefacien dede hi best</l>
<l>Vere dignum et iustum est</l>
<l>&#x00B6; Rechte in desen stonden</l>
<l>Wart sente michiels kerke vonden</l>
<l>In ene steeroke alsmen daer siet</l>
<l n="455">Wise maecte en weet men niet</l>
<l>&#x00B6; In deser tijt oec vonden was</l>
<l>Die lichame sente barnabas</l>
<l>Ende dewangelie hem beneuen</l>
<l>Die matheus hadde bescreuen</l>
<l n="460">In abreusche met siere proper hant</l>
<l>Gelasius alsoe ict vant</l>
<l>Zat .viij. maent ende .viij. jare</l>
<l>Ende .xxviij. daghe paus dare</l>
<l>Anastasius wart paus nv</l>
<l n="465">Dese sette dat seggic v</l>
<l>Dat om errescap noch om haten</l>
<l><milestone unit="fol" n="86va"/> Gheen priester en soude achterlaten</l>
<l>Sine ghetiden groet no clene</l>
<l>Sonder die messe allene</l>
<l n="470">.Ij. iare sat hi paus doe</l>
<l>Ende .xi. maende daer toe</l>
<l>Ende .xxiij. daghe met</l>
<l>Dus vendict int latijn gheset</l>
<l>Symachus ende laurencius</l>
<l n="475">Worden beide ghecoren aldus</l>
<l>Alte rome inder steden</l>
<l>Hieromme worden ghesceden</l>
<l>Paepscap ende leke mede</l>
<l>Soe dat daer was groet onurede</l>
<l n="480">Doch mids diderike den coninc</l>
<l>Wart soe ghesaet dese dinc</l>
<l>Dat symachus paus es bleuen</l>
<l>Na wart hi nochtan verdreuen</l>
<l>Om dinghen diemen hem teech an</l>
<l n="485">Ende laurentius wart paus dan</l>
<l>Dpaepscap bi desen saken</l>
<l>Ghinc echt nv partien maken</l>
<l>Soe dadt swaerlijc nv ghinc staen</l>
<l>Een seent wert tsamen nv ghedaen</l>
<l n="490">Daer versaemden tenen hoepe</l>
<l>.Ijc. ende .xx. bisscoppe</l>
<l>Symachus puergeerde hem claer</l>
<l>Van datmen ouer hem seide daer</l>
<l>Ende wart paus gheconfirmeert</l>
<l n="495">Ende laureins wart ghecondempneert</l>
<l>&#x00B6; In desen tiden ic lese aldus</l>
<l>Wart kersten clodoueus</l>
<l>Die coninc was van vrankerike</l>
<l>Die van doeghden was rike</l>
<l n="500">Het dedene kersten sente remijs</l>
<l>Een kerke stichte hi te parijs</l>
<l>In peeters ende pauwels ere</l>
<l>Die hi rike maecte sere</l>
<l>In deser tijt ic vinde aldus</l>
<l n="505">Leefde die goede clerc boetius</l>
<l>Sente remijs ende maxentius</l>
<l><milestone unit="fol" n="86vb"/> Sente leodegarijs ende arnulphus</l>
<l>.Vij. maent ende .xv. iaer</l>
<l>Sat symacus paus daer</l>
<l n="510">Ende .xxviij. daghe daer toe</l>
<l>Hormisda wart paus doe</l>
<l>Die vele goeds den armen gaf</l>
<l>Om dat sire souden leuen af</l>
<l>Die kerken versierde hi mede</l>
<l n="515">Met ornamenten telker stede</l>
<l>Tsente peeters wart hi begrauen</l>
<l>Daer hi liet van sire hauen</l>
<l>Een stuc seluers dat woech tier stont</l>
<l>Dusentech ende .xl. pont</l>
<l n="520">.Ix. iare ende .xviij. daghe dan</l>
<l>Sat hi paus dese goede man</l>
<l>Ian dierste die soe hiet</l>
<l>Wart paus nu alsmen siet</l>
<l>In desen tiden waerlike</l>
<l n="525">Bekeerde te christum vrankerike</l>
<l>&#x00B6; Diederijc alsic las</l>
<l>Die der gothen coninc was</l>
<l>Ende ytalien hadde onder dan</l>
<l>Vinc desen iersten ian</l>
<l n="530">Ende incarcererdene mede</l>
<l>Daer hi zaen sinen inde dede</l>
<l>Dat god wrac alsic versta</l>
<l>Want diederijc starf zaen daerna</l>
<l>Ende en heilech ermite sach</l>
<l n="535">In visione daer hi lach</l>
<l>Datmen in tormente scarp</l>
<l>Sine ziele in de helle warp</l>
<l>Hi was .viij. maent ende .ij. iaer</l>
<l>Ende .xviij. daghe paus daer</l>
<l n="540">Felix die vierde wart paus dan</l>
<l>Hi sette dese goede man</l>
<l>Datmen bestriken soude de lieden</l>
<l>Eer si vander werelt scieden</l>
<l>Met heilegher olyen als ghi siet</l>
<l n="545">Datmen noch te doene pliet</l>
<l>.Iiij. iare .ij. maent sat hi</l>
<l><milestone unit="fol" n="87ra"/> Paus ende .xiij. daghe daer bi</l>
<l>Bonifacius quam nv alsic las</l>
<l>Die dander van dien name was</l>
<l n="550">Dese sette inder kerken</l>
<l>Dattie leke vanden clerken</l>
<l>Versceden souden vroech ende spade</l>
<l>Alsmen daer in messe dade</l>
<l>.Ij. iare .xxvi. daghe</l>
<l n="555">Sat hi paus zonder zaghe</l>
<l>Iohannes wart paus doe</l>
<l>Dander die hiet alsoe</l>
<l>In desen tiden ic vindt aldus</l>
<l>Leefde sente maurus</l>
<l n="560">Sente benedictus iongre was</l>
<l>Paus sat hi alsoe ic las</l>
<l>.Ij. iare ende .iiij. maent</l>
<l>Ende .vi. daghe alsmen waent</l>
<l>Agapitus wart paus hier na</l>
<l n="565">Dese sette alsic versta</l>
<l>Dattie papen altoes souden</l>
<l>Des sondaeghs processien houden</l>
<l>Datmen noch houdet wale</l>
<l>In kerken conuentuale</l>
<l n="570">.Xi. maent sat paus dese here</l>
<l>.Xiiij. daghe ende nimmere</l>
<l>Siluerius moeste paus nu wesen</l>
<l>Die keiser versende desen</l>
<l>Verre lants in ene stede</l>
<l n="575">Daer hine dan doeden dede</l>
<l>Dat toe brachte alsic versta</l>
<l>Die keyserinne theodora</l>
<l>Om dat hi weder en woude ontfaen</l>
<l>Enen bisscop dien hi ghedaen</l>
<l n="580">Te banne hadde ende verdoemt beide</l>
<l>Om dat hi ieghen tgheloeue seide</l>
<l>Hi sat .v. maent der jare drie</l>
<l>Ende .ix. daghe paus alsic sie</l>
<l>Virgilius wart paus dan</l>
<l n="585">Belligarius die hoeftman</l>
<l>Verloeste rome dat beseten was</l>
<l><milestone unit="fol" n="87rb"/> Vanden ghoten alsic las</l>
<l>Daer hi een cruce wan ter seluer stont</l>
<l>Van goude dat woech .c. pont</l>
<l n="590">Dat hi sente peetre gaf</l>
<l>Noch en stoet niet af</l>
<l>Theodora die keyserinne</l>
<l>Si en dede met fellen sinne</l>
<l>Desen paus oec vaen</l>
<l n="595">Om dat hi niene woude ontfaen</l>
<l>Den bisscop voreghenoemt</l>
<l>Dien agapitus hadde verdoemt</l>
<l>Ende daer hi in ene kerke vloe</l>
<l>Deedsine vut trecken doe</l>
<l n="600">Ende en seel binden anden hals</l>
<l>Ende dede hem soe vele ongheuals</l>
<l>Datmenne vander morghenstonde</l>
<l>Sloyde al toten auonde</l>
<l>Ende in enen kerker leide dan</l>
<l n="605">Daer hi starf een heilech man</l>
<l>&#x00B6; In desen tiden ic lese aldus</l>
<l>Was die clerc theophilus</l>
<l>Die christum ende sire moeder ghinc af</l>
<l>Om dinc die hem die duuel gaf</l>
<l n="610">Die sider te hem seluen quam</l>
<l>Ende selc berou ane nam</l>
<l>Dat hem maria scone</l>
<l>Versoende an horen sone</l>
<l>In deser tijt des sijt wijs</l>
<l n="615">Soe starf sente remijs</l>
<l>Die de kerke te riem[.......]</l>
<l>Berechte .lxxij. iaer</l>
<l>Paus sat vergili[..]</l>
<l>.Xviij. iare .vi. maent [.....]</l>
<l n="620">Ende .xxvi. [..........]</l>
<l>Pelagius be[.............]</l>
<l>Dese sette [..........]</l>
<l>Dat dwe[.................]</l>
<l>Over die [....................]</l>
<l n="625">Die in on[.............]</l>
<l>Ocht [.................]</l>
<l><milestone unit="fol" n="87va"/> Int gheloeue sayden twist</l>
<l>&#x00B6; In deser tijt hebbic verstaen</l>
<l>Was in scollant sente brandaen</l>
<l n="630">In wies vite alsic sach</l>
<l>Men groet wonder lesen mach</l>
<l>Ende sente steuens ghebeente mede</l>
<l>Was te rome bracht inde stede</l>
<l>Ende bi sente laureinse gheleit</l>
<l n="635">Paus sat dese ter waerheit</l>
<l>.Iiij. iare der maende tiene</l>
<l>.Xxv. daghe na minen siene</l>
<l>Ian wart paus na desen</l>
<l>Die derde ian daer wi af lesen</l>
<l n="640">In deser tijt ic vind aldus</l>
<l>Was die goede clerc fortunatus</l>
<l>Die wise poete vercoren</l>
<l>Vte ytalien gheboren</l>
<l>Die te tours quam om dat hi daer</l>
<l n="645">Sente mertens vite bescref claer</l>
<l>Ende bisscop wart na dat</l>
<l>Tote poytiers in de stat</l>
<l>In deser tijt sachmen varen</l>
<l>In die locht viereghe scaren</l>
<l n="650">Ende daer na besaten thant</l>
<l>De lombaerde ytalien lant</l>
<l>[.]ne kerke dede maken dese here</l>
<l>[.]n philips ende iacobs ere</l>
<l>[.]nde doen hise hadde ghewijt</l>
<l n="655">[.]tarf hi in corter tijt</l>
<l>[..] en vant niet clare dat</l>
<l>[........]hen tijt hi paus sat</l>
<l>[..........] dierste die soe hiet</l>
<l>[.........] nu alsmen siet</l>
<l n="660">[...........] tiden alsict vant</l>
<l>[..........] lombarde ytalien lant</l>
<l>[...........] was ende sterfte groet</l>
<l>[............]merecheit bleeft doet</l>
<l>[...............] goede man</l>
<l n="665">[..............] gheweest dan</l>
<l>[....................]ghe .iiij. iaer</l>
<l><milestone unit="fol" n="87vb"/> Doen soe wart paus daer</l>
<l>Pelagius die ghecoren was</l>
<l>Sonder skeysers beheet alsic las</l>
<l n="670">Dat te voren niene mochte ghescien</l>
<l>In weet hoet nu quam te dien</l>
<l>Doen belaghen ic lese dat</l>
<l>Die lombaerde rome die stat</l>
<l>Het rechende oec soe sere dan</l>
<l n="675">Dat die tybre te rome ran</l>
<l>Ouer die mure vander stede</l>
<l>Die groete scaede in rome dede</l>
<l>Ende vanden beesten die verdronken</l>
<l>Ende daer na laghen ende stonken</l>
<l n="680">Storuen soe vele liede sijds ghewes</l>
<l>Dat wonder te segghene es</l>
<l>Dat meest dede de stanc</l>
<l>Van enen drake die daer verdranc</l>
<l>.X. iare sat hi paus daer</l>
<l n="685">Gregorius wart paus dar naer</l>
<l>Dierste die was van die name</l>
<l>Een reine leerere zonder blame</l>
<l>Die de heileghe scrifture ontbant</l>
<l>Ende ondersochte ende ondervant</l>
<l n="690">Omtrent .xl. omelyen</l>
<l>Maecte hi te sire partien</l>
<l>Ende ander scriften vele</l>
<l>Hi ontbant ioppe ende ezechiele</l>
<l>Enen cloester maecte hi mede</l>
<l n="695">In sine eyghene woenincstede</l>
<l>Soe datmen seide openbare</l>
<l>Dat hi en erdersch inghel ware</l>
<l>Om dat hi leidde claerlike</l>
<l>Een hemelsch leuen op ertrike</l>
<l n="700">[&#x00B6;] Hi maecte die statioene</l>
<l>Diemen te vasten pleeght te doene</l>
<l>Van kerken te kerken inde stat</l>
<l>Van rome. noch houdmen dat</l>
<l>Te vasten daer tesen stonden</l>
<l n="705">In verlanessen svolcs zonden</l>
<l>[&#x00B6;] Hi dede oec zonder waen</l>
<l><milestone unit="fol" n="88ra"/> Hoefde ende lede af slaen</l>
<l>Allen beelden met sinen ghebode</l>
<l>Die ghemaect waren na dafgode</l>
<l n="710">Om dat hi clare ende wale</l>
<l>Dongheloeue altemale</l>
<l>Ontwortelen woude ende verdriuen</l>
<l>Dattet meer en soude becliuen</l>
<l>&#x00B6; Hi dede ter messen alsic versta</l>
<l n="715">Diesque nostros in tua</l>
<l>Pace disponas. datmen leest daer</l>
<l>Daghelike in dien outaer</l>
<l>&#x00B6; Hi was dierste lesen wi</l>
<l>Die screef seruus seruorum dei</l>
<l n="720">Dats knecht der gods knechte</l>
<l>Dit scriuen die pause van rechte</l>
<l>&#x00B6; Dore al dat hi was soe gheraect</l>
<l>Ende in alle doeght soe volmaect</l>
<l>Nochtan haddi aduersarise groet</l>
<l n="725">Diene beneden na sine doet</l>
<l>Datti hadde soe goeden name</l>
<l>Ende om sine ewelike blame</l>
<l>Sine boeke wouden verbranden gaen</l>
<l>En hadt een sijn dyaken ghedaen</l>
<l n="730">Die ten heileghen swoer dat</l>
<l>Die heileghe gheest op hem sat</l>
<l>Als ene duue met lichte</l>
<l>Daer hi screef ende dichte</l>
<l>Ende dat hijt sach openbare</l>
<l n="735">Hi sat paus .xiij. iare</l>
<l>.Vi. maent .x. daghe daer toe</l>
<l>Hamanus wart paus doe</l>
<l>Dese sette ende woude</l>
<l>Datmen inde kerke luden soude</l>
<l n="740">Tallen ghetiden alst noch doet</l>
<l>Paus sat hi des sijt vroet</l>
<l>.I. iaer .v. maende ende .ix. daghe</l>
<l>Dit houdic al zonder zaghe</l>
<l>Bonefacius die derde</l>
<l n="745">Wart vanden stoele nu herde</l>
<l>Hi sette dese zaken</l>
<l><milestone unit="fol" n="88rb"/> Datmen een gruene laken</l>
<l>Opten outare zoude legghen</l>
<l>Paus sat hi hoere wi segghen</l>
<l n="750">.Viij. maent ende nimmere</l>
<l>Bonefacius wart doen here</l>
<l>De vierde die hiet alsoe</l>
<l>Dese paus brachte dat toe</l>
<l>Ane den keyser die hiet phocas</l>
<l n="755">Dat sente peeters kerke was</l>
<l>Hoeftkerke waerlike</l>
<l>Van allen kerken van ertrike</l>
<l>&#x00B6; Oec beiaeghde hi ic lese daer af</l>
<l>Dat hem die selue keyser gaf</l>
<l n="760">Den ronden tempel mede</l>
<l>Daer te rome inde stede</l>
<l>Die ghemaect was wilen ere</l>
<l>Inder godinnen tebes ere</l>
<l>Die der gode moeder hiet</l>
<l n="765">Alse wilen plach theiden diet</l>
<l>Dien tempel wijde hi met eren</l>
<l>In dere der moeder ons heren</l>
<l>Ende alle gods heileghen met</l>
<l>Priesters heeft hire in gheset</l>
<l n="770">Die ten eweghen gode horen</l>
<l>Daermen den duuel diende te voren</l>
<l>Noch heetet te derre stonde</l>
<l>Onser vrouwen kerke rotonde</l>
<l>Alre heileghen feeste sette hi</l>
<l n="775">Ende alre zielen dach daer bi</l>
<l>&#x00B6; .Vi. iaer hilt hi die stede</l>
<l>Ende .xxv. daghe mede</l>
<l>Beusdedit quam hier nare</l>
<l>Ende waest .xx. daghe ende .iij. iare</l>
<l n="780">Daer dese custe ane den mont</l>
<l>Enen lazerzen wart hi ghesont</l>
<l>Bonefacius die vijfte die</l>
<l>Wart paus nu alsict sie</l>
<l>Dese sette dat wijf ende man</l>
<l n="785">Wesen soude inden ban</l>
<l>Die roefde oft stole in kerke</l>
<l><milestone unit="fol" n="88va"/> Hi sat paus alsict merke</l>
<l>.Xiij. daghe ende .v. iaer</l>
<l>Honorius wart paus hier naer</l>
<l n="790">Dit was en heilech man</l>
<l>Alle tgoet dat hi ghewan</l>
<l>Gaf hi den armen meldelike</l>
<l>Vele kerken maecte hi rike</l>
<l>Die hi versierde menechfoude</l>
<l n="795">Van gheestente/ seluere ende van goude</l>
<l>Drie kerken stichte hi mede</l>
<l>Daer te rome inde stede</l>
<l>Deene in sente agneten ere</l>
<l>Daer in groefmen desen here</l>
<l n="800">.Xij. iaer hi paus sat</l>
<l>Ende .xi. maend in de stat</l>
<l>Ende .xxvij. daghe daer toe</l>
<l>Zeuerinus wart paus doe</l>
<l>Heilech in alle manieren</l>
<l n="805">Gheraect ende goedertieren</l>
<l>Die clercscap minde ende eerde</l>
<l>Ende den kerken dinghe meerde</l>
<l>Ende melde ieghen darme was</l>
<l>Hi sat een iaer paus alsic las</l>
<l n="810">Doen groeuenne sine clerke</l>
<l>In sente peeters kerke</l>
<l>Ian de vierde wart paus na datte</l>
<l>Dese metter heilegher kerken scatte</l>
<l>Cochte menech .m. volcs vri</l>
<l n="815">Van eyghenen dienste seeghtmen mi</l>
<l>Hi si paus .ix. maent .i. iaer</l>
<l>Ende .xviij. daghe oec daer naer</l>
<l>Theodorus dierste quam hier na</l>
<l>Dese maecte alsic versta</l>
<l n="820">Een boec van penitentien goet</l>
<l>Daer vele orboers in stoet</l>
<l>Ende ander dinghe sette hi mede</l>
<l>.Vi. iare hilt hi die stede</l>
<l>.V. maende .viij. daghe met</l>
<l n="825">Merten wart paus hier na gheset</l>
<l>Dierste die alsoe hiet</l>
<l><milestone unit="fol" n="88vb"/> Van desen men ghescreuen siet</l>
<l>Dat eens daer hi messe dede</l>
<l>Een quam daer ter seluer stede</l>
<l n="830">Diene doet woude slaen</l>
<l>Ende daer hi tswert vt liet gaen</l>
<l>Wart hi thant staerblent</l>
<l>&#x00B6; Te rome maecte hi enen zent</l>
<l>Daer hi condempneerde starke</l>
<l n="835">Pauwelse den patriarke</l>
<l>Van constantinoble om dat</l>
<l>Hi valschlike patriarke sat</l>
<l>Ende volghde valscher leringhen</l>
<l>Die keyser om dese dinghen</l>
<l n="840">Versende den paus thant</l>
<l>In een verre quaet lant</l>
<l>Daer hi starf salechlike</l>
<l>Ende voer te gode in hemelrike</l>
<l>Sine feeste leeght alsmen sach</l>
<l n="845">Alder naest sente mertens dach</l>
<l>Die bisscop van tours was</l>
<l>.Vi. iaer .ij. maent alsic las</l>
<l>Ende .xxvi. daghe hi paus was</l>
<l>Eugenius wart paus dan</l>
<l n="850">Die goedertierne heileghe man</l>
<l>Gracilec sere ende ghemint</l>
<l>Paus sat hi alsmen vint</l>
<l>.Ij. iare ende .viij. maent</l>
<l>.Xxij. daghe alsmen waent</l>
<l n="855">Vitalius wart paus nu</l>
<l>Dese maecte dat segghic v</l>
<l>Der roemscher kerken zanc</l>
<l>Na rechter musiken ganc</l>
<l>Ende concordeerdene al vut</l>
<l n="860">Mede opter orghene luut</l>
<l>Des men te voren niene plach</l>
<l>Paus sat hi alsic sach</l>
<l>.Xiiij. iare. maende sesse</l>
<l>Deodatus seeght die lesse</l>
<l n="865">Wart paus nu ghemaect</l>
<l>Dese was soe wel gheraect</l>
<l><milestone unit="fol" n="89ra"/> Ende soe goedertieren te wensche</l>
<l>Dat noyt arm noch rijc mensche</l>
<l>Die an hem sochte troest</l>
<l n="870">Van hem en keerde onghetroest</l>
<l>.Ij. maent ende .iiij. iaer</l>
<l>Ende .v. daghe sat hi paus daer</l>
<l>Decius wart paus na dat</l>
<l>Dese versierde sere die stat</l>
<l n="875">Daer wart hi begrauen dan</l>
<l>.Iij. jaer sat paus dese man</l>
<l>.V. maent der daghe tiene</l>
<l>Dus vindict na minen ziene</l>
<l>Agato wart paus daernaer</l>
<l n="880">Ende waest .v. maent ende .ij. iaer</l>
<l>Ende drie daghe daer toe</l>
<l>Leo dander wart paus doe</l>
<l>Dese sette ende woude</l>
<l>Datmen den paes gheuen soude</l>
<l n="885">In alle kerken hier ende dare</l>
<l>Alse agnus dei ghesonghe ware</l>
<l>&#x00B6; Van scoenre spraken was hi</l>
<l>In scrifturen vroet daer bi</l>
<l>Wel soe sprac die tonghe sijn</l>
<l n="890">Beide griex ende latijn</l>
<l>Den armen was hi goet ter core</l>
<l>Beide met handen ende met labore</l>
<l>.Xi. maende hi paus sat</l>
<l>Ende .xvij. daghe na dat</l>
<l n="895">Benedictus wart paus doe</l>
<l>Dander die hiet alsoe</l>
<l>Die hem pijnde vtermaten</l>
<l>Te volghene sinen vorsaten</l>
<l>In doeghdeliken werken</l>
<l n="900">Ende sere minde die kerken</l>
<l>.X. maende ende .xij.I daghe</l>
<l>Zat hi paus sonder zaghe</l>
<l>Ian die vijfte zat paus nu</l>
<l>Paus sat hi dat zegghic v</l>
<l n="905">.X. daghe ende .i. iaer</l>
<l>Zeno wart paus daer naer</l>
<l><milestone unit="fol" n="89rb"/> Die heilech van leuene was</l>
<l>.Xi. iaere alsic las</l>
<l>Was hi paus ende nimmere</l>
<l n="910">Sergius wart doen here</l>
<l>Dierste paus die soe hiet</l>
<l>Dese paus alsmen siet</l>
<l>Ene seluerne casse vant</l>
<l>Alsoe hem god dede bekant</l>
<l n="915">Te zente peeters alsic las</l>
<l>Die soe sere verrostecht was</l>
<l>Datmen cume wart gheware</l>
<l>Datse zeluerinen ware</l>
<l>In ene oude donker stat</l>
<l n="920">Een cruce vantmen int vat</l>
<l>Ghesiert harde menechfoude</l>
<l>Met ghesteente ende met goude</l>
<l>Daer in was al gheheel</l>
<l>Van ons heren houte en deel</l>
<l n="925">Datmen daer te toenne pleeght</l>
<l>Alse des heilechs cruis dach leeght</l>
<l>&#x00B6; Hi sat paus .ix. iaer</l>
<l>.Viij. maent .xxviij. daghe daer</l>
<l>Leo die derde wart paus nu</l>
<l n="930">In desen tiden dat zegghic v</l>
<l>Wart ghedoedt zente lambrecht</l>
<l>Die bisscop was te maestrech</l>
<l>Al bleef te ludeke doet die man</l>
<l>Hi wart te tricht begrauen dan</l>
<l n="935">Maer doemen den stoel na dat</l>
<l>Te ludeke trac ter stat</l>
<l>Voerdemen den lichame mede</l>
<l>&#x00B6; Datten dodo doeden dede</l>
<l>Was om dat hi dorste castien</l>
<l n="940">Puppine van sire amien</l>
<l>Die dodoes suster was</l>
<l>Die hi hilt alsoe ic las</l>
<l>Boven sine ghetroude wijf</l>
<l>Dat coste lambrechte sijn lijf</l>
<l n="945">Dese puppijn was maerteels vader</l>
<l>Ende coninc puppijns oudervader</l>
<l><milestone unit="fol" n="89va"/> Ende begghen sone alsic las</l>
<l>Te harstalle sine woeninghe was</l>
<l>Van desen lieden hebbic vernomen</l>
<l n="950">Sijn die hertoghen van brabant comen</l>
<l>&#x00B6; Dese leo en es niet met</l>
<l>Int ghetal der pause gheset</l>
<l>Om dat hi alsic vernam</l>
<l>Quaelle lichte daer toe quam</l>
<l n="955">.Xi. maent saut hi paus ende .ij. iaer</l>
<l>Ian die zeste wart paus daernaer</l>
<l>Martelere starf hi alsic las</l>
<l>.Iij. iaer .ij. maent hi paus was</l>
<l>Ende .xxiij. daghe mede</l>
<l n="960">Ian die seuende besat die stede</l>
<l>Dese was gheleert herde wale</l>
<l>Ende hadde ene scone tale</l>
<l>Ene capelle stichte hi</l>
<l>Sente peeters kerken bi</l>
<l n="965">Inder moeder gods ere</l>
<l>Daer groefmen desen here</l>
<l>.Xxviij. daghe ende .ij. iaere</l>
<l>.Vij. maent sat hi paus dare</l>
<l>Sysinnius wart paus na dat</l>
<l n="970">Diet maer .xx. daghe en sat</l>
<l>Constantinus alsic versta</l>
<l>Besat den paus stoel hier na</l>
<l>Die keyser iustiniaen</l>
<l>Daer hi messe vore hem dede</l>
<l n="975">Daer die keyser in waerre dinc</l>
<l>Gods lichame van hem ontfinc</l>
<l>Ende bat vor hem onsen here</l>
<l>Den paus dedi groete ere</l>
<l>Ende confirmeerde groet ende smal</l>
<l n="980">Der roemscher kerken rechte al</l>
<l>Keyser philipse seide hi</l>
<l>Enen kettere lesen wi</l>
<l>Om dat hi telker stede</l>
<l>Die beelden vten kerken dede</l>
<l n="985"><milestone unit="fol" n="89vb"/> .Xvi. daghe der iare seuene</l>
<l>Sat hi paus in sinen leuene</l>
<l>Gregorlus dander die alsoe hiet</l>
<l>Wart paus alsmen bescreuen siet</l>
<l>In deser tijt ic lese aldus</l>
<l n="990">Bekeerde een bonifacius</l>
<l>Dfolc van almaengen lande</l>
<l>Daerne die paus selue sande</l>
<l>Erdsbisscop wart hi na dat</l>
<l>Al tote mense in die stat</l>
<l n="995">Daer na wart hi ghesant</l>
<l>Predeken in vrieslant</l>
<l>Daer hi wart ghemartelijt</l>
<l>&#x00B6; Karl marteel in deser tijt</l>
<l>Vader van coninc puppine</l>
<l n="1000">Trac doen ouer den rine</l>
<l>Daer hi ieghen die sassen vacht</l>
<l>Ende warp al onder sine macht</l>
<l>Almaengnen swauen prucen doe</l>
<l>Ende al toter dunouwen toe</l>
<l n="1005">Hi bestoet oec pinen me</l>
<l>Hi trac ouer die roede zee</l>
<l>Daer hi die sarrasine versloech</l>
<l>Om haer groet ongheuoech</l>
<l>&#x00B6; Doen gregorius dese here</l>
<l n="1010">Sijn goet dore goeds ere</l>
<l>Der heilegher kerken hadde ghegheuen</l>
<l>Inde hi zalechlijc sijn leuen</l>
<l>Doe hijt .xvi. iaer hadde gheweest</l>
<l>.Viij. maent .xx. daghe alsmen leest</l>
<l n="1015">Gregorius die derde</l>
<l>Wart nu paus ende herde</l>
<l>Hi dede ter messen min no mee</l>
<l>Quorum sollempnitas hodie</l>
<l>In conspectu maiestatis tue</l>
<l n="1020">Celebretur domine deus</l>
<l>Dese paus gregorius</l>
<l>Verdoemde den keyser leone</l>
<l>Om dat hi die beelden onscone</l>
<l>Vut allen kerken werpen dede</l>
<l n="1025"><milestone unit="fol" n="90ra"/> Met sire quaeder moghenthede</l>
<l>Enen zeent dedi te samen</l>
<l>Daer doen bisscoppe quamen</l>
<l>Omtrent .m. alsic las</l>
<l>Daer dat gheconfirmeert was</l>
<l n="1030">Datmen die beelden ons heren</l>
<l>Ende die heileghen soude eren</l>
<l>Ende wie des ware contrare</l>
<l>Dat hi dan vermeesaemt ware</l>
<l>In deser tijt belaghen mede</l>
<l n="1035">Die lombaerde rome die stede</l>
<l>Met groeter cracht moghendelike</l>
<l>De paus sende in vrankerike</l>
<l>An karlen puppijns vaeder</l>
<l>Ende sende hem algaeder</l>
<l n="1040">Die slotle vander biechten met</l>
<l>Dat hi quame ende onghelet</l>
<l>Der roemscher kerken ende stoede in staden</l>
<l>Die paus voer ter goeds ghenaden</l>
<l>Doen hi .viij. maent ende .x. iaer</l>
<l n="1045">Ende .xx. daghe daer</l>
<l>Paus met eren hadde gheweest</l>
<l>Zacharias alsmen leest</l>
<l>Besat nu des paus stede</l>
<l>Metten lombaerden maecte hi vrede</l>
<l n="1050">Ende pays vanden orloghe</l>
<l>Hi trac die dyaloghe</l>
<l>Vten griexen in latine</l>
<l>Meesterlijc met sire pine</l>
<l>Karlen puppijns broeder</l>
<l n="1055">Beide van vaeder ende van moeder</l>
<l>Dede hi ter scolen gaen</l>
<l>Ende daer toe moenc abijt ontfaen</l>
<l>Hi sat .x. iare maende twee</l>
<l>Paus ende .xv. daghe min no mee</l>
<l n="1060">Steuen wart paus daer naer</l>
<l>Ende om dat die lombaerde swaer</l>
<l>Der kerken waren ende haert</l>
<l>Trac hi te vrancrike waert</l>
<l>Ane puppine maerteels sone</l>
<l n="1065"><milestone unit="fol" n="90rb"/> Om het te claghene tgone</l>
<l>Doen hi quam ter zeluer wilen</l>
<l>Daer puppijn was op .iij. milen</l>
<l>Es puppijn ieghen hem ghegaen</l>
<l>Ende nammene metten breidele zaen</l>
<l n="1070">Ende leiddenne ten seluen male</l>
<l>Metter hant tote in sine zale</l>
<l>Daer hine eerlijc ontfinc</l>
<l>Daer wijde hine coninc</l>
<l>Ende sijn kint oec waerlike</l>
<l n="1075">Coninc te sine vrancrike</l>
<l>Ende hoer nacomelinghe na desen</l>
<l>Altoes souden coninc wesen</l>
<l>Dit stoet voert zonder lette</l>
<l>Tote opten graue hughe capette</l>
<l n="1080">Diese valschlike verdreef</l>
<l>Ende here selue daer in bleef</l>
<l>Dat al noch in desen daghen</l>
<l>Die hertoghen van brabant claghen</l>
<l>Want si recht oer willen sijn</l>
<l n="1085">Comen van desen puppijn</l>
<l>.V. iare steuen paus zat</l>
<l>Ende .ij. maent/ paus wart na dat</l>
<l>Paulus/ die besat die stede</l>
<l>Die vele goeder werke dede</l>
<l n="1090">&#x00B6; Dese was soe goedertieren</l>
<l>Ende soe zachte in alle mainieren</l>
<l>Dat hi noch vroech no spaede</l>
<l>Quaet loenen en woude met quaede</l>
<l>&#x00B6; Nachts plach hi te gane</l>
<l n="1095">Met enen heimeliken caplane</l>
<l>Alst die liede niet en saghen</l>
<l>Daer arme liede siec laghen</l>
<l>Van huse te huse inde stede</l>
<l>Ende toten gheuanghenen mede</l>
<l n="1100">Ende stoet hen bi met sinen goede</l>
<l>Om te stoppene hoer armoede</l>
<l>Weduwen oec ende weesen</l>
<l>Halp hi gherne vten vreesen</l>
<l>&#x00B6; In deser tijt was waerlike</l>
<l n="1105"><milestone unit="fol" n="90va"/> Sente gengolf in lotrike</l>
<l>Die in vrancrike cochte ene fonteine</l>
<l>Ende deedse in enen sconen pleine</l>
<l>In borgoengen vte springhen</l>
<l>Sijn wijf in waren dinghen</l>
<l n="1110">Hadhi ghelaten alsoe wel</l>
<l>Om datsi dede ouerspel</l>
<l>Doe bracht sijt daertoe na hoer gheuoech</l>
<l>Dat een clerc doet sloech</l>
<l>Doe dwijf hoerde zegghen dan</l>
<l n="1115">Dat miraclen daede hoer man</l>
<l>Spracsi dats alsoe waer</l>
<l>Als dat mijn inde zinghet claer</l>
<l>Ende dat ghesciede alsoe houde</l>
<l>Ende alsoe dicke alsi soude</l>
<l n="1120">Spreken waest cort waest lanc</l>
<l>Hoerdemen dat hoer inde zanc</l>
<l>Constantijn dat segghic v</l>
<l>Besat des paus stede nu</l>
<l>Die bina leec was alsic las</l>
<l n="1125">Sonder dat hi priester was</l>
<l>Die met onwette quam</l>
<l>Ten pauscape alsic vernam</l>
<l>Daeromme soe wart hire zaen</l>
<l>Met scanden weder vut ghedaen</l>
<l n="1130">Ene maent sat hi paus ende .j. iaer</l>
<l>Steuen die derde quam daer naer</l>
<l>Diet al weder onsette</l>
<l>Dat sijn vorsate sette</l>
<l>Ende hem allen degradeerde</l>
<l n="1135">Die hi vore promoueerde</l>
<l>Sonder doepsel ende crisma</l>
<l>Paus sat hi alsic versta</l>
<l>.Iij. iaer der maende sesse</l>
<l>Adriaen seeght die lesse</l>
<l n="1140">Besat nu des paus stede</l>
<l>&#x00B6; Groet karl om des paus bede</l>
<l>Belach die lombaerde alsic versta</l>
<l>In ene stat heet papya</l>
<l>Desideriumme horen coninc</l>
<l n="1145"><milestone unit="fol" n="90vb"/> Ende sijn wijf hi daer vinc</l>
<l>Ende voerese in vrancrike gheuaen</l>
<l>Te roeme quam karle daerna zaen</l>
<l>Ende gaf sente peetre weder</l>
<l>Al sijn rechte hoeghe ende neder</l>
<l n="1150">Die hem waren te broken af</l>
<l>Die sijn vaeder der kerken gaf</l>
<l>Oec gaf hi daer alsic goeme</l>
<l>Dese twee hertoghdoeme</l>
<l>Van spoleten ende bonenventen</l>
<l n="1155">Daer groet af sijn die renten</l>
<l>Ende doen wart hi aldus</l>
<l>Van rome ghemaect patricius</l>
<l>Torren ende mure maecti mede</l>
<l>Ende eerne porten ane die stede</l>
<l n="1160">&#x00B6; Enen zeent heeft adriaen</l>
<l>In rome te samen ghedaen</l>
<l>Daer bisscoppe waren optien dach</l>
<l>.C. ende drie ende vijftach</l>
<l>Sonder ander prelate alsic las</l>
<l n="1165">Daer karle selue mede was</l>
<l>Die paus ende die zeent ghemeene</l>
<l>Gauen karlen die macht alleene</l>
<l>Dat hi paus kiesen mochte</l>
<l>Na dien dat hem orbore dochte</l>
<l n="1170">Ende ordineren alle dinghen</l>
<l>Die den roemschen stoele an ghinghen</l>
<l>Ende dat erdschebisscoppe twaren</l>
<l>Vut wat prouincien datsi waren</l>
<l>Hoer bisdom van hem ontfaen</l>
<l n="1175">Moesten/ eer si in zouden gaen</l>
<l>Ende dies hem werdech niene dochte</l>
<l>Dat hine wedersegghen mochte</l>
<l>Ende die hier af ware contrare</l>
<l>Dat hi thant vermeesaemt ware</l>
<l n="1180">&#x00B6; Karle maecte alsic vinde</l>
<l>Vander lombaerde rike een inde</l>
<l>Ende al dat si met harre macht</l>
<l>Sente peetre hadden ontcracht</l>
<l>Ende van ouden tiden ontkeert</l>
<l n="1185"><milestone unit="fol" n="91ra"/> Heeft hi hen al weder ghekeert</l>
<l>Die generale scole alsict gome</l>
<l>Die doen lach inde stat van rome</l>
<l>Bracht hi te parijs in die stede</l>
<l>Daer hi cost ende pine om dede</l>
<l n="1190">Enen clerc hadhi vercoren</l>
<l>Was vut inghelant gheboren</l>
<l>Die alquinus hiet alsic las</l>
<l>Die wijs in .vij. arten was</l>
<l>Die leerde karlen sine parten</l>
<l n="1195">Ende oec vanden .vij. arten</l>
<l>Soe dat karl was clerc goet</l>
<l>Dat enen prinche wale stoet</l>
<l>&#x00B6; Karle minde zonderlinghe</l>
<l>Teser werelt .ij. dinghe</l>
<l n="1200">Dats ridderscap ende clergie</l>
<l>Ende zekerlec donket mie</l>
<l>Dat hi .ij. die beste hadde vercoren</l>
<l>Die ter werelt toe behoren</l>
<l>Daer meer in leeght eeren</l>
<l n="1205">Ende oec die dienst ons heren</l>
<l>Dan in anders iet datmen pleeght</l>
<l>Die elc te sinen rechte dreeght</l>
<l>Adriaen sat paus daer</l>
<l>.X. maent ende .xxiij. iaer</l>
<l n="1210">Ende .xviij. daghe daer naer</l>
<l>Dus soe vindict vorwaer</l>
</div>
<div type="chapter"><head type="chapter">Vanden paus leo ende vanden keyserrike .xcviij. </head>
<l><hi rend="bold">L</hi>Eo die vierde wart paus dan</l>
<l>Ende was en goet heilech man</l>
<l>Dese sette ende woude</l>
<l>Datmen processie doen zoude</l>
<l n="5">Alse sente marcs dach leeght</l>
<l>Alse die kerke noch pleeght</l>
<l>Ende daer hire met soude gaen</l>
<l>Wart hi van lieden gheuaen</l>
<l>Die hem die oeghen vte staken</l>
<l n="10">Ende die tonghe vten monde braken</l>
<l>Maer god onse here sijds ghewes</l>
<l><milestone unit="fol" n="91rb"/> Die alles dings wel machtech es</l>
<l>Gaf hem weder na dien</l>
<l>Beide sine tonghe ende sijn zien</l>
<l n="15">Doen trac hi metter vaert</l>
<l>Heimelike te vrankerike waert</l>
<l>Tote karlen den coninc</l>
<l>Diene eersamlec ontfinc</l>
<l>Met tranen claeghdi dan</l>
<l n="20">Sijn vernoy den goeden man</l>
<l>Karle deden bliuen daer</l>
<l>Tote vut waert ghinghe diaer</l>
<l>Doen voer hi met hem voert</l>
<l>Al tote rome in die poert</l>
<l n="25">Ende besochte ende ondervant</l>
<l>Die ghene die metter hant</l>
<l>Die quaede daet hadden ghedaen</l>
<l>Ende rechte daer ouer saen</l>
<l>Met groeter besceedenhede</l>
<l n="30">Na die mesdaet die elc dede</l>
<l>Die paus purgeerde hem dan</l>
<l>Van datmen hem beteech an</l>
<l>Ende karle settenne in sine stede</l>
<l>Ende gheboet hem pays ende vrede</l>
<l n="35">Daer wart die riddre wel gheraect</l>
<l>Keyser des riken ghemaect</l>
<l>Met consente der romeren</l>
<l>Die des alle blide weren</l>
<l>&#x00B6; Tote nu en was zekerlike</l>
<l n="40">Maer een keyser in kerstenrike</l>
<l>Ende van nu vordane mee</l>
<l>Bleuen der keysere twee</l>
<l>Want constantinoble die stat</l>
<l>Behilt horen keyser na dat</l>
<l n="45">Daer die stoel hadde ghestaen vorwaer</l>
<l>.Iiij. hondert ende .lxviij. iaer</l>
<l>Sint dat groet constantijn</l>
<l>Van rome trac den stoel sijn</l>
<l>Alsoe ic v hier vore vertrac</l>
<l n="50">Daer ic van constantine sprac</l>
<l>Karle wart tier seluer tijt</l>
<l><milestone unit="fol" n="91va"/> Vanden paus ghecroent ende ghewijt</l>
<l>Keyser te sine int roemsche rike</l>
<l>Ende sijn oer oec die ghelike</l>
<l n="55">Aldus quam die keysercroene</l>
<l>Optie fransoyse scoene</l>
<l>Want karls oer dat si v cont</l>
<l>Hilt die croene langhe stont</l>
<l>Tote dat die romeine quamen</l>
<l n="60">Ende hen weder ane namen</l>
<l>Dat keysercroenen ende behilden</l>
<l>Om dattie fransoyse niene wilden</l>
<l>Der roemscher kerken staen in staden</l>
<l>Als wilen hoer vordren daden</l>
<l n="65">&#x00B6; Maer onlanghe daer na</l>
<l>Quam die croene alsic versta</l>
<l>Optie zassen moghentlike</l>
<l>Die wel ende vromelike</l>
<l>Bescudden die roemsche kerke</l>
<l n="70">Beide met rade ende met werke</l>
<l>Ende iesider vindic bescreuen</l>
<l>Es si den aelmannen bleuen</l>
<l>&#x00B6; Namaels maecten die aelmanne</l>
<l>Dat die croene op niemanne</l>
<l n="75">Versteruen en soude van oere toere</l>
<l>Maer dat metten core</l>
<l>Die croene soude sijn te gheuene</l>
<l>Ende dat souden doen si zeuene</l>
<l>Drie papen ende .iiij. leye</l>
<l n="80">Alsoe men noch houdt die viseye</l>
<l>&#x00B6; Die papen noemic v hiere</l>
<l>Coelne/ menche/ ende triere</l>
<l>Dese sijn cancellier int rike</l>
<l>Menche in oestlant/ triere in vrancrike</l>
<l n="85">Coelne in ytalien lant</l>
<l>&#x00B6; De viere leye hoert hier thant</l>
<l>&#x00B6; Brandenborch es cameraert</l>
<l>&#x00B6; Zassen die draghet swaert</l>
<l>&#x00B6; Bihem es schinke te sire bate</l>
<l n="90">&#x00B6; De palesgraue es drossate</l>
<l>Vandes keysers houe vri</l>
<l><milestone unit="fol" n="91vb"/> Dit sijn die ghene gheloeuets mi</l>
<l>Die den roemschen coninc maken</l>
<l>Die opten stoel comt taken</l>
<l n="95">Es hi werdech dan der croene</l>
<l>Die gheeft hem die paus te loene</l>
<l>Dan sal hi van rechten scouden</l>
<l>Der heilegher kerken rechte houden</l>
<l>Ende daer vore setten lijf ende goet</l>
<l n="100">Doet hi men/ hi mesdoet</l>
<l>Ende brect sijn keyserlijc ghelof</l>
<l>Daer hi meineedech werdt of</l>
</div>
<div type="chapter"><head type="chapter">Vander heilegher kerken ende van karlen den keyser .xcix. </head>
<l><hi rend="bold">D</hi>at ic v die pause dus make cont</l>
<l>Van christuse tote karles stont</l>
<l>Dat hebbic daeromme ghedaen</l>
<l>Dat ghi te bat selt verstaen</l>
<l n="5">Hoe kerstenheit ierst began</l>
<l>Ende van beghinne voert an</l>
<l>Emmer dijde ende hoechde</l>
<l>Nochtan altoes mede doeghde</l>
<l>Bi dien dat die keysere danne</l>
<l n="10">Al waren heidene tyranne</l>
<l>Die de kerstene doeden deden</l>
<l>Daermense vant tallen steden</l>
<l>Want tusschen christum alsic las</l>
<l>Ende dat siluester paus was</l>
<l n="15">Was tijt van .iijc. jaren</l>
<l>Daer pause binnen waren</l>
<l>Omtrent .xxxiij. twaren</l>
<l>Die meest storuen martelaren</l>
<l>Omt gheloeue van kerstenhede</l>
<l n="20">Ende omme die goeds minne mede</l>
<l>Maer sint sente siluester bekeerde</l>
<l>Constantine alsic vore leerde</l>
<l>Wart die kerke sere verhauen</l>
<l>Want hi ende sijn moeder gauen</l>
<l n="25">Hare meneghe vrihede</l>
<l>Daer si te starker was mede</l>
<l>Nochtan en bescoet noch niet</l>
<l><milestone unit="fol" n="92ra"/> Si moeste noch hebben verdriet</l>
<l>Want constantijn constantijns sone</l>
<l n="30">Die na den vader droech die crone</l>
<l>Was een onwettech man</l>
<l>Ende sette hem als een tyran</l>
<l>Want hi niene gheloefde clare</l>
<l>Dat christus die goedsone ware</l>
<l n="35">Almachtech god ghelijc den vader</l>
<l>Daer bi haette hi algader</l>
<l>De kerstene die niet en wouden</l>
<l>Sijn ongheloeue helpen houden</l>
<l>Ende was swaer papen ende clerken</l>
<l n="40">Die sijn ongheloue niene wilden sterken</l>
<l>Die keysere die na hem quamen</l>
<l>Al meest oec ane namen</l>
<l>Dit selue ongheloeue dat ghi</l>
<l>Nu hoeret zegghen mi</l>
<l n="45">Dat en valsch clerc aldus</l>
<l>Voert brachte hiet arrius</l>
<l>Met andren dinghen die hi sayde</l>
<l>Daer hi tfolc mede verdrayde</l>
<l>&#x00B6; Dus stoet die kerke in baloten</l>
<l n="50">Tote op karle den groten</l>
<l>Die na christum nochtan was</l>
<l>.Viijc. iaer alsic las</l>
<l>Daer binnen valsche clerke</l>
<l>Zaiden in die heileghe kerke</l>
<l n="55">Van ongheloeue vele twiste</l>
<l>Die karle alle chiste</l>
<l>Want hi roodde algaeder vut</l>
<l>Van ongheloeue dquaede cruut</l>
<l>Dat int kerstenheit was ghewassen</l>
<l n="60">Tusschen spaengien ende zassen</l>
<l>Ende wrachte sine dinghe algaedre</l>
<l>Bi raede der pause siere vaedre</l>
<l>Daer bi was hi werdech daer af</l>
<l>Dat beide vingherlijn ende staf</l>
<l n="65">Elc erdsbisscop moeste ontfaen</l>
<l>Van hem eer hi in mochte gaen</l>
<l>Ende ander prelate mede</l>
<l><milestone unit="fol" n="92rb"/> Dit recht ende desen sede</l>
<l>Hilden die keysere ghemeenlike</l>
<l n="70">Tote opten vierden heinrike</l>
<l>Die vandien name keyser sat</l>
<l>Dese resigneerde dat</l>
<l>Scone recht/ der kerken weder</l>
<l>Soe datmen nie seder</l>
<l n="75">Prelature in waerre dinc</l>
<l>Van eneghen keyser ontfinc</l>
<l>Des hen die keysere na dien daghen</l>
<l>Tote noch altoes beclaghen</l>
<l>Want si mids dien dat es waer</l>
<l n="80">Een scone recht verloren daer</l>
<l>Ende des si oec sijn mede</l>
<l>Te cranker in die gheestelijchede</l>
<l>Want daer te voren waren</l>
<l>Die keysere soe machtech twaren</l>
<l n="85">Datmen ghenen paus mochte sette</l>
<l>Daert die keyser woude letten</l>
<l>Selc keyser oec alst hem bestac</l>
<l>Den paus vte sinen stoele stac</l>
<l>Ende setter enen andren inne</l>
<l n="90">Ende alse twist oft onminne</l>
<l>Tusschen den paus ende cardenale</l>
<l>Ende ander prelate alsoe wale</l>
<l>Gheruert wart om eneghe zaken</l>
<l>Soe moestent te goede maken</l>
<l n="95">Die keysere alsoe ment vint</l>
<l>Oft die kerke ware gheschint</l>
<l>Want ghierech ende twistachtech</l>
<l>Ouermoedech ende werrachtech</l>
<l>Heuet dpaepscap meest gheweest</l>
<l n="100">Alsmen in vele boeken leest</l>
<l>&#x00B6; Nu hebdi wel verstaen dan</l>
<l>Hoe die kerke ierst began</l>
<l>Ende theileghe kerstenheit scone</l>
<l>Op christum den godsone</l>
<l n="105">Die dalder ierste paus was</l>
<l>Ende dierste priester alsic vore las</l>
<l>Daer die heileghe kerke vut spruut</l>
<l><milestone unit="fol" n="92va"/> Want die kerke es sine bruut</l>
<l>Ende wi sijn alle sine kinder</l>
<l n="110">Die goet sijn meerre ende minder</l>
<l>&#x00B6; Ghi hebt oec wel verstaen dat</l>
<l>Die kerke gheen goet en besat</l>
<l>Maer si leefde daer af</l>
<l>Datmen hare om gode gaf</l>
<l n="115">Alsoe stoet si menech iaer</l>
<l>&#x00B6; Hoe dat vercreech daer naer</l>
<l>Dpaepscap tsinen bederue</l>
<l>Beide lant renten ende erue</l>
<l>&#x00B6; Hoer ordenanchen ende seden</l>
<l n="120">Die de kerke houd noch hede</l>
<l>Die scoene sijn ende wel gheraect</l>
<l>Gheset sijn ende ghemaect</l>
<l>Allenskene na ende voren</l>
<l>Vanden pausen vut vercoren</l>
<l n="125">&#x00B6; Hoe kersten wart constantijn</l>
<l>Ende helena die moeder sijn</l>
<l>Die gauen onder hen beiden</l>
<l>Der kerken vele vriheiden</l>
<l>Daersi te voren en hadde twint</l>
<l n="130">&#x00B6; Voert doe ic v bekint</l>
<l>Hoe karle der kerken kimpe quam</l>
<l>Ende kerstenheit in handen nam</l>
<l>Ende kerstenheit sette in vreden</l>
<l>Ende dat suuerde tallen steden</l>
<l n="135">Van ongheloeue ende maket breet</l>
<l>Daer hi meneghen strijt om street</l>
<l>Ende maecte die kerke soe rike</l>
<l>Dat cume in al ertrike</l>
<l>Es enech soe machtech man</l>
<l n="140">Diese wederstaen wel can</l>
<l>Alst oec en soude alsic gome</l>
<l>Waren die prelate vrome</l>
<l>Maer omt ghebrec van hen</l>
<l>Achtmen hoers rechts te men</l>
<l n="145">Nu hoert hier noch mere</l>
<l>Vander kerken heilegher lere</l>
</div>
<div type="chapter"><head type="chapter"><milestone unit="fol" n="92vb"/> Dbedieden vander kerken ende van spriesters ghewaeden .c. </head>
<l><hi rend="bold">V</hi>ander kerken bediede</l>
<l>Dat die leeke liede</l>
<l>Gherne hoeren moghen</l>
<l>Salic v cort nu betoghen</l>
<l n="5">&#x00B6; Die kerke in haren bediede</l>
<l>Es sameninghe der goeder liede</l>
<l>Thuis van bedinghen mede</l>
<l>Ende ene stat van rechten vrede</l>
<l>Daermen van gheenre zake</l>
<l n="10">En sal hebben ander sprake</l>
<l>Dan gode bidden tallen stonden</l>
<l>Verghefnesse vanden zonden</l>
<l>Alle hoer lede willic v</l>
<l>In corten woerden dieden nu</l>
<l n="15">&#x00B6; Bider dore vander kerken</l>
<l>Moeghdi recht gheloeue merken</l>
<l>Want alsoemen dat verstaet</l>
<l>Ter dore inde kerke gaet</l>
<l>Alsoe leidet tgheloeue ghewesse</l>
<l n="20">Den mensche in gods kinnesse</l>
<l>Ende vanden gods kinne</l>
<l>Vordane in sine minne</l>
<l>Want zonder gheloeue en moghen wi</l>
<l>Niet werken dat goet si</l>
<l n="25">&#x00B6; Gregorius seeght alsmen daer siet</l>
<l>Gheloeue zonder werc en doech niet</l>
<l>Die duule gheloeuen/ maer dat</l>
<l>En mach hen helpen niet en blat</l>
<l>Want zonder werc es haer gheloef</l>
<l n="30">Soe es oec dit algaeder doef</l>
<l>&#x00B6; Die twee wande bedieden</l>
<l>.Ij. manieren van lieden</l>
<l>Dat ioedsche ende dat heidijn</l>
<l>&#x00B6; Die steene die daer versaemt sijn</l>
<l n="35">Deen opten andren menech een</l>
<l>Die bedieden dat ghemeen</l>
<l>Volc der heilegher kerstenheden</l>
<l>Dat in minnen ende in vreden</l>
<l>Te samen sal sijn ghemeene</l>
<l n="40"><milestone unit="fol" n="93ra"/> Alsoe versaemt daer sijn die steene</l>
<l>&#x00B6; Die hoghe torre die daer staet</l>
<l>Die hoghe ende scarp op gaet</l>
<l>Wijst ons onse erue daer bouen</l>
<l>Daer dingle gode louen</l>
<l n="45">Daer wi na selen poghen</l>
<l>Met scarpen senne dat wi moghen</l>
<l>Ende onse herte spaede ende vroe</l>
<l>Innechlec gheuen daer toe</l>
<l>&#x00B6; Dcruce daer bouen wet dat wel</l>
<l n="50">Bediet die selue slotel</l>
<l>Die den hemel ons onsloet</l>
<l>Mids christus heileghe doet</l>
<l>&#x00B6; Biden pilaren vander kerken</l>
<l>Moghen wi die apostlen merken</l>
<l n="55">Die tgheloeue staende hilden</l>
<l>Ende daeromme oec steruen wilden</l>
<l>&#x00B6; Si bedieden oec mede</l>
<l>Prelate der kerstenhede</l>
<l>Die mids leere ende goet leuen</l>
<l n="60">Dien volke souden gheuen</l>
<l>Goede exemple daer si</l>
<l>Te beter souden wesen bi</l>
<l>Ende lijf ende goet zonder letten</l>
<l>Vore der kerken recht setten</l>
<l n="65">Hier toe sijn tallen stonden</l>
<l>Prelate van rechte ghebonden</l>
<l>Anders sijn si pylate</l>
<l>Bat gheheeten dan prelate</l>
<l>&#x00B6; Glasen venstren die daer sijn</l>
<l n="70">Daer dore blict dat sonneschijn</l>
<l>Dat die kerke verlicht binnen</l>
<l>Daer bi moghen wi versinnen</l>
<l>Die scrifture die doet</l>
<l>Verlichten den goeden moet</l>
<l n="75">&#x00B6; Die clocke bediet die predecaren</l>
<l>Die goeds woert openbaren</l>
<l>Want alsoe die clocken</l>
<l>Die goede liede te gaeder locken</l>
<l>Alsoe roepen die predekeren</l>
<l n="80"><milestone unit="fol" n="93rb"/> Ten gheloeue die zonderen</l>
<l>&#x00B6; Die vonte gheeft ons te verstane</l>
<l>Die riuiere vander jordane</l>
<l>Want alsoe christus alsic las</l>
<l>Indie iordane ghedoept was</l>
<l n="85">Alsoe doeptmen dat cont es v</l>
<l>Die menschen inder vonten nu</l>
<l>Daer derfsonde met gaet af</l>
<l>Dat ons christus passie gaf</l>
<l>&#x00B6; Doutaer vierhoect diedt ghewes</l>
<l n="90">Dcruce dat oec vierhoect es</l>
<l>&#x00B6; Die priester oec die den dienst doet</l>
<l>Bediedt christum die ant cruce stoet</l>
<l>&#x00B6; Dat witte linen cleet</l>
<l>Dat bouen sine cleedre gheet</l>
<l n="95">Bediedt rechte suuerheit al</l>
<l>Die elc priester hebben sal</l>
<l>&#x00B6; Die doec scone ende wit</l>
<l>Diemen heet een ammit</l>
<l>Bediet die doec alsict vant</l>
<l n="100">Dien men gode vore doghen bant</l>
<l>Doen die ioeden seiden sech mi</l>
<l>Die welke van ons sloech di</l>
<l>&#x00B6; Dalue dats dat langhe cleet</l>
<l>Dat hem tote op derde sleet</l>
<l n="105">Bediedt dat purperen cleet dan</l>
<l>Dat hem die ioeden daeden an</l>
<l>Doensi spot met hem maecten</l>
<l>Nachts doen si met hem waecten</l>
<l>Ende riepen lude dese dinc</l>
<l n="110">Ic gruete di der ioeden coninc</l>
<l>Ende bespouwen sijn soete anschijn</l>
<l>Gheloeft moet hi ewelec sijn</l>
<l>&#x00B6; Dgordel maect ons den bant becant</l>
<l>Daermen christum mede bant</l>
<l n="115">Ane die columme vast ende stijf</l>
<l>Daermen gheeselde al sijn lijf</l>
<l>Van bouen tote beneden ontwee</l>
<l>Noyt en hadde mensche soe wee</l>
<l>&#x00B6; Die langhe stole dat verstaet</l>
<l n="120"><milestone unit="fol" n="93va"/> Die hem toten voeten slaet</l>
<l>Bediedt die columme alsic las</l>
<l>Daer christus ane ghebonden was</l>
<l>Daer hi ontfinc ten seluen stonden</l>
<l>[.................] wonden</l>
<l n="125">Met dien cnoepen hart ghebonden</l>
<l>Ende algaeder om onse zonden</l>
<l>&#x00B6; Die hantvane dien hi dan langt</l>
<l>Ende anden slinken arm hangt</l>
<l>Bediet den bant daer met twaren</l>
<l n="130">Sijn hande doen ghebonden waren</l>
<l>Die al die werelt ontbinden mach</l>
<l>Ende al ontmaken op enen dach</l>
<l>&#x00B6; Die casufle diemen dan</l>
<l>Bouen al dander doet an</l>
<l n="135">Bediedt caritate ende minne</l>
<l>Die elc priester sal hebben inne</l>
<l>Soe volcomelec datsi al</l>
<l>Bouen dander doeghde gaen sal</l>
<l>Alsoe ghelijc alse dat cleet</l>
<l n="140">Bouen dandre ghewaeden gheet</l>
<l>Want karitate des sijt ghewes</l>
<l>Van allen doeghden moeder es</l>
<l>&#x00B6; Die kelc alsoe ic lese daer af</l>
<l>Bediedt ons heren christus graf</l>
<l n="145">Want alsoe christus int graf lach</l>
<l>.Ij. nachte ende enen dach</l>
<l>Alsoe sacreert men des sijt vroet</l>
<l>Inden kelc christus bloet</l>
<l>&#x00B6; Die patene die mer op leit</l>
<l n="150">Betekent inder waerheit</l>
<l>Den steen michel ende groet</l>
<l>Daermen dat graf mede sloet</l>
<l>Ende men verstaet in desen</l>
<l>Dat christus es verresen</l>
<l n="155">&#x00B6; Tcorporael volght hier nare</l>
<l>Dat bediedt die sudare</l>
<l>Daermen in want ter seluer tijt</l>
<l>Gods lichame ghebenedijt</l>
<l>Ende int graf doet leide</l>
<l n="160"><milestone unit="fol" n="93vb"/> Na sine sterflike menscheide</l>
<l>&#x00B6; Wijn ende waeter des sijt vroet</l>
<l>Dat die priester inden kelc doet</l>
<l>Bediedt bloet ende water dan</l>
<l>Dat vut christus siden ran</l>
<l n="165">Die wijn betekent sine godhede</l>
<l>Ende dat water sine menschede</l>
<l>Die te samen vereent sijn</l>
<l>Ghelijc dat water ende wijn</l>
<l>&#x00B6; Die piscine vorwaer gheseit</l>
<l n="170">Bediedt rechte suuerheit</l>
<l>Want daer en salmen niet dwaen</l>
<l>Dat met vlecken es beuaen</l>
<l>Aldus als ghi hier siet</l>
<l>En es die messe anders niet</l>
<l n="175">Dan ghedinken ende leren</l>
<l>Vander heilegher passien ons heren</l>
</div>
<div type="chapter"><head type="chapter">Dbedieden vander messen .c.i. </head>
<l><hi rend="bold">E</hi>ermen die messe ane slaet</l>
<l>Als ghi wel siet ende verstaet</l>
<l>Maectmen dwijwater om docsoen</l>
<l>Dattet daghelijcs zonden can afdoen</l>
<l n="5">Ende die quade gheeste henen hissen</l>
<l>Daeromme werptment vore der misen</l>
<l>Om dat hi te min sal becoren</l>
<l>Die ghene die daer messe horen</l>
<l>&#x00B6; Alse die priester dan ane sal slaen</l>
<l n="10">Die messe/ gaet hi neder staen</l>
<l>Oetmoedelike vor dien outaer</l>
<l>Ende seeght den confiteor daer</l>
<l>Dats biechte van dagheliken zonden</l>
<l>Om dat hi ten seluen stonden</l>
<l n="15">Messe wilt doen werdelike</l>
<l>Gode teren van hemelrike</l>
<l>Buten zonden ende allen smetten</l>
<l>Die hem vor gode moghen letten</l>
<l>Want priester die in hoefzonden es</l>
<l n="20">En sal niet des sijt ghewes</l>
<l>Dien hoeghen dienst bestaen</l>
<l>Ende doet hijt ets sere mesdaen</l>
<l><milestone unit="fol" n="94ra"/> Ende sine groete verdoemenesse</l>
<l>Nochtan es die messe</l>
<l n="25">Ende dat sacrament aldare</l>
<l>Alsoe volcomen in dien outare</l>
<l>Alse van hem die clare</l>
<l>Buten hoefzonden ware</l>
<l>Dsacrament es alsoe fijn</l>
<l n="30">Dat verarghert niene mach sijn</l>
<l>Vanden quaden prister no belet</l>
<l>Noch vanden goede ghehetert met</l>
<l>Want spriesters meninghe ende die woert</l>
<l>Ghelijc dat ten sacramente hoert</l>
<l n="35">Die maken daer dat sacrament</l>
<l>Mids der macht dier god toe sent</l>
<l>Maer die dienst die de goede doet</l>
<l>Es gode bequamer des sijt vroet</l>
<l>Ende oec salechleker zonder waen</l>
<l n="40">Den ghenen dier omtrent staen</l>
<l>Daeromme eist beter messe horen</l>
<l>Vanden goeden dan vanden doren</l>
<l>&#x00B6; Alse die confiteor es ghedaen</l>
<l>Soe gaet die priester thant staen</l>
<l n="45">Wel vast an dien outaer</l>
<l>Ende maecter op een cruce daer</l>
<l>Dat cust hi thant inder eren</l>
<l>Der heilegher passien ons heren</l>
<l>&#x00B6; Vandien outaer ter rechter side</l>
<l n="50">Alsoe mi die scrifture lide</l>
<l>Betekent dat hemelsche rike</l>
<l>Ende dslinke side diedt ertrike</l>
<l>Ende om dat christus sine pine leet</l>
<l>Op ertrike diemen daer begheet</l>
<l n="55">Ter messen tier seluer stat</l>
<l>Ende dat oec ertrike bedarf bat</l>
<l>Goeder woerde des sijt vroet</l>
<l>Dan dat hemelrike doet</l>
<l>Soe leestmen daer tallen tiden</l>
<l n="60">Dewangelie ter slinker siden</l>
<l>Ende doet daer oec alsoe wale</l>
<l>Dat sacrament altemale</l>
<l><milestone unit="fol" n="94rb"/> &#x00B6; Datmen ter ewangelien opstaet</l>
<l>Ende ter epistlen sitten gaet</l>
<l n="65">Dats daeromme in waren zaken</l>
<l>Dat sante depistle spraken</l>
<l>Ende god selue dewangelien sprect</l>
<l>Daer al onse gheloeue in stect</l>
<l>Ende om die reuerentie daer af</l>
<l n="70">Doetmen den caproen af</l>
<l>&#x00B6; Crucen maken wi ter stede</l>
<l>Vore hoeft ende vor herte mede</l>
<l>Alsmen dewangelie aneslaet</l>
<l>Dat bediedt dat verstaet</l>
<l n="75">Dat wi met herten ende met sinne</l>
<l>Selen laten comen inne</l>
<l>Dat gheloeue ende ontfaen</l>
<l>Ende daer in altoes volstaen</l>
<l>&#x00B6; Dat hem die priester alsmen ons leert</l>
<l n="80">Ter missen vijfwerf omme keert</l>
<l>Betekent datmen christum sach</l>
<l>Vijfwerf opten paeschdach</l>
<l>Doen hi op was verresen</l>
<l>Ghebenedijt soe moet hi wesen</l>
<l n="85">&#x00B6; Die offrande des sijt vroet</l>
<l>Diemen daer ter messen doet</l>
<l>Bediedt doffrande alsic las</l>
<l>Die ant cruce gheoffert was</l>
<l>In goeden vridaghe iammerlike</l>
<l n="90">Om die zonden van ertrike</l>
<l>&#x00B6; Dat die priester onsen here dan</l>
<l>Hoeghe heft daer merkewi an</l>
<l>Sine ghebenedide opvaert</l>
<l>Doen hi voer tsinen vader waert</l>
<l n="95">Litteken voeren dat hi</l>
<l>Als een kimpe stout ende vri</l>
<l>Verwonnen hadde sduuels macht</l>
<l>Ende den mensche daer toe bracht</l>
<l>Dat hi op dat hi woude</l>
<l n="100">Hemelrike hebben soude</l>
<l>Dat te voren niene mochte gheschien</l>
<l>Gheloeft si hi van dien</l>
<l><milestone unit="fol" n="94va"/> &#x00B6; Eermen op heft onsen here</l>
<l>Soe bidt die priester herde sere</l>
<l n="105">Vore hen die op ertrike leuen</l>
<l>Ende als ons here es gheheuen</l>
<l>Bidt hi vore doede zonderlinghe</l>
<l>Ende wet dat dese bedinghe</l>
<l>Die de priester daer doet</l>
<l n="110">Sonderlinghe starc es ende goet</l>
<l>Vore den oeghen ons heren</l>
<l>Ende bat can impetreren</l>
<l>Saleghe dinghe sijds ghewes</l>
<l>Dan ander bedinghe die es</l>
<l n="115">&#x00B6; Die priester keert hem omme int lest</l>
<l>Ende seeght/ Ite missa est</l>
<l>Daer in moeghen wi verstaen</l>
<l>Ghi liede moght wel henen gaen</l>
<l>Goeds dienst es nu gheint</l>
<l n="120">Ende onse bede es ghesint</l>
<l>Vor gode van hemelrike</l>
<l>Die gheloest si ewelike</l>
<l>&#x00B6; Men vint vele meer leringhen</l>
<l>Van desen seluen dinghen</l>
<l n="125">Dan ic hebbe ghenoemt nu</l>
<l>Doch hebbic gheseeght v</l>
<l>Dbeste ende dprincipale</l>
<l>Daer vte altemale</l>
<l>Dese vorseide dinghen ruren</l>
<l n="130">Alsment vint inder scrifturen</l>
<l>&#x00B6; Men vint leringhen menegherhande</l>
<l>Die deen ende dander achter lande</l>
<l>Op dese dinghen vinden</l>
<l>Soudemen dat al ontbinden</l>
<l n="135">Men mocht cume ouerliden</l>
<l>Ic wille tandren dinghen tiden</l>
</div>
<div type="chapter"><head type="chapter">Dbedieden vanden .vij. vren .cij. </head>
<l><hi rend="bold">H</hi>Oert ic sal v ruren</l>
<l>Nv vanden .vij. vren</l>
<l>Die de kerke daghelike</l>
<l>Houdende es hoechlike</l>
<l n="5">Daer wi .vij. poente in begaen</l>
<l><milestone unit="fol" n="94vb"/> Die christus passien ane gaen</l>
<l>&#x00B6; Ane die mettenen wi verstaen</l>
<l>Dat christus was gheuaen</l>
<l>Verraden ende oec vercocht</l>
<l n="10">Ende inder ioeden hande brocht</l>
<l>Om ghelt dat mer omme gaf</l>
<l>Daer hem al sijn vrient ghinghen af</l>
<l>&#x00B6; Al singtmen mettenen dat verstaet</l>
<l>Snachts ocht inde dagheraet</l>
<l n="15">Nochtan was hi dsauonds ghehacht</l>
<l>Maer om datsi alden nacht</l>
<l>Met hem speelden ende spotten</l>
<l>Alsoemen pleeght met zotten</l>
<l>Ende meneghe smade hem daden</l>
<l n="20">Soe wilt die kerke ghestaden</l>
<l>Datmen mettenen aldus doet</l>
<l>Want dordenanche die es goet</l>
<l>&#x00B6; Te priemetide alsmen ons leert</l>
<l>Was ihesus christus ghepresenteert</l>
<l n="25">Vor den rechtre pylaten</l>
<l>Ende ghewroeght vtermaten</l>
<l>Van menegherhande archeiden</l>
<l>Die de ioeden ouer hem seiden</l>
<l>Met vuisten sere te blouwen</l>
<l n="30">Ende ansichte al bespouwen</l>
<l>Daer die moghentheit des vader</l>
<l>In besloten was algader</l>
<l>&#x00B6; Ter derder vren riepensi</l>
<l>Men crucene dat wille wi</l>
<l n="35">Een purperen cleet dedemen hem an</l>
<l>Doe riepensi siet hier den man</l>
<l>Ene doerne croene scarp ende groet</l>
<l>Dronghensi hem op sijn hoet</l>
<l>Die hem menech gat stac</l>
<l n="40">Daer dat bloet vte lac</l>
<l>Ouer sijn heilech anschijn</l>
<l>Hi moeste oec dat cruce sijn</l>
<l>Draghen alsoemen woude</l>
<l>Tote daermenne crucen soude</l>
<l n="45">&#x00B6; Ter sester vren ic lese aldus</l>
<l><milestone unit="fol" n="95ra"/> Wart ghecruist ihesus christus</l>
<l>Sine lede gherect zonder verdienen</l>
<l>Dat scheen datsi al onspienen</l>
<l>Met plompen naglen onsoete</l>
<l n="50">Dorslaghen hande ende voete</l>
<l>Tusschen .ij. dieue iammerlijc</l>
<l>Gheset enen dieue ghelijc</l>
<l>Ghedrinct oec in sire pine</l>
<l>Met gallen ende met asine</l>
<l n="55">&#x00B6; Noene dats de neghende vre</l>
<l>Doe starf sine menscheit pure</l>
<l>Anden cruce altenengader</l>
<l>Sine ziele beual hi sinen vader</l>
<l>In sine zide wart hi ghewont</l>
<l n="60">Met enen spere ter seluer stont</l>
<l>Tote in sine herte so diep</l>
<l>Datter water ende bloet vte liep</l>
<l>Derde beefde inder pinen</l>
<l>Ende die zonne liet hoer scinen</l>
<l n="65">Ende en conste anscouwen niet</l>
<l>Hoers sceppers iammerlijc verdriet</l>
<l>&#x00B6; Te vespertide hebbic verstaen</l>
<l>Was hi vanden cruce ghedaen</l>
<l>An die menscheit al doet</l>
<l n="70">Die godheit hadde ghene noet</l>
<l>Van daer wart hi ghedraghen dan</l>
<l>Die hemel ende erde droech nochtan</l>
<l>Ende met ere doet die hi leet</l>
<l>Dewelike doet verbeet</l>
<l n="75">&#x00B6; Ten compleeten vorwaer gheseeght</l>
<l>Wart hi in dat graf gheleeght</l>
<l>Sceppre alre creaturen</l>
<l>Daer worden die scrifturen</l>
<l>Volwlt in waren zaken</l>
<l n="80">Die de heileghen wilen spraken</l>
<l>.Ij. nachte ende enen dach</l>
<l>Hi daer inden graue lach</l>
<l>Doen stoet hi op mids sire virtuit</l>
<l>Ende voer ter hellen ende haelder vut</l>
<l n="85">Sine vriende allegader</l>
<l><milestone unit="fol" n="95rb"/> Daer na voer hi tsinen vader</l>
<l>Ende sit tsire rechter siden</l>
<l>Daer ghene iare en liden</l>
<l>Vandaer hi weder comen sal</l>
<l n="90">Dese werelt doemen al</l>
<l>Ende elken loen doen ontfaen</l>
<l>Van dat hi hier heeft ghedaen</l>
<l>Vinden moet hi ons alsoe</l>
<l>Dat wi met hem bliuen vroe</l>
<l n="95">In sijn heilech hemelrike</l>
<l>Dat duren sal ewelike</l>
</div>
<div type="chapter"><head type="chapter">Vanden .vij. euwen ende vandes tijds bescheede .c.iij. </head>
<l><hi rend="bold">G</hi>helijc die dach sijds ghewes</l>
<l>In .vij. vren gheset es</l>
<l>Alsoe es oec die tijt al</l>
<l>Die comen es ende comen sal</l>
<l n="5">In .vij. euwen gheset</l>
<l>&#x00B6; Dierste euwe dat ghijt wet</l>
<l>Was van adame tote noe</l>
<l>Doen ouer ertrike liep die zee</l>
<l>Ende nieman en bleef te liue</l>
<l n="10">Dan .iiij. manne ende .iiij. wiue</l>
<l>Dese ierste euwe hilt in</l>
<l>.Xijc. iare een min</l>
<l>&#x00B6; Dander euwe alsic vernam</l>
<l>Stoet van noe tote abraham</l>
<l n="15">Daer een nuwe volc af quam</l>
<l>Dat besnidenesse an nam</l>
<l>Alsoe hem god onse here hiet</l>
<l>Dese euwe stoet alsmen siet</l>
<l>Omtrent dusentech iare</l>
<l n="20">&#x00B6; Die derde euwe stoet hier nare</l>
<l>Alsmen bescreuen vint wel</l>
<l>Tote dat die kinder van israel</l>
<l>Ouer die zee trocken scoene</l>
<l>Ten landen van promissioene</l>
<l n="25">Mids gods ons heren gracie</l>
<l>Dat heet men die transmigratie</l>
<l>Selke liede maken ons cont</l>
<l><milestone unit="fol" n="95va"/> Dat si tote moysesse stont</l>
<l>Hoe dat es dat latic daer</l>
<l n="30">Dese euwe stoet oec .m. iaer</l>
<l>&#x00B6; Die vierde euwe hilt horen tijt</l>
<l>Tote opten coninc dauid</l>
<l>Die dierste coninc was van machte</l>
<l>Ouer dat ioedsche gheslachte</l>
<l n="35">Heilech prophete ende goet</l>
<l>.M. iare dese euwe stoet</l>
<l>[&#x00B6;] Die vijfte euwe duerde voert</l>
<l>Tote ihesus christus gheboert</l>
<l>Die mids sire godliker crachte</l>
<l n="40">Onse zalecheit met hem brachte</l>
<l>Ende met sire heilegher doet</l>
<l>Ons halp vter helscher noet</l>
<l>.M. iaer seeghthmen mede</l>
<l>Dat dese euwe hilt hore stede</l>
<l n="45">Die seste euwe die sal staen</l>
<l>Na ihesus christus gheboert zonder waen</l>
<l>Tote dat hi weder comen zal</l>
<l>Dese werelt doemen al</l>
<l>Ende elken loen zal gheuen</l>
<l n="50">Van dat hi hier heeft bedreuen</l>
<l>&#x00B6; Die seuende euwe volght hier na</l>
<l>Dats de euwe alsic versta</l>
<l>Die altoes duert in deuwechede</l>
<l>Ende zonder inde hout haer stede</l>
<l n="55">Beide int scoene hemelrike</l>
<l>Ende in die hille die ghelike</l>
<l>&#x00B6; Vander hillen tribulatie</l>
<l>Verhoede ons die gods gracie</l>
<l>Ende bringhe ons daer bouen met hem</l>
<l n="60">In dat ouerste jherusalem</l>
<l>&#x00B6; Alsoe die tijt es twaren</l>
<l>Onderscheeden metten iaren</l>
<l>Alsoe es djaer wildijs lien</l>
<l>Onderscheeden in .iiij. partien</l>
<l n="65">Linten/ zomer/ herfst/ winter met</l>
<l>Ende elc van desen dat ghijt wet</l>
<l>Es beset met maenden drie</l>
<l><milestone unit="fol" n="95vb"/> &#x00B6; Elke maent heeft te horre partie</l>
<l>.Iiij. weken oft daer omtrent</l>
<l n="70">&#x00B6; Ende elke weke es als ghi wel kent</l>
<l>Heeft der daghe .vij. an</l>
<l>Nu soe seldi weten dan</l>
<l>Welc een naturlec dach si</l>
<l>Een natuerlec dach gheloeuets mi</l>
<l n="75">Es lanc in sinen doene</l>
<l>Vander ere noenen toter ander noene</l>
<l>Ende elc dach in sire naturen</l>
<l>Hout in viere ende twintech vren</l>
<l>Ende elke vre die es voert</l>
<l n="80">Ghedeilt op soe corten oert</l>
<l>Dat elc cume heeft beuaen</l>
<l>Vander oeghen een opslaen</l>
<l>&#x00B6; Dus es met maten alle dinc</l>
<l>Ia des hemels ommerinc</l>
<l n="85">Ende dit ertrike breet ende smal</l>
<l>Maecte god met maten al</l>
<l>Ende failgierde die mate iet</l>
<l>En soude langher moghen staen niet</l>
<l>&#x00B6; Watmen doen sal ofte laten</l>
<l n="90">Moet algader sijn met maten</l>
<l>Want eest dat die mate failgeert</l>
<l>Dwerc werd gherne ghedestruweert</l>
<l>Ons seeght een wijs man ende en vroet</l>
<l>Mate es tallen spele goet</l>
</div>
<div type="chapter"><head type="chapter">Hier beghint onser vrouwen opvaert ierstwerf hoe dinghel om hare quam .c.iiij. </head>
<l><hi rend="bold">D</hi>Opvaert van marien scone</l>
<l>Hoe si op voer tharen zone</l>
<l>Settic hier soe ic best can</l>
<l>Alsmen seeght dat sente ian</l>
<l n="5">Wilen screef in een boecskijn</l>
<l>Daer dese dinghe vut ghenomen sijn</l>
<l>Hen es niet gheautorizeert</l>
<l>Maer et es wel ghevseert</l>
<l>Onder dpaepscap ende ghehoert</l>
<l n="10">Alsoe dat sijt predeken voert</l>
<l><milestone unit="fol" n="96ra"/> &#x00B6; Doe christus op was gheuaren</l>
<l>Ende dapostlen ghesceeden waren</l>
<l>In meneghen lande hier ende daer</l>
<l>Omt gheloeue te makene claer</l>
<l n="15">Bleef maria woenende doen</l>
<l>Ane den berch van syoen</l>
<l>In een huis alsoe ic las</l>
<l>Dat ians ewanglisten was</l>
<l>Diese in sire hoeden hilt al</l>
<l n="20">Alsoe hem christus selue beual</l>
<l>An hare hadsi van seden</l>
<l>Datsi dicke alle die steden</l>
<l>Visiteerde met groten niede</l>
<l>Daer horen kinde iet ghesciede</l>
<l n="25">Daer hi ontfinc sijn doepsel</l>
<l>Daer hi ghecruist was alsoe wel</l>
<l>Tsinen graue ende tandren steden</l>
<l>Ghinc si dicke met innecheden</l>
<l>Ende ghedachte met ernste groet</l>
<l n="30">Hoers liefs kints better doet</l>
<l>Want epyphanus heeft bescreuen</l>
<l>Dat maria was in dit leuen</l>
<l>.Xiiij. iare altegader</l>
<l>Na dat hoer kint voer tsinen vader</l>
<l n="35">Oec seeght hi voert alsic las</l>
<l>Datsi .xiiij. iaer out was</l>
<l>Daen si dat kint zonder blame</l>
<l>Ontfinc in horen lichame</l>
<l>Ende int vijftiende iaer hadsijt</l>
<l n="40">Hier moeghdi weten horen tijt</l>
<l>Ende si was met hem daer nare</l>
<l>Meer dan .xxxij. iare</l>
<l>Dus was si out min no mee</l>
<l>Dan .lx. iare ende twee</l>
<l n="45">Selc seeght meer selc seeght min</l>
<l>Maer dus houdict in minen sin</l>
<l>&#x00B6; Eens sat maria alleene</l>
<l>Ende brac in harde groten weene</l>
<l>Omt verlanc van horen kinde</l>
<l n="50">Datsi alsoe sere minde</l>
<l><milestone unit="fol" n="96rb"/> Soe sere langde hare na dien</l>
<l>Dat sijt in der glorien zoude sien</l>
<l>Want doen si lest van hem sciet</l>
<l>Sach sijt staen in groet verdriet</l>
<l n="55">Ende om dat hore oec niet en was</l>
<l>Comen alselc troest ende solas</l>
<l>Van haren zone op dien dach</l>
<l>Alst daghelike te doene plach</l>
<l>Soe droeuesi vele te mere</l>
<l n="60">Om hore kint der glorien here</l>
<l>Daer si sat dus droeflike</l>
<l>Quam dinghel van hemelrike</l>
<l>Met groten lichte voer haer staen</l>
<l>Eersamlec gruette hi se zaen</l>
<l n="65">Ic gruete v sprac hi benedide</l>
<l>Ontfaet nv tesen tide</l>
<l>Benedixie des heren groet</l>
<l>Die iacoppe zalecheit ontboet</l>
<l>Vten paradyse bringhic v</l>
<l n="70">Een rijs van ere palmen nv</l>
<l>Datmen vore uwe fiertre zal draghen</l>
<l>Vwe ziele zal binnen .iij. daghen</l>
<l>Vanden liue emmer scheiden</l>
<l>V zone sal uwes ontbeiden</l>
<l n="75">Alse sire lieuer moeder weert</l>
<l>Die hi te hebbene nu begheert</l>
<l>&#x00B6; Maria sprac soe zegt mi</l>
<l>Ic bids v hoe uwe name zi</l>
<l>&#x00B6; Ic bidde dat die broedere mijn</l>
<l n="80">Dapostlen al vergadert sijn</l>
<l>Vore mi in ene scare</l>
<l>Eer mine ziele vte vare</l>
<l>Dat icse moghe scouwen an</l>
<l>Ende van hen werde begrauen dan</l>
<l n="85">&#x00B6; Oec soe biddic met op trouwe</l>
<l>Dat mine ziele niet en scouwe</l>
<l>Den quaden gheest die wile dat</l>
<l>Si scuilt in dit vleeschlike vat</l>
<l>Ende dat die viant macht enghene</l>
<l n="90">In mi en hebbe groet no clene</l>
<l><milestone unit="fol" n="96va"/> Dinghel sprac vrouwe waer bi</l>
<l>Vraeghdi om den name van mi</l>
<l>Hi es wonderlijc ende groet</l>
<l>Ic segghe v nv vrouwe al bloet</l>
<l n="95">Dat alle dapostle noch heden</l>
<l>Versaemt werden teser steden</l>
<l>Die met groter werdechede</l>
<l>Doen selen uwe vtlede</l>
<l>Want die ghene die wilen brachte</l>
<l n="100">Den prophete mids gods crachte</l>
<l>Van iudea te babylone</l>
<l>Te daneele onder die lyone</l>
<l>Heeft die macht dat hi mach vuren</l>
<l>Dapostlen hier in ere vren</l>
<l n="105">Hoe comt oec dat ghi ontsiet</l>
<l>Den quaden gheest als goet als iet</l>
<l>Ia ghi die met moghentheden</l>
<l>Sijn hoeft hebt ontwee ghetreden</l>
<l>Ende sine macht oec alsoe wale</l>
<l n="110">Hem ghenomen altemale</l>
<l>Nochtan sal uwe wille ghescien</l>
<l>Ghi en selt den viant niet sien</l>
<l>Dus sciet dinghel van daer</l>
<l>Ende liet daer die palme claer</l>
<l n="115">Die gheleec al openbare</l>
<l>Oft ene groene roede ware</l>
<l>Maer die loure alsict verstoet</l>
<l>Blicten als die dachsterre doet</l>
</div>
<div type="chapter"><head type="chapter">Hoe dapostlen versaemden vore marien ende hoe christus selue om hare quam .c.v. </head>
<l><hi rend="bold">S</hi>Ente ian predecte do</l>
<l>Ons heren woert in epheso</l>
<l>Een groet donder rees thant</l>
<l>Ene witte wolke ianne prant</l>
<l n="5">Ende voerdene vore marien dore</l>
<l>Doen soe clopte ian daer vore</l>
<l>Ende ghinc al liselike naer</l>
<l>Deen maeght gruette dandere daer</l>
<l>Soe hi alder werdelijcst mach</l>
<l n="10">Alse marie ianne sach</l>
<l><milestone unit="fol" n="96vb"/> Wonderde hare vtermaten</l>
<l>Ende en conste niet ghelaten</l>
<l>Sine weende van vreuden dan</l>
<l>Dus soe sprac si ianne an</l>
<l n="15">[&#x00B6;] O zone ian nu biddic v</l>
<l>Dat ghi der woert ghedinct nu</l>
<l>Die uwe meester sprac doen hi</l>
<l>V teenen zone beval mi</l>
<l>Ende mi v weder tere moeder</l>
<l n="20">Met rechte sidi mijn behoeder</l>
<l>Ic ben gheroepen ic moet sceeden</l>
<l>Van deser wel armer menscheden</l>
<l>Nu biddic v dat ghi wilt sijn</l>
<l>Een hoede des lichamen mijn</l>
<l n="25">Want ic hoerde dese dinghe</l>
<l>Dat die ioeden onderlinghe</l>
<l>In ghemenen rade seiden</l>
<l>Ghi broedre laet ons ontbeiden</l>
<l>Tote dat dit wijf es doet</l>
<l n="30">Die droech onsen viant groet</l>
<l>Ende laetse ons dan schiere</l>
<l>Verbranden in enen viere</l>
<l>&#x00B6; Daer omme biddic v dat ghi</l>
<l>Dese palme draeght vore mi</l>
<l n="35">Als men mi draeght ten graue</l>
<l>Ian sprac vergaue god vergaue</l>
<l>Dattie lieue broedere mijn</l>
<l>Dapostlen hier mochten sijn</l>
<l>Dat wi hoechlijc met eren</l>
<l n="40">Vwe vtlede mochten hanteren</l>
<l>&#x00B6; Thant soe worden hier nare</l>
<l>Dapostlen metten hare</l>
<l>Ghegrepen sijt seker das</l>
<l>In dat lant daer elc in was</l>
<l n="45">Ende worden al onghelet</l>
<l>Vore marien dore gheset</l>
<l>&#x00B6; Doen si hen dus vernamen</l>
<l>Tenen hoepe daer te samen</l>
<l>Wonderes hen harde sere</l>
<l n="50">Si seide twi heeft onse here</l>
<l><milestone unit="fol" n="97ra"/> Ons ghebroedere hier versaemt</l>
<l>Hieren binnen soe vernaemt</l>
<l>Ian ende es te hen ghegaen</l>
<l>Ende seide dat onse vrouwe zaen</l>
<l n="55">Van desen liue varen zoude</l>
<l>Oec seidi hen alsoe houde</l>
<l>Wacht dat ghi niene mesbaert</l>
<l>Alse hare die gheest vte vaert</l>
<l>Want horet tfolc cleine oft groet</l>
<l n="60">Dat ghi weenet om hare doet</l>
<l>Si souden zegghen van dien</l>
<l>Siet wie dese de doet ontsien</l>
<l>Die den volke nochtan</l>
<l>Predeken dat wijf ende man</l>
<l n="65">Ten ionxsten daghe zonder waen</l>
<l>Met lichamen selen opstaen</l>
<l>&#x00B6; Nieman soe en darf hier ane</l>
<l>Twiuelen noch sijn in wane</l>
<l>Dapostlen en waren ter stede</l>
<l n="70">Daer maria horen inde dede</l>
<l>Want dyonysius alsic las</l>
<l>Die pauwels discipel was</l>
<l>Heeft in sinen boeke vertrect</l>
<l>Daer hi van hemelschen namen sprect</l>
<l n="75">Dat die apostlen alle tsamen</l>
<l>Te marien inde quamen</l>
<l>Ende dat elc van hen doen</l>
<l>In dere gods dede een sermoen</l>
<l>&#x00B6; Pauwels in sine epistle mede</l>
<l n="80">Die hi ane thimotheum dede</l>
<l>Scrijft oec dat vore waer</l>
<l>Dat vele broedere waren daer</l>
<l>Onder welke hi met namen set</l>
<l>Iacoppe ende peetre met</l>
<l n="85">&#x00B6; Dyosius doet voert ghewach</l>
<l>Doen maria dapostlen sach</l>
<l>Dat si verblijdde harde sere</l>
<l>Ende dankets gode onsen here</l>
<l>Op haer bedde sat si dare</l>
<l n="90">Ende dapostlen omtrent hare</l>
<l><milestone unit="fol" n="97rb"/> Lampten ende lanternen bernden daer</l>
<l>Diet daer maecten harde claer</l>
<l>&#x00B6; Doen alst ter derder vren quam</l>
<l>Inden nacht quam dat lam</l>
<l n="95">Ihesus christus hoer lieue zone</l>
<l>Met ere scaren groet ende scone</l>
<l>Dat waren der ingle core</l>
<l>Patriarke ende confessore</l>
<l>Martelers ende maeghde mede</l>
<l n="100">Dese stoeden daer ter stede</l>
<l>Omtrent marien gheordenert</l>
<l>Elc na sinen staet gheparert</l>
<l>Ihesus hief op tierst den zanc</l>
<l>Si songhen alle doe dat clanc</l>
<l n="105">Dat was zuete melodye</l>
<l>Ay edele vrouwe marie</l>
<l>Om die blijscap die ghi hadt doe</l>
<l>Staet ons bi spade ende vroe</l>
<l>Ende verloest ons van alle dien</l>
<l n="110">Daer ons af moghe messchien</l>
</div>
<div type="chapter"><head type="chapter">Hoe christus metter hemelscher scaren marien ziele voerde te hemle wert .c.vi. </head>
<l><hi rend="bold">N</hi>v soe seldi voert verstaen</l>
<l>Hoe hare vtleede es ghedaen</l>
<l>Ghelijc dat in boecsken leeght</l>
<l>Daer ic v vore af hebbe gheseeght</l>
<l n="5">Dat die ewangliste ian</l>
<l>Screef alsmen hem tiet an</l>
<l>&#x00B6; Onse here ihesus sprac vore</l>
<l>Ende seide aldus tote hore</l>
<l>Comt mine vercorne scone</l>
<l n="10">Ic sette v in minen trone</l>
<l>Want ghijs zonderlinghe sijt wert</l>
<l>Vwe scoenheit hebbic sere beghert</l>
<l>&#x00B6; Here sprac si ic ben ghereet</l>
<l>Te doene algader v beheet</l>
<l n="15">Doe seidensi alle tsamen</l>
<l>Die met christum daer quamen</l>
<l><milestone unit="fol" n="97va"/> Dit es si die selue die</l>
<l>Oncuischeit en wiste nie</l>
<l>Met rechte soe sal si varen</l>
<l n="20">Inder heilegher zielen scaren</l>
<l>Want van haer seluen sprac si</l>
<l>Alle gheslachten selen mi</l>
<l>Salech segghen/ want die macht heeft</l>
<l>Mi groete dinc ghedaen heeft</l>
<l n="25">&#x00B6; Doe seide christus douerste zanghere</l>
<l>Hine woude niet beiden langhere</l>
<l>Comt hare mine vercoerne bruut</l>
<l>Ghi werd ghecroent in mijn deduit</l>
<l>&#x00B6; Ic doe sprac si doen ghereet</l>
<l n="30">Want daer dus ghescreuen steet</l>
<l>Dat ic sal doen in alre tijt</l>
<l>Vwen wille die mijn god sijt</l>
<l>Want mijn gheest verblijdde sere</l>
<l>In minen god minen here</l>
<l n="35">Doen voer die ziele bequame</l>
<l>Vte marien lichame</l>
<l>In ihesus hoers soens scoet</l>
<l>Hare scoenheit was soe groet</l>
<l>Datter nieman toe en dochte</l>
<l n="40">Dat hire gnoech af spreken mochte</l>
<l>&#x00B6; Doen seide onse here ihesus</l>
<l>Toten apostlen aldus</l>
<l>Ic beuele v dat ghi draeght</l>
<l>Den lichame van deser maeght</l>
<l n="45">Mire moeder/ in dal iosaphat</l>
<l>Een nuwe graf vindi in dat</l>
<l>Daer legse met werdecheden</l>
<l>Ende dan soe blijft daer ter steden</l>
<l>Drie daghe ic sal dan weder</l>
<l n="50">Totu comen hier neder</l>
<l>Mettien soe voer onse here van daer</l>
<l>Ende sijn gheselscap volghde naer</l>
<l>Metter scoenster melodye</l>
<l>Soe dat die ghelike nie</l>
<l n="55">Menschelike oeghe en sach</l>
<l>Noch herte peinsen en mach</l>
<l><milestone unit="fol" n="97vb"/> &#x00B6; Dapostlen saghen opwaert</l>
<l>Ende riepen vrouwe nu vaert</l>
<l>Ende ghedinct ons wi biddens v</l>
<l n="60">Die int ellende bliuen nu</l>
<l>&#x00B6; Doen dingle die bleuen bouen</l>
<l>Hoerden dit zonderlinghe louen</l>
<l>Ende deser groeter feesten pleghen</l>
<l>Trockensi alle daer ieghen</l>
<l n="65">Ende doe si openbaer saghen</l>
<l>Dat hare coninc brachte ghedraghen</l>
<l>In sinen arme met ioliue</l>
<l>Ene ziele van enen wiue</l>
<l>Wonderde hen sere van dien</l>
<l n="70">Lude riepensi mettien</l>
<l>Wie es dese vercoerne fine</l>
<l>Die op gaet dore die wustine</l>
<l>Van allen weelden dus rike</l>
<l>Wie sach ie des ghelike</l>
<l n="75">&#x00B6; Doen die ghene dat vernamen</l>
<l>Die met christus scare quamen</l>
<l>Riepensi sere al ouer luut</l>
<l>Het es die zaleghe bruut</l>
<l>Dochter van iherusalem</l>
<l n="80">Onse coninc bringse met hem</l>
<l>Ende sal hore spannen croene</l>
<l>In sinen ouersten troene</l>
<l>Dus voerensi te hemele waert</l>
<l>&#x00B6; Dapostle stoeden al veruaert</l>
<l n="85">Van datsi hadden ghesien</l>
<l>Gode danctensi van dien</l>
<l>Drie maeghde quamen daer saen</l>
<l>Die den lichame zouden dwaen</l>
<l>Soe groete claerheit quam daer omtrint</l>
<l n="90">Datsi slichamen en saghen twint</l>
<l>Vore dat hi al voldwaghen was</l>
<l>Ende oec ghedect sijt seker das</l>
<l>Hieren binnen soe waest dach</l>
<l>Nv hoert wies men voert daer plach</l>
</div>
<div type="chapter"><head type="chapter">Hoe dapostlen droeghen marien ten graue wert ende wat wondre daer ghescieden ende hoese christus haelde met lichamen .c.vij. </head>
<l><hi rend="bold">D</hi>Oen die maeghde tamelijc</l>
<l>Begaedt hadden dat zalech lijc</l>
<l>Alse te hant te doene ter erden</l>
<l>Nament dapostle met werden</l>
<l n="5">Ende leident thant op die bare</l>
<l>Tote peetre sprac ian daer nare</l>
<l>Peeter vore dit lijc seldi</l>
<l>Dese palme draghen want ghi</l>
<l>Sijds bat wert dan ieman</l>
<l n="10">Die ic hier nu ghesien can</l>
<l>Want onse here als ghi wel wet</l>
<l>Heeft v bouen ons gheset</l>
<l>Ende sinen herdde ghemaect mede</l>
<l>Van sinen scapen telker stede</l>
<l n="15">Daer bi betamet v bat</l>
<l>&#x00B6; Peeter andwerdde na dat</l>
<l>Ian van rechte hoert v</l>
<l>Die palme te draghene nu</l>
<l>Ghi sijt maeght van gode vercoren</l>
<l n="20">Daer bi moet v toe behoren</l>
<l>Dat ene maeght die palme draeght</l>
<l>Vore gods vutvercorne maeght</l>
<l>Want v hoer zone vordeel dede</l>
<l>Dat hi v sine heimelijchede</l>
<l n="25">Sonderlinghe heeft openbaert</l>
<l>Ende ghi sijn liefste ionghre waert</l>
<l>Soe sidi sculdech te mere</l>
<l>Sire moeder te doene ere</l>
<l>Daer bi draeght dese palme clare</l>
<l n="30">Ende ic sal draghen die bare</l>
<l>Dander apostlen die hier staen</l>
<l>Selen omtrent die bare gaen</l>
<l>Ende gode louen soe elc best can</l>
<l>Doe sprac pauwels die goede man</l>
<l n="35">Al benic die minste van allen</l>
<l>Ic draeghse oec maeght mi gheuallen</l>
<l>Hi ghreep die bare met gheninde</l>
<l>Peeter greepse ten andren inde</l>
<l>Ende ghingen vast ten graue wert</l>
<l n="40"><milestone unit="fol" n="98rb"/> Lude zonghensi in die vaert</l>
<l>Exijt de egypto alleluya</l>
<l>Dapostlen zonghen alle na</l>
<l>Ian droech die palme in sine hant</l>
<l>Ene wolke quam thant</l>
<l n="45">Die ontfinc daer ter stede</l>
<l>Dapostlen ende bare mede</l>
<l>Datmer niet en mochte sien an</l>
<l>Hoer stemme hoerdemen nochtan</l>
<l>Dingle van hemelrike</l>
<l n="50">Songhen met soe zoetelike</l>
<l>Ende soe sere lude dat</l>
<l>In roeren wart al die stat</l>
<l>Tfolc quam daer toe ghedronghen</l>
<l>Om te siene wie daer zonghen</l>
<l n="55">Ende wat feesten dat daer ware</l>
<l>Doen brac vut alsoe die mare</l>
<l>Dat ihesus moeder ware doet</l>
<l>Dat sijn iongren met feesten groet</l>
<l>Dlijc droeghen ten graue waert</l>
<l n="60">Doen riep dioedscap ter vaert</l>
<l>Laet ons allen wapenen gaen</l>
<l>Ende dese ionghren doet verslaen</l>
<l>Ende dwijf werpen inden brant</l>
<l>Hieren binnen quam thant</l>
<l n="65">Dat paepscap gheloepen dare</l>
<l>Om te wetene wat daer ware</l>
<l>Doe seide die prince der papen</l>
<l>Siet wat groeter blijscapen</l>
<l>Nv maken dese caytiue</l>
<l n="70">Met enen doeden wiue</l>
<l>Die den ghenen ter werelt brachte</l>
<l>Die bederuen woude onse gheslachte</l>
<l>Comt ende laetse ons nemen schire</l>
<l>Ende verbernen in enen viere</l>
<l n="75">Doe liep hi daer toe thant</l>
<l>Ende sloech ane die bare sine hant</l>
<l>Met harde groeter onwerden</l>
<l>Alse te werpene ter erden</l>
<l>Sijn hant bleefer ane vast</l>
<l n="80"><milestone unit="fol" n="98va"/> Ende verdorde als een bast</l>
<l>Ende dander hant oec mede</l>
<l>Dat volc oec vander stede</l>
<l>Quam mede loepende ane</l>
<l>Om dapostlen te verslane</l>
<l n="85">Maer die wolke die daer hinc</l>
<l>Ende die apostlen omvinc</l>
<l>Maecte dat volc soe blint</l>
<l>Dat sise en saghen twint</l>
<l>&#x00B6; Der papen prince hinc dare</l>
<l n="90">Met groeten wee ane die bare</l>
<l>Hi riep peeter ic bidde di</l>
<l>Dattu mi nu staes bi</l>
<l>In mire iammerliker noet</l>
<l>Oft ic bliue van pinen doet</l>
<l n="95">Late di ghedinken das</l>
<l>Dat ic wilen dijn vrient was</l>
<l>Doen ic omme ontscout dede</l>
<l>Daer di een wijf tere stede</l>
<l>Openbare wroeghde waerbi</l>
<l n="100">Dattu los ontghings ende vri</l>
<l>&#x00B6; Peeter andwerdde als die coene</l>
<l>Wi hebben anders nu te doene</l>
<l>Met onser vrouwen vutleede</l>
<l>Wi en moghen teser stede</l>
<l n="105">V niet helpen als ghi wel siet</l>
<l>Nochtan en segghict daeromme niet</l>
<l>Eest dat ghi gheloeft clare</l>
<l>In ihesum christum ende in hare</l>
<l>Die wi draghen hier ten graue</l>
<l n="110">Ghi moeghter bate hebben aue</l>
<l>Ia ic sprac hi doen die here</l>
<l>Ic gheloeue emmermere</l>
<l>In ihesum christum sijds ghewes</l>
<l>Die ghewarech gods sone es</l>
<l n="115">Ende in sire moeder die maeght</l>
<l>Die ghi hier ten graue draeght</l>
<l>&#x00B6; Doen hi dit sprac aldos</l>
<l>Wart hi vander baren los</l>
<l>Maer dwee ende de droecheide</l>
<l n="120"><milestone unit="fol" n="98vb"/> Bleuen hem in darme beide</l>
<l>&#x00B6; Peeter die dit sach an</l>
<l>Sprac aldus tote dien man</l>
<l>Gaet nemt die palme thant</l>
<l>Die ian draeght in sine hant</l>
<l n="125">Ende legse den volke opt hoeft</l>
<l>Dat daer blint staet ende verdoeft</l>
<l>Die gheloeuech wille wesen</l>
<l>Si werden siende van desen</l>
<l>Ende die gheloeuen en willen twint</l>
<l n="130">Selen ewelec bliuen blint</l>
<l>&#x00B6; Dapostlen droeghen na dat</l>
<l>Den lichame in iosaphat</l>
<l>Ende leidenne daer tien stonden</l>
<l>In een nuwe graf datsi daer vonden</l>
<l n="135">Ende sijn alle daer bi gheseten</l>
<l>Alsoe hen god hadde gheheten</l>
<l>&#x00B6; Des derds daghs quam christus dare</l>
<l>Ende met hem der ingle scare</l>
<l>Vriendelike soe sprac hi</l>
<l n="140">Vrede met v allen si</l>
<l>Si antwerdden weder here</l>
<l>Glorie met v emmermere</l>
<l>Die groete wondre doet allene</l>
<l>&#x00B6; Doe sprac christus int ghemene</l>
<l n="145">Wat eren dunct v goet sijn</l>
<l>Dat ic doe der moeder mijn</l>
<l>&#x00B6; Here dat segghen nu v knechte</l>
<l>Dat ghi uwer moeder van rechte</l>
<l>Verwecken zelt te deser tijt</l>
<l n="150">Alsoe als ghi verwect sijt</l>
<l>Vander doet ewelike</l>
<l>Ende setse in uwe rike</l>
<l>Bi v tuwer rechter hant</l>
<l>Doen was daer michiel thant</l>
<l n="155">Ende presenteerde die ziele scone</l>
<l>Vorden behoudere horen zone</l>
<l>&#x00B6; Doe sprac onse here ende seide</l>
<l>Staet op mijn duue zonder beide</l>
<l>Mine alre liefste vriendinne</l>
<l n="160"><milestone unit="fol" n="99ra"/> Die ic van allen rechte minne</l>
<l>Tabernakel mire glorien</l>
<l>Van euweliker memorien</l>
<l>Ghi sijt die hemelsche tempel</l>
<l>Vat des leuens alsoe wel</l>
<l n="165">Alsoe ghi in al vwen stonden</l>
<l>Nie ghewont smette van zonden</l>
<l>Alsoe en sal inden graue</l>
<l>Vwe lichame niet nemen aue</l>
<l>&#x00B6; Thant ghinc marien ziele claer</l>
<l n="170">Inden reinen lichame daer</l>
<l>Ende quam vten graue saen</l>
<l>Ende es inden hemel ontfaen</l>
<l>Met alle dier ingle scaren</l>
<l>Die om hare daer comen waren</l>
<l n="175">Daer soe bleuen hare ghewaeden</l>
<l>Te troeste ende te ghenaden</l>
<l>Allen den ghenen die wouden</l>
<l>Hoere gheloeue an hare houden</l>
<l>&#x00B6; Men leest dat in ouden iaren</l>
<l n="180">Doen die normanne heiden waren</l>
<l>Datsi met groeter moghenthede</l>
<l>Belaghen chaerters die stede</l>
<l>Om dat sise wouden winnen</l>
<l>Die bisscop doen van daer binnen</l>
<l n="185">Nam onser vrouwe himde thant</l>
<l>Ane enen schacht dat hijt bant</l>
<l>Ende staect daer bouen schiere</l>
<l>Optie mure tere baniere</l>
<l>Die viande zaghen dan</l>
<l n="190">Di selsene baniere an</l>
<l>Ende maecten der mede hoer scop</l>
<l>Soe langhe saghensi daer op</l>
<l>Dat si worden staer blint</l>
<l>Doen dat binnen wart bekint</l>
<l n="195">Trockensi vte ten vianden</l>
<l>Ende sloeghen tote hen te handen</l>
<l>Ende scouffierden hoer conroet</l>
<l>Ende sloeghenre vele doet</l>
<l>Dus soe wart ontset die poert</l>
<l n="200"><milestone unit="fol" n="99rb"/> Mids marien als ghi hoert</l>
<l>Die gheloeft es euwelike</l>
<l>Bi horen zone in hemelrike</l>
</div>
<div type="chapter"><head type="chapter">Van marien ende van ianne ewangelisten .c.viij. </head>
<l><hi rend="bold">G</hi>helijc datmen en vint</l>
<l>Van marien lichame twint</l>
<l>In alle desen ertrike</l>
<l>Recht alsoe in die ghelike</l>
<l n="5">En vintmen van sente ianne niet</l>
<l>Want eer hi van ertrike sciet</l>
<l>Quam te hem ons here christus</l>
<l>Ende sprac hem toe aldus</l>
<l>Comt mijn ghetrouwe vrient</l>
<l n="10">Die mi wel hebt ghedient</l>
<l>Met uwen broederen werscapen</l>
<l>In mire ewegher blijscapen</l>
<l>Van desen nodene was ian</l>
<l>Alst recht was een blide man</l>
<l n="15">Hi dede maken thant daer nare</l>
<l>Een graf vor sinen outare</l>
<l>Des derds daghs alsoe saen</l>
<l>Alse hi messe hadde ghedaen</l>
<l>Es hi int graf gheleghen alsoe</l>
<l n="20">Ende het loec altehant toe</l>
<l>Sine clerke ontdaden tgraf</l>
<l>Dien sere wonderde hier af</l>
<l>Si en vonden daer clein no groet</l>
<l>Dat manna dat hemelsch broet</l>
<l n="25">&#x00B6; Die kerke en doet gheen ghewach</l>
<l>Waer sijn lichame wesen mach</l>
<l>Maer selke zegghen dat hi</l>
<l>Int erdsche paradys si</l>
<l>Alsoe hi hier was te samen</l>
<l n="30">Met zielen ende met lichamen</l>
<l>Daer helyas es ende enoch</l>
<l>Ende dat hi daer sal sijn noch</l>
<l>Tote dat christus comen sal</l>
<l>Dese werelt doemen al</l>
<l n="35">Want hi sprac selue dese dinc</l>
<l><milestone unit="fol" n="99va"/> Doen hi met sinen iongren ghinc</l>
<l>Ghelijc dat ian selue scrijft</l>
<l>Aldus willic dat hi blijft</l>
<l>Sonder steruen tote ic come</l>
<l n="40">Dat bediedt alsic gome</l>
<l>Tote ic weder sal coemen</l>
<l>Ten ordeele die werelt doemen</l>
<l>Hier bi machmen sijn ghewes</l>
<l>Dat ian inden liue noch es</l>
<l n="45">&#x00B6; Selke meesters willen toghen</l>
<l>Dat maria niene mochte doghen</l>
<l>Der doet pine ende haer verdriet</l>
<l>Doen si vanden liue sciet</l>
<l>Noch oec ian dat sijn si twee</l>
<l n="50">Leden der doet better wee</l>
<l>Doen si ihesum steruen saghen</l>
<l>Ane dat cruce alsoe dorslaghen</l>
<l>Wies pine ende smerte</l>
<l>Hen ghinc dore hore herte</l>
<l n="55">Daer hoer pine af was soe groet</l>
<l>Dat si ghelijc was der doet</l>
<l>Ende dat si om die selue zaken</l>
<l>Pine der doet niene mochten smaken</l>
<l>&#x00B6; Marien rouwe als wi lesen</l>
<l n="60">Moeste harde groet wesen</l>
<l>Die hare enech kint sach naect</l>
<l>An dat cruce alsoe mesmaect</l>
<l>Bebloedt an allen leden</l>
<l>Van bouen tote beneden</l>
<l n="65">Ende steruen soe iammerlike dan</l>
<l>Ghelijc ene ondadeghen man</l>
<l>Daer si af wiste die waerhede</l>
<l>Dat hi noyt quaet en dede</l>
<l>&#x00B6; En hadsi niet gheweten clare</l>
<l n="70">Dat hi god ende mensche ware</l>
<l>Ende oec orbore van sire doet</l>
<l>Hoer rouwe was soe groet</l>
<l>Therte hadde hare soe begheuen</l>
<l>Si waren ondert cruce doet bleuen</l>
<l n="75">Maer si wiste den orbore wel</l>
<l><milestone unit="fol" n="99vb"/> Waeromme die dinc alsoe gheuel</l>
<l>Ende waeromme hi steruen woude</l>
<l>Ende watter na volghen zoude</l>
<l>Dat behilse in haren sin</l>
<l n="80">Ende ander dinc meer no min</l>
<l>&#x00B6; Drierhande alsoe ic scouwe</l>
<l>Was aldaer ians rouwe</l>
<l>&#x00B6; Dierste was des sijt vroet</l>
<l>Om dat christus daer stoet</l>
<l n="85">In die iammerlike noet</l>
<l>Daer hine leuen sach ende doet</l>
<l>&#x00B6; Dander was om dmesbaer</l>
<l>Dat maria dreef daer</l>
<l>Met ghelate ende met gheweene</l>
<l n="90">Daerse ian moeste alleene</l>
<l>Troesten/ houden/ ende leiden</l>
<l>In dier groeter iammerecheide</l>
<l>&#x00B6; Dat derde van sire droefheden</l>
<l>Was dat hi moeste scheden</l>
<l n="95">Van sinen meester sinen here</l>
<l>Dien hi minde alsoe sere</l>
<l>In dat iammerlijc verdriet</l>
<l>Ende hem en conste ghehelpen niet</l>
<l>Dese .iij. poente van node</l>
<l n="100">Waren ene maniere van dode</l>
<l>Dit sijn die redenen waerbi</l>
<l>Some liede segghen dat hi</l>
<l>Anders ghene doet smaken en sal</l>
<l>Des weet god die waerheit al</l>
</div>
<div type="chapter"><head type="chapter">Van ianne ewanglisten ende ianne baptisten hoe dat twee clerke welc meerre ware vore gode .c.ix. </head>
<l><hi rend="bold">O</hi>nder alle zante ghemeene</l>
<l>Heeft god vercoren alleene</l>
<l>Marien ende ianne des sijt vroet</l>
<l>Bouen dat hi dandre doet</l>
<l n="5">&#x00B6; Dat hi sire moeder heeft wert</l>
<l>Dat en es gheens proeuens wert</l>
<l>Want sine ghebode ons beuelen</l>
<l>Dat wi onser moeder eren selen</l>
<l><milestone unit="fol" n="100ra"/> &#x00B6; Dat hi sente ianne alsoement vint</l>
<l n="10">Bouen andre sante mint</l>
<l>Daer sijn drie redenen toe</l>
<l>Dierste redene es alsoe</l>
<l>De heileghe kerke tuight openbaer</l>
<l>Dat ian ewangliste vorwaer</l>
<l n="15">Maeght van gode vercoren es</l>
<l>Ende onder dandere sijds ghewes</l>
<l>Ghemint oec alder meest</l>
<l>Dit singtmen daer ende leest</l>
<l>&#x00B6; Dandere redene es aldus</l>
<l n="20">Doen onse here ihesus christus</l>
<l>In wittendonresdaghe sat</l>
<l>Met sinen apostlen ende at</l>
<l>Dat ian doen ruste vorwaer</l>
<l>Op ons heren borst daer</l>
<l n="25">Als oft in slape ware</l>
<l>Vte sire godheit dranc hi dare</l>
<l>Gods verborghene wijshede</l>
<l>Dat ihesus christus noyt en dede</l>
<l>Andren sant dan desen</l>
<l n="30">Alsoe men wel mach lesen</l>
<l>Inden boeken die hi screef</l>
<l>Daer hi wonder in bedreef</l>
<l>Dat cume ieman zonder waen</l>
<l>Wel te gronde can gheslaen</l>
<l n="35">&#x00B6; Die derde redene willic v</l>
<l>Cortelike vertecken nu</l>
<l>Doe christus nader menscheiden</l>
<l>Van desen ertrike soude scheiden</l>
<l>Beval hi ianne sire moeder</l>
<l n="40">Dat hi bleue hoer behoeder</l>
<l>Hine betrouder niemanne bat</l>
<l>Hier an soe merkewi dat</l>
<l>Christus meer minde ianne</l>
<l>Dan vanden andren iemanne</l>
<l n="45">Doe onse here christus oec woude</l>
<l>Dat ian van hier scheeden soude</l>
<l>Noedde hine selue met sinen name</l>
<l>Dat hi tsinen broederen quame</l>
<l><milestone unit="fol" n="100rb"/> Hi ghinc oec ligghen int graf</l>
<l n="50">Alsoe ghegherwet alse hi af</l>
<l>Vandien outare quam ghegaen</l>
<l>Daer hi messe hadde ghedaen</l>
<l>Ende dat graf sloech toe</l>
<l>Niet meer en sachmens doe</l>
<l n="55">Noyt en wart hi doet ghescout</l>
<l>Op dit ertrike des ghetrout</l>
<l>Nochtan was hi dat ghijt wet</l>
<l>In wallende olye gheset</l>
<l>Te roeme vore die porte latine</l>
<l n="60">Hi was oec ghedrinct met venine</l>
<l>En scaedde hem al niet een haer</l>
<l>Ende die tfenijn dronken daer</l>
<l>Ende daer af storuen ter seluer stont</l>
<l>Maecte hi optie stede ghesont</l>
<l n="65">&#x00B6; Daeromme scrijftmen twaren</l>
<l>In die figure van enen aren</l>
<l>Om dat hi in hemelsch weten vloech</l>
<l>Bouen alle dandre heileghen hoech</l>
<l>Ende om dat mensche sijn ghelike</l>
<l n="70">Noyt en quam op ertrike</l>
<l>Van heilecheiden alsic scouwe</l>
<l>Vut ghenomen onse vrouwe</l>
<l>&#x00B6; Selke prisen ianne baptisten</l>
<l>Vore desen ewanglisten</l>
<l n="75">Ende tonen ene redene daer bi</l>
<l>Waer omme dat hi meerre si</l>
<l>&#x00B6; Nieman en sal hier omme striden</l>
<l>Twee clerke tenen tiden</l>
<l>Hier omme langhe twisten</l>
<l n="80">Deen was met baptisten</l>
<l>Ende seide dat hi verre de meerre ware</l>
<l>Dander clerc seide dcontrare</l>
<l>Doen dese twist zonder waen</l>
<l>Langhen tijt hadde ghestaen</l>
<l n="85">Ende datmen op legghen woude</l>
<l>Datment termineren zoude</l>
<l>Quam elc sente ian dan</l>
<l>Des nachts tote sinen man</l>
<l><milestone unit="fol" n="100va"/> Ende verboet hem doen al bloet</l>
<l n="90">Dat hi vordane cleine no groet</l>
<l>Van deser dinc en disputere</l>
<l>Want elcs glorie ende sine ere</l>
<l>Ware selc in euwegher werden</l>
<l>Datsi nemmeer en begherden</l>
<l n="95">Si hadden al hoer gheuoeghen</l>
<l>Datsi hen oec lieten ghenoeghen</l>
<l>Aldus soe wart daer die twist</l>
<l>Tussen die clerke ghecist</l>
<l>&#x00B6; Wet dat maria ende ian sijn</l>
<l n="100">Twee colummen vor gods anschijn</l>
<l>Dien god en onseeght twint</l>
<l>Want hi dese .ij. dan mint</l>
<l>Bouen dandre dats zonder blijf</l>
<l>Soe laet ons dan ziele ende lijf</l>
<l n="105">Desen tween beuelen al</l>
<l>Want god elc andren beual</l>
<l>Ane den cruce daer hi stoet</l>
<l>Ende sijt des seker ende vroet</l>
<l>Si selen v tallen stonden</l>
<l n="110">Hoeden van scanden ende van zonder</l>
<l>Op dat ghi daghelike</l>
<l>Dat ghebet segt innechlike</l>
<l>Dat O Intemerata beghint</l>
<l>Hoert ic sal v doen bekint</l>
<l n="115">Een harde scone bijspel</l>
<l>Dat eens daer aue gheuel</l>
</div>
<div type="chapter"><head type="chapter">Een bijspel van O intemerata .c.x. </head>
<l><hi rend="bold">D</hi>Ie viant die nauwe can vinden</l>
<l>Hoe hi den mensche mach schinden</l>
<l>Nam hem tenen tiden an</l>
<l>Die vorme van enen man</l>
<l n="5">Oft hi ware een ionghelinc</l>
<l>Ane enen ridder dat hi ghinc</l>
<l>Ende seide hi conste dienen wale</l>
<l>Ende oec spreken alrehande tale</l>
<l>Hi die hem wel veinsen conste</l>
<l n="10">Hadde thant des heren onste</l>
<l>Ende diende den here .vij. iare</l>
<l><milestone unit="fol" n="100vb"/> Doen gheuiel alsoe daer nare</l>
<l>Dat een heilech bisscop quam naer</l>
<l>Eten metten ridder daer</l>
<l n="15">Doen die bisscop was gheseten</l>
<l>Entie cnape brachte dat eten</l>
<l>Soe kinde die bisscop thant</l>
<l>Dat dat was een viant</l>
<l>Entie viant oec versinde</l>
<l n="20">Datten die bisscop kinde</l>
<l>Soe en dorste hi nemmere</l>
<l>Comen daer vore den here</l>
<l>Doen die bisscop dat vernam</l>
<l>Dat die ghene niet vort en quam</l>
<l n="25">Sprac hi ten riddre sinen vrient</l>
<l>Heeft v dese iet langhe ghedient</l>
<l>Ia hi sprac hi .vij. iare</l>
<l>In wart van hem noyt gheware</l>
<l>Ene onghetrouwechede</l>
<l n="30">Die bisscop antwerde ende sede</l>
<l>God heeft v behoedt harde wel</l>
<l>Het es die viant ende nieman el</l>
<l>Maer en sijt niet te barenteert</l>
<l>Ghi werd van hem wel teliuereert</l>
<l n="35">Die bisscop was een heilech man</l>
<l>Ende dede den ghenen comen dan</l>
<l>Vore die tafle al dedijt noede</l>
<l>Hi quam voert alse die bloede</l>
<l>Die bisscop sprac ic mane di</l>
<l n="40">Bi dinen sceppre dattu mi</l>
<l>Berechts/ waerbi dattu</l>
<l>Hier heefs ghewoent tote nv</l>
<l>&#x00B6; Om dat ic gherne haddic ghemoghen</l>
<l>Desen riddre hadde bedroghen</l>
<l n="45">Ende ghemaect enen caytijf</l>
<l>Beide an ziele ende an lijf </l>
<l>&#x00B6; Die bisscop antwerde saen</l>
<l>Waeromme en heefstuus niet ghedaen</l>
<l>Binnen dien tide alsoe lanc</l>
<l n="50">&#x00B6; Het ghebrac an minen danc</l>
<l>Sprac die viant dat ghijt wet</l>
<l><milestone unit="fol" n="101ra"/> Hi sprac dahgelijcs een ghebet</l>
<l>Waer bi dat mi ontfacht</l>
<l>Ouer hem te hebbene macht</l>
<l n="55">Waer hi quam in elke stat</l>
<l>&#x00B6; Die bisscop seide wat was dat</l>
<l>&#x00B6; Die viant sprac hier na</l>
<l>Het was O intemerata</l>
<l>Daer men ane roept met bescheide</l>
<l n="60">Marien ende ianne beide</l>
<l>&#x00B6; Die bisscop sprac toten ghenen</l>
<l>Ic ghebiedi dattu henen</l>
<l>Vollec diere verde vaers</l>
<l>Ende niemanne hier en daers</l>
<l n="65">Dus voer die quaet sire verde</l>
<l>Soe dat hi niemanne daer en derde</l>
<l>Des dancte gode die goede man</l>
<l>Ende hilt dat goede ghebet vordan</l>
<l>&#x00B6; Hierbi radic v met trouwen</l>
<l n="70">Dat ghi marien onser vrouwen</l>
<l>Ende sente ianne altoes dient</l>
<l>Want god es hoer vrient</l>
<l>Sonderlinghe des sijt vroet</l>
<l>Beueelt hen lijf/ ziele/ ende goet</l>
<l n="75">Si selent bewaren zekerlike</l>
<l>Gheloeft sijn si euwelike</l>
<l>Met hem die here es bouen al</l>
<l>Ende zonder inde regneren sal.</l>
</div>
</div>
<div type="part"><head type="part comment">[Boek III.]</head>
<div type="chapter"><head type="chapter">Die tafle vanden derden boeke </head>
<l>&#x00B6; Van gods minnen .c.xi.</l>
<l>&#x00B6; Van gode te dienne vor al .c.xij.</l>
<l>&#x00B6; Vandes menschen zeden .c..xiij.</l>
<l>&#x00B6; Hoe hem die mensche houden sal onder die liede ende alrehande wijshede .c.xiiij.</l>
<l>&#x00B6; Van hoefscheiden ende van doene ende van latene .c.xv.</l>
<l>&#x00B6; Welc beter es soe rijcheit soe ere ende oec van armheiden .c.xvi.</l>
<l>&#x00B6; Hoemen ialousie scuwen sal ende breken .c.xvij.</l>
<l><milestone unit="fol" n="101rb"/> &#x00B6; Hoemen gramscap ende quade melancolie verdriuen sal .c.xviij.</l>
<l>&#x00B6; Hoemen luxurie wederstaen sal .c.xix.</l>
<l>&#x00B6; Hoe man ende wijf hen houden selen .c.xx.</l>
<l>&#x00B6; Hoemen kindre houden sal ende wies ionghe liede pleghen selen .c.xxi.</l>
<l>&#x00B6; Wat rechterscape ende herien toe hoert .c.xxij.</l>
<l>&#x00B6; Van .vij. poenten die heren hebben selen .c.xxiij.</l>
<l>&#x00B6; Wat liede heren hebben selen thoren rade .c.xxiiij.</l>
<l>&#x00B6; Vander lettren ende der clergien .c.xxv.</l>
<l>&#x00B6; Hoe dichtren dichten selen ende wat si hanteren selen .c.xxvi.</l>
<l>&#x00B6; Van ghetrouheiden .c.xxvij.</l>
<l>&#x00B6; Van drien mainieren van vrienden ende welc gherecht vrient es .c.xxviij.</l>
<l>&#x00B6; Van viere mainieren van lieden daer sonder die werelt niet sijn en mochte .c.xxix.</l>
<l>&#x00B6; Van vijfterhande minnen .c.xxx.</l>
<l>&#x00B6; Hoe die mensche hem seluen minnen sal .c.xxxi.</l>
<l>&#x00B6; Waeromme ende waertoe men goet hebben sal .c.xxxij.</l>
<l>&#x00B6; Oftmen maghen ende vrienden helpen sal .c.xxxiij.</l>
<l>&#x00B6; Wat meltheit es ende wat si doen can .c.xxxiiij.</l>
<l>&#x00B6; Oft wel eten ende drinken sonde es .c.xxxv.</l>
<l>&#x00B6; Van ledecheiden ende onledecheiden .c.xxxvi.</l>
<l>&#x00B6; De disputatie tusschen den poertre ende sridders sone .c.xxxvij.</l>
<l>&#x00B6; Welc beter es soe goet ende quaet soe quaet noch goet doen .c.xxxviij.</l>
</div>
<div type="chapter"><head type="chapter"><milestone unit="fol" n="101va"/> De prologhe vanden derde boeke. </head>
<l><hi rend="bold">D</hi>At die mensche werken sal</l>
<l>Moet mids tween dinghen sijn al</l>
<l>Dat sijn wijsheit ende cracht</l>
<l>Maer wijsheit heeft meerre macht</l>
<l n="5">Want men doet met wisen rade</l>
<l>Dat cracht allene niet en dade</l>
<l>Nochtan bleue wijsheit dicke versmoert</l>
<l>En holpe hare smenschen cracht niet voert</l>
<l>Wijsheit die gheeft den raet</l>
<l n="10">Hoemen dwerc best bestaet</l>
<l>Maer en volcomt niet alsoe</l>
<l>Smenschen cracht en moeter toe</l>
<l>Nemmermeer verstaet wel dat</l>
<l>En worde volmaect borch no stat</l>
<l n="15">Mids des menschen wijshede</l>
<l>Smenschen cracht en waerre mede</l>
<l>Ende dit selue moghdi merken</l>
<l>Van allen erdschen werken</l>
<l>Ia wijsheit ende gheloue met</l>
<l n="20">Daer alle doeght binnen set</l>
<l>En brachten v niet waerlike</l>
<l>Sonder werc te hemelrike</l>
<l>Wijsheit es vrouwe na recht</l>
<l>Ende smenschen cracht es hoer knecht</l>
<l n="25">Ende soe wat dese knecht bestaet</l>
<l>Sonder sire vrouwen raet</l>
<l>Dat werd gherne crankelijc gheint</l>
<l>Want en heeft gheen fondamint</l>
<l>Daerom moeten als wi lesen</l>
<l n="30">Dese twee te samene wesen</l>
<l>Wijsheit ende cracht met</l>
<l>Dus heuet salustius gheset</l>
<l>Ende want wijsheit sijds ghewes</l>
<l>Bouen al dus vrouwe es</l>
<l n="35">Soe laet ons ter wijsheit keren</l>
<l>Ende onse cracht voeghen leren</l>
<l>Nader wijsheiden rade</l>
<l>Soe dat wi vroech no spaede</l>
<l>Niet en sneuen alse caytiue</l>
<l n="40"><milestone unit="fol" n="101vb"/> Ander zielen noch anden liue</l>
<l>Soe dat wi in onsen daghen</l>
<l>Wijslec ons hier bedraghen</l>
<l>Ende dat wi ter lester stonden</l>
<l>Claer ende suuer werden vonden</l>
<l n="45">Want die dan hemelrike heeft</l>
<l>Heeft wijslec hier gheleeft</l>
<l>Ende anders nieman waerlike</l>
<l>Die dan leuen wijslike</l>
<l>Lese desen boec dat hine versta</l>
<l n="50">Ende pijnder hem te werkene na</l>
<l>Ende verlesene dicke gnoech</l>
<l>Hi vinter in sijn gheuoech</l>
<l>Van menegherhande wijsheden</l>
<l>Van manieren ende van zeden</l>
<l n="55">Die goet sijn dat ghijt wet</l>
<l>Der zielen ende den liue met</l>
<l>Alsoe ons claerlike doen weten</l>
<l>Philosophen ende poeten</l>
<l>Inden boeken die si screuen</l>
<l n="60">Die tote noch sijn bleuen</l>
<l>Anders waert mi te hoghe</l>
<l>Hier met latic dese prologhe</l>
<l>Nu helpe mi ihesus die vrie</l>
<l>Ende sijn moeder ver marie</l>
<l n="65">Dat ic dese materie swaer</l>
<l>Toe moet bringhen soe claer</l>
<l>Datter sine ere in si</l>
<l>Ende dat oec nieman mi</l>
<l>In ernste noch in sceren</l>
<l n="70">In en moghe blameren</l>
</div>
<div type="chapter"><head type="chapter"><milestone unit="fol" n="102ra"/> Van gods minnen .c.xi. </head>
<l><hi rend="bold">O</hi>Nser herten ouerste ruren</l>
<l>Dat sal sijn in allen vren</l>
<l>God selue die ons sciep</l>
<l>Ende tote sire glorien riep</l>
<l n="5">Dien selen wi met allen zinnen</l>
<l>Bouen allen dinghen minnen</l>
<l>Hebben wi hem wi hebben al</l>
<l>Anders en hebben wi groet no smal</l>
<l>Wat wi hebben als ghi wel siet</l>
<l n="10">Sonder hem dat es al niet</l>
<l>Want hi sal altoes staen</l>
<l>Maer ander dinghe si tegaen</l>
<l>Dewangelie seeght daer properlike</l>
<l>Talder ierst soect goeds rike</l>
<l n="15">Ende alle dinghe selen v toe</l>
<l>Werden gheworpen alsoe</l>
<l>Dats gode selue hoement keert</l>
<l>Die gode mint hi regneert</l>
<l>Hogher vele des sijt vroet</l>
<l n="20">Dan enech erdsch coninc doet</l>
<l>Want sijn rike euwelike staet</l>
<l>Mer erdsche rike dat te gaet</l>
<l>Dauid die prophete oec seit</l>
<l>Gods vreese beghin der wijsheit</l>
<l n="25">Hi seeght waer gods vreese es</l>
<l>Beghen der wijsheit des sijt ghewes</l>
<l>Die gode ontsaghe van gronde</l>
<l>En dade nemmermeer zonde</l>
<l>Ende die zonder zonde leuen can</l>
<l n="30">Dat es verre die wijste man</l>
<l>Daerbi spruut alse wi lesen</l>
<l>Wijsheit vter gods vreesen</l>
<l>Der werelt wijsheit alsmen daer siet</l>
<l>Es sotheit vor gode ende anders niet</l>
<l n="35">Want soe wat die wijsheit werft</l>
<l>Begheeft den mensche al als hi sterft</l>
<l>Maer wijsheit die god mint</l>
<l>Staet euwelike ongheint</l>
<l>Ende en can niemanne begheuen</l>
<l n="40"><milestone unit="fol" n="102rb"/> Maer doet den mensche euwelike leuen</l>
<l>&#x00B6; Minnen wi creaturen mere</l>
<l>Oft goet dan onsen here</l>
<l>Soe sijn si dan onse god</l>
<l>Want wi doen hoer ghebod</l>
<l n="45">Ende setten ons sceppers achter</l>
<l>Daer wi hem mede doen lachter</l>
<l>Dese gode moghen cort duren</l>
<l>Maer die sceppre der creaturen</l>
<l>Die alleene es god ende here</l>
<l n="50">En begheeft ons nemmermere</l>
<l>Daeromme moet alse wi lesen</l>
<l>God dalre ierste wesen</l>
<l>In onse ghedachte vroech ende spade</l>
<l>Die dat liete hi mesdade</l>
</div>
<div type="chapter"><head type="chapter">Van gode te dienne vore al .c.xij. </head>
<l><hi rend="bold">W</hi>I selen oec algader</l>
<l>Minnen moeder ende vader</l>
<l>Suster brueder wijf ende kinder</l>
<l>Ende al die liede meerre ende minder</l>
<l n="5">Met selker minnen dat wi</l>
<l>Gods niene vergheten daer bi</l>
<l>Soe dat hi in onsen sin</l>
<l>Des twint en si te min</l>
<l>Vore al sal gaen gods ghebod</l>
<l n="10">Anders warensi onse god</l>
<l>Al soude die werelt versinken</l>
<l>Nochtan selen wi niet winken</l>
<l>Vte gods ghebode een vre</l>
<l>Dus seeght ons die scrifture</l>
<l n="15">Want hijs meerre sijds ghewes</l>
<l>Dan alle dinc die es</l>
<l>In hemel ende op erde</l>
<l>Ende oec van meerre weerde</l>
<l>Dien god soe vele heeft ghegheuen</l>
<l n="20">Datsi van hoers selfs mochten leuen</l>
<l>Sonder pinen ende arbiden</l>
<l>Sijn sculdegher tallen tiden</l>
<l>Gode te dienne in innecheiden</l>
<l>Dan die ghene die arbeiden</l>
<l n="25"><milestone unit="fol" n="102va"/> Ende pinen moeten dor die noet</l>
<l>Om te winne daghelijcs broet</l>
<l>Want si hebbens beter macht</l>
<l>Ende oec stade dach ende nacht</l>
<l>Gode te deilne van dien</l>
<l n="30">Daer hise af heeft versien</l>
<l>Ter kerken te gane mede</l>
<l>Ende te sprekene hoer ghebede</l>
<l>&#x00B6; Die ghene oec die te werke gaen</l>
<l>Des morghens alsi opstaen</l>
<l n="35">Selensi gaen te werke</l>
<l>Ende niet oec inde kerke</l>
<l>Duren alte langhe</l>
<l>Want ter zonnen opganghe</l>
<l>Selensi op dwerc sijn</l>
<l n="40">Ende alsi laet horen scijn</l>
<l>Selensi vanden werke beten</l>
<l>Sonder datsi daer binnen eten</l>
<l>Merrensi hier binnen ene vre</l>
<l>Si verletten hoer dach hure</l>
<l n="45">Al warensi in waerre dinc</l>
<l>Sdaeghs ghehuert om .j. penninc</l>
<l>Si souden doen na harre machte</l>
<l>Ghelijc oft sire hadden achte</l>
<l>Alse ons heren christus mont</l>
<l n="50">In dewangelie maket cont</l>
<l>Want vorwaerde dat es scult</l>
<l>Hoe datment set ofte hult</l>
<l>&#x00B6; Aldus selensi die doen</l>
<l>Arbeit om horen dachloen</l>
<l n="55">Gode talder ouerst setten</l>
<l>Ende werken zonder letten</l>
<l>Na hoer macht soe si best moghen</l>
<l>Soe hebbensi gode vor hoer oghen</l>
<l>Soe dat hen god es hout</l>
<l n="60">Om datsi quiten hore scout</l>
<l>Die rike man en sal oec niet</l>
<l>Tote sander daeghs/ wats ghesciet</l>
<l>Des arbeiders loen houden</l>
<l>Op dat hine eischt onvergouden</l>
<l n="65"><milestone unit="fol" n="102vb"/> Want sijn vleesch ende sijn bloet heeft</l>
<l>Besuert/ datmen hem daer gheeft</l>
<l>Ende diet hem daer onthoudet dan</l>
<l>Behoudt ane hem dbloet vanden man</l>
<l>Dat wrake roept vor onsen here</l>
<l n="70">Ensi datment weder kere</l>
<l>Dus selen wi altoes anscouwen</l>
<l>Gode in gherechter trouwen</l>
<l>Ende in douerste altoes setten</l>
<l>Soe en mach ons nieman letten</l>
<l n="75">Want wi sine hulde behouden dan</l>
<l>Dier ons nieman berouen en can</l>
<l>&#x00B6; Alset comt inder morghenstont</l>
<l>Ende ghi ontspringht al ghesont</l>
<l>Sal wesen uwe ierste ghedochte</l>
<l n="80">God selue die v ghewrochte</l>
<l>Ende selt opstaen sonder beiden</l>
<l>Ende v tsinen dienste ghereiden</l>
<l>Een cruce seldi dan maken</l>
<l>Ziele ende lijf ende ander zaken</l>
<l n="85">Seldi gode beuelen al</l>
<l>Die v niet af gaen en sal</l>
<l>Ter kerken seldi dan tien</l>
<l>Messe horen maeght v ghescien</l>
<l>Innechlec spreken v ghebede</l>
<l n="90">Ende bliuen ter selver stede</l>
<l>Tote dat die messe es ghedaen</l>
<l>Daer tenden soe machmen gaen</l>
<l>Orbore doen weder ende voert</l>
<l>Datter lijfneren toe behoert</l>
<l n="95">In gherechtecheit met trouwen</l>
<l>Daermen gode in sal anscouwen</l>
<l>Alsoe dat god al ouer al</l>
<l>Die ouerste wesen sal</l>
<l>In al datmen begaet</l>
<l n="100">Anders soe eest al quaet</l>
<l>&#x00B6; Als ghi ter maeltijt sijt gheseten</l>
<l>Soe en seldi niet vergheten</l>
<l>Ghi ne selt zegghen enech ghebet</l>
<l>Sechenen v ende uwe spise met</l>
<l n="105"><milestone unit="fol" n="103ra"/> Soberlec eten ende drinken</l>
<l>Ende uwes sceppers mede ghedinken</l>
<l>Om darme seldi dinken mede</l>
<l>Want dat sijn die gods lede</l>
<l>Vwe arme broedere dien ghi</l>
<l n="110">Sculdech sijt te stane bi</l>
<l>Want steruensi van breken</l>
<l>God die soud ane v wreken</l>
<l>Hier oft ghinder sijt seker das</l>
<l>Op dat v hoere breke kenlijc was</l>
<l n="115">&#x00B6; Ende alse die maeltijt es ghedaen</l>
<l>Soe seldi gode danken zaen</l>
<l>Vandien dat hi v gheeft</l>
<l>Daer ghi daghelike bi leeft</l>
<l>Ende bidden vore alle die</l>
<l n="120">Die v goet daden ie</l>
<l>Ende daer v af es comen dat</l>
<l>Des ghi daghelijcs hebt te bat</l>
<l>&#x00B6; Des auonds oec dat verstaet</l>
<l>Als ghi oec te rasten gaet</l>
<l n="125">Seldi spreken eneghe ghebede</l>
<l>Daer ghi gode louet mede</l>
<l>Ende oec bidt vor uwe zonden</l>
<l>Ghi selt oec tien seluen stonden</l>
<l>Bidden met goeder herten fijn</l>
<l n="130">Vore die leuen ende die doet sijn</l>
<l>Ende zonderlinghe dat wilt verstaen</l>
<l>Vore die v goet hebben ghedaen</l>
<l>Dat es van rechte v recht</l>
<l>Anders soe doedi hen onrecht</l>
<l n="135">Want ondanclecheit sijds ghewes</l>
<l>Bouen alle dinc scande es</l>
<l>Wie hi es die goet doen verghet</l>
<l>Es vut alre eren gheset</l>
<l>&#x00B6; Dan seldi opheffen uwe hant</l>
<l n="140">Ende seldu sechenen tehant</l>
<l>Inden name der drieuoldechede</l>
<l>Datsi v beware ende beurede</l>
<l>Ane ziele ane lijf dien nacht</l>
<l>Ieghen al des viants macht</l>
<l n="145"><milestone unit="fol" n="103rb"/> &#x00B6; Des nachts als ghi ontspringt</l>
<l>Ende ghi v keert ofte omme wringt</l>
<l>Seldi alsoe dicke segghen dit vers</l>
<l>Here ontfarmt mijns zonders</l>
<l>Ende oft v des daghs iet</l>
<l n="150">Van mesgripe es ghesciet</l>
<l>In woerden oft in daden</l>
<l>Dat ghi alsoe sijt beraden</l>
<l>Dat v dat si van herten leet</l>
<l>Ende te beterne dat sijt ghereet</l>
<l n="155">Als wel den armen als den riken</l>
<l>Dus seldi den euweliken</l>
<l>Gode altoes setten voert</l>
<l>Want het hem wel toe behoert</l>
<l>Dat hi van al gheloeuets mi</l>
<l n="160">Beide beghin ende inde si</l>
<l>Want hi sprect selue alsict vinde</l>
<l>Ic ben beghin ende inde</l>
</div>
<div type="chapter"><head type="chapter">Vandes menschen zeden .c.xiij. </head>
<l><hi rend="bold">D</hi>Ie mensche sal dat verstaet</l>
<l>Altoes hebben scoen ghelaet</l>
<l>Scoene zeden ende mainiere</l>
<l>Al waert thuis biden viere</l>
<l n="5">Oft in enen welden woude</l>
<l>Daert nieman sien en soude</l>
<l>Nochtan sijn scoene zeden goet</l>
<l>Want soemen die dinc dicker doet</l>
<l>Soe mense can vele te bat</l>
<l n="10">Alsmen comt in vremder stat</l>
<l>Datmen daer af heeft ere</l>
<l>Dit es socrates lere</l>
<l>&#x00B6; Scoene seden ende daertoe goede</l>
<l>Comen vut ghestaden moede</l>
<l n="15">Want vut onghestaedecheden</l>
<l>En quamen noyt goede seden</l>
<l>Wijsheit noch oec doeght</l>
<l>Dit machmen merken ane die ioeght</l>
<l>Die ioeght heeft selden in</l>
<l n="20">Wijsheit oft subtilen sin</l>
<l>Want der ioeght vlijtecheit</l>
<l><milestone unit="fol" n="103va"/> Benemt hare ghestaedechet</l>
<l>Ende daer ghestadechede</l>
<l>Niene es/ comt noede wijshede</l>
<l n="25">&#x00B6; Ghestaedech ende scamel dat ghijt wet</l>
<l>Goedertieren ende gherecht met</l>
<l>Sal elc sijn lude ende stille</l>
<l>Die met eren leuen wille</l>
<l>Nv hoert wat mainieren</l>
<l n="30">Comen vte desen vieren</l>
<l>&#x00B6; Vut ghestaedecheiden men seeght</l>
<l>Dat wijsheit te comene pleeght</l>
<l>&#x00B6; Vte scamelheiden comt voert</l>
<l>Alle dat ten doeghden hoert</l>
<l n="35">&#x00B6; Ende vter goedertiernhede</l>
<l>Soe comt liefghetallichede</l>
<l>&#x00B6; Ende vut gherechtecheiden gaet</l>
<l>Ons sceppers hulde dat verstaet</l>
<l>Dat dbeste es gheloeuets mi</l>
<l n="40">Maer deen es goet den andren bi</l>
<l>&#x00B6; Nv hoert van desen vieren meer</l>
<l>Wijsheit daer ic af sprac eer</l>
<l>Die es herde menegherande</l>
<l>Diemen hanteert inden lande</l>
<l n="45">&#x00B6; Selke heeten wijs om dat</l>
<l>Si gaderen renten ende scat</l>
<l>In wat mainieren ofte hoe</l>
<l>Dat hen die comen toe</l>
<l>&#x00B6; Selc heet oec een wijs man</l>
<l n="50">Om dat hi slands recht wel can</l>
<l>Ende daer an hem verstaet</l>
<l>Ende den lieden gheuet raet</l>
<l>&#x00B6; Selc heet oec van wisen treken</l>
<l>Om dat hi subtijllec can spreken</l>
<l n="55">Ende met groeter scalcheden</l>
<l>Sine zake wel can leden</l>
<l>Ende bedectelec bringhen voert</l>
<l>Soe dat elken dunct diet hoert</l>
<l>Dat sine zake es goet ende waer</l>
<l n="60">Die nochtan es al contraer</l>
<l>Der rechter waerheit diet wiste</l>
<l><milestone unit="fol" n="103vb"/> Dit bringt hi toe met liste</l>
<l>Dit en es ghene wijshede</l>
<l>Maer et es ene valschede</l>
<l n="65">Die enen andren des sijt vroet</l>
<l>Afwint sine gherechte goet</l>
<l>Dats alsoe quaet sijds ghewes</l>
<l>Alse roef ofte diefte es</l>
<l>Oft quader dat dunket mi</l>
<l n="70">Ende segghu redene waerbi</l>
<l>Die rouen ofte stelen</l>
<l>Willen hore quaetheit helen</l>
<l>Maer dese ander als ghi siet</l>
<l>En scaemt hem sire valscheit niet</l>
<l n="75">Want hi vor der liede oghen</l>
<l>Sine valscheit wilt voert toghen</l>
<l>Die hen horre blamen</l>
<l>Vore de menschen niene scamen</l>
<l>Dat sire hen en scamen twint</l>
<l n="80">Vor gode die de waerheit kint</l>
<l>Daeromme es hi algader quaet</l>
<l>Die met deser valscheit om gaet</l>
<l>&#x00B6; Selc heet wijs oec om dat hi</l>
<l>Hoefsch ende verstandel si</l>
<l n="85">Wijslec hem can gheneren</l>
<l>Ende winnen sijn verteren</l>
<l>Ende sine dinghe can beleiden</l>
<l>Met goeder vorsienecheiden</l>
<l>Wel swighen ende nauwe merken</l>
<l n="90">Gode ontsien in allen werken</l>
<l>Dese wijsheit in allen wisen</l>
<l>Salmen vor die andre prisen</l>
<l>&#x00B6; Dander point dat ic vore v</l>
<l>Vanden vieren noemde nv</l>
<l n="95">Die es gheheeten scamelheit</l>
<l>Daer meneghe groete doeght vut gheit</l>
<l>Dier ic v .ij. nv ter stont</l>
<l>Soe ic best can make cont</l>
<l>&#x00B6; Dierste dat es dankelijchede</l>
<l n="100">Want scamelheit heeft den zede</l>
<l>Datsi gheenrehande weldoen</l>
<l><milestone unit="fol" n="104ra"/> Laten en can zonder wederloen</l>
<l>Dats een poent van groeter eren</l>
<l>Alse ons die wise leren</l>
<l n="105">Want ondankelecheit</l>
<l>Es die meeste dorperheit</l>
<l>Die in die werelt mach wesen</l>
<l>Dit hebbic dicke ghelesen</l>
<l>&#x00B6; Dander poent dat scamelheide</l>
<l n="110">Vte gheeft/ dats coenheide</l>
<l>Coenheit dats groete ere</l>
<l>Want si doet bi sinen here</l>
<l>Den man altoes bliuen</l>
<l>Alsoudemenne ontliuen</l>
<l n="115">Alsmen dicke heeft ghesien</l>
<l>Hi staet daer quadien vlien</l>
<l>Ende verwert metter spoet</l>
<l>Ere lijf ende goet</l>
<l>Daer hi lof ende ere af heeft</l>
<l n="120">Alle die daghe die hi leeft</l>
<l>Metten coenen houdmen dlant</l>
<l>Coenheit versaeght den viant</l>
<l>Coen gheninde can wonder maken</l>
<l>In harde menegherhande saken</l>
<l n="125">Dat hier blijft al ongheseit</l>
<l>Dus goet soe es coenheit</l>
<l>&#x00B6; Dat derde poent dat ic seide</l>
<l>Es ghenaemt liefghetallecheide</l>
<l>Dats een poent van groeter ere</l>
<l n="130">Want al pijnder selc omme sere</l>
<l>Hine ghecregher nemmermere</l>
<l>Want sine mainiere noch sijn anschijn</l>
<l>Van selker gracien niet en sijn</l>
<l>Daer comt af groete vrome</l>
<l n="135">Waer hi comt hijs willecome</l>
<l>Alle liede sijn hem hout</l>
<l>Sijn vordeel es menechfout</l>
<l>Sijns nerghen en ghebrect</l>
<l>Daermen achter van hem sprect</l>
<l n="140">Al seide ieman van hem quaet</l>
<l>Een ander dat van monde slaet</l>
<l><milestone unit="fol" n="104rb"/> &#x00B6; Men vint liede dats zonder waen</l>
<l>Die vele meer daer na staen</l>
<l>Dat mense ontsie dan mense minne</l>
<l n="145">Dese dunken mi dwaes van sinne</l>
<l>Want die ghene diemen ontsiet</l>
<l>En mach ghemint wesen niet</l>
<l>Al eest datmen hem vrienscap toent</l>
<l>Met dier vrienscap es hi ghehoent</l>
<l n="150">Alse ouidius seeght vorwaer</l>
<l>Bedwonghene minne was noyt claer</l>
<l>Valt hi oec cleen oft groet</l>
<l>Hem en heft niemen op thoet</l>
<l>Noch en salne nieman claghen</l>
<l n="155">Vanden ghenen diene ontsaghen</l>
<l>Cume vercoeuert hi meere</l>
<l>Es hi cnape oft es hi here</l>
<l>Daer omme houdt v liefghetal</l>
<l>Daer ghi moeght al ouer al</l>
<l n="160">Soe mint v god ende die minsche</l>
<l>Dit soe es een poent van winsche</l>
<l>&#x00B6; Dat vierde poent van desen</l>
<l>Daer wi hier vore af lesen</l>
<l>Dat es gherechtechede</l>
<l n="165">Gherechtecheit heeft den zede</l>
<l>Datsi elken gheeft tsine</l>
<l>Dus leestmen in latine</l>
<l>Wet dat die duuel niet en heeft</l>
<l>Daermen elken tsine gheeft</l>
<l n="170">Die minsche en doech meer no min</l>
<l>Dan hi trouwen heuet in</l>
<l>Daer alle dinc te gaen</l>
<l>Moet gherechtecheit staen</l>
<l>Al machmense wederspreken</l>
<l n="175">Die en can nieman ghebreken</l>
<l>Si blijft altoes dat si es</l>
<l>In hoer seluen sijds ghewes</l>
<l>Ende zonder hare zekerlike</l>
<l>En comt nieman te hemelrike</l>
<l n="180">Want god selue alsoement vint</l>
<l>Es van hare dat fundamint</l>
<l><milestone unit="fol" n="104va"/> Ende nieman en doech meer die leeft</l>
<l>Dan alsoe vele als hi trouwen heeft</l>
</div>
<div type="chapter"><head type="chapter">Hoe hem die mensche hebben sal onder die liede ende alrehande wijshede .c.xiiij. </head>
<l><hi rend="bold">A</hi>ls die mensche des sijt vroet</l>
<l>Onder die menschen wandelen moet</l>
<l>Sal hi hem houden hoefschelike</l>
<l>Onder arme ende onder rike</l>
<l n="5">Grueten ende antwerden gherne</l>
<l>Ende wachten van quaeden scherne</l>
<l>Te tide spreken ende te maten</l>
<l>Enen andren spreken laten</l>
<l>Tote hi volseeght heeft al</l>
<l n="10">Eer hi wederspreken sal</l>
<l>Al waert dat hem die tale</l>
<l>En gheliefde oec niet wale</l>
<l>&#x00B6; Opten sprekre sal hi zien</l>
<l>Hi sal vele te bat van dien</l>
<l n="15">Beide woert ende sin verstaen</l>
<l>Die vten sprekre dan gaen</l>
<l>Want dansichte toent gherne dat</l>
<l>Datter binnen es int vat</l>
<l>&#x00B6; Hoertmen datmen noede hoert</l>
<l n="20">Men sal daeromme niet sijn ghestoert</l>
<l>Gaedt v oft uwen vrient oec an</l>
<l>Ghi selt daer op antwerden dan</l>
<l>Ghestaedelec met sinne</l>
<l>Alsoe dat hi wel kinne</l>
<l n="25">Dat hi merct ende verstaet</l>
<l>Weder hi goet seide ofte quaet</l>
<l>Ende sal hem scouffieren alsoe zaen</l>
<l>Ende kinnen dat hi heeft mesdaen</l>
<l>Als ghi van desen ofte van dien</l>
<l n="30">Spreken wilt soe seldi zien</l>
<l>Wie dat daer omtrent staet</l>
<l>Dien vwe redene anegaet</l>
<l>Want een woert es saen ontvloghen</l>
<l>Daermen langhe om moet doghen</l>
<l n="35">Te sprekene hoert groete hoede</l>
<l>Salomon seeght die vroede</l>
<l><milestone unit="fol" n="104vb"/> Die sine leppen maten can</l>
<l>Dat es die alre wijste man</l>
<l>Seneca zeeght zoetelec spreken</l>
<l n="40">Can groete gramscap breken</l>
<l>Ende dat hi die hardelec sprect</l>
<l>Den mensche ter gramscap wect</l>
<l>Hier omme sal onverbolghen</l>
<l>Die man sinen rechte volghen</l>
<l n="45">&#x00B6; Als ghi in gheselscape sijt</l>
<l>Soe seldi v in alre tijt</l>
<l>Houden oetmoedelike</l>
<l>Al waerdi noch alsoe rike</l>
<l>Ende soe ghi bat sijt gheboren</l>
<l n="50">Soe v bat sal toe horen</l>
<l>Dat ghi v neder houd ende clene</l>
<l>Soe hebdi die ere allene</l>
<l>Ende sijds oec te beter vele</l>
<l>Hoedt v oec van quaden spele</l>
<l n="55">Want daer af es groet verdriet</l>
<l>Den meneghen af ghesciet</l>
<l>&#x00B6; Als ghi vore uwe recht selt spreken</l>
<l>Ochte uwes vrients woert vertreken</l>
<l>Soe seldi v te voren versinnen</l>
<l n="60">Hoe ghi v redene selt beghinnen</l>
<l>Ende tuwen scoensten leiden voert</l>
<l>Want te sprekene wijsheit hoert</l>
<l>Ghine selt niet spreken weekelike</l>
<l>Maer onveruaert ende vromelike</l>
<l n="65">Een man mach met ververder tale</l>
<l>Sijn recht verliesen herde wale</l>
<l>Als hem een man te barenteert</l>
<l>Ende scaemt werd hi dicke ghekeert</l>
<l>Buten sinne alsoe dat hi</l>
<l n="70">Sine zake verliest daer bi</l>
<l>Dit es menech werf ghesciet</l>
<l>&#x00B6; En condi oec wel spreken niet</l>
<l>Noch slands recht niet en kint</l>
<l>Soe doet den raet dat ghi ghewint</l>
<l n="75">Enen man die uwe recht toent</l>
<l>Waerbi dat ghi niene sijt ghehoent</l>
<l><milestone unit="fol" n="105ra"/> Ende dan spreke mids ripen rade</l>
<l>Onraet bringt in meneghe scade</l>
<l>&#x00B6; Als ghi eens menschen redene hoert</l>
<l n="80">Soe en sprect daer in niet en woert</l>
<l>Vore dat hi al heeft gheseit</l>
<l>Dat es groete hoefscheit</l>
<l>&#x00B6; Ghi selt oec in allen steden</l>
<l>Met sinne ende met hoefscheden</l>
<l n="85">Vwe dadinghe houden altoes</l>
<l>Maer vindi liede die sijn loes</l>
<l>Ongheraect ende quadertieren</l>
<l>Die in deser felre mainieren</l>
<l>V dus willen vore gaen</l>
<l n="90">Die soe moeghdi wederstaen</l>
<l>Metten seluen datsi leren</l>
<l>Soe moeghdi hart met harde keren</l>
<l>&#x00B6; Als ghi nuwe maren hoert</l>
<l>Die en seldi niet segghen voert</l>
<l n="95">Es si quaet/ hebd lieuer dan</l>
<l>Datse voert segghe een ander man</l>
<l>Es si oec goet gheloeuets mi</l>
<l>Ende men vint dat loghene si</l>
<l>Soe eest scande dat ghi voert bracht</l>
<l n="100">Men mach wanen dat ghijt dacht</l>
<l>&#x00B6; Van uwen viant sprect gheen quaet</l>
<l>Dat es ene dorperlike daet</l>
<l>Ende diet horen hen es wel cont</l>
<l>Dat ghi hem niet bat en ont</l>
<l n="105">Al waert waer dat ghi seidt daer</l>
<l>Men soudt niet houder ouer waer</l>
<l>&#x00B6; Gheloefdi iet desen oft dien</l>
<l>Soe seldi te voren wel besien</l>
<l>Oft ghijt doen wilt oft doen moeght</l>
<l n="110">Want waert dat ghi loeght</l>
<l>Ende ghi niene daedt v belof</l>
<l>Ghi soudter scande hebben of</l>
<l>Want hi nes niet beter die man</l>
<l>Dan hi sijn ghelof wel houden can</l>
<l n="115">&#x00B6; Heimelecheit die v ghesciet</l>
<l>En seldi versegghen niet</l>
<l><milestone unit="fol" n="105rb"/> Iemene die ghi soe vrient sijt</l>
<l>Want als ghijs hem hebt ghelijt</l>
<l>Soe heefti v dan gheuaen</l>
<l n="120">Ende moet hem sijn onderdaen</l>
<l>Ende blijft sijn eyghen voert an</l>
<l>Die te voren waert en vri man</l>
<l>Want het mochte v groete vrienscap</l>
<l>Wel verkeeren in viantscap</l>
<l n="125">Ende dan na dat verkeeren</l>
<l>Soe mochte hi v onderen</l>
<l>Ende v heimelecheit soe verre melden</l>
<l>Dat ghijt iammerlijc soud ontgelden</l>
<l>&#x00B6; V seluen dat es wel ghedaen</l>
<l n="130">En seldi niet gheloeuen te saen</l>
<l>Van dinghen die ghi niet</l>
<l>Seker en hoert noch en siet</l>
<l>Want bi wane sijds ghewes</l>
<l>Menech mensche bedroghen es</l>
<l n="135">&#x00B6; Siedi liede heimelec spreken</l>
<l>Dat en seldi ane v niet treken</l>
<l>Noch oec peinsen dat van v si</l>
<l>Houd v seluen emmer vri</l>
<l>Want die quaede waent altoes des</l>
<l n="140">Datmen ruint/ dat van hem es</l>
<l>&#x00B6; Ghi selt wel te voren mecken</l>
<l>Hoe verre uwe renten moghen strecken</l>
<l>Oft hoe groet mach sijn v nere</l>
<l>Ende daer na set dan uwe tere</l>
<l n="145">Want hets harde zaen vertaert</l>
<l>Datmen langhe heeft ontspaert</l>
<l>&#x00B6; Donwertste dinc van ertrike</l>
<l>Dats een arm man/ die was rike</l>
<l>&#x00B6; Met hen die clappen gherne</l>
<l n="150">Ofte sijn van quaden scherne</l>
<l>Oft van arde gherne schelden</l>
<l>Oft ter gramscap lichte helden</l>
<l>Oft archeit minnen vore doeght</l>
<l>Seldi wandelen soe ghi minst moeght</l>
<l n="155">Want die hem quaets onderwint</l>
<l>Werdter gherne af ghescint</l>
<l><milestone unit="fol" n="105va"/> Want al ware een goet dat verstaet</l>
<l>Men souden houden ouer quaet</l>
<l>Maer wandelt een metten goeden</l>
<l n="160">Men salne te beter vermoeden</l>
<l>Daeromme seeght alsic versta</l>
<l>Catoen/ cum bonis ambula</l>
<l>Want biden goedem machmen leren</l>
<l>Vele doeghden ende eren</l>
<l n="165">Ende biden quaden anders niet</l>
<l>Dan scade/ scande/ ende verdriet</l>
<l>&#x00B6; Ghine selt v niet ledech maken</l>
<l>Maer onledech in goeden zaken</l>
<l>Seldi wesen vroech ende spade</l>
<l n="170">Soe wercti bi catoens rade</l>
<l>Want ledecheit sijds ghewes</l>
<l>Van alre quaetheit voedsel es</l>
<l>Ghelijc een lant dat ledech leeght</l>
<l>Doerne/ destele ende oncruit dreeght</l>
<l n="175">Alsoe soe wast meer no min</l>
<l>Alle archeit inden ledeghen sin</l>
<l>Want die viant die vind daer stade</l>
<l>Ende werpter in van sinen zade</l>
<l>Ierstwerf tghepeins quaet</l>
<l n="180">Daer dicke na volght die daet</l>
<l>&#x00B6; Ens coninc bisscop no pape</l>
<l>Ridder vrouwe no cnape</l>
<l>Die in ledecheit vertraeght</l>
<l>Hine werde van eren ghecnaeght</l>
<l n="185">Want dat recht der menscheiden</l>
<l>Dats pinen ende arbeiden</l>
<l>&#x00B6; Houd van sprekene mate</l>
<l>Daer leeght in grote bate</l>
<l>&#x00B6; Vele spreken seeght dlatijn</l>
<l n="190">En mach zonder zonde niet sijn</l>
<l>&#x00B6; Swighen alse wi scouwen</l>
<l>Es selden berouwen</l>
<l>Maer spreken des seker sijt</l>
<l>Es berouwen te menegher tijt</l>
<l n="195">&#x00B6; Ghine selt niet te sere versmaeden</l>
<l>Die mesgrepen hebben in daden</l>
<l><milestone unit="fol" n="105vb"/> Want ens nieman zonder zonde</l>
<l>Ende ghi hebt licht in v stonde</l>
<l>Als sere mesdaen als en ander doet</l>
<l n="200">Ende peinst oec in uwen moet</l>
<l>Dat menschelike creaturen</l>
<l>Broesch sijn van naturen</l>
<l>&#x00B6; Eest dat ghi dinghe mint</l>
<l>Daer ghi uwen orbore niet in en kint</l>
<l n="205">Eest creature oft ander goet</l>
<l>Des doet v af metter spoet</l>
<l>Men sal te rechte minnen mere</l>
<l>Salecheide ende daertoe ere</l>
<l>Dan goet ofte creature</l>
<l n="210">Dus soe leert ons die scrifture</l>
<l>&#x00B6; Eest dat v vrient dinc doet</l>
<l>Die hem eerlec en es noch goet</l>
<l>Dat soe seldi hem blameren</l>
<l>Ende al en wilt hijs niet afkeren</l>
<l n="215">Nochtan en staet niet af des</l>
<l>Ghine castijtene alst tijt es</l>
<l>&#x00B6; En mint niemene so sere</l>
<l>Ghine mint v seluen mere</l>
<l>Die sijns selfs orbore latet</l>
<l n="220">Om dinc die enen andren batet</l>
<l>Dat en hoert ter wijsheit niet toe</l>
<l>Hebt enen andren lief alsoe</l>
<l>Dat ghire niet bi en wert ghescaet</l>
<l>Soe doedi dat catoen raedt</l>
<l n="225">&#x00B6; Dinc die v gheloeft es</l>
<l>Dier ghi niet en sijt ghewes</l>
<l>Die en gheloeft niet voert</l>
<l>Want alle die liede hoer woert</l>
<l>Van datsi ghelouen en houden niet</l>
<l n="230">Als ghi daghelijcs hoert ende siet</l>
<l>Die op anders ghelof tiet</l>
<l>Ter marct om te copene iet</l>
<l>Moet dicke keren onghecocht</l>
<l>Dits menech werf ter waerheit brocht</l>
<l n="235">&#x00B6; Als ghi op weghe gaet oft rijdt</l>
<l>Ende gheselscap dan an v tijdt</l>
<l><milestone unit="fol" n="106ra"/> Wat si v segghen ofte tonen</l>
<l>Hoedt v altoes ieghen honen</l>
<l>Nadien datmen ghene trouwe en vint</l>
<l n="240">In die ghene diemen kint</l>
<l>Hou soudemen dan ghetrouwen dien</l>
<l>Diemen vore niene hadde ghesien</l>
<l>&#x00B6; En hebt ghenoechte in ghere wijs</l>
<l>Datmen v vore v oeghen gheuet prijs</l>
<l n="245">Want ghi en sijds te beter twint</l>
<l>Peinst dat ghi v seluen kint</l>
<l>Vele bat dan ieman el</l>
<l>Ja dat doedi noch alsoe wel</l>
<l>Hem oec die v aldus prijs gaf</l>
<l n="250">En gheloeft niet te bat daer af</l>
<l>Al seidi vore v goet nv</l>
<l>Hi seeght licht arch achter v</l>
<l>&#x00B6; Es v ere oft doeght ghesciet</l>
<l>Dat en seldi versegghen niet</l>
<l n="255">Want lof in eyghenen mont</l>
<l>Werdt ontsuuert talre stont</l>
<l>Maer eens anders doeght ende ere</l>
<l>Die en verberght nemmermere</l>
<l>Al waert openbare</l>
<l n="260">Dat hi uwe viant ware</l>
<l>&#x00B6; Alse die ionghe hoert ghewaghen</l>
<l>Ere ende doeght dier doude plaghen</l>
<l>Soe sette hem dan daertoe</l>
<l>Dat hi oec na alsoe doe</l>
<l n="265">Datmen sijns in selker doeght</l>
<l>Oec vermane na sine ioeght</l>
<l>&#x00B6; Eest dat ghi en hebt ghenen spoet</l>
<l>Te ghewinne erdersch goet</l>
<l>Des en sijt te droeuer twint</l>
<l n="270">Peinst in v seluen ende kint</l>
<l>Dat ghi naect quaemt op ertrike</l>
<l>Ende dat ghi oec die ghelike</l>
<l>V goet hier laten selt</l>
<l>Ende dat ghi en hebt ghewelt</l>
<l n="275">Lijfs noch oec goeds mere</l>
<l>Dan god wille onse here</l>
<l><milestone unit="fol" n="106rb"/> Al sidi mate van goede</l>
<l>Sijt blide in armoede</l>
<l>Dat sekerste dinc dat enech es</l>
<l n="280">Dats blide armoede sijds ghewes</l>
<l>Want die blide es ende wel ghemoet</l>
<l>Hem en ghebrect en gheen goet</l>
<l>Die ghene es arm alleene</l>
<l>Dien dat sine dunct clene</l>
<l n="285">Ende wien tsine dunket groet</l>
<l>Die es rike al ware hi bloet</l>
<l>Want dien ghenoeght dat hi heeft</l>
<l>Hi es die rijcste die leeft</l>
<l>&#x00B6; Alse ghi sijt in vorspoede</l>
<l n="290">Soe sijt altoes op v hoede</l>
<l>Ieghen ranspoet ende mesval</l>
<l>Want dende al ouer al</l>
<l>En ghelijct den beghinne niet</l>
<l>Alsoe ghi daghelijcs wel siet</l>
<l n="295">Ets menech scoene beghinsel</l>
<l>Daer na volght een cranc insel</l>
<l>Ende selc beghin heeft cranken spoet</l>
<l>Daer af dinde werd herde goet</l>
<l>Daeromme en sal hem nieman</l>
<l n="300">Tsere verheffen dan</l>
<l>Van enen ghelucke dat hi heeft</l>
<l>Want dauenture dicke sneeft</l>
<l>&#x00B6; Ghine selt clene no groet</l>
<l>Hopen op iemans doet</l>
<l n="305">Want ghine hebt selue ghenen morghen</l>
<l>&#x00B6; Ghine selt oec niet sorghen</l>
<l>Ieghen die doet noch die ontsien</l>
<l>Ghi selt altoes sijn in dien</l>
<l>Dat ghi ghereet wesen selt</l>
<l n="310">Als v god hebben welt</l>
<l>Want die hem altoes woude</l>
<l>Vander doet ververen/ soude</l>
<l>Verliesen dat hi soude leuen</l>
<l>Alsoe catoen ons heef bescreuen</l>
<l n="315">&#x00B6; Als v uwe mate vrient</l>
<l>Van ere cleinre ghiften dient</l>
<l><milestone unit="fol" n="106va"/> Die ontfaet dankelike</l>
<l>Hoe groet ghi sijt oft hoe rike</l>
<l>Vermochte hijt bat lichte</l>
<l n="320">Hi gaue v beter ghichte</l>
<l>En aensiet niet dat hi v gheeft</l>
<l>Maer donste die hi tuwaert heeft</l>
<l>&#x00B6; Sidi met kindren verladen</l>
<l>Die ghi niene cont wel beraden</l>
<l n="325">Soe doese dan daertoe keren</l>
<l>Datsi hare ambacht leren</l>
<l>Alsoe datsi hen gheneren</l>
<l>Ende winnen selue datsi verteren</l>
<l>Ende dat ghi hebt eest clein oft groet</l>
<l n="330">Dat houd selue tote uwer noet</l>
<l>Die sinen kindren soe vele doet</l>
<l>Dat hi hen namaels bidden moet</l>
<l>Hine es niet beraden wale</l>
<l>Ic hoerde segghen tenen male</l>
<l n="335">Dat een man was harde rike</l>
<l>Die gaf sinen zone thuwelike</l>
<l>Sijn lant/ sine haue sijn gout</l>
<l>Na soe wart hi out</l>
<l>Cranc ende sere onvermoghen</l>
<l n="340">Doe en woude die vrouwe niet ghedoghen</l>
<l>Sijns soens wijf dat die oude</l>
<l>Inden heert sitten soude</l>
<l>Hoesten bulgen spaede ende vroe</l>
<l>Een bedde deedsi hem maken doe</l>
<l n="345">In enen stal verre besiden</l>
<l>Daer die man lach tallen tiden</l>
<l>Ende herde luttel dranc oft at</l>
<l>Wantmen sijns al vergat</l>
<l>Sonder een kint hadde sijn zone</l>
<l n="350">Dat was selcstont ghewone</l>
<l>Te comene toten goeden man</l>
<l>&#x00B6; Eens sprac hi den kinde dus an</l>
<l>Lieue kint sech dinen here</l>
<l>Dat mi vriest herde sere</l>
<l n="355">Dat hi mi iet ouer sende</l>
<l>Dat kint liep met ghenende</l>
<l><milestone unit="fol" n="106vb"/> Die sinen vader dit vertrac</l>
<l>Nem sprac hi desen zac</l>
<l>Ende draghen hem ets mi lief</l>
<l n="360">Doe tkint den zac ophief</l>
<l>Spraect vader snijdtene in tween</l>
<l>In wille hem maer draghen deen</l>
<l>Neen sprac doen die vader</l>
<l>Drach hem den zac algader</l>
<l n="365">Dat kint sprac alst god woude</l>
<l>Vader als ghi comt ter oude</l>
<l>Soe salic v maghic leuen</l>
<l>Dit ander stucke ouer gheuen</l>
<l>Doen dat die vader hoerde</l>
<l n="370">Dat tkint sprac dese woerde</l>
<l>Peinsde hi dat hi hadde mesdaen</l>
<l>Ende dede den vader halen zaen</l>
<l>Ende leidene daer hi eerlijc lach</l>
<l>Daer hine daghelike anesach</l>
<l n="375">Ende dede hem ere ende werde</l>
<l>Ende gaf hem alles des hi gherde</l>
<l>Des ghesciet en ware twint</l>
<l>En hadt god ghedaen mids tkint</l>
<l>Hier bi dunken si mi riesen</l>
<l n="380">Die ziele ende lijf verliesen</l>
<l>Om goet datsi te cleinre baten</l>
<l>Horen kindren selen laten</l>
<l>&#x00B6; Als v god heeft ghegheuen</l>
<l>Dat ghi vanden uwen moeght leuen</l>
<l n="385">Soe houdt v dan eerlike</l>
<l>Want een oneersam man rike</l>
<l>Es onwert waer hi coemt</l>
<l>Ende versmaedt daer menne noemt</l>
<l>&#x00B6; En spaert in gheenre stonde</l>
<l n="390">Goet ieghen uwe ghesonde</l>
<l>Ghine hebt der liue maer een</l>
<l>Verliesdi dat ghine hebt engheen</l>
<l>Maer goet mach comen ende gaen</l>
<l>Alsoe alst dicwile heeft ghedaen</l>
<l n="395">&#x00B6; Dinghe daer ghi af castijt</l>
<l>Vwe kinder in enegher tijt</l>
<l><milestone unit="fol" n="107ra"/> Die en doet selue meer no minder</l>
<l>&#x00B6; Meestre oec die leren v kinder</l>
<l>En selen selue twint hanteren</l>
<l n="400">Datsi horen iongren blameren</l>
<l>&#x00B6; Predekers oec dat ghijt wet</l>
<l>Die den volke leren die wet</l>
<l>Ende den wech te hemelrike</l>
<l>Selen oec die ghelike</l>
<l n="405">Doen datsi leren voert</l>
<l>Soe dat hoer werc ende hoer woert</l>
<l>Vroech ende spaede concorderen</l>
<l>Soe sijn si rechte lereren</l>
<l>&#x00B6; Alse ghi wilt bidden iet</l>
<l n="410">Soe merct wel ende vorsiet</l>
<l>Oft die bede hoefsch si</l>
<l>Ende redenlec oec daer bi</l>
<l>Ende oft men machtech es dan</l>
<l>Te doene dat ghi legt an</l>
<l n="415">&#x00B6; Ghi selt v gherne daertoe keren</l>
<l>Dat ghi vremde liede selt eren</l>
<l>Soe meslijc eest in welker stat</l>
<l>Ghi daer af noch moeght hebben te bat</l>
<l>&#x00B6; En set oec den vremden twint</l>
<l n="420">Bouen den ghenen dien ghi wel kint</l>
<l>Want ghi niet en sijt ghewes</l>
<l>Oft een vremde des wert es</l>
<l>Ende als hi oec van v tiet</l>
<l>Licht dat ghine meer en siet</l>
<l n="425">Daeromme doet den vremden ere</l>
<l>Ende uwen bekinden noch mere</l>
<l>Want die sinen vrient verwerct</l>
<l>Op enen vremden dien hi sterct</l>
<l>Es dullijc bedacht twaren</l>
<l n="430">Alse die swaluwen henen varen</l>
<l>Bliuen die musschen onse gheburen</l>
<l>Dits gheseeght te menegher vren</l>
<l>&#x00B6; Ghine selt oec in gheere wisen</l>
<l>Enech dinc prisen ocht mesprisen</l>
<l n="435">En si v tierst wel cont</l>
<l>Houdt besloten uwen mont</l>
<l><milestone unit="fol" n="107rb"/> Tote dat ghijs sijt wel vroet</l>
<l>Eer ghi uwe vonnesse luden doet</l>
<l>&#x00B6; Ic rade v dat ghi en selt</l>
<l n="440">Houden engheen ghescelt</l>
<l>Noch oec parlemint</l>
<l>Ieghen hem dien ghi kint</l>
<l>Die v vrient oft gheselle si</l>
<l>Al waerdi machtegher dan hi</l>
<l n="445">Ende ghine wel mocht verwinnen</l>
<l>Ghi selt v nochtan versinnen</l>
<l>Ende hem verdraghen dat es goet</l>
<l>Ghi selt peinsen in uwen moet</l>
<l>Dat mids een cleine discoert</l>
<l n="450">Vrienscap selcstont werd ghescoert</l>
<l>Ende dat vriende sijn te luttel</l>
<l>Ende datmen oec alsoe wel</l>
<l>Luttel vriende vinden can</l>
<l>Dier hier op dinct es wijs man</l>
<l n="455">&#x00B6; Ghi en selt in gheenen saken</l>
<l>V seluen zunderlinghe maken</l>
<l>Onder hen daer ghi mede</l>
<l>Houden wilt meensamhede</l>
<l>Want zunderlincheit ouer al</l>
<l n="460">En was noyt wert no liefghetal</l>
<l>&#x00B6; Alse uwe bode heeft mesdaen</l>
<l>Soe en seldine niet slaen</l>
<l>Maer ghi selt tempren uwen moet</l>
<l>Ende sparen v seluen ende v goet</l>
<l n="465">Want men waent in grammen tide</l>
<l>Slaen selcstont ter lide</l>
<l>Ende men slaet den mensche doet</l>
<l>Daer af comt groete noet</l>
<l>Soe watmen in gramscape bestaet</l>
<l n="470">Es selden goet maer dicwile quaet</l>
<l>&#x00B6; Knechte sijn oec quaet van moede</l>
<l>Alse ghijs niene waert op v hoede</l>
<l>Mochtens v vermorden thant</l>
<l>Oft in v goet steken den brant</l>
<l n="475">Nemmermeer soe en ghetrout</l>
<l>Knechte dien ghi eens blout</l>
<l><milestone unit="fol" n="107va"/> Want hine werdt meer v vrient</l>
<l>Hoe wel hijs oec hadde verdient</l>
<l>&#x00B6; Dune sout in engheenen stonden</l>
<l n="480">Na hemelsche dinghe gronden</l>
<l>Noch oec ondersoeken mede</l>
<l>Van ons heren gods heimelijchede</l>
<l>Want dat ware al pine verloren</l>
<l>En sal ghenen mensche toe horen</l>
<l n="485">Soe ware god ene neder sake</l>
<l>Ende die mensche hadde grote rake</l>
<l>Soude hi die godheit versinnen</l>
<l>Hi can hem seluen cume bekinnen</l>
<l>Ic rade v dat ghi niene bestaet</l>
<l n="490">Dinc die bouen v macht gaet</l>
<l>Want ets scande den man</l>
<l>Dat hi volbringhen niene can</l>
<l>Dinc die hi begonnen heeft</l>
<l>In wat state dat hi leeft</l>
<l n="495">&#x00B6; Die van armer cleinre hauen</l>
<l>Te groeten state werd verhauen</l>
<l>En sal niet te hoeghe climmen</l>
<l>Ets goet bi den lande swimmen</l>
<l>Want die alte hoeghe beghert</l>
<l n="500">Erselt selcstont achterwert</l>
<l>Ende valt weder onder voet</l>
<l>Alte vele en es niet goet</l>
<l>Soe van hoegher comt die val</l>
<l>Soe hi swaerre wesen sal</l>
<l n="505">Mate es goet tallen spele</l>
<l>Dit heeft inne herde vele</l>
<l>Nieman en sal verwillen</l>
<l>Elc sal hem seluen stillen</l>
<l>Ende hem houden in maten</l>
<l n="510">Ende den andren oec laten</l>
<l>Mede winnen ende ghenieten</l>
<l>Soe en sal niemanne sijns verdrieten</l>
<l>Soe mach hi in eren becliuen</l>
<l>Ende in goeden state bliven</l>
<l n="515">&#x00B6; Al eest dat enech mensche pleeght</l>
<l>Dies/ daer begrijp oft arch in leeght</l>
<l><milestone unit="fol" n="107vb"/> Des en seldi versegghen niet</l>
<l>Lichte ets v seluen ghesciet</l>
<l>Des ghelijcs oft uwen vrient</l>
<l n="520">Die des oec heeft verdient</l>
<l>Soe mochtmen v dan weder biten</l>
<l>Ende dat selue oec verwiten</l>
<l>&#x00B6; Eest dat ghi ere/ goet/ oft let</l>
<l>Verboert met gherechter wet</l>
<l n="525">Dat en wit niemanne die leeft</l>
<l>Dan v seluen dies verdient heeft</l>
<l>Tfonnesse en verdoemt v niet daer</l>
<l>Maer v werke doemen v dats waer</l>
<l>&#x00B6; Als ghi plaghe hebt oft ongheual</l>
<l n="530">Seldi peinsen dat v dat al</l>
<l>Bi uwer verdienten comt toe</l>
<l>Ende selt verduldech sijn alsoe</l>
<l>Ende vandien v sculdech gheuen</l>
<l>Ende beteren dan uwe leuen</l>
<l n="535">Ende bidden gode onsen here</l>
<l>Dat hi uwen ranspoet kere</l>
<l>Maer altoes lude ende stille</l>
<l>Set uwen wille in gods wille</l>
<l>Ende verduldechlijc emmer leeft</l>
<l n="540">Van alle dien dat hi v gheeft</l>
<l>Want hi niemans en verghet</l>
<l>Die sinen wille in hem set</l>
<l>&#x00B6; Van ere nonnen es bescreuen</l>
<l>Die leidde een heilech leuen</l>
<l n="545">Datsi van gode weten woude</l>
<l>Te wat lone si comen soude</l>
<l>Des soe bat si menech iaer</l>
<l>Te lest quam ene stimme daer</l>
<l>Die haer seide zonder sparen</l>
<l n="550">Datsi ter hellen zoude varen</l>
<l>Die nonne andwerde doe</l>
<l>Sint dat mijn god wille alsoe</l>
<l>Soe willic gherne inder pinen</l>
<l>Mijn wille es inden sinen</l>
<l n="555">Waer hi ghebiedt daer willic wesen</l>
<l>Soe diende gode na desen</l>
<l><milestone unit="fol" n="108ra"/> Ghelijc dat si te voren plach</l>
<l>Daer na ouer meneghen dach</l>
<l>Quam ene stemme ende seide</l>
<l n="560">Mids diere verduldecheide</l>
<l>Heefstu gode soe verwonne</l>
<l>Dat hi di des wilt onnen</l>
<l>Dattu hemelrike hebben sout</l>
<l>Dus soe soude elc goet ghedout</l>
<l n="565">Hebben van alle dien</l>
<l>Dat hem god doet ghescien</l>
<l>Want god des sijt vroet</l>
<l>Sonder sake gheen dinc en doet</l>
<l>Al es dat ghi die zondaren</l>
<l n="570">Op ertrike siet wel varen</l>
<l>Ende ghemint metten heren</l>
<l>Daeromme en seldi niet keren</l>
<l>Ter archeit in gheenre wijs</l>
<l>Al hebbensi hier den prijs</l>
<l n="575">Hi vergaet hen metter vaert</l>
<l>Die lichste wech ter hellen waert</l>
<l>Dat es voerspoet in sonden</l>
<l>Alse ons die wise orkonden</l>
<l>En hebt niet te groet verlaet</l>
<l n="580">Op v goetleuen dats mijn raet</l>
<l>En meshoopt oec in ghere tijt</l>
<l>Daer omme dat ghi in zonden sijt</l>
<l>Heeftmen heden en goet leuen</l>
<l>Men mochter marghen vte sneuen</l>
<l n="585">Es men oec heden sondare</l>
<l>Men es van sonden marghen clare</l>
<l>Daeromme eest al belanc</l>
<l>Ane des menschen vutganc</l>
<l>An dende die lof al leit</l>
<l n="590">Alsoe ons een wijs man seit</l>
<l>Dat sal toeghen openbaer</l>
<l>Dbijspel dat volght hier naer</l>
<l>Een roeuere hier vormaels lach</l>
<l>In enen woude daer hi plach</l>
<l n="595">Die coemanne met ghewelt</l>
<l>Te vermoerdene om haer ghelt</l>
<l><milestone unit="fol" n="108rb"/> &#x00B6; Nochtan haddi enen zede</l>
<l>Dat hi dicke sine biechte dede</l>
<l>Ane enen clusenere die daer</l>
<l n="600">Op enen boem woende/ maer</l>
<l>Hijn dede der penitentien niet</l>
<l>Die hem sijn biechtere doen hiet</l>
<l>Eens quam hi te biechten dare</l>
<l>Doe seide hem die clusenare</l>
<l n="605">Wat holpe dat ic v</l>
<l>Penitentie sette nu</l>
<l>Ghi en pleeghter niet te doene</l>
<l>Onse here nes niet ghewoene</l>
<l>Sonden te vergheuene alsoe</l>
<l n="610">Hi wilt datmen penitentie doe</l>
<l>Ende oec die sonden late</l>
<l>Anders en comt v bate</l>
<l>Van uwer biechten nemmermere</l>
<l>&#x00B6; Die mordre sprac lieue here</l>
<l n="615">Ic en mach niet wllen gaen</l>
<l>Vasten noch discipline ontfaen</l>
<l>Ets te swaer te doene mi</l>
<l>Set mi iet dat lichter si</l>
<l>Doen soe sprac die goede man</l>
<l n="620">Dat ghi nemmermeer vort an</l>
<l>En lieght in ernste noch in scherne</l>
<l>Hi seide hi daedt gherne</l>
<l>Vandaer soe sciet hi thant</l>
<l>Niet verre tote daer hi vant</l>
<l n="625">Enen man dien hi ontmoette</l>
<l>Dien hi onhoefschelike groette</l>
<l>Want hine mordelinghe doet sloech</l>
<l>Ende nam hem tselue dat hi droech</l>
<l>&#x00B6; Nu quamen thant opter steden</l>
<l n="630">Een deel liede ghereden</l>
<l>Die oec dore dwout wouden tien</l>
<l>Tierst datsi den doeden sien</l>
<l>Vraeghdensi den mordre zaen</l>
<l>Oft hi die moert hadde ghedaen</l>
<l n="635">Doen peinsde hi alsoe houde</l>
<l>Dat hi niet lieghen en soude</l>
<l><milestone unit="fol" n="108va"/> Want sine vorwarde alsoe ware</l>
<l>Tusschen hem ende den clusenare</l>
<l>Doe lijde hijs thant al bloet</l>
<l n="640">Ende die liede sloeghenne doet</l>
<l>Die clusenere die sach</l>
<l>Die daer opten boem lach</l>
<l>Dat dingle quamen ter vaert</l>
<l>Ende voerden die ziele te hemele waert</l>
<l n="645">&#x00B6; Doe peinsde hi in sinen zinne</l>
<l>Wat mach dit hebben inne</l>
<l>Dat dese die al sijn leuen</l>
<l>Roef ende moert heeft ghedreuen</l>
<l>Ende noyt penitentie en dede</l>
<l n="650">Es met deser werdechede</l>
<l>Ghevuert inde blijscap groet</l>
<l>Di en es nu des gheen noet</l>
<l>Te ligghene op desen boem</l>
<l>Ganc nem der werelt goem</l>
<l n="655">Et ende drinc ende hebbe spel</l>
<l>Hemelrike werdt di wel</l>
<l>Ende daer hi af soude gaen</l>
<l>Soe miste hi des voets saen</l>
<l>Ende brac den hals optie erde</l>
<l n="660">Die duule voerden horre verde</l>
<l>Die ziele inder hellen</l>
<l>Daer si euwelijc sal quellen</l>
<l>&#x00B6; Hieromme en sal nemmermere</l>
<l>Mensche hem verlaten sere</l>
<l n="665">Op goetleuen daer hi in staet</l>
<l>Maer hi sal altoes doen den raet</l>
<l>Dat hire wijslijc in volsta</l>
<l>Met goeden hope vore ende na</l>
<l>Soe mach hi behouden bliuen</l>
<l n="670">Alsoe ons die wise scriuen</l>
<l>&#x00B6; Ghi en selt in gheenre tijt</l>
<l>Schelden als ghi erre sijt</l>
<l>Om dinc die v niet cont en es</l>
<l>Want errescap sijds ghewes</l>
<l n="675">Hout v soe stijf ghesint</l>
<l>Dat ghi die waerheit niet en kint</l>
<l><milestone unit="fol" n="108vb"/> Wat men v seeght dunct v quaet</l>
<l>Want gramscap gheeft v den raet</l>
<l>&#x00B6; Dat ghi vroedelike leeft</l>
<l n="680">Van dat v god gheeft</l>
<l>Dat moet v emmer vromen</l>
<l>Maer als v vriende ouer comen</l>
<l>Oft alst eischt die tijt</l>
<l>Willic dat ghi costelec sijt</l>
<l n="685">Na dat die tijt es ofte vrient</l>
<l>Soe hebdi der wijsheit ghedient</l>
<l>&#x00B6; Als ghi wel doet en acht niet</l>
<l>Wie dat dat in arghe tiet</l>
<l>Want weldoen es altoes goet</l>
<l n="690">Wie dat verstaet oft en doet</l>
<l>Al en verstoeds die mensche twint</l>
<l>Hier es god bouen diet al kint</l>
<l>Wies loen beter es alleene</l>
<l>Dan alder werelt ghemeene</l>
<l n="695">Alse die quade den goeden haten</l>
<l>Dats hem een troest van groeter baten</l>
<l>Want sijn loen es twevoldech</l>
<l>Op dat hire in es verdoldech</l>
<l>&#x00B6; Scuut der vrecheiden name</l>
<l n="700">Want vrecheit es ene blame</l>
<l>Die den mensche onwert maect</l>
<l>Ouer al daer hi ghenaect</l>
<l>Maer bescheedene meltheit can</l>
<l>Werden ende hoeghen horen man</l>
<l n="705">Ende bringhen ter hoegher ere</l>
<l>Die inde en heeft nemmermere</l>
<l>&#x00B6; Als ghi met gode wilt sijn mare</l>
<l>Ende van sonden reene ende clare</l>
<l>Soe seldi alle dinghe vlien</l>
<l n="710">Die v van gode moghen tien</l>
<l>Ende vertien daertoe voert</l>
<l>Alles dat ter werelt hoert</l>
<l>Want god ende erdsche dinghe</l>
<l>Houde noede zameninghe</l>
<l n="715">Nieman en mach na christus leren</l>
<l>Te poente dienen tween heren</l>
<l><milestone unit="fol" n="109ra"/> &#x00B6; Ene nonne was alsoe men leest</l>
<l>Hadde in enen cloester gheweest</l>
<l>Menech iaer ende meneghen dach</l>
<l n="720">Dat si daer binnen noyt en sach</l>
<l>Vader/ moeder no vrient enghenen</l>
<l>Die haere nochtan ontboden altenen</l>
<l>Datsi tote hen quame spelen</l>
<l>Maer ontbieden noch beuelen</l>
<l n="725">En mochte daertoe helpen niet</l>
<l>Datsi vten cloestere quame iet</l>
<l>Want si leidde en heilech leuen</l>
<l>Ende hadde de werelt al begheuen</l>
<l>Ende en minde dinc enghene</l>
<l n="730">Dan horen sceppre allene</l>
<l>Doen dit langhe hadde gheduert</l>
<l>Worden vader ende moeder beruert</l>
<l>Datsi wouden sonder sparen</l>
<l>Thorre dochter spelen varen</l>
<l n="735">Ende die sien ende visiteren</l>
<l>Eer si vander werelt keren</l>
<l>Dus soe voerensi te samen</l>
<l>Ende met hen oec soe quamen</l>
<l>Een deel der maghe mede</l>
<l n="740">Met herde groeter sierhede</l>
<l>Om die ere van dier ioncfrouwen</l>
<l>Die si daer wouden scouwen</l>
<l>Doe si ten cloestre quamen binnen</l>
<l>Dede men diere ioncfrouwen kinnen</l>
<l n="745">Dat hoer moeder ende haer vader</l>
<l>Comen waren beidegader</l>
<l>Ende oec andre vriende mede</l>
<l>Die ioncfrouwe lach in hoer ghebede</l>
<l>Ende seide met corten rade</l>
<l n="750">Dat si en hadde engheene stade</l>
<l>Te comene daer si waren</l>
<l>Datsi weder thuiswert varen</l>
<l>Si sal vor hen ghetrouwelike</l>
<l>Bidden gode van hemelrike</l>
<l n="755">Doen die moeder dat verstoet</l>
<l>Wart si droeue in horen moet</l>
<l><milestone unit="fol" n="109rb"/> Ende weende soe ende karmde</l>
<l>Dats hen allen ontfarmde</l>
<l>Si sprac in kere nemmermeer</l>
<l n="760">In hebbe mijn kint ghesien eer</l>
<l>Nieman en constse ghechissen</l>
<l>Doen ghincmen toter abdissen</l>
<l>Datsi der nonnen rade zoude</l>
<l>Datsi hoer vriende spreken woude</l>
<l n="765">Die abdisse ghinc doe</l>
<l>Ende sprac der nonnen dus toe</l>
<l>Lieue dochter ets quaet ghedaen</l>
<l>Dat ghi niene wilt spreken gaen</l>
<l>Vwer moeder ende uwen vader</l>
<l n="770">Ende andre v vriendre algader</l>
<l>Die hier van verren sijn ghetiet</l>
<l>Om v te sprekene ende anders niet</l>
<l>Gaet te hen dats mijn raet</l>
<l>Want daer ghescreuen staet</l>
<l n="775">Alsoe selue sprect onse here</l>
<l>Doet vader ende moeder ere</l>
<l>&#x00B6; Vrouwe sprac die nonne mettien</l>
<l>Ga ic nu die liede zien</l>
<l>Soe es mijn duchten bouen al</l>
<l n="780">Dat in mi verwandelen sal</l>
<l>Alsoe/ mijn herte ende mijn sin</l>
<l>Datter god sal hebben te min</l>
<l>Daer ic van enen ghedinke</l>
<l>Nemmermeer vut en winke</l>
<l n="785">Doe sprac die abdisse voert</l>
<l>Lieue dochter nu hoert</l>
<l>Seldi vader ende moeder laten</l>
<l>Bedroeft dus vtermaten</l>
<l>Alleene om een spreken</l>
<l n="790">Dat mochte god ane v wreken</l>
<l>Daeromme willic dat ghire gaet</l>
<l>Lietijt dat ware herde quaet</l>
<l>Vrouwe sprac die nonne nu siet</l>
<l>Dat ghi mi en raedt niet</l>
<l n="795">Daer ic bi werde ghescaedt</l>
<l>Want ons god selue raedt</l>
<l><milestone unit="fol" n="109va"/> Dat wi laten selen algader</l>
<l>Broeder zuster moeder vader</l>
<l>Ende alle erdsche dinc ghemene</l>
<l n="800">Ende volghen hem allene</l>
<l>Hi es die ghene die mi sciep</l>
<l>Ende tsire ewegher glorien riep</l>
<l>Hijs mijn solaes tallen vren</l>
<l>Anders enghene creaturen</l>
<l n="805">&#x00B6; Doe diere abdissen dochte</l>
<l>Dat sire niet an hebben en mochte</l>
<l>Gheboet si hare handelinghe</l>
<l>Op ghehoersamheit dat sire ghinghe</l>
<l>Doen stoet si op ten seluen stonden</l>
<l n="810">Hoer oeghen heeft si wel verbonden</l>
<l>Soe datsi niet en sach en haer</l>
<l>Ende dede hare leiden tote daer</l>
<l>Ende boet hen allen goeden dach</l>
<l>Die moeder sprac doe sise sach</l>
<l n="815">Dochter waer hebwijs verdient</l>
<l>Dat ghi niene siet op v vrient</l>
<l>Die hier van verren sijn ghetreken</l>
<l>Om v te siene ende te spreken</l>
<l>Die v in langhen en saghen</l>
<l n="820">Hoe moeghdi dus vertraghen</l>
<l>Tonswert wi waenden wel</l>
<l>Solaes vreude ende spel</l>
<l>Met v hebben ghedreuen</l>
<l>Eens doch in onse leuen</l>
<l n="825">Hoe mach dit comen toe</l>
<l>&#x00B6; Die ioncfrouwe andwerde doe</l>
<l>Moeder ic weet wel ende ghevreesche</l>
<l>Dat ghi ans bloede ende vleesche</l>
<l>Mijn vader sijt ende mijn moeder</l>
<l n="830">Mijn moye mijn zuster ende mijn broeder</l>
<l>Maer mijn solaes leeght algader</l>
<l>In minen gherechten vader</l>
<l>Die mi van nieute maecte</l>
<l>Ende die doet om mi smaecte</l>
<l n="835">Ende als hi wilt ontmaken sal</l>
<l>An hem soe leghet mi al</l>
<l><milestone unit="fol" n="109vb"/> Hebbic hem ic hebbe gnoech</l>
<l>Ets waer in goet gheuoech</l>
<l>Minnic v spade ende vroe</l>
<l n="840">Daer ic mi seluen gnoech in doe</l>
<l>Ende oec in gode quite</l>
<l>Ic bidde vore v met vlite</l>
<l>Ende sal al mijn leuen doen</l>
<l>Laet v daer met gheroen</l>
<l n="845">Ghi en selt mi achter nu</l>
<l>Nemmer sien noch ic v</l>
<l>Vore dat wi comen hier bouen</l>
<l>Daer dingle gode louen</l>
<l>Daer onse eweghe solaes leit</l>
<l n="850">Dander es al idelheit</l>
<l>Hier met streec si te cloestre waert</l>
<l>Entie andre namen hare vaert</l>
<l>Thuiswert met groten mesbare</l>
<l>Hen ne mochts nemmer werden dare</l>
<l n="855">&#x00B6; Dus selen wi al dat vlien</l>
<l>Dat ons van gode mach tien</l>
<l>Ende vereeneghen alleene</l>
<l>In hem met herten reene</l>
<l>Soe dat onse ouerste minne gheheel</l>
<l n="860">In heme si/ niet een deel</l>
<l>&#x00B6; Des die liede volghen ghemene</l>
<l>Dat en wederseght niet allene</l>
<l>Veelre liede raet dat verstaet</l>
<l>Es beter dan eens man raet</l>
<l n="865">Ende woudi daer ieghen stunen</l>
<l>Men soudu vore sot runen</l>
<l>Ende soe soude dan v name</l>
<l>Ouer al sijn onbequame</l>
<l>&#x00B6; Ghi selt met beschedenheden</l>
<l n="870">Ouerpeinsen wat ghi hebt leden</l>
<l>Ende wat v hier na mach ghespoeden</l>
<l>Ende selt wijslec verhoeden</l>
<l>Vroech ende spade van alle dien</l>
<l>Daer v aue mach messchien</l>
<l n="875">Want die worp diemen comen siet</l>
<l>Quetst men dan diemen en siet niet</l>
<l><milestone unit="fol" n="110ra"/> Als ghi der riesheit wilt afstaen</l>
<l>Soe en seldi dan nemmer gaen</l>
<l>Mer hen daer ghise daedt mede</l>
<l n="880">Ende v oec hoeden vander stede</l>
<l>Daer ghi die zonden daedt gherne</l>
<l>Waest bourdeel oft waest tauerne</l>
<l>&#x00B6; Alse wilen dede een ionghelinc</l>
<l>Die metter werelt omme ghinc</l>
<l n="885">Die weert was ende liefghetal</l>
<l>Metten ghesellen ouer al</l>
<l>Want hi met hen verteerde algader</l>
<l>Tgoet dat hem liet sijn vader</l>
<l>Ende doen den ghesellen dochte</l>
<l n="890">Dat hi nemmer gheuen en mochte</l>
<l>En wouden sine sien noch horen</l>
<l>Dus heeft hi goet ende vrient verloren</l>
<l>Soe dat hi van groeter breken</l>
<l>Vten lande es ghestreken</l>
<l n="895">Ende diende enen goeden man</l>
<l>Daer hi weder goet wan</l>
<l>Doen hi dus quam te goede</l>
<l>Quam hem te voren in moede</l>
<l>Dat hi te lande woude keren</l>
<l n="900">Vriende ende maghe visiteren</l>
<l>Doen hi te lande quam alsoe zaen</l>
<l>Entie ghesellen hadden verstaen</l>
<l>Dat hi comen was soe rike</l>
<l>Sprakensi tote hem hoefschelike</l>
<l n="905">Lieue gheselle willecome sijt</l>
<l>Ghi hebt ghemerret langhen tijt</l>
<l>Ons heeft sere ghelangt na v</l>
<l>Comt gawi drinken nv</l>
<l>Ghinder es ontslaghen goet wijn</l>
<l n="910">Wi willen met v blide sijn</l>
<l>Neen neen sprac die cnape dan</l>
<l>Ic ben nu een ander man</l>
<l>Dan ic was wilen ere</l>
<l>In ben v gheselle nemmere</l>
<l n="915">Ghi hadt mi leuende doet</l>
<l>Ende van goede ende eren bloet</l>
<l><milestone unit="fol" n="110rb"/> Ghemaect ghine achtes niet en caf</l>
<l>Ic ga vwer gheselscap af</l>
<l>Ende die willic altoes scuwen</l>
<l n="920">In willu nimmer ghetruwen</l>
<l>Sine mochtens nemmer hebben daer</l>
<l>Die cnape hoedde hem daer naer</l>
<l>Van personen ende steden mede</l>
<l>Daer hi riesheit ende sonde dede</l>
<l n="925">Dus sal hem elc mensche hoeden</l>
<l>Ende wandelen metten goeden</l>
<l>Ende steden ende persone vlien</l>
<l>Die hem ter archeit mochten tien</l>
<l>&#x00B6; Ter taflen daer ghi vremde sijt</l>
<l n="930">Soe sprect luttel talre tijt</l>
<l>Die v niene kennen/ souden</l>
<l>V ouer dronken houden</l>
<l>Oft ouer sot oft ongheraect</l>
<l>Waert dat ghi te vele spraect</l>
<l n="935">Die vele spraken wilt vte legghen</l>
<l>Moet in eneghe stont messegghen</l>
<l>Vele spraken oec als wi lesen</l>
<l>En mach zonder zonde niet wesen</l>
<l>&#x00B6; Ghi selt ten ghedinghe gaen</l>
<l n="940">Ende nauwe horen ende verstaen</l>
<l>Watmen daer zeeght ende doet</l>
<l>Soe moeghdi te bat wesen vroet</l>
<l>Vanden rechten rechte vanden lande</l>
<l>Want die zaken sijn menegherande</l>
<l n="945">Diemen hoert te diere stat</l>
<l>Ende soe moeghdi weten te bat</l>
<l>Wat v goet si ende quaet</l>
<l>Als v te dinghene staet</l>
<l>&#x00B6; Sidi beter oft riker dan</l>
<l n="950">V ghebuer oft een ander man</l>
<l>Daeromme en versmaedtene niet</l>
<l>Maer merct in v ende besiet</l>
<l>Dat hi doch alsoe edel si</l>
<l>Nader cranker menscheit als ghi</l>
<l n="955">Ende dat ghi oec sterflec sijt</l>
<l>Ende vwer gheen en weet den tijt</l>
<l><milestone unit="fol" n="110va"/> &#x00B6; Met hem die in armoede leeft</l>
<l>Ende ongheual ende ranspoet heeft</l>
<l>En seldi spot maken no sceren</l>
<l n="960">Want dat soude hen meer deren</l>
<l>Ende quetsen in horen moet</l>
<l>Dan al hoer ranspoet</l>
<l>Oec en wetti niet van dien</l>
<l>Wat v namaels mach ghescien</l>
<l n="965">&#x00B6; Scuut altoes soe doedi wel</l>
<l>Alrehande weddespel</l>
<l>Want daer af comt ghetrout dies</l>
<l>Niet dan gramscap oft verlies</l>
<l>Als ghi den tijt corten wilt</l>
<l n="970">In v camere ghi v sluten silt</l>
<l>Ende roepen vwen sceppre an</l>
<l>Oft ghi selt boeke hebben dan</l>
<l>Van gode oft van goeden zeden</l>
<l>Ende niet van idelheden</l>
<l n="975">Ende selse lesen oft doen lesen</l>
<l>Oft ghi selt die wile wesen</l>
<l>In enegher sameninghen</l>
<l>Daermen van goeden dinghen</l>
<l>Sprect ende houdt die tale</l>
<l n="980">Soe cortti den tijt wale</l>
<l>Maer die in weddespel heeft iolijt</l>
<l>Cort onnuttelec sinen tijt</l>
<l>&#x00B6; Scuut luxurie talre stede</l>
<l>Daer toe nijt ende ghierechede</l>
<l n="985">Luxurie struert des sijt vroet</l>
<l>Smenschen ziele lijf ende goet</l>
<l>Ende es oec blame dat ghijt wet</l>
<l>Vore gode ende den mensche met</l>
<l>&#x00B6; Nijt ende ghierecheit maken kaytijf</l>
<l n="990">Den mensche ane ziele ende an lijf</l>
<l>Ende si quetsen meest hen</l>
<l>Diese draghen inden sen</l>
<l>Ende maken oec den mensche onwert</l>
<l>Waer hi comt ocht waer hi vert</l>
<l n="995">&#x00B6; Alse die man verdienet des</l>
<l>Dat sijn wijf gram op hem es</l>
<l><milestone unit="fol" n="110vb"/> Soe sal hise verdraghen dan</l>
<l>Ende dwijf oec alsoe den man</l>
<l>Want die vroede socrates seit</l>
<l n="1000">Dat het es groete wijsheit</l>
<l>Dat hem die mensche daertoe keert</l>
<l>Dat hi thuis verdraghen leert</l>
<l>Soe mach hijt connen dan te bat</l>
<l>Als hi comt in vremder stat</l>
<l n="1005">Want verdrach bringhet in</l>
<l>Meneghen raet ende groet ghewin</l>
<l>&#x00B6; Alse ghi wilt bestaen iet</l>
<l>Daer ghi bate ende orbore in siet</l>
<l>Soe en seldi beiden twint</l>
<l n="1010">Vore dat ghi dat hebt gheint</l>
<l>Want beiden sijt seker dies</l>
<l>Bringht dicke in groet verlies</l>
<l>Want lidentheit maken can</l>
<l>Vanden riken enen armen man</l>
<l n="1015">Sijt ernstech tal vwen dinghen</l>
<l>Dat sal v groet bate in bringhen</l>
<l>&#x00B6; Ghi en selt niet lieghen</l>
<l>Noch oec niemene bedrieghen</l>
<l>Dscrifture zeeght al bloet</l>
<l n="1020">Loghene slaet die ziele doet</l>
<l>Ende soe wier mede omme gheet</l>
<l>Es onder die liede leet</l>
<l>Ende altoes onwillecome</l>
<l>Want hine bringt niemen vrome</l>
<l n="1025">Sinen brueder gheloeuets mi</l>
<l>Soudi honen mochte hi</l>
<l>Op sire an waenden winnen</l>
<l>Hoer nature heuet binnen</l>
<l>Nochtan werdensi int lest ghehoent</l>
<l n="1030">Ende met hoer selfs quaetheit gheloent</l>
<l>Als eens gheuiel tween ghesellen</l>
<l>Dat ic vorwaer hoerde tellen</l>
<l>[&#x00B6;] Drie ghesellen tenen stonden</l>
<l>Quamen daer si en vonden</l>
<l n="1035">Spise te cope no broet</l>
<l>Soe datsi baden dore die noet</l>
<l><milestone unit="fol" n="111ra"/> Want hongher dede hen verdriet</l>
<l>Hen en gaf nieman niet</l>
<l>Sonder een wijf gaf hen niet vele</l>
<l n="1040">Met ere scotlen tarwen mele</l>
<l>Enen coeke si daer af maken</l>
<l>Dien si thant in dasschen raken</l>
<l>Die .ij. consten scalken raet</l>
<l>Maer die derde en conste gheen quaet</l>
<l n="1045">Doen dochte den tween dat</l>
<l>Datsi anden coeke sat</l>
<l>Alle drie niet eten en souden</l>
<l>Ende leident doen in deser vouden</l>
<l>Datsi souden alle drie</l>
<l n="1050">Gaen ligghen slapen/ ende die</l>
<l>Den wonderlecsten droem zaghe</l>
<l>Die wile de coeke int vier laghe</l>
<l>Soude den coeke eten allene</l>
<l>Onder hen drien waer hi te clene</l>
<l n="1055">Dit seidens om datsi</l>
<l>Den derden gheselle daer bi</l>
<l>Verscalken wouden alsoe</l>
<l>Dat hi des coeken worde onvroe</l>
<l>Die .ij. scalke roncten sere</l>
<l n="1060">Oft si sliepen min no mere</l>
<l>Doen die derde gheselle sach</l>
<l>Dat sijn gheselscap in slape lach</l>
<l>Ghinc hi heimelec toten viere</l>
<l>Ende rac vut den coeke sciere</l>
<l n="1065">Ende attene altemale</l>
<l>Hi dochte hem smaken herde wale</l>
<l>Hine was hem niet te roe</l>
<l>Tfier rac hi weder toe</l>
<l>Ende en sprac cleine no groet</l>
<l n="1070">Hier na hieuen op thoet</l>
<l>Dandre .ij. die en wisten niet</l>
<l>Hoet metten coeke es ghesciet</l>
<l>Alse quisquans wi sijn ontwaect</l>
<l>Ende hebben hen gherancbraect</l>
<l n="1075">Ende hoer oeghen ghebroemt beide</l>
<l>Doen sprac deen ende seide</l>
<l><milestone unit="fol" n="111rb"/> Mi dochte dat ic was in hemelrike</l>
<l>Dander seide die ghelike</l>
<l>Dat hi was in die helle</l>
<l n="1080">Wat helpt dat ic langhe telle</l>
<l>Si seiden wonder groet vandien</l>
<l>Datsi daer hadden ghesien</l>
<l>Si seiden toten derden doen</l>
<l>Gheselle nu segt v visioen</l>
<l n="1085">Die onnoesle sprac daer naer</l>
<l>Ghesellen seker ghi zegt waer</l>
<l>Doen ic sach met minen oghen</l>
<l>Dat beide uwe gheeste vloghen</l>
<l>Deen te hemle dander ter hellen</l>
<l n="1090">Ic waende wel goede ghesellen</l>
<l>Dat ghi nien soudt sijn wedercomen</l>
<l>Daeromme soe hebbic ghenomen</l>
<l>Den coeke ende hebben gheten</l>
<l>Maer ghesellen haddic gheweten</l>
<l n="1095">Dat ghi weder soudt sijn comen hier</l>
<l>Die coeke laghe noch int vier</l>
<l>Want men zeeght die daerwaert vaert</l>
<l>Dat hi meer en comt herwaert</l>
<l>Dus was die hoendre ghehoent</l>
<l n="1100">Ende met sijns selfs rade gheloent</l>
<l>Ende noch sietmen des ghelike</l>
<l>Dicke gheuallen in ertrike</l>
<l>&#x00B6; Ghi selt met goeder trouwen</l>
<l>Minnen vrouwen ende ioncfrouwen</l>
<l n="1105">Niet om datsi scone sijn</l>
<l>Rike oft van gheboerten fijn</l>
<l>Maer om doeght ende suuerhede</l>
<l>Ende om hoer groete hoefschede</l>
<l>Vwes selfs wijf seldi meest minnen</l>
<l n="1110">Ende enghene andre bekinnen</l>
<l>Ende die soe eert lude ende stille</l>
<l>Op datsi es van goeden wille</l>
<l>Maer es si quaet van naturen</l>
<l>Ende wilt sire dan inne duren</l>
<l n="1115">Soe verret v van hore dats mijn raet</l>
<l>Slaen ende scelden es al quaet</l>
<l><milestone unit="fol" n="111va"/> Meer gheslaghen meer verloren</l>
<l>Soe meer ghescelds soe meerren toren</l>
<l>Daer nes ghene bate an</l>
<l n="1120">Dit leert ons een wijs man</l>
<l>&#x00B6; V en sal niet ghescien dit</l>
<l>Dat ghi eneghen mensche verwit</l>
<l>Eneghe blame oft archede</l>
<l>Die ieman van sinen vorders dede</l>
<l n="1125">Oft sijn maech oft sijn kint</l>
<l>Want hi en ees targher twint</l>
<l>Dat sine maghe quadien sijn</l>
<l>Op dat hi selue es goet ende fijn</l>
<l>&#x00B6; Hem oec die was in aermoede</l>
<l n="1130">Ende comen es te groeten goede</l>
<l>En verwites nemmermere</l>
<l>Want dats hem groete ere</l>
<l>Dat hi hem sette soe wijslike</l>
<l>Dat hi goet man werde ende rike</l>
<l n="1135">&#x00B6; En verwit oec niemanne das</l>
<l>Dat hi wilen en quaet mensche was</l>
<l>Want en es nieman soe quaet</l>
<l>Als hi sire quaetheit auestaet</l>
<l>Ende sijn leuen betert dan</l>
<l n="1140">Hi en si dan een goet man</l>
<l>Entie seide dat hi quaet ware</l>
<l>Hi loghe dats openbare</l>
<l>&#x00B6; Alse veede oft discoert versoent es</l>
<l>En sal nieman vermanen des</l>
<l n="1145">In arghe in gheenre wisen</l>
<l>Want die veede mochte weder risen</l>
<l>Versoen here versoen dere</l>
<l>Nimmermeer en werdens clere</l>
<l>Die eens gheviande sijn</l>
<l n="1150">Dit seeght een vroet man int latijn</l>
<l>&#x00B6; Ghi selt werken vroech ende spaede</l>
<l>Met uwer vriende rade</l>
<l>Ende selt vraghen oec van dien</l>
<l>Hen tween hen vieren oft hen drien</l>
<l n="1155">Ende daer vut seldi nemen dbeste</l>
<l>Maer dunct v in dat leste</l>
<l><milestone unit="fol" n="111vb"/> Dat beter si uwes selfs raet</l>
<l>Soe raedic v dat ghine angaet</l>
<l>&#x00B6; Eest dat v raet gheven can</l>
<l n="1160">Een knecht/ een kint/ oft een arm man</l>
<l>Daer ghi orbore inne siet</l>
<l>Dien raet en versmaedt niet</l>
<l>Een die al ware verdoert</l>
<l>Mochte spreken en vroet woert</l>
<l n="1165">Een arm man es dicke alsoe vroet</l>
<l>Als een die heeft groet goet</l>
<l>Want nature gheeft den wisen sin</l>
<l>Ende si gheeftene meer no min</l>
<l>Den armen dan den riken</l>
<l n="1170">Want si en can smeeken no wiken</l>
<l>Daer bi hout die wijshede</l>
<l>Onder darme als wel hoer stede</l>
<l>Als onder die rike na minen sin</l>
<l>Al acht men der armere te min</l>
<l n="1175">Wantmen den armen en hoert niet</l>
<l>Als wel alst den riken pliet</l>
<l>&#x00B6; Die ghene es wijs allene</l>
<l>Die hem hout van sonden rene</l>
<l>Ende verre can voresien</l>
<l n="1180">Dinghe die moghen ghescien</l>
<l>Ende daer ieghen sijn op sine hoede</l>
<l>Ende altoes draghen inden moede</l>
<l>Dat sijn leuen inden moet</l>
<l>Die aldus doet hi es vroet</l>
<l n="1185">&#x00B6; Cracht noch wijsheit/ van</l>
<l>Enen onghedeghenen man</l>
<l>En seldi versmaeden niet</l>
<l>Want men daghelike siet</l>
<l>Die cleine selc van sinnen</l>
<l n="1190">Datsi die grote dicke verwinnen</l>
<l>&#x00B6; Wildi eersam gheheeten sijn</l>
<l>Ende name hebben goet ende fijn</l>
<l>Soe vliet alle die zaken</l>
<l>Die oneersam leuen maken</l>
<l n="1195">&#x00B6; Als ghi den quaden wel behaeght</l>
<l>Ende v die goede van hem iaeght</l>
<l><milestone unit="fol" n="112ra"/> Soe sijt seker ende ghewes</l>
<l>Dat v doen niet goet en es</l>
<l>Ghi selt uwen sin daertoe keren</l>
<l n="1200">Dat ghi altoes selt eren</l>
<l>Ende onthouden/ daer in leit</l>
<l>Ere/ doeght/ ende wijsheit</l>
<l>Want leren es groete ere</l>
<l>Ende soe wi versmaedt die lere</l>
<l n="1205">Hi es alre scanden wert</l>
<l>Ende ets recht dat hi mesvert</l>
<l>&#x00B6; Als vader oft moeder tonrechte</l>
<l>Op v schelden ofte te rechte</l>
<l>Soe wacht dat ghi v niene stoert</l>
<l n="1210">Noch en andwerd niet en hart woert</l>
<l>Maer vervolghse met soectecheden</l>
<l>Tote dattie gramscap es leden</l>
<l>Hebdi een scoene wijf ghetruut</l>
<l>Soe radic v dat ghi scuut</l>
<l n="1215">Gheselscap van ghesellen</l>
<l>Die vrouwen ere gherne beuellen</l>
<l>Want scoene wijf te vorscijn brocht</l>
<l>Blijft selden onuersocht</l>
<l>Men moet dwerc hoeden vanden viere</l>
<l n="1220">Oft et ontfunct harde sciere</l>
<l>&#x00B6; Wat ghi laet oft wat ghi doet</l>
<l>Altoes peinst in uwen moet</l>
<l>Dat ghi enen andren vroech ende spade</l>
<l>Doet/ als ghi woudt datmen v dade</l>
<l n="1225">&#x00B6; Opten gherechten man waer ghi sijt</l>
<l>En houdt ghescelt noch strijt</l>
<l>In ernste noch oec in scerne</l>
<l>Want god wrect den gherechten gherne</l>
<l>&#x00B6; Eest dat v scade ghesciet</l>
<l n="1230">Daeromme en droeuet niet</l>
<l>Want doetse v int herte wee</l>
<l>Soe hebdi der scaden twee</l>
<l>Beuelet gode onsen here al</l>
<l>Ende hoept dat hijt verstoeren sal</l>
<l n="1235">Alse hi den goeden iob dede</l>
<l>Om sine groete verduldechede</l>
<l><milestone unit="fol" n="112rb"/> &#x00B6; Hier inden dese bloemen</l>
<l>Die algader sijn ghenoemen</l>
<l>Vut .iiij. doeghden cardenale</l>
<l n="1240">Diese wel vest hi doet wale</l>
<l>Alsoe die oude wise screuen</l>
<l>In boeken die na hen bleuen</l>
<l>Hebbic iet messeit daer inne</l>
<l>Dats ghebrec van minen zinne</l>
<l n="1245">Onsculdecht mi soe doedi wel</l>
<l>Hier af dichten es gheen spel</l>
</div>
<div type="chapter"><head type="chapter">Van hoefscheiden ende van doene ende van latene .c.xv. </head>
<l><hi rend="bold">H</hi>Ier vore hebdi ghehoert</l>
<l>Van wijsheiden menech woert</l>
<l>Nv willic v van hoefscheden</l>
<l>Segghen ende van scoenen zeden</l>
<l n="5">Die hier orborlec sijn gheset</l>
<l>Der zielen ende den liue met</l>
<l>&#x00B6; Ghi selt gode bouen al</l>
<l>Die v sciep ende ontmaken sal</l>
<l>Reuerentie doen ende ere</l>
<l n="10">Bouen elken andren here</l>
<l>Want hi es here allene</l>
<l>Op hemel ende op erde ghemene</l>
<l>Daermen hem noemt sijds ghewes</l>
<l>Dat onder engheen here en es</l>
<l n="15">Sijn rike soe soect mede</l>
<l>Bouen alle rijchede</l>
<l>Want rijcheit/ macht/ ende jolijt</l>
<l>Duren hier onlanghen tijt</l>
<l>Maer dat rike sonder meswinde</l>
<l n="20">Duert ewelec sonder inde</l>
<l>Die dat langhe rike verliest</l>
<l>Om dit corte seker hi riest</l>
<l>&#x00B6; Ghi selt v altoes daertoe keren</l>
<l>Dat ghi papen ende clerke selt eren</l>
<l n="25">Ende algader alsoe voert</l>
<l>Datter kerken toe behoert</l>
<l>Daer af soe hebdi groeten loen</l>
<l>Al en dochts v niet wert die persoen</l>
<l><milestone unit="fol" n="112va"/> Hi ees wel wert sijds ghewes</l>
<l n="30">Daer hi na ghetekent es</l>
<l>Dat es christus dat ghijt wet</l>
<l>In wies stede die priester set</l>
<l>Het was een ridder hier te voren</l>
<l>In zassen hebbic zegghen horen</l>
<l n="35">Die papen onwert hadde sere</l>
<l>Ende selden hen dede eneghe ere</l>
<l>Want hem dochte twaren</l>
<l>Datter vele te vele waren</l>
<l>Hi seide dat hi woude</l>
<l n="40">Dat maer een pape en soude</l>
<l>Sijn in elken lande</l>
<l>Ende dat die in ene mande</l>
<l>Soe hoeghe hinghe inder lochte</l>
<l>Datten elc mensche scouwen mochte</l>
<l n="45">Ende daer gode hieue dan</l>
<l>Soe datten elc mochte scouwen an</l>
<l>Eens soe gheuiel alsoe dat</l>
<l>Hi in sijn selfs dorp sat</l>
<l>Darne sine viande saghen</l>
<l n="50">Ende ouer doet hebben gheslaghen</l>
<l>Men liep om den pape thant</l>
<l>Diemen int dorp niene vant</l>
<l>Doen sendemen boden sciere</l>
<l>In drie dorpe oft in viere</l>
<l n="55">Om enen pape die vollec quame</l>
<l>Ende des mans zielen ware name</l>
<l>Wat si sochten watsi renden</l>
<l>Sine consten enen pape niet venden</l>
<l>Dus starf die man onberecht</l>
<l n="60">Sonder biechte ende sonder recht</l>
<l>Ende algader papenloes</l>
<l>Nochtan dochte hem altoes</l>
<l>Dat papen waren te vele</l>
<l>Hier omme ic v beuele</l>
<l n="65">Dat ghi v herte daertoe keert</l>
<l>Dat ghi paepscap altoes eert</l>
<l>Om christum den goeds sone fijn</l>
<l>Daer si na ghetekent sijn</l>
<l><milestone unit="fol" n="112vb"/> &#x00B6; Der kerken goet wats ghesciet</l>
<l n="70">Dat en haelt ane v niet</l>
<l>Maer helpter toe in allen vouden</l>
<l>Dat si thore moghe behouden</l>
<l>Ende setter vore lijf ende gout</l>
<l>Soe quijtti vwe rechte scout</l>
<l n="75">Ende zunderlinghe landsheren</l>
<l>Die onrecht moghen keren</l>
<l>Want die kerke es onse moeder</l>
<l>Die christus onse behoeder</l>
<l>Cochte met sinen bloede fijn</l>
<l n="80">Der welker kinder dat wi sijn</l>
<l>Daeromme sijn wi ghebonden</l>
<l>Daertoe in allen stonden</l>
<l>Dat wi met worden ende met werken</l>
<l>Onser moeder recht selen sterken</l>
<l n="85">&#x00B6; Gode uwen sceppre dien</l>
<l>Seldi dienen op beide v knien</l>
<l>Ende den mensche maer op een</l>
<l>&#x00B6; Ende als ghi sprect int ghemeen</l>
<l>Daer ghi v seluen noemt mede</l>
<l n="90">Soe sal altoes sijn v sede</l>
<l>Dat ghi v ten lesten noemt</l>
<l>&#x00B6; Ende alset oec alsoe coemt</l>
<l>Dat ghi van andren lieden sprect</l>
<l>Eneghe dinghe die ghi vertrect</l>
<l n="95">Soe noemt den besten altoes voren</l>
<l>Dat sal tuwer hoefscheit horen</l>
<l>&#x00B6; Als ghi iemene ontmoetet</l>
<l>Siet dat ghine tierst groetet</l>
<l>Al ware hi minder dan ghi sijt</l>
<l n="100">Dats v eerlec in alre tijt</l>
<l>&#x00B6; Ghi selt oec uwen caproen</l>
<l>Ieghen den betren af doen</l>
<l>Ende es hi v ghelike soe</l>
<l>Doeter dat ghi wilt toe</l>
<l n="105">Es hi minder des niet en doet</l>
<l>Want alte hoefsch en es niet goet</l>
<l>&#x00B6; Laet den betren vore gaen</l>
<l>Vore staen/ sitten/ drinken/ ende dwaen</l>
<l><milestone unit="fol" n="113ra"/> Ende houdt mainierlec v ghelaet</l>
<l n="110">Van buten dats mijn raet</l>
<l>Maer int herte soe sijt</l>
<l>Een man talre tijt</l>
<l>&#x00B6; Wilt vader ende moeder eren</l>
<l>Soe moeghdi gaen ende keren</l>
<l n="115">Langhe op dit erterike</l>
<l>Ende dan hebben hemelrike</l>
<l>&#x00B6; Ghi die ionc sijt van daghen</l>
<l>Selt altoes den ouden verdraghen</l>
<l>Eren/ wiken/ ende maken stede</l>
<l n="120">Dat sal van rechte sijn v sede</l>
<l>Want wilen soe was hi</l>
<l>Starc ende lustech als ghi</l>
<l>Dat soe heeft hem doude benomen</l>
<l>Daer toe dat v noch mochte comen</l>
<l n="125">&#x00B6; Allen lieden vroech ende spade</l>
<l>Seldi vordren zonder v scade</l>
<l>Ende met uwer wijsheit bi staen</l>
<l>Die ghi van gode hebt ontfaen</l>
<l>Want hise v van gracien gaf</l>
<l n="130">Soe seldi voert dienen daer af</l>
<l>&#x00B6; Eest dat vrient an v soect</l>
<l>Dinc die ghi te doene roect</l>
<l>Die doet zaen met bliden zinnen</l>
<l>Daer leeght danc tweevout inne</l>
<l n="135">Wildijt hem oec ontsegghen</l>
<l>Dat wilt soe hoefschelijc omlegghen</l>
<l>Ende soe bedectelec dat hire</l>
<l>Hem niet omme en scouffiere</l>
<l>Want die bidt sijt seker des</l>
<l n="140">Dat hi lichte ghescouffiert es</l>
<l>&#x00B6; Sijt oetmoedech inde mate</l>
<l>Daer af comt groete bate</l>
<l>Want aristotiles seit</l>
<l>Alte oetmoedech es sotheit</l>
<l n="145">&#x00B6; Dient der gherechtechede</l>
<l>Daer blijfdi behouden mede</l>
<l>Ende uwe oer sprect dauid bloet</l>
<l>En sal niet gaen om sijn broet</l>
<l><milestone unit="fol" n="113rb"/> &#x00B6; Sijt haestech te verstane</l>
<l n="150">Dinc diemen v spreket ane</l>
<l>Maer te sprekene en sijt niet snel</l>
<l>Vore dat ghi v bepeinst wel</l>
<l>&#x00B6; Mint pays ende eendrachtecheit</l>
<l>Twist ende discoert hebt altoes leit</l>
<l n="155">[&#x00B6;] Dinc die ghi hebt mesdaen</l>
<l>Pijnt v te beterne zaen</l>
<l>Maer hebt ter wraken traghe den voet</l>
<l>Van dinghen diemen v mesdoet</l>
<l>&#x00B6; En gheloeft al den lieden niet</l>
<l n="160">Want die scalke des gherne pliet</l>
<l>Dat hi dicke subtijllec lieght</l>
<l>Daer hi den andren mede bedrieght</l>
<l>&#x00B6; Met corten woerden ende met waren</l>
<l>Seldi al vwe redene baren</l>
<l n="165">Want die loghenen zonder waen</l>
<l>Beide ziele ende ere verslaen</l>
<l>&#x00B6; Peins altoes int herte dijn</l>
<l>Wattu waers/ sijs/ of souds sijn</l>
<l>Soe soutu in allen stonden</l>
<l n="170">Di te bat hoeden van zonden</l>
<l>&#x00B6; Dat ghi gheloeft onsen here</l>
<l>Oft sinen zanten in hoer ere</l>
<l>Dat soe doet hen wats ghesciet</l>
<l>Soe dat god en wreke niet</l>
<l n="175">&#x00B6; Weduwe oft dochter van wisseleren</l>
<l>Meyeren/ papen oft dobbeleren</l>
<l>Van canoenken oft persemieren</l>
<l>Van taelmannen oft ostelieren</l>
<l>Scuut te wiue dats mijn raet</l>
<l n="180">Want ongherecht goet zaen te gaet</l>
<l>&#x00B6; Dinc die v te heelne staet</l>
<l>Die v ane vwe ere gaet</l>
<l>En ondect vwen wiue niet</l>
<l>&#x00B6; V mochter af comen groet verdriet</l>
<l n="185">Het was hebbic zegghen horen</l>
<l>Een yeraut hier te voren</l>
<l>Die selden thuis te comene plach</l>
<l>Want thuis gout hi dat ghelach</l>
<l><milestone unit="fol" n="113va"/> Ende te houe was hi quite</l>
<l n="190">Dats der hieraude vite</l>
<l>Dat si thoers selfs huise node beten</l>
<l>Alsi elre om niet moghen eten</l>
<l>&#x00B6; Dese yraut was liefghetal</l>
<l>Ter heren houe al ouer al</l>
<l n="195">Ende wiste dicke van horen rade</l>
<l>Ende als hi thuis quam vroe ende spade</l>
<l>Bat hem sijn wijf dat hi hare</l>
<l>Segghen soude niewe mare</l>
<l>Maer hi en seide hore min no mere</l>
<l n="200">Des plach si hare harde sere</l>
<l>Te belghene op haren man</l>
<l>Ende en bescoet niet nochtan</l>
<l>Want die goede man kende wale</l>
<l>Dat dwijf es van cranker hale</l>
<l n="205">Ende was altoes op sijn hoede</l>
<l>Eens peinsdi in sinen moede</l>
<l>Dat hise emmer proeuen woude</l>
<l>Oft si iet wel helen soude</l>
<l>Van huis es hi ghetreken</l>
<l n="210">Ende merrede wel .vi. weken</l>
<l>Ende quam op enen auond inne</l>
<l>Alse een man droeue van sinne</l>
<l>Ende en dranc noch en at</l>
<l>Maer ghinc slapen opter stat</l>
<l n="215">Dwijf ghinc ligghen biden man</l>
<l>Hi suchte sere ende stan</l>
<l>Ende gheliet hem droeflike</l>
<l>Nu soe haddi heimelike</l>
<l>Ghesteken enen vostaert</l>
<l n="220">In sijn fondement wel ghehaert</l>
<l>Dat wijf sprac hem dus toe</l>
<l>Segt mi lieue minne hoe</l>
<l>Ghelaetti dus wats v ghesciet</l>
<l>Ic en maeghs v segghen niet</l>
<l n="225">Sprac die man om ghene noet</l>
<l>Wist ieman ic ware doet</l>
<l>Doen andwerde weder dwijf</l>
<l>Ic hebbu lieuer dan mijn lijf</l>
<l><milestone unit="fol" n="113vb"/> Dat v mescomt mescomt mi</l>
<l n="230">Waeromme soe en soudi</l>
<l>Mi v doeghen niet ghewaghen</l>
<l>Wie mocht v bat helpen draghen</l>
<l>Die goede man andwerde danne</l>
<l>En woudijs segghen niemanne</l>
<l n="235">Ic soudt v segghen al bloet</l>
<l>Maer seker ic ware doet</l>
<l>Wist die minste vanden dorpe</l>
<l>Ic hadde lieuer datmen mi worpe</l>
<l>Sprac dat wijf indie zee</l>
<l n="240">Dan ics ghewoeghe nemmermee</l>
<l>Die goede man sprac daer naer</l>
<l>Ic ben een werwolf dats waer</l>
<l>Daertoe soe benic verscapen</l>
<l>Ende al die perde/ coye ende scapen</l>
<l n="245">Die nu int dorp sijn ghestoruen</l>
<l>Hebbic verbeten ende verdoruen</l>
<l>Ende om ghijs gheloeft te bat</l>
<l>Soe tastet hier achter hoe dat</l>
<l>Mi een groet steert vte wast</l>
<l n="250">Doen si den steert hadde ghetast</l>
<l>Gheloeue sijs wel ende clare</l>
<l>Dat hoer man een werwolf ware</l>
<l>&#x00B6; Alst dach was stoet si op zaen</l>
<l>Ende es in die kerke ghegaen</l>
<l n="255">Daerse ene hore gheuadre vant</l>
<l>Diere si in biechten ontbant</l>
<l>Al dat ghi hier hebt ghehoert</l>
<l>Dus soe ghinct in biechten voert</l>
<l>Soe dat eer die noene stont</l>
<l n="260">Alder prochien was cont</l>
<l>Dat een werwolf was de man</l>
<l>Ende dat hi die beesten van</l>
<l>Dien dorpe hadde verbeten</l>
<l>Ende dat sijn wijf hadde doen weten</l>
<l n="265">&#x00B6; Doen worden die ghebuere</l>
<l>Altemale daer in ruere</l>
<l>Ende quamen met groeten hoepen</l>
<l>Tes mans huise wert gheloepen</l>
<l><milestone unit="fol" n="114ra"/> Om dat sine wouden verslaen</l>
<l n="270">Met pinen es hi hen ontgaen</l>
<l>Want hi ontreet met haesten groet</l>
<l>Oft hi ware daer bleuen doet</l>
<l>Aldus haddem sijn wijf</l>
<l>Bina benomen dlijf</l>
<l n="275">Om datsi en conste niet</l>
<l>Ghehelen alsoe hi haer hiet</l>
<l>Daer omme en si nieman te ghereet</l>
<l>Tsegghene sinen wiue al dat hi weet</l>
<l>Hele hare al dat te heelne si</l>
<l n="280">Dats wijsheit gheloeuets mi</l>
<l>&#x00B6; Drie mainieren sijn van lieden</l>
<l>Die de waerheit gherne bedieden</l>
<l>Die sot/ die dronkene/ ende dat kint</l>
<l>Want dese en veinsen hen twint</l>
<l n="285">&#x00B6; Soe wanneer v kint mesdoet</l>
<l>Soe castiet metter spoet</l>
<l>Soe dat ghi in gheenre tijt</l>
<l>Ocsuin sire quaetheit en sijt</l>
<l>&#x00B6; Alse ghi hebt goede knechte</l>
<l n="290">Die v dienen wel te rechte</l>
<l>Die en verheft niet te zaen</l>
<l>Want hoer goede dienst ware ghedaen</l>
<l>&#x00B6; Houdt in allen vren</l>
<l>Te vriende vwe gheburen</l>
<l n="295">Want willensire hen toe keren</l>
<l>Si moghen v eren ende onderen</l>
<l>Hebdi stiefmoeder oft stiefvader</l>
<l>Die soe seldi beidegader</l>
<l>Smeeken in allen zinnen</l>
<l n="300">Ende met doeghden hen verwinnen</l>
<l>&#x00B6; Hebdi oec een stiefkint</l>
<l>Al eest dat ghijt niet en mint</l>
<l>Doet hem goetlijc ets wel ghedaen</l>
<l>Des seldi groeten lof ontfaen</l>
<l n="305">&#x00B6; Alse twist ofte strijt es gheheuen</l>
<l>Tusschen broedere oft gheneuen</l>
<l>Soe en sijds met harre engheen</l>
<l>Maer valt in dat ghemeen</l>
<l><milestone unit="fol" n="114rb"/> Ende scheldse om dat sijt deden</l>
<l n="310">Ende oft ghi moeght zetse te vreden</l>
<l>&#x00B6; En drinct oec niet die stont</l>
<l>Dat ghi broet hebt inden mont</l>
<l>Inden nap oec des bedinct</l>
<l>Daer een ander met v vut drinct</l>
<l n="315">En sopt niet want sijds ghewes</l>
<l>Dat dat onhoefscheit es</l>
<l>&#x00B6; Broet oft spise wildijt weten</l>
<l>Daer ghi eens ane hebt ghebeten</l>
<l>En stect int scotele niet weder</l>
<l n="320">Maer legghet vore v neder</l>
<l>&#x00B6; Alse enen groeten here gheniedt</l>
<l>Dat hi v sinen nap biedt</l>
<l>Soe drinct hoefschelec ende ghiet dat</l>
<l>Daer in blijft in een ander vat</l>
<l n="325">Ende spuelt den nap al onghelet</l>
<l>Eer ghine weder vore hem zet</l>
<l>&#x00B6; Wildi trecken te huwelike</l>
<l>Soe nemt en wijf v ghelike</l>
<l>Want .ij. ossen onghelijc</l>
<l n="330">Trecken selden eenparlijc</l>
<l>&#x00B6; In .iiij. dinghen alsmen zeeght</l>
<l>Hem die mensche te verheffene pleeght</l>
<l>In gheboerte ende in rijcheit</l>
<l>In wine ende oec in scoenheit</l>
<l n="335">Maer wijsheit en ghebiedt niet</l>
<l>In desen te verheffene iet</l>
<l>&#x00B6; Ghebroedere oft een gheslachte</l>
<l>Die langhe willen staen in machte</l>
<l>Selen altoes wel concorderen</l>
<l n="340">Soe moghensi hen verweren</l>
<l>Maer twistensi onderlinghe</l>
<l>Soe gaen te nieute hoer dinghe</l>
<l>&#x00B6; Raetsmanne oec wet wel dat</l>
<l>Die toe behoren ere stat</l>
<l n="345">Selen eendrachtech sijn mede</l>
<l>Oft si verderuen hoer stede</l>
<l>Want discoert doet zonder waen</l>
<l>Groete dinghe te nieute gaen</l>
<l><milestone unit="fol" n="114va"/> &#x00B6; Raetsmanne zonderlinghe</l>
<l n="350">Behoren toe .ij. dinghe</l>
<l>Eendrachtecheit es deen</l>
<l>Dander es datmen ghemeen</l>
<l>Orboer altoes sette voert</l>
<l>Dit es dat recht van ere poert</l>
<l n="355">Ende daermen deser .ij. niene pliet</l>
<l>En mach die stat ghedien niet</l>
<l>&#x00B6; Ic hebbe horen doen ghewach</l>
<l>Van enen ridder die ziec lach</l>
<l>Die .xij. sonen na hem liet</l>
<l n="360">Die vore hem quamen eer hi versciet</l>
<l>Ende vraghden hem hoe si souden</l>
<l>Hen regeren ende houden</l>
<l>Die goede man seide na desen</l>
<l>Ghi selt eendrachtech wesen</l>
<l n="365">Ende niemene doen onrecht</l>
<l>Ende hoefscelijc volghen v recht</l>
<l>&#x00B6; Doen soe dede die goede man</l>
<l>.Xij. roeden halen dan</l>
<l>Ghebonden in enen bant</l>
<l n="370">Ende gafse elken in die hant</l>
<l>Om datsi souden die</l>
<l>Ontwee breken vore hoer knie</l>
<l>Ende het ontfacht hen allen</l>
<l>Doen dit dus was gheuallen</l>
<l n="375">Dede hire elken nemen ene</l>
<l>Ende si brakense al ghemene</l>
<l>&#x00B6; Doen soe sprac die vader</l>
<l>Houdi v aldus te gader</l>
<l>Soe seldi wesen machtech</l>
<l n="380">Ende en sidi niet eendrachtech</l>
<l>Ende v sceedt in partien</l>
<l>Soe en moghdi niet ghedien</l>
<l>&#x00B6; En onderwint v niet dats mijn raet</l>
<l>Dier dinghe dier v niet en bestaet</l>
<l n="385">Want die hem ales onderwint</l>
<l>Werdter dicke bi ghescint</l>
<l>&#x00B6; Twee dinghe men in ertrike vint</l>
<l>Die verborghen en doghen twint</l>
<l><milestone unit="fol" n="114vb"/> Diemen beghert te menegher stat</l>
<l n="390">Deen es wijsheit/ dander scat</l>
<l>&#x00B6; Gherechte wijsheit des sijt vroet</l>
<l>En begherde noit erdersch goet</l>
<l>Bouen rechte noetdorftecheit</l>
<l>Want rijcheit die ziele versleit</l>
<l n="395">Ende ghierecheit doet wassen soe</l>
<l>Dats die ziele werdt onvroe</l>
<l>&#x00B6; Soe meer wast die rijcheit</l>
<l>Soe meer wast die ghierecheit</l>
<l>Dats alse die dwater laedt</l>
<l n="400">Drancs niene werdt versaedt</l>
<l>Want soe hi swaters meer in heeft</l>
<l>Soe die dorst meer an hem cleeft</l>
<l>&#x00B6; Alle mainieren van sonden</l>
<l>Gaen inden ouden stonden</l>
<l n="405">Den mensche af ghemene</l>
<l>Sonder ghierecheit allene</l>
<l>Want die vrecheit menechfoudt</l>
<l>Te met dat die mensche oudt</l>
<l>Soe hi teergelds bedarf min</l>
<l n="410">Soe daer meer na gaept die sin</l>
<l>Ia tote inder doet vre</l>
<l>Dits ene selsene nature</l>
<l>Ende der zielen onsienlec mede</l>
<l>Nochtan eest een ghemeen sede</l>
<l n="415">&#x00B6; Als v ieman ontmoetet</l>
<l>Ende v dan niene groetet</l>
<l>Oft v toent ront ghelaet</l>
<l>Des en acht niet en saet</l>
<l>Hi heeft licht op die stont</l>
<l n="420">Ghepeins in sijns herten gront</l>
<l>Dat hem soe verlast den sin</l>
<l>Dat hi vwes dan mict te min</l>
<l>Hi soude v alsoe gherne lieue doen</l>
<l>Als hi te voren hadde gheploen</l>
<l n="425">&#x00B6; Alse ghi iemene siet ghestoert</l>
<l>Soe en andwerd hem niet en woert</l>
<l>Maer beid alse die vroede pleghen</l>
<l>Tote dattie gramscap es gheleghen</l>
<l><milestone unit="fol" n="115ra"/> Vrouwen ende joncfrouwen</l>
<l n="430">Al gaensi buten trouwen</l>
<l>Oft al sijnsi wandelbere</l>
<l>Nochtan soe doet hen altoes ere</l>
<l>Daer ghi mocht lude ende stille</l>
<l>Omder goeder vrouwen wille</l>
<l n="435">Want der goeder vrouwen wats ghesciet</l>
<l>En machmen te vele eren doen niet</l>
<l>&#x00B6; Ghi en selt in ghenen stonden</l>
<l>Beroemen v van vwen sonden</l>
<l>Want diet doen si luttel oft vele</l>
<l n="440">Sijn des duuels menistrele</l>
<l>Want si versegghen hoers selfs quaet</l>
<l>Daer hen die duuel af gaf raet</l>
<l>Ende bringhen sduuels werc voert</l>
<l>Dattie duuel gherne hoert</l>
<l n="445">Maer vore gode optie stonde</l>
<l>Soe werdt vernuwet dan die sonde</l>
<l>Want al hadder god vergheten</l>
<l>Men doese hem dan weder weten</l>
<l>&#x00B6; Tuwes vriends huise en seldi</l>
<l n="450">Niet dicke gaen/ want ghi</l>
<l>En wet niet wel oft hi</l>
<l>Vwer comsten ghestaed si</l>
<l>Oft iet gaens heeft al stille</l>
<l>Dat hi allene wesen wille</l>
<l n="455">Want dat huis es die stede</l>
<l>Vandes menschen heimelijchede</l>
<l>Daer omme salmen sijds ghewes</l>
<l>Wachten wel alst tijt es</l>
<l>&#x00B6; Waert dat v vrient over v quame</l>
<l n="460">Alst v niet en ware ghename</l>
<l>Nochtan toent hem goet ghelaet</l>
<l>Ende doet hem ere na sinen staet</l>
<l>Na dien dat ghi vermoghet dat</l>
<l>Men moet selcstont ghelaten bat</l>
<l n="465">Dan dat herte heuet in</l>
<l>Daer toe hoert een starc sin</l>
<l>Ende beter es v danc verdient</l>
<l>Dan ondanc an vwen vrient</l>
<l><milestone unit="fol" n="115rb"/> Want vrient es ghehouden goet</l>
<l n="470">Men heefter toe soe cranken spoet</l>
<l>&#x00B6; Scuut altoes achtersprake</l>
<l>Want dat es die quaedste wrake</l>
<l>Entie scandelecste waerlike</l>
<l>Diemen doet op ertrike</l>
<l n="475">Mannen van wijfliken ghelate</l>
<l>Ende wiue van manliken state</l>
<l>En gheloeft niet tallen stonden</l>
<l>Daers dicke ontrouwe in vonden</l>
<l>&#x00B6; Wet dat een volcomen man</l>
<l n="480">.Iiij. poente moet hebben an</l>
<l>Dierste dat sijn die iare</l>
<l>Bescheedenheit volght daer nare</l>
<l>Daer na goede vromechede</l>
<l>Ende sine manlike lede</l>
<l n="485">&#x00B6; Elc man alsoe wijt vinden</l>
<l>Sal hem sijns ghelijcs onderwinden</l>
<l>Die machteghe metten groten</l>
<l>Darme met horen ghenoten</l>
<l>Die rike met sinen goede</l>
<l n="490">Darme met sinen aermoede</l>
<l>Alse die arme wilt striken</l>
<l>Metten mechteghen riken</l>
<l>Ende volghen met sire dade</l>
<l>Soe mach hire lichte af scade</l>
<l n="495">Hebben ende groet verdriet</l>
<l>Ende eest datter iet messciet</l>
<l>Soe moet ouer den weecsten gaen</l>
<l>Alsoe alst dicke heeft ghedaen</l>
<l>Die machteghe ontgaet wel dan</l>
<l n="500">Des darme niet ghedoen en can</l>
<l>Hebbensi oec iet ghemeene</l>
<l>Te deelne eest groet oft cleene</l>
<l>Die rike heuet dbeter deel</l>
<l>Al waert int scotele .j. morseel</l>
<l n="505">Want die arme tallen daghen</l>
<l>Moet den riken verdraghen</l>
<l>Ende daertoe smeeken menech werf</l>
<l>Want hi sijns goeds bedarf</l>
<l><milestone unit="fol" n="115va"/> Aldus sal arm ende rike</l>
<l n="510">Wandelen met sinen ghelike</l>
<l>Ende hem niet onderwinden van</l>
<l>Dinghen die hem niene gaen an</l>
<l>&#x00B6; Werdet oec alsoe ghevreescht</l>
<l>Dat een arm man werdt gheescht</l>
<l n="515">Toter machtegher liede rade</l>
<l>Hoede hem dan vroech ende spade</l>
<l>Dat hi hem dan soe bedraghe</l>
<l>Dat hi gheenen ondanc en beiaghe</l>
<l>In deene noch in dander side</l>
<l n="520">Want men pleeght van ouden tide</l>
<l>Alse quaellec gaen die zaken</l>
<l>Datsi ouer den nedersten craken</l>
<l>Daer bi en onderwinde hem niemam</l>
<l>Van dinghen die hem niene gaen an</l>
<l n="525">Den mensche comt spade ende vroe</l>
<l>Twist ende onrasten gnoech toe</l>
<l>Van sijns selfs dinghen allene</l>
<l>Al en werpt hi hem niet int ghemene</l>
<l>Ets waer vrienden ende maghen</l>
<l n="530">Moet men selcstont helpen draghen</l>
<l>Hoer onraste te redenen waert</l>
<l>Ende anders niet hoe dat vaert</l>
<l>&#x00B6; Een mechtech man sijds ghewes</l>
<l>Die rike ende onwettech es</l>
<l n="535">Vrec/ fel/ ghierech/ ende stuur</l>
<l>Es en harde quaet ghebuur</l>
<l>Hi es des duuels bailliv</l>
<l>Op ertrike dat segghic v</l>
<l>Want hijt al te quiste maect</l>
<l n="540">Op dat hi can dat hem ghenaect</l>
<l>Des arms mans hof/ pert/ ende ploech</l>
<l>Es algader sijn gheuoech</l>
<l>Ende can hijt niet ghewinnen</l>
<l>Met scalcheiden oft met minnen</l>
<l n="545">Soe dreight hi den armen man</l>
<l>Ende heues sinen wille dan</l>
<l>Dusdanen ghebuur soe sal</l>
<l><milestone unit="fol" n="115vb"/> Die arm man scuwen ouer al</l>
<l>&#x00B6; Nv willic dese wijsheit deelen</l>
<l n="550">Voert ane met capitteelen</l>
<l>Maer hier vore int ghemeen</l>
<l>Hebbicse ghesayt ouer een</l>
<l>Alsoe ghi wel siet ende hoert</l>
<l>Om dat te corter vallen die woert</l>
</div>
<div type="chapter"><head type="chapter">Welc beter es soe rijcheit soe ere ende oec van armheiden .c.xvi. </head>
<l><hi rend="bold">E</hi>en mensche vraeghde wilen ere</l>
<l>Enen clerc van groeter lere</l>
<l>Welc dat alre beste were</l>
<l>Dat ware rijcheit ende oec ere</l>
<l n="5">Die en verghinghe nemmermere</l>
<l>Want die mensche vuertse vor hem</l>
<l>In douerste iherusalem</l>
<l>&#x00B6; Doen soe sprac die clerc voert</l>
<l>Vander wijsheit die ter werelt hoert</l>
<l n="10">Ende vander werelt eren mede</l>
<l>Hi seide dat erdsche rijchede</l>
<l>Beter ware des sijt vroet</l>
<l>Dan erdsche ere sonder goet</l>
<l>Want die rike mach wille hi</l>
<l n="15">Ere wel hebben daer bi</l>
<l>Ende hi mach doen sijn bedrijf</l>
<l>Beide ane ziele ende ane lijf</l>
<l>Sine noetdorfte heft hi mede</l>
<l>Waer hi comt in elke stede</l>
<l n="20">Hi vint die hem sijn onderdaen</l>
<l>Ende tsinen dienste gherne staen</l>
<l>Ende die hem doen lude ende stille</l>
<l>Ere om sijns goeds wille</l>
<l>Ende hi mach hem seluen helpen</l>
<l n="25">Ende sijns vriends commer stelpen</l>
<l>&#x00B6; Eens arms mans ere wet wel</l>
<l>Doech hem harde luttel</l>
<l>Want merct in vwen moet</l>
<l>Vander eren diemen hem doet</l>
<l n="30">Oft van prise diemen hem mach gheuen</l>
<l><milestone unit="fol" n="116ra"/> Soe en mach die mensche niet leuen</l>
<l>Want hi en esser niet af ghesaedt</l>
<l>Van vele lieden es hi versmaedt</l>
<l>Men borcht hem noch en leent niet</l>
<l n="35">Ghelijc alst den riken pliet</l>
<l>Noch hine es niet alse willecome</l>
<l>Daer bi es beter als ict gome</l>
<l>Nader werelt ende slichamen staet</l>
<l>Dat men zegghe ghinder gaet</l>
<l n="40">Een harde rijc dorpre/ dan</l>
<l>Men seide een arm gheert man</l>
<l>&#x00B6; Als die rike verliest sine rijcheit</l>
<l>Verliest hi ere ende doghentheit</l>
<l>Macht ende oec vriende mede</l>
<l n="45">Met scutene in elke stede</l>
<l>Dan heet sine wijsheit al verloren</l>
<l>Nieman en wilt van hem horen</l>
<l>Al waert wijsheit dat hi seide</l>
<l>Men soudt houden vore sotheide</l>
<l n="50">Sijn voere en prijstmen nieman</l>
<l>Men roeptene niet te rade dan</l>
<l>Hijs onwert ende onghemint</l>
<l>Ets cume ieman diene kint</l>
<l>&#x00B6; Ende alse die arme es worden rike</l>
<l n="55">Ende verhauen vten slike</l>
<l>Ia een rechts dorpers sone</l>
<l>Soe heet hi wijs ende vroet die gone</l>
<l>Ende es wel ghehoert ouer al</l>
<l>Hi vint vriende zonder ghetal</l>
<l n="60">Men doet hem gherne lieue ende ere</l>
<l>Ende prisenne dicwile sere</l>
<l>Men borght hem ende leent ghereet</l>
<l>Hi es willecome waer hi gheet</l>
<l>Te rade werdt hi gheroepen dan</l>
<l n="65">Want hijs vernaemt een wijs man</l>
<l>&#x00B6; Die de dinc verstaet na recht</l>
<l>Soe es die rike man maer knecht</l>
<l>Die sijns heren goet vuert</l>
<l>Ende om winnen auentuert</l>
<l n="70"><milestone unit="fol" n="116rb"/> Ende niet daer af en heeft</l>
<l>Anders dan hire af leeft</l>
<l>Ende alse die here wilt sijn betaelt</l>
<l>Ende sijn goet na hem haelt</l>
<l>En hads die knecht nemmeer te bat</l>
<l n="75">Dan hijs cleedde/ dranc ende at</l>
<l>Aldus es die rike man</l>
<l>Alse hem die doet comet an</l>
<l>Soe werdt hi quite vanden goede</l>
<l>Hi wasser knecht af ende hoede</l>
<l n="80">Hi vaert als arm sire verde</l>
<l>Als hi ierst quam op derde</l>
<l>&#x00B6; Een wijs man maect ons ghewes</l>
<l>Dattie arme sekerre es</l>
<l>Dan die rike ende oec sorght min</l>
<l n="85">Beide om gheniet ende om ghewin</l>
<l>Want darme en sorght nacht no dach</l>
<l>Dan hoe hi dlijf bedraghen mach</l>
<l>&#x00B6; Maer des rijcs sorghe es menechfout</l>
<l>Om sijn seluer ende om sijn gout</l>
<l n="90">Om sine rente ende om sijn vee</l>
<l>Ende om sijn goet dat vaert in dzee</l>
<l>Hi ducht dieue ende mordeneren</l>
<l>Oft dat hem nemen moghen heren</l>
<l>Vele bedarf tsire maisnieden</l>
<l n="95">Hi heeft versoec van allen lieden</l>
<l>Met arbeide hi sijn goet wan</l>
<l>Met sorghen moet houden dan</l>
<l>Met iammerecheiden laet hijt mede</l>
<l>Dus eest al keytiuechede</l>
<l n="100">Des hem die mensche onderwint</l>
<l>Van beghinne tote dat hi int</l>
<l>&#x00B6; Ons seeght die wise aristotiles</l>
<l>Dat blide aermoede alder sekerst es</l>
<l>Want nieman rike en es die leeft</l>
<l n="105">Dan dien dunct dat hi gnoech heeft</l>
<l>Maer dier es luttel dat segghic v</l>
<l>Hier met laetic dit capitteel nv</l>
</div>
<div type="chapter"><head type="chapter">Hoemen ialousie scuwen sal ende breken .c.xvij. </head>
<l><hi rend="bold">D</hi>Ie ialousie es menegherande</l>
<l>Dier men pleeght achter lande</l>
<l>Selc es ialous ende ghestoert</l>
<l>Alshi disputeren hoert</l>
<l n="5">Oft vermanen enegher dinc</l>
<l>Die ieghen sinen god ghinc</l>
<l>Oft die hoert oft siet echt</l>
<l>Dinc die es ieghen recht</l>
<l>Dese ialousie es loenlijc sere</l>
<l n="10">Want si wel becomt onsen here</l>
<l>&#x00B6; Een mensche es oec ialous ghemoet</l>
<l>Om sijns vriens ofte maechs ranspoet</l>
<l>Oft om dat hem onrecht ghesciet</l>
<l>Des hi en can ghebetren niet</l>
<l n="15">Die ialousie alsic scouwe</l>
<l>Es goet reene ende ghetrouwe</l>
<l>Want en es gheen vrient alsmen toeght</l>
<l>Die met sinen vrient niet en doeght</l>
<l>Mijn vrient es mijn ghemic</l>
<l n="20">Want hi es een ander ic</l>
<l>Ende ic ben een ander hi</l>
<l>Wats beter dat segghet mi</l>
<l>&#x00B6; Men heeft meneghe weruen</l>
<l>Den riken sien bederuen</l>
<l n="25">Maer selden sietmen dat hi sneeft</l>
<l>Die goede ghetrouwe vriende heeft</l>
<l>Dit seeght aristotiles</l>
<l>&#x00B6; Ene andre ialousie es</l>
<l>Die quaet es ende sere verdoemt</l>
<l n="30">Dats die van wiuen coemt</l>
<l>Want si verbrand nacht ende dach</l>
<l>Smenschen herte zonder verdrach</l>
<l>Soe heet ende fel es si</l>
<l>Ende onghetimpert daer bi</l>
<l n="35">Datter om doet es menech man</l>
<l>Ende al om sotheit nochtan</l>
<l>Ende maect den mensche alsoe ghemoet</l>
<l>Dat hem dunct oft hi hadde die woet</l>
<l>Ende en mach drinken noch eten</l>
<l n="40"><milestone unit="fol" n="116vb"/> Nochtan en can hi gheweten</l>
<l>Orboers doer inne een oert</l>
<l>Dat sijn wille ghinghe voert</l>
<l>Maer zonde/ sconde/ ende verlies</l>
<l>Elc mensche hoedem dies</l>
<l n="45">Dat hi niene werpe sine sinne</l>
<l>In ialousie van wijfs minne</l>
<l>&#x00B6; Ende die daer met beswaert si</l>
<l>Maeghs hem hoeden wille hi</l>
<l>Hi sal peinsen in sinen moet</l>
<l n="50">Dat hi hem seluen quaet doet</l>
<l>Ende dat sine sorghe ende pine al</l>
<l>Cort ende quaet inde nemen sal</l>
<l>Want hi daer omme ziele ende lijf</l>
<l>Quaellec verteert als en kaytijf</l>
<l n="55">Ende datsi des sijt ghewes</l>
<l>Die beste die leeft niet en es</l>
<l>Noch half soe goet licht alshi waent</l>
<l>Houdt hi hem hier in ene maent</l>
<l>Hi sal dan van sire quale</l>
<l n="60">Te bat hebben dat wet wale</l>
<l>&#x00B6; Mestrout oec die man iet</l>
<l>Sijns selfs wiue daer hi niet</l>
<l>Die rechte waerheit af en weet</l>
<l>Dat soe sal die man ghereet</l>
<l n="65">Vut sire herten werpen al</l>
<l>Ende peinsen dat sijn wijf sal</l>
<l>Hoeden hoer seluen wel</l>
<l>Ende vele bat dan ieman el</l>
<l>Meer ghehoedt verloren mere</l>
<l n="70">Aldus sal ialousie sere</l>
<l>Vter herten sijn veriaeght</l>
<l>Want soe mense meer iaeght</l>
<l>Soe si vele te meer berret</l>
<l>Daeromme es si goet gheverret</l>
<l n="75">Want soe mense meer vliet</l>
<l>Soe si meer te cuelne pliet</l>
<l>[&#x00B6;] Es een man oec soe caytijf</l>
<l>Dat hi mint eens anders wijf</l>
<l>Ende daeromme ialousie dreeght</l>
<l n="80"><milestone unit="fol" n="117ra"/> Die es herde sere ontweeght</l>
<l>Dat hi hem seluen verteert alsoe</l>
<l>Om dinc die hem niene hoert toe</l>
<l>Ende ziele/ lijf ende tijt verliest</l>
<l>Wet dat dese vele meer riest</l>
<l n="85">Dan die met spere ende met schilde</l>
<l>Den wint met crachte keren wilde</l>
<l>Dus es ialousie quaet</l>
<l>Van allen dinghen dat verstaet</l>
<l>Hoeder hem elc ieghen dats mijn raet</l>
<l n="90">Want si sin ende lijf verslaet</l>
</div>
<div type="chapter"><head type="chapter">Hoemen gramscap ende quade melancolie verdriuen sal .c.xviij. </head>
<l><hi rend="bold">D</hi>Ie gramscap wille verduwen</l>
<l>Ende felle melancolie scuwen</l>
<l>Sal gaen daer hi es alleene</l>
<l>Ende peinsen met herten reene</l>
<l n="5">Om sinen god sinen here</l>
<l>Ende danken hem herde sere</l>
<l>Dat hi ghewerdechde dat hi</l>
<l>Na sine ghelike sciep di</l>
<l>Ende dat hi om di bereet heeft</l>
<l n="10">Dat rike darmen euwelike leeft</l>
<l>Du sout oec peinsen daer toe</l>
<l>Om die doet die di spade ende vroe</l>
<l>Na volght soe waer du gaes</l>
<l>Waer du sits oft waer du staes</l>
<l n="15">Die du van di des seker sijs</l>
<l>Ghewerpen en cans in gheenre wijs</l>
<l>Du en hebs gheen let dat di god gaf</l>
<l>Du en souti verren bat daer af</l>
<l>Ende vandi werpen inder noet</l>
<l n="20">Dan du sout alleene die doet</l>
<l>Daerne helpt toe gheen curen</l>
<l>Si naect ons van vren turen</l>
<l>Ende en houdt op nemmermeer</l>
<l>Sine hebbe ons verbeten eer</l>
<l n="25">Peinst om die ghene mede</l>
<l>Die ghebrec hebben an hoer lede</l>
<l>Ende oec vele armer sijn dan ghi</l>
<l><milestone unit="fol" n="117rb"/> Dat ghijt vele beter hebt dan si</l>
<l>Ende danct des gode zaen</l>
<l n="30">Dan seldi v voeghen gaen</l>
<l>Biden goeden daermen sprect</l>
<l>Van gode ende oec vertrect</l>
<l>Bijspele ende exemple goet</l>
<l>Ende keren daer toe uwen moet</l>
<l n="35">Ende werpen v ghepeins verre</l>
<l>Vander dinc die v maect erre</l>
<l>Hier met verdrijft di dat ghijt wet</l>
<l>Gramscap ende melancolie met</l>
<l>Ende felle ghepeinse dat verstaet</l>
<l n="40">Ende alle begherte die es quaet</l>
</div>
<div type="chapter"><head type="chapter">Hoemen luxurie wederstaen sal .c.xix. </head>
<l><hi rend="bold">A</hi>lse luxurie v becoert</l>
<l>Oft iet dat ten zonden toe hoert</l>
<l>Soe seldi in ene innechede</l>
<l>Peinsen om die edelhede</l>
<l n="5">Die v sceppre verleent heeft</l>
<l>Vwe zielen daer si bi leeft</l>
<l>Dats dat hise maken wilde</l>
<l>Ende beelden na sijns selfs bilde</l>
<l>Ende selt dan dat beelde alleene</l>
<l n="10">Houden van smetten reene</l>
<l>In sine ere gheloeuets mi</l>
<l>Daer na dat ghemaect si</l>
<l>&#x00B6; Oft v een herde groet here</l>
<l>Doen woude alselke ere</l>
<l n="15">Dat hi v cleedre met hem gaue</l>
<l>Ghi soudt v hoeden daer aue</l>
<l>Dat ghise niene smettet dan</l>
<l>Alse ghise te houe brachtet an</l>
<l>Dat si dan scoene waren ende clare</l>
<l n="20">Wet dat den here dat lief ware</l>
<l>Ende dat ghire oec bi waert gheert</l>
<l>Aldus selen wi alsmen ons leert</l>
<l>Reine houden sonderlinghe</l>
<l>Der zielen edele cleedinghe</l>
<l n="25">Die ons na sijns selfs ghedane</l>
<l><milestone unit="fol" n="117va"/> God heeft ghegheuen ane</l>
<l>Soe dat wi eerlijc ende met loue</l>
<l>Ghecleedt comen tsinen houe</l>
<l>Ende den heileghen lamme volghen na</l>
<l n="30">Daermen singht alleluya</l>
<l>Oec seldi ghedinken des</l>
<l>Dat svleeschs ghenoechte cort es</l>
<l>Ende datmen daeromme besuurt</l>
<l>Groet torment dat euwelijc duert</l>
<l n="35">Aldus soe mach wildijt verstaen</l>
<l>V quaede begherte te nieute gaen</l>
<l>Ende soe ghi die coringhen quaet</l>
<l>Meer wedervecht ende wederstaet</l>
<l>Soe ghise van daghe te daghe bat</l>
<l n="40">Wederstaen selt oec na dat</l>
<l>&#x00B6; Alse dat vier es soe groet</l>
<l>Datter af comt vreese oft noet</l>
<l>Soe salment blusschen altehant</l>
<l>Aldus sal der luxurien brant</l>
<l n="45">Ghebluscht werden groet ende cleene</l>
<l>Met ghepeinse starc ende reene</l>
<l>Alsic vore hebbe gheseit</l>
<l>Die hier op dinct doet wijsheit</l>
<l>Want oncuischeit van lichamen</l>
<l n="50">Doet der zielen vele blamen</l>
<l>Nochtan maectmen ons ghewes</l>
<l>Datsi verre die minste es</l>
<l>Van allen den hoeftsonden</l>
<l>Die de ziele ter doet wonden</l>
<l n="55">Want oncuischeit niemene en doet quaet</l>
<l>Dan hem diere met omme gaet</l>
<l>Maer moerden/ stelen/ oft verraden</l>
<l>Bringt ander liede in groeten scaden</l>
<l>Daeromme es beter een oncuisch man</l>
<l n="60">Die hem van andren zonden hoeden can</l>
<l>Dan hi es die cuischlijc leeft</l>
<l>Ende hem tandren sonden gheeft</l>
<l>Hijs wel ghetelt metten vroeden</l>
<l>Die hem van allen wel can hoeden</l>
</div>
<div type="chapter"><head type="chapter"><milestone unit="fol" n="117vb"/> Hoe man ende wijf hen houden selen .c.xx.</head>
<l><hi rend="bold">M</hi>an ende wijf in allen zinnen</l>
<l>Selen elc den andren minnen</l>
<l>Met herten puur ende reene</l>
<l>Hoer dinc dat sal sijn ghemeene</l>
<l n="5">Ende si selen oec lude ende stille</l>
<l>Beide sijn van enen wille</l>
<l>Ghelijc dat si sijn een lijf</l>
<l>God gaf adame een wijf</l>
<l>In dat erdsche paradijs</l>
<l n="10">In dier mainieren in dier wijs</l>
<l>Datsi twee een vleesch sijn souden</l>
<l>Ende daeromme den huweleec houden</l>
<l>Datsi kinder souden te gader</l>
<l>Winnen die den hemelschen vader</l>
<l n="15">Die souden ewelijc</l>
<l>Hieromme was thuwelijc</l>
<l>Puerlec ghemaect alleene</l>
<l>Ende om ander dinc engheene</l>
<l>Die te huweleeke trect om dat</l>
<l n="20">Hi sine oncuischeit sal te bat</l>
<l>Doen sonder scande na sijn gheuoech</l>
<l>Wet datti gode niene doet gnoech</l>
<l>Docsuin moet wesen al</l>
<l>Datmen kindre winnen sal</l>
<l n="25">Die te gods eren dien</l>
<l>Als ghi mi horet lien</l>
<l>Die man als ghi horen moeght</l>
<l>Es met rechte swijfs voeght</l>
<l>Daer hi goet es ende bescheiden</l>
<l n="30">Ende sal bestimmen ende beleiden</l>
<l>Sijn goet ter bester baten</l>
<l>Ende en sal om dwijf niet laten</l>
<l>Want hi es meester wet wale</l>
<l>Van wiue van goede te male</l>
<l n="35">&#x00B6; Die man sal in allen sinnen</l>
<l>Sijn goede wijf eren ende minnen</l>
<l>Niet alleene om hoer scoenheit</l>
<l>Maer om hare doeght ende wijsheit</l>
<l>Ende om hare scoene zeden</l>
<l n="40"><milestone unit="fol" n="118ra"/> Die beter sijn tallen steden</l>
<l>Dan scoenheit van liue si</l>
<l>Die man sal oec daer bi</l>
<l>Sijn wijf na sine macht versien</l>
<l>Van cleedren ende van alle dien</l>
<l n="45">Dat behoert te horen state</l>
<l>Ende daer in oec houden mate</l>
<l>&#x00B6; Hebt lieuer dat ghi haer gheeft</l>
<l>Tamelijc daer si bi leeft</l>
<l>Dan dadt hare een ander gaue</l>
<l n="50">Daer ghi beide scande hadt aue</l>
<l>Oft dan sijt v heimelijc name</l>
<l>Daer v meerre scade af quame</l>
<l>Want wijf te nauwe ghespaent</l>
<l>Oft oec ghehouden te verwaent</l>
<l n="55">En es orboer noch oec goet</l>
<l>Si en ware van naturen vroet</l>
<l>Ende alse die man gheuoelt des</l>
<l>Dat sijn wijf goet ende vroet es</l>
<l>Late hore alles ghebruken dan</l>
<l n="60">Ende danke gode dat hise ghewan</l>
<l>Valt oec alsoe datsi doet</l>
<l>Enech dinc die niene es goet</l>
<l>Dat blameert hare soetelike</l>
<l>Tusschen v tween al heimelike</l>
<l n="65">Ende toent hare redene waerbi</l>
<l>Dattet quaet ghedaen si</l>
<l>Vriendelec ende met minnen</l>
<l>Heeft si eneghe doeght van binnen</l>
<l>Si saels haer hoeden voert mere</l>
<l n="70">Ende wachten v raste ende haer ere</l>
<l>&#x00B6; Ende alse ghijt hare ene werf</l>
<l>Anderwerf/ derdewerf/ vierdewerf</l>
<l>Gheseit hebt som stuur som soete</l>
<l>Ens dan en es gheene boete</l>
<l n="75">Soe sijt des seker ende ghewes</l>
<l>Datsi van arde quaet es</l>
<l>Ende dat schelden niene besciet</l>
<l>Maer emmer soe en slase niet</l>
<l>Soe meer gheslaghen soe meer verloren</l>
<l n="80"><milestone unit="fol" n="118rb"/> Ic segghe v dat wel te voren</l>
<l>Soemen quade wijf meer slaet</l>
<l>Soe haer quade wille meer angaet</l>
<l>Maer verret v van hare dats mijn raet</l>
<l>Want bi hare te sine dats quaet</l>
<l n="85">Ens quader dinc no meer gheblaemt</l>
<l>Dan en quaet wijf die hoer nien scaemt</l>
<l>Ende daer af en machmen hebben niet</l>
<l>Dan al scande/ scade ende verdriet</l>
<l>Daeromme eest wijsheit dattie man</l>
<l n="90">Hem verret van hare op dat hi can</l>
<l>&#x00B6; Dwijf sal haer houden in dien</l>
<l>Datsi horen man sal ontsien</l>
<l>Ende sire rasten altoes wachten</l>
<l>Ende sire eren nauwe achten</l>
<l n="95">Ende sal sijn ghetrouwe hoede</l>
<l>Van sinen liue ende sinen goede</l>
<l>Si en mach alsic verstoet</l>
<l>Wech gheuen en gheen goet</l>
<l>Hier no daer lude no stille</l>
<l n="100">En si bi hoers mans wille</l>
<l>Want hi es voeght altemale</l>
<l>Hoers lijfs hoers goeds also wale</l>
<l>&#x00B6; Wilt v wijf emmer sijn quaet</l>
<l>Ende niet doen vwen raet</l>
<l n="105">Ende in hoer quaetheit voert gaen</l>
<l>Daeromme en seldi v niet verslaen</l>
<l>Om haer quaede ghenoechte soe</l>
<l>En maect v niet alte onvroe</l>
<l>Want si en laetet min no mere</l>
<l n="110">Om v raste noch om v ere</l>
<l>Daer bi set v te rasten dan</l>
<l>Soe doedi als en wijs man</l>
<l>Ende en segt openbare</l>
<l>Selue gheen quaet van hare</l>
<l n="115">Maer dect hoer quaetheit waer ghi moeght</l>
<l>Daer an soe doedi uwes selfs doeght</l>
<l>&#x00B6; En wrect oec in gheenre wijs</l>
<l>V seluen ouer vwes wijfs amijs</l>
<l>Want die ghene es sere verdoert</l>
<l n="120"><milestone unit="fol" n="118va"/> Want die ghene es sere verdoert</l>
<l>Die sijn lijf oft goet verboert</l>
<l>Om die feeste die sijn wijf drijft</l>
<l>Een wijs man ons oec scrijft</l>
<l>Dat des wijfs scout meer es</l>
<l n="125">Dan des mans des sijt ghewes</l>
<l>Woude dwijf si bleue wel reene</l>
<l>Want men vercrachter cume ene</l>
<l>Van honderden die des pleghen</l>
<l>Al segghensire selcstont ieghen</l>
<l n="130">Dat goede wijf dat ghijt verstaet</l>
<l>Es des mans troest ende toeuerlaet</l>
<l>Sijn tresoer sine sierhede</l>
<l>Sijn ere/ sijn raste ende sijn vrede</l>
<l>Sine lieue ghesellinne mede</l>
<l n="135">Waer hi es in elke stede</l>
<l>Si es vore hem met trowen dan</l>
<l>Aldus es oec die goede man</l>
<l>Sinen wiue als ghi hier hoert</l>
<l>Hier met laetic dese woert</l>
</div>
<div type="chapter"><head type="chapter">Hoemen kindre houden sal ende wies ionghe liede pleghen selen .c.xxi. </head>
<l><hi rend="bold">A</hi>lse dat kint gheboren es</l>
<l>Soe salment dan des sijt ghewes</l>
<l>Teederlec houden ende voeden</l>
<l>Ende herde nauwe hoeden</l>
<l n="5">Ende groete sorghe daertoe draghen</l>
<l>Beide bi nachte ende bi daghen</l>
<l>Want en verstaet noch en kint</l>
<l>Maer leeght als een worm ende wint</l>
<l>Diermen wel pleeght inder ioncheit</l>
<l n="10">Sijns te vromer inder outheit</l>
<l>Salmen hem ene voestre gheuen</l>
<l>Want het bi melke moet leuen</l>
<l>Dat sal sijn een vrome wijf</l>
<l>Die ghesont ende soete hebbe dlijf</l>
<l n="15">Ende oec soete den adem met</l>
<l>Dat melc dicke ende vet</l>
<l>Want melc dunne ende waterachtech</l>
<l><milestone unit="fol" n="118vb"/> Maect dat kint al ommachtech</l>
<l>Al waert oec van ere coe</l>
<l n="20">Daeromme moet mer zien toe</l>
<l>Dus es melc des kints onthout</l>
<l>Tote dat .iiij. iaer es out</l>
<l>Endet hem ter spisen mach keren</l>
<l>Dan soe salmen hem leren</l>
<l n="25">Hoefscheide metter roeden</l>
<l>Ende van mesgane verhoeden</l>
<l>Ten seuenden iaren zonder letten</l>
<l>Sal men tkint ter scolen zetten</l>
<l>Al en soudter niet an bliuen</l>
<l n="30">Om lesen leren ende scriuen</l>
<l>Want en es knecht noch here</l>
<l>Hine hebber af bate ende ere</l>
<l>Ende oec dicke groet gherief</l>
<l>Can hi lesen enen brief</l>
<l n="35">&#x00B6; Die tkint heeft inder hoeden</l>
<l>Saelt houden onder der roeden</l>
<l>Dwinghen met bescheedenheden</l>
<l>Ende leren alle goede zeden</l>
<l>&#x00B6; Die wise salomon seeght dit waert</l>
<l n="40">Hi haet sijn kint die de roede spaert</l>
<l>Men saelt leren hoefschelike</l>
<l>Grueten beide arme ende rike</l>
<l>An hoefschelijc grueten ende te maten</l>
<l>Soe leeght een deel groeter baten</l>
<l n="45">Want et maect den man liefghetal</l>
<l>Ende en cost hem nochtan groet na smal</l>
<l>&#x00B6; Men sal oec kindre der heren</l>
<l>Die ter werelt willen keren</l>
<l>Vroech doen leeren riden</l>
<l n="50">Op ende af gaen telker siden</l>
<l>Want an riden leeght hen vele</l>
<l>Tornoye tafelronde spele</l>
<l>In orloghen iaghen ende vlien</l>
<l>Moet men meest met ridene plien</l>
<l n="55">Daer bi hebbens te meneghen tiden</l>
<l>Vordeel die wel connen riden</l>
<l><milestone unit="fol" n="119ra"/> Men sal hen oec mede leren</l>
<l>Wandelen ende wapene hanteren</l>
<l>Ende varen talselken spelen</l>
<l n="60">Daer goede liede versamen selen</l>
<l>Datsi horen moghen ende sien</l>
<l>Wies die goede liede daer plien</l>
<l>&#x00B6; En sidi oec daer af comen niet</l>
<l>Soe siet dat ghi v kint tiet</l>
<l n="65">Ter scolen om clergie leren</l>
<l>Want daer af comt vele eren</l>
<l>Ende vordeels te meneghen male</l>
<l>Hen/ die hen besetten wale</l>
<l>&#x00B6; Oft leert hen coemanscap hanteren</l>
<l n="70">Ende daeromme varen ende keren</l>
<l>Daer hi hem met staende houde</l>
<l>Oft hem anders ghebreken soude</l>
<l>&#x00B6; En hebdi oec des gheene macht</l>
<l>Soe doet hen leren een ambacht</l>
<l n="75">Daer si hen met gheneren</l>
<l>Ende winnen datsi verteren</l>
<l>Soe datsi om noet van breken</l>
<l>Hare hant niene doruen steken</l>
<l>Daer si sonde begaen oft scande</l>
<l n="80">Want si van lande te lande</l>
<l>Hoer conste moghen draghen</l>
<l>Sonder pert ende zonder waghen</l>
<l>Want conste en weeght niet</l>
<l>Ende die de dinc te rechte besiet</l>
<l n="85">Soe eest groete zalecheide</l>
<l>Broet winnen met arbeide</l>
<l>Ic en vant noyt bescreuen</l>
<l>Dat enech salech leuen</l>
<l>In broet bidden ligghen mach</l>
<l n="90">Dauid doet ons ghewach</l>
<l>Inden soutre daer hi seit</l>
<l>Vwer hande arbeit</l>
<l>Seldi eten ende van desen</l>
<l>Seldi goet ende salech wesen</l>
<l n="95">&#x00B6; Ionghe liede selen leren</l>
<l><milestone unit="fol" n="119rb"/> Die comen willen ter eren</l>
<l>Ende daertoe setten horen moet</l>
<l>Want en was noyt man soe vroet</l>
<l>Hine wart van leerne gheert</l>
<l n="100">Want en es nieman volleert</l>
<l>Ende wie in hem seluen mect</l>
<l>Dat hem wijsheiden vele ghebrect</l>
<l>Hi es van naturen wijs</l>
<l>Ende die hem seluen gheuet prijs</l>
<l n="105">Van wijsheiden in sinen sin</l>
<l>Hine heeft der wijsheit meer no min</l>
<l>Ende soe wie sal hebben doeght</l>
<l>Moeter beghinnen inder ioeght</l>
<l>Want wijsheit dat si v cont</l>
<l n="110">En heeft inde noch oec gront</l>
<l>Ende die en heeft nieman volmaectelike</l>
<l>Dan god allene van hemelrike</l>
<l>Hi es fonteine der wijsheit</l>
<l>Daer alle wijsheit vte gheit</l>
<l n="115">&#x00B6; Viere poente sijn die al</l>
<l>Elc goet kint an hem hebben sal</l>
<l>Dat ierste poent van desen</l>
<l>Dats dat kindre selen wesen</l>
<l>Onderdaen altenengader</l>
<l n="120">Beide moeder ende vader</l>
<l>Thoren ghebode sijn ghereet</l>
<l>Ende niet doen dat hen si leet</l>
<l>Maer altoes hen eren ende ontsien</l>
<l>Des selen goede kindre plien</l>
<l n="125">Menech mensche des sijt vroet</l>
<l>Heeft vernoy ende ranspoet</l>
<l>Ende selc ere ende groet gheual</l>
<l>Des vore verdient es al</l>
<l>Ane vader oft ane moeder mede</l>
<l n="130">Want et es ons heren zede</l>
<l>Dat hijt beide openbaerlike</l>
<l>Gherne loent op dit ertrike</l>
<l>Want et es een dmeeste ghebod</l>
<l>Dat ons ghebiedt onse here god</l>
<l n="135"><milestone unit="fol" n="119va"/> [&#x00B6;] Dander poent dat es dat</l>
<l>Die kindere in elke stat</l>
<l>Ghedienstech sijn ende clene</l>
<l>Armen ende riken ghemene</l>
<l>Ende neder hebben dat ghelaet</l>
<l n="140">Want vroech verheffen dat es quaet</l>
<l>Sijn si clene metten groeten</l>
<l>Ende met dien die hen ghenoeten</l>
<l>Soe hebbensi des ere ende lof</l>
<l>Waer si comen in elc hof</l>
<l n="145">Sijn clene onder die mate</l>
<l>Daer af comt hen groete bate</l>
<l>Want si werden liefghetal</l>
<l>Metten lieden oueral</l>
<l>Ende mede anesiet onse here</l>
<l n="150">Dien hi verleent goet ende ere</l>
<l>Ende werdecheit ende voerspoet</l>
<l>Ende al om sinen oetmoet</l>
<l>&#x00B6; Daer es den meneghen af ghesciet</l>
<l>Grote scade ende lanc verdriet</l>
<l n="155">Die hem te vroech als here sciep</l>
<l>Ende sinen meester te vroech ontliep</l>
<l>Want eer hi wiste oft conste verstaen</l>
<l>Wat hi laten soude oft anegaen</l>
<l>Was hi soe sere met allen</l>
<l n="160">In scade ende in scande gheuallen</l>
<l>Dat hire ewelec in moeste bliuen</l>
<l>Ende ghetelt mettien caytiuen</l>
<l>Quaede haeste es onspoet</l>
<l>Want lijf ere ende goet</l>
<l n="165">Heeftmer dicke bi verloren</l>
<l>Nv moeghdi tderde poent horen</l>
<l>&#x00B6; Dat derde poent dat kindre</l>
<l>Hebben selen meerre ende mindre</l>
<l>Dats stille sijn ende ghedwade</l>
<l n="170">Lopen te niemans rade</l>
<l>Niet vele sprekens onderwinden</l>
<l>Daer si niene legghen niene vinden</l>
<l>Want vroech leren vele spreken</l>
<l>Ende vroech leren besiden steken</l>
<l n="175"><milestone unit="fol" n="119vb"/> Sijn .ij. dinghe dat verstaet</l>
<l>Die tonleerne sijn herde quaet</l>
<l>&#x00B6; Wie hen daertoe keren</l>
<l>Datsi ghenieten leeren</l>
<l>En staens nemmermeer af</l>
<l n="180">Datmen hen ghistren gaf</l>
<l>Dunct hen heden wesen niet</l>
<l>Si peinsen thant om ander gheniet</l>
<l>Ende hebben des iersts vergheten</l>
<l>Hoer dorst es onghemeten</l>
<l n="185">Om hebben ende om ghenieten</l>
<l>Ghelijc si meer in ghieten</l>
<l>Die swaters al vol wesen</l>
<l>Alsoe eest recht van desen</l>
<l>Soe si meer te hope tassen</l>
<l n="190">Soe hoer begherten meer wassen</l>
<l>Hoer herte heeft een hol</l>
<l>Dat nemmermeer en werdt vol</l>
<l>Hoer dunct altoes dat hoer ghebrect</l>
<l>Tote datse die doet verstect</l>
<l n="195">Dan es vol die herte ghier</l>
<l>Dat goet moet dan bliuen hier</l>
<l>Dziele voert daersi verdient heeft</l>
<l>Den lichame men den wormen gheeft</l>
<l>Tgoet dat blijft den maghen</l>
<l n="200">Die int herte luttel claghen</l>
<l>Den ghenen daert hen af bleef</l>
<l>Daer hi dicke zorghe om dreef</l>
<l>Want die blijscap vanden goede</l>
<l>Drijft hen den rouwe vten moede</l>
<l n="205">&#x00B6; Hier omme es hi wel caytijf</l>
<l>Die sijn ziele ende sijn lijf</l>
<l>In auonturen set om goet</l>
<l>Dat sinen maghen bliuen moet</l>
<l>&#x00B6; Die goede kindre selen</l>
<l n="210">Hoerre vordre ziele beuelen</l>
<l>Gode met goeder innecheden</l>
<l>Met aelmoesenen ende met beden</l>
<l>Ende die oec dat versumen</l>
<l>Wet dats hen becumen</l>
<l n="215"><milestone unit="fol" n="120ra"/> Die zielen daer si staen</l>
<l>In dat vaghevier gheuaen</l>
<l>Si roepen iammerlijc ende carmen</l>
<l>Des moete gode ontfarmen</l>
<l>Dat ic v ie dat goet liet</l>
<l n="220">Daer ic om ben in dit verdriet</l>
<l>Dat ghi mettien seluen goede</l>
<l>Niene helpt vut deser gloede</l>
<l>&#x00B6; Dat vierde poent es dat</l>
<l>Ionghe liede telker stat</l>
<l n="225">Gherne sijn biden goeden</l>
<l>Ende biden gheleerden vroeden</l>
<l>Daersi an sien ende leeren</l>
<l>Alle poente van eren</l>
<l>Van doeghden ende wijsheiden</l>
<l n="230">Ende hen oec alsoe beleiden</l>
<l>&#x00B6; Een wijs man seeght dit woert</l>
<l>Dat wijsheit niet toe en hoert</l>
<l>Van rechte den ionghen man</l>
<l>Want de wijsheit en can</l>
<l n="235">Tsire herten niet commen inne</l>
<l>Om die vlijffheit vanden zinne</l>
<l>Ende dat hi van desen ende vandien</l>
<l>Niene heeft gheproeft no ghesien</l>
<l>Want van siene arch ende goet</l>
<l n="240">Machmen te bat werden vroet</l>
<l>&#x00B6; En was man nie op ertrike</l>
<l>Van naturliken zinne soe rike</l>
<l>Soudi hem wel ter wijsheit keren</l>
<l>Hi en moeste an andren leren</l>
<l n="245">Wijsheit/ doeght/ oft eersam leven</l>
<l>Want dat hem niene es ghegheven</l>
<l>Van naturleken zinnen</l>
<l>Leert hi an enen andren kinnen</l>
<l>&#x00B6; Oec eest gheseit te menegher tijt</l>
<l n="250">Dat hem die ghene zaechte castijt</l>
<l>Die an andren leert ende verstaet</l>
<l>Wat hem goet si ofte quaet</l>
<l>&#x00B6; David seeght daer int latijn</l>
<l>Metten goeden soutu goet sijn</l>
<l n="255"><milestone unit="fol" n="120rb"/> Ende metten verkeerden verkeert</l>
<l>&#x00B6; Catoen eest die oec leert</l>
<l>Sinen zone dat hi emmer sal</l>
<l>Metten goeden wandelen ouer al</l>
<l>&#x00B6; Dus selen ionghe liede leuen</l>
<l n="260">Die an die doeght willen cleuen</l>
<l>Ende alsi soe verre sijn comen</l>
<l>Datsi goet ende arch begomen</l>
<l>Soe selensi al hoer dinghen</l>
<l>Met gherechtecheiden minghen</l>
<l n="265">Ende peinsen om dit corte leuen</l>
<l>Dat ons hier es ghegheuen</l>
<l>Ende dat onse here god al</l>
<l>Goet ende quaet loenen sal</l>
<l>Ende dat nieman wel en heeft gheleeft</l>
<l n="270">Dan die ghene die hemelrike heeft</l>
<l>&#x00B6; Die goede kindre willen wesen</l>
<l>Ic raden datsi ouer lesen</l>
<l>Dit capiteel ende daer na werken</l>
<l>God salse dan ghesterken</l>
<l n="275">In eren ende in voerspoede</l>
<l>Ende in dyen van allen goede</l>
</div>
<div type="chapter"><head type="chapter">Wat rechterscape ende herien toe hoert .c.xxij. </head>
<l>Wilen soe vraeghde een coninc</l>
<l>Enen wisen clerc dese dinc</l>
<l>Welc starker ende meerre weere</l>
<l>Soe tgherechte soe die here</l>
<l n="5">Die meester seide openbare</l>
<l>Dat tgherechte meerre ware</l>
<l>Want die coninc na al recht</l>
<l>Ware des gherechten knecht</l>
<l>Ende moeste staen tsinen ghebode</l>
<l n="10">Want tgherechte quame van gode</l>
<l>Om datmen na recht soude leuen</l>
<l>Ende elken mensche tsine gheuen</l>
<l>Ende dat en mochte oec die coninc niet</l>
<l>Met redenen breken wats ghesciet</l>
<l n="15">Maer tgherechte ware soe stijf</l>
<l>Et soude den coninc nemen dlijf</l>
<l><milestone unit="fol" n="120va"/> Des mochte hi verdienen wel</l>
<l>Tgherechte en es gheen spel</l>
<l>Want hem behoert starc te sine</l>
<l n="20">Ende elken te gheuene tsine</l>
<l>Te nemene lijf/ goet ende let</l>
<l>Alsoe gheordineert heeft die wet</l>
<l>Aldus eest tgherechte dan</l>
<l>Bouen coninc ende alle man</l>
<l n="25">Om sgherechten wille es die here</l>
<l>Maer tgherechte en es min no mere</l>
<l>Om des heren wille ghemaect</l>
<l>Soe wel hem diet wel gheraect</l>
<l>&#x00B6; Heerscapien sijn van gode</l>
<l n="30">Ende comen vte gods ghebode</l>
<l>Om te houdene gherechtechede</l>
<l>Ende tfolc te bestierne mede</l>
<l>Want en dadent die gherechten</l>
<l>Tfolc soude altoes vechten</l>
<l n="35">Moerden stelen ende rouen</l>
<l>Nieman soude andren ghelouen</l>
<l>Die best mochte wildijt weten</l>
<l>Soude andren scoren ende eten</l>
<l>Ghelijc den voglen ende den dieren</l>
<l n="40">Ende den vischen inder riuieren</l>
<l>Daeromme salmen starkelike</l>
<l>Beide ouer mate ende ouer rike</l>
<l>Rechten ende oec ghelike</l>
<l>Wel ende bescheedenlike</l>
<l n="45">&#x00B6; Alse die rechtre wildijt weten</l>
<l>Tien ghedinghe es gheseten</l>
<l>Soe sal hi alsoe wel horen dan</l>
<l>Den armen alse den riken man</l>
<l>Ende oec hem stat ende stonde maken</l>
<l n="50">Soe dat hi toghen mach sine zaken</l>
<l>Ende oec verandwerden mede</l>
<l>Dit sal van rechte sijn/ sijn sede</l>
<l>Daer en sal sijn gheen vordeel</l>
<l>Want god in sijn ordeel</l>
<l n="55">Sal te rechte ende te gheliken</l>
<l>Elken sijn ordeel doen striken</l>
<l><milestone unit="fol" n="120vb"/> Welken ordeele zonder waen</l>
<l>Nieman en sal moghen ontgaen</l>
<l>Daer die gherechte rechtre sal</l>
<l n="60">Tgoede ende tquade ordeelen al</l>
<l>&#x00B6; Inden soutre sprect her dauijt</l>
<l>Salech sijn si talre tijt</l>
<l>Die gherechtecheit doen voert gaen</l>
<l>Ende daer in altoes volstaen</l>
<l n="65">&#x00B6; Tullius sprect oec dit woert</l>
<l>Tes rechters ambachte behoert</l>
<l>Dat hi dat recht altoes voert steke</l>
<l>Ende onrecht velle ende breke</l>
<l>Doet hi anders dat verstaet</l>
<l n="70">Soe es hi valsch ende guaet</l>
<l>&#x00B6; Die de quade doemen dan</l>
<l>En mesdoenre twint an</l>
<l>Noch diese tormenten mede</l>
<l>Want et wijst gherechtechede</l>
<l n="75">Maer waert dat sijs en daden niet</l>
<l>Om onste oft oec om gheniet</l>
<l>Si mesdaden herde sere</l>
<l>Vore gode onsen here</l>
<l>Want tgherechte dit wilt leren</l>
<l n="80">Zaecht die gramscap ons heren</l>
<l>Ende wrect die ouerdaet/ om dat</l>
<l>Ander liede des doen te bat</l>
<l>&#x00B6; Die de quade tormenten dan</l>
<l>En mesdoenre twint an</l>
<l n="85">Want si verwllen daer mede</l>
<l>Tghebod der gherechtechede</l>
<l>&#x00B6; Die ghene die in dat gherechte</l>
<l>Iemanne verdoeme tonrechte</l>
<l>Sijn met gods vinghere ghewijst</l>
<l n="90">Ende verdeelt ende verwijst</l>
<l>Van gods monde sijds ghewes</l>
<l>Ende hi die verwijst daer es</l>
<l>Ieghen recht zonder sine scout</l>
<l>Saels loen hebben menechfout</l>
<l n="95">In dat eweghe hemelrike</l>
<l>Op dat hijt nam verduldechlike</l>
</div>
<div type="chapter"><head type="chapter">Van .vij. poenten die heren hebben selen .c.xxiij. </head>
<l><hi rend="bold">H</hi>Ere te sine en es gheen spel</l>
<l>Want hen meer dan iemanne el</l>
<l>Altoes behoert te sine</l>
<l>Beide in sorghe ende in pine</l>
<l n="5">Hoe si dlant moghen regeren</l>
<l>Sfolcs orbore ende te gods eren</l>
<l>Want hoer lijf ende hoer ziele sijn pant</l>
<l>Waer si hen bekeren vore hare lant</l>
<l>&#x00B6; .Vij. poente hebbic ghelesen</l>
<l n="10">Die in elken here selen wesen</l>
<l>Waer coninc hertoghe oft graue</l>
<l>Dit es dierste poent der aue</l>
<l>&#x00B6; Die heileghe kerke sal hi minnen</l>
<l>Ende hoer recht hare altoes kinnen</l>
<l n="15">Ende hoer onrecht wederstaen</l>
<l>&#x00B6; Dander poent es sonder waen</l>
<l>Gherecht sijn in werken ende spreken</l>
<l>Ende gherecht ordeel niet breken</l>
<l>&#x00B6; Terde vorsienech ende vroet</l>
<l n="20">&#x00B6; Tfierde hoefsch ende wel ghemoet</l>
<l>&#x00B6; Tfijfte vrome ende coene van liue</l>
<l>&#x00B6; Dat seste melde ende riue</l>
<l>&#x00B6; Tseuende hert ende fel den quaden</l>
<l>Elken na sine mesdaden</l>
<l n="25">&#x00B6; Nv willic v elc ontbinden</l>
<l>Wat baten ghiere in selt vinden</l>
<l>Eest datsi gode minnen</l>
<l>Ende hem vore almachtech kinnen</l>
<l>Soe hebbensi binnen sijn ontsien</l>
<l n="30">Ende hoeden hen te bat vandien</l>
<l>Dat es ieghen gods wille</l>
<l>Beide openbare ende stille</l>
<l>Ende quiten daertoe sine scout</l>
<l>Ende god die es hen hout</l>
<l n="35">Ende verleent hen goet ende ere</l>
<l>Alsoe betaemt enen here</l>
<l>&#x00B6; Dander es gherechtecheide</l>
<l>In woerden ende in werken beide</l>
<l><milestone unit="fol" n="121rb"/> Ende elken recht ordeel gheuen</l>
<l n="40">Vrienden nichten ende neuen</l>
<l>Soe houdensi tghebod ons heren</l>
<l>Ende sijn vol groeter eren</l>
<l>Ende volwllen gherechtechede</l>
<l>Daer in leeght al salechede</l>
<l n="45">Oec hebbensi groten lof vandien</l>
<l>Die quade selense ontsien</l>
<l>Ende si quiten mede hoer scout</l>
<l>Want dat landshere ierst ghewout</l>
<l>Ende macht op ertrike ghewan</l>
<l n="50">Dat was om dat elc man</l>
<l>Den andren tsine soude gheuen</l>
<l>Dus was landshere ierst verheuen</l>
<l>Ende cracht ende valscheit achter steken</l>
<l>Ende alle quade dinghe breken</l>
<l n="55">Ende houden die mate knechte</l>
<l>Ieghen die mechteghe te rechte</l>
<l>&#x00B6; Terde es vroescap ende bescheden sin</l>
<l>Hen en bedarf oec twint te min</l>
<l>Want die een landscap berechten sal</l>
<l n="60">Bedarf wel wijsheit zonder ghetal</l>
<l>Ende oec wise liede daertoe</l>
<l>Die hem gheraden spade ende vroe</l>
<l>Want die zaken sijn menegherande</l>
<l>Die gheuallen achter lande</l>
<l n="65">Daertoe hoert vele wijsheiden</l>
<l>Salmense alle wel bescheiden</l>
<l>Een wijs man seeght/ wee den lande</l>
<l>Dat staet in eens kints handen</l>
<l>Een ander wise doet ons oec weten</l>
<l n="70">Wee den lande wies prinche vroech eten</l>
<l>Dats te verstane dat die heren</l>
<l>Hen daertoe selen keren</l>
<l>Dat si nuchter ende sober sijn</l>
<l>Ende altoes sparen den wijn</l>
<l n="75">Dat hi hoer sinne niet en leide</l>
<l>Vte rechter bescheedenheide</l>
<l>&#x00B6; Want danxtelecste dinc dat es</l>
<l>Dats een landshere sijds ghewes</l>
<l><milestone unit="fol" n="121va"/> Die haestech es ende onbescheeden man</l>
<l n="80">Ende vut hem seluen wilt werken dan</l>
<l>Daeromme selensi leiden</l>
<l>Met groeter bescheedenheiden</l>
<l>Al hoer dinghen ende met rade</l>
<l>Ende daer in bliuen vroech ende spade</l>
<l n="85">&#x00B6; Dat vierde es hoefsch ende goedertieren</l>
<l>Dat hoert wel thoren mainieren</l>
<l>Want enen here voeght wale</l>
<l>Ghestade ende hoefsche tale</l>
<l>Goedertieren onder die liede</l>
<l n="90">Niet fel op sine mainsniede</l>
<l>Oetmoedech ende sachte</l>
<l>Soe sal hi met crachte</l>
<l>Ghemint sijn ende liefghetal</l>
<l>Onder sine liede ouer al</l>
<l n="95">Nochtan soe en costet twint</l>
<l>Hem die alsoe es ghesint</l>
<l>Soe hogher es die here</l>
<l>Soe bat betaemt sire ere</l>
<l>Beide oetmoet ende mate</l>
<l n="100">In woerde ende in ghelate</l>
<l>Want vut oetmoede spruten can</l>
<l>Al dat volmaken can den man</l>
<l>Ets gheseit ouer vele iare</l>
<l>Soe hogher hals soe weeker bare</l>
<l n="105">&#x00B6; Niet daer bi onder die grote</l>
<l>Oft onder ouermoedeghe ghenote</l>
<l>Machmen toghen hoghen moet</l>
<l>Alst emmer alsoe sijn moet</l>
<l>Die dit te poente doen can</l>
<l n="110">Daer soe hangt wijsheit an</l>
<l>&#x00B6; Dat vijfte es scamel ende melde</l>
<l>Wat holpe dat ic langhe telde</l>
<l>Meltheit es soe hanghen haue</l>
<l>Datter cume gnoech aue</l>
<l n="115">Seiden alle die leuen</l>
<l>Here die te poente can gheuen</l>
<l>Hem nes twint te swaer te doene</l>
<l>Sijn tenten ende pauwelioene</l>
<l><milestone unit="fol" n="121vb"/> Winnen starke borghe ende staden</l>
<l n="120">Hem en wille nieman scaden</l>
<l>Al die werelt es sijn vrient</l>
<l>Des heeft sijn gheuen verdient</l>
<l>Al tfolc poeght om sine vrome</l>
<l>Waer hi comt hijs willecome</l>
<l n="125">Ende vint vriende in elke stat</l>
<l>Ende vordert sinen wille te bat</l>
<l>&#x00B6; Vrec ghierech landshere</l>
<l>Mach alse wel hebben ere</l>
<l>Als een iarech kint mach sijn</l>
<l n="130">Een volmaect astronomijn</l>
<l>&#x00B6; Gheuen hoeght ende werd den man</l>
<l>Die te poente gheuen can</l>
<l>Ende sijn gheuen wille leiden</l>
<l>Met groeter bescheedenheiden</l>
<l n="135">Van gheuene willic neder legghen</l>
<l>Want ic wilder hier na af segghen</l>
<l>&#x00B6; Dat seste poent es stout ende coene</l>
<l>Dat staet enen here wel te doene</l>
<l>Als en here comt te stride</l>
<l n="140">Met sinen volke soe sal hi blide</l>
<l>Ghelaet toenen ende onveruaert</l>
<l>Ende hem sceppen te wighe waert</l>
<l>Soe coenlec dat tfolc al</l>
<l>Mids sijn ghelaet vercoenen sal</l>
<l n="145">Oec soe sal hi spreken dan</l>
<l>Sinen volke troestelec an</l>
<l>Dat salse vercoenen sere</l>
<l>Oec soe sal die lands here</l>
<l>Talre vorst vore tiden</l>
<l n="150">Alsmen vte port om striden</l>
<l>Ende sal helpen dan viseren</l>
<l>Sine scaren ende ordeneren</l>
<l>Ende wijslec die bedriuen</l>
<l>Ende selue sal hi bliuen</l>
<l n="155">Achter inder lester scaren</l>
<l>Ende metten besten hen bewaren</l>
<l>Want hi des sijt ghewes</l>
<l>Van hen allen thoeft es</l>
<l><milestone unit="fol" n="122ra"/> Ende ghebrake sijns allene</l>
<l n="160">Soe soude al there ghemene</l>
<l>Ontdaen sijn ende ghescoufiert</l>
<l>Want alse thoeft failgiert</l>
<l>Soe failgiere alle die lede</l>
<l>Daeromme sal des heren stede</l>
<l n="165">Sijn in die achterste scare</l>
<l>Ende al werdt die here gheware</l>
<l>Dattie vorste scaren vlien</l>
<l>Nochtan sal hi voert tien</l>
<l>Oft op sine stede bliuen</l>
<l n="170">Ende coene ghelaet driuen</l>
<l>Soe selen hen die vluchteghe zaen</l>
<l>Scamen datsi hebben mesdaen</l>
<l>Ende die hant weder omme keren</l>
<l>Ende zeghe lichte vechten met eren</l>
<l n="175">&#x00B6; Maer es die here veruert</l>
<l>Oft trect hi iet achterwert</l>
<l>Soe verliest hi thant den strijt</l>
<l>Dits bekent te menegher tijt</l>
<l>Want tsheren lichame sijt ghewes</l>
<l n="180">Vore alle sijn volc daer pant es</l>
<l>&#x00B6; Oec selenne sine omsaten</l>
<l>Vele te bat in rasten laten</l>
<l>Ende ieghen hem steken node</l>
<l>Dan oft hi fadde ware ende blode</l>
<l n="185">Hier bi alsic hebbe ghelesen</l>
<l>Selen here coene wesen</l>
<l>&#x00B6; Dat seuende poent voeght heren wel</l>
<l>Dats datsi stuer ende fel</l>
<l>Selen sijn den guaden</l>
<l n="190">Die met ouerdaden</l>
<l>Ende met valscheiden om gaen</l>
<l>Ende donnoesele gherne beuaen</l>
<l>Sijn si groet sijn si clene</l>
<l>Hier met selensi rene</l>
<l n="195">Hoer lant maken ende vrien</l>
<l>Van alrehande quadien</l>
<l>Want si sijn lant selen vlien</l>
<l>Om datsi dien here ontsien</l>
<l><milestone unit="fol" n="122rb"/> Die goede selen om dese zake</l>
<l n="200">Bliuen in rasten ende in ghemake</l>
<l>Dit sijn .vij. poente van eren</l>
<l>Die wel voeghen landsheren</l>
<l>Ende soe wien datter een laect</l>
<l>En es niet landshere volmaect</l>
</div>
<div type="chapter"><head type="chapter">Hoemen ene stat regeren sal. </head>
<l><hi rend="bold">D</hi>Ie ene stat willen regeren</l>
<l>Selen dese poente hanteren</l>
<l>&#x00B6; Eendrachtech sijn met trouwen</l>
<l>&#x00B6; Ghemene orbore anscouwen</l>
<l n="5">&#x00B6; Hoer vriheit niet laten breken</l>
<l>&#x00B6; Om ghemeen dinc dicke spreken</l>
<l>&#x00B6; Dstat beuelen den vroeden</l>
<l>&#x00B6; Tghemeene ghelt nauwe hoeden</l>
<l>Ende keren te meester baten</l>
<l n="10">&#x00B6; Te vriende houden domsaten</l>
<l>&#x00B6; Te rechte houden ghelike</l>
<l>Als wel darme als de rike</l>
<l>&#x00B6; Vaste houden hoer statute</l>
<l>&#x00B6; Die quade altoes werpen vte</l>
<l n="15">&#x00B6; Ghetrouwe sijn den here</l>
<l>Dits der ouder wisere lere</l>
<l>Ende waer een ghebrect van desen</l>
<l>Daer staet die stat in vresen</l>
</div>
<div type="chapter"><head type="chapter">Wat liede heren hebben selen thoren rade .c.xxiiij. </head>
<l><hi rend="bold">H</hi>Eren selen thoren rade</l>
<l>Goede liede ende ghestade</l>
<l>Nemen ende oec vroede</l>
<l>Comen van goeden bloede</l>
<l n="5">Die ghesien hebben ende ghehoert</l>
<l>Die weten wat toe behoert</l>
<l>Enen landshere van rechte</l>
<l>Ende scuwen scalke knechte</l>
<l>Die van nieute sijn op ghetreken</l>
<l n="10">Die met .ij. tonghen spreken</l>
<l>Ende den here volghen al sire daet</l>
<l>Weder si goet si ofte quaet</l>
<l>Ende hoers selfs bate mere</l>
<l><milestone unit="fol" n="122va"/> Minnen dan hoers heren ere</l>
<l n="15">&#x00B6; Dat van goeden tronke es</l>
<l>Sijt des seker ende ghewes</l>
<l>Dat het ter doeght ieer tiet</l>
<l>Dan datter af en quam niet</l>
<l>Nochtan valt selcstont contrare</l>
<l n="20">Maer men werd dicst gheware</l>
<l>Dat elc te sinen aerde keert</l>
<l>Als ons aristotiles leert</l>
<l>&#x00B6; Al es een here landshere</l>
<l>Hine heeft der wijsheit nimmere</l>
<l n="25">No coenheit no heren leuen</l>
<l>Dan hem nature heeft ghegheuen</l>
<l>Ende hi en es maer een man</l>
<l>Daer bi sal hi hem nemen an</l>
<l>Vrome liede ende wise</l>
<l n="30">Die van heren auise</l>
<l>Ghehoert hebben ende ghesien</l>
<l>Ende hem wijslec met dien</l>
<l>Bewaren vroech ende spade</l>
<l>Ende werken met horen rade</l>
<l n="35">&#x00B6; Landshere ende elc hoeghe man</l>
<l>Die heren voere niene can</l>
<l>Es als ene tortise die</l>
<l>Licht no claerheit en gaf nie</l>
<l>&#x00B6; Die eens heren raet sal sijn</l>
<l n="40">Viere poente scone ende fijn</l>
<l>Horen hem van rechte toe</l>
<l>Nv hoert ic sal v segghen hoe</l>
<l>&#x00B6; Dierste alsoe ic scouwe</l>
<l>Dats gherecht sijn ende ghetrouwe</l>
<l n="45">Want hi bewaren sal sinen here</l>
<l>Ane lijf/ ane goet/ ende ane ere</l>
<l>Ende recht ende redene oec anesien</l>
<l>Van allen dinghen die ghescien</l>
<l>Want die rechtre es van onrechte</l>
<l n="50">Sal onrecht scuwen met rechte</l>
<l>Ende recht altoes doen voert gaen</l>
<l>Alsic v hier vore dede verstaen</l>
<l>&#x00B6; Dander poent es wijshede</l>
<l><milestone unit="fol" n="122vb"/> Daermen den here ende dlant mede</l>
<l n="55">Berechten sal vroech ende spade</l>
<l>Want sonder cracht van wisen rade</l>
<l>En machmen dlant berechten niet</l>
<l>Soe meslijc eest dat ghesciet</l>
<l>Ende altoes salmen zonderlinghe</l>
<l n="60">Wel bewaren twee dinghe</l>
<l>Dierste es datmen bestimme alsoe</l>
<l>Sheren renten dat hi ghedoe</l>
<l>Eerlijc na sinen staet</l>
<l>Dat hi en darf hoe dat gaet</l>
<l n="65">Sine hant van eneghen treken</l>
<l>Ane sire liede goet steken</l>
<l>Waer bi dat hi valle om dat</l>
<l>In gods ende des menschen hat</l>
<l>&#x00B6; Dander es als menegherande</l>
<l n="70">Discoert comt tusschen die lande</l>
<l>Datmen dat payse metter spoet</l>
<l>Want orloghe en was noyt goet</l>
<l>Noch eerlec alsoe men leest</l>
<l>En hadde op gods viande gheweest</l>
<l n="75">Oft om te behouden dlant</l>
<l>Als ons catoen doet bekant</l>
<l>Die dat ghebiedt van rechte</l>
<l>Datmen omme dlantscap vechte</l>
<l>&#x00B6; Dat derde poent volght hier an</l>
<l n="80">Dats dat eens heren raedsman</l>
<l>Niene si ghier om gheniet</l>
<l>Daer mochte groet verdriet</l>
<l>Af comen ende onneere</l>
<l>Beide den lande ende den here</l>
<l n="85">Want ghierecheit maect soe ontsint</l>
<l>Dicke den man dat hi en kint</l>
<l>Trouwe noch waerheit wats ghesciet</l>
<l>Die dinc daer hi hem toe riet</l>
<l>Want dat ware scande bouen scande</l>
<l n="90">Dat een raetsman enegherande</l>
<l>Dinc sinen here raden soude</l>
<l>Die hi selue niet doen en woude</l>
<l>Dese .iiij. poente soe sal</l>
<l><milestone unit="fol" n="123ra"/> Elc raetgaue hebben al</l>
<l n="95">Die bewaren wilt sinen here</l>
<l>Ende daertoe sijns selfs ere</l>
</div>
<div type="chapter"><head type="chapter">Vander lettren ende vander clerghien .c.xxv. </head>
<l><hi rend="bold">E</hi>en die scoenste vont die</l>
<l>Ter werelt wart vonden ie</l>
<l>Ende daer meer orboers leeght in</l>
<l>Dats die lettre na minen sin</l>
<l n="5">Want tfolc soude leuen als vee</l>
<l>En daedt die lettre min no mee</l>
<l>Want al vergheten bliuen soude</l>
<l>Dnuwe testament ende doude</l>
<l>Daer al onse gheloeue in leit</l>
<l n="10">Want smenschen ghedinkelecheit</l>
<l>Metten mensche cort vergaet</l>
<l>Nv merct noch meer ende verstaet</l>
<l>Gramarie ende logike</l>
<l>Geometrie ende visike</l>
<l n="15">Rethorike astronomie</l>
<l>Ende die heileghe theologie</l>
<l>Decrete ende decretale</l>
<l>Ende dat loy altemale</l>
<l>Ende meneghe scone hystorie</l>
<l n="20">Daer af goet es die memorie</l>
<l>Ende vorwaerden daertoe mede</l>
<l>Die mids chartren houden stede</l>
<l>Waren langhe te nieute ghegaen</l>
<l>En hadt die lettre ghedaen</l>
<l n="25">Nochtan en dochte die lettre twint</l>
<l>En daedt dscriuere diese kint</l>
<l>Ende in den boec formeren can</l>
<l>Lettre noch scriuere nochtan</l>
<l>En dochten beide niet een oert</l>
<l n="30">En daedt die dichtre die de woert</l>
<l>Ende den sin van dier materien</l>
<l>Scone can setten ende scerien</l>
<l>Te rechte poenten ende spellen</l>
<l>Ende op sijn recht dat voert vertellen</l>
<l n="35">Vanden dichtre latic nv staen</l>
<l><milestone unit="fol" n="123rb"/> Ende wille op clergie voert gaen</l>
<l>Want van dichtene salic v mere</l>
<l>Hier na segghen ans mi ons here</l>
<l>&#x00B6; Die hoeghste constc die es</l>
<l n="40">Ende dedelste sijds ghewes</l>
<l>Ende die swaerste dats clergie</l>
<l>Hine wart gheboren nie</l>
<l>Diese te gronde conste gheslaen</l>
<l>Want clergie sonder waen</l>
<l n="45">Comt vte gode die nieman</l>
<l>Te volle verstaen en can</l>
<l>&#x00B6; Al die consten sekerlike</l>
<l>Die behoren ten ertrike</l>
<l>Die sijn met allen rechte</l>
<l n="50">Der edelre clergien knechte</l>
<l>Ende bastaerde ieghen hare</l>
<l>Want clergie dats openbare</l>
<l>Es gheesteleke conste van dien</l>
<l>Datmense tasten en mach no sien</l>
<l n="55">Maer al gripen moet metten sinnen</l>
<l>Ende sine wilt oec nerghent inne</l>
<l>Dan daer puer si de sin</l>
<l>Daer gheen quaet wille en si in</l>
<l>Want hi seeght die wise man</l>
<l n="60">Dat wijsheit niet comen en can</l>
<l>In den ghenen lude no stille</l>
<l>Die binnen es van quaden wille</l>
<l>&#x00B6; Het esser .vij. dat wet wale</l>
<l>Conste/ gheheten liberale</l>
<l n="65">Die edel sijn ende sonderlinghe fijn</l>
<l>Ende der andre consten vrouwen sijn</l>
<l>&#x00B6; Dierste gramarie/ ende logike</l>
<l>Daerna geometrie ende musike</l>
<l>Arismetike ende astromie</l>
<l n="70">Entie heileghe theologie</l>
<l>&#x00B6; Gramarie leert ons spreken</l>
<l>Ende te poente vte reken</l>
<l>Beide sin ende oec woert</l>
<l>Ende poentelec dat segghen voert</l>
<l n="75">Te rechte scriuen ende spellen</l>
<l><milestone unit="fol" n="123va"/> Te poente dat vertellen</l>
<l>Ten minsten hoert dichters toe</l>
<l>Ic sal v wel zegghen namaels hoe</l>
<l>&#x00B6; Logike leert ons openbaer</l>
<l n="80">Dbescheet tusschen valsch ende waer</l>
<l>&#x00B6; Geometrie wildijt weten</l>
<l>Leert te rechte lant meten</l>
<l>Ende oec alrehande mate</l>
<l>Daer an leeght groete bate</l>
<l n="85">&#x00B6; Musike die leert v voert</l>
<l>Zanc ende al dat daertoe hoert</l>
<l>&#x00B6; Arismetike dans gheen spel</l>
<l>Leert v rekenen ende tellen wel</l>
<l>&#x00B6; Astromie die can leren</l>
<l n="90">Van dien firmamente dat keren</l>
<l>Hoe die sterren houden hoer stede</l>
<l>Hoer cracht ende hoer virtuit mede</l>
<l>&#x00B6; Die theologie comt int leste</l>
<l>Dats die heilechste ende die beste</l>
<l n="95">Van dien ghi mi horet ruren</l>
<l>Want si ontbindt die scrifturen</l>
<l>Daer onse salecheit</l>
<l>Ende al onse gheloeue in leit</l>
<l>Ende leert ons daer toe zalechlike</l>
<l n="100">Den rechten wech te hemelrike</l>
<l>&#x00B6; Dit sijn die arten liberale</l>
<l>Daer vte spruten wet wale</l>
<l>Alle die consten die</l>
<l>Horen tier clergie</l>
<l n="105">Selke oec consteneren</l>
<l>Willense anders termineren</l>
<l>Maer aldus als ghi hier hoert</l>
<l>Gafse mi mijn meester voert</l>
<l>&#x00B6; Ghelijc als ghi mi nu hoeret lien</l>
<l n="110">Van .vij. consten der clergien</l>
<l>Alsoe sijn inder lekere hant</l>
<l>Oec .vij. conste bekant</l>
<l>Daer dandre alle vte risen</l>
<l>Nu hoert ic salse v wisen</l>
<l n="115">&#x00B6; Smeden ende landwinninghe</l>
<l><milestone unit="fol" n="123vb"/> Wollewerc ende scepinghe</l>
<l>Nayen ende eersatrie dan</l>
<l>Conste van ghietene volght hier an</l>
<l>Gout/ metael/ selver/ oft loet</l>
<l n="120">Ofte andre mine clene oft groet</l>
<l>Dese sijn bastaerde ghenant</l>
<l>Om datmense werct metter hant</l>
<l>Dit sijn die .vij. principale</l>
<l>Daer bina vte comen te male</l>
<l n="125">Die andre ambachte diermen pliet</l>
<l>Diermen mochte ontberen niet</l>
<l>&#x00B6; Maer die swaerste conste sekerlike</l>
<l>Diemen weet in ertrike</l>
<l>Subtijlste ende meest gheert </l>
<l n="130">Dats die lettre dat ghijt wet</l>
<l>Datsi van allen die swaerste es</l>
<l>Moeghdi hier bi sijn ghewes</l>
<l>Met allen ambachten wildijt weten</l>
<l>Machmen spreken/ lachen/ oft eten</l>
<l n="135">Oft iet peinsen weder ende voert</l>
<l>Dat tien ambachte niet en hoert</l>
<l>Maer in darte der scrifturen</l>
<l>Machmen cume een let ruren</l>
<l>Peinsen/ lachen/ no singhen</l>
<l n="140">Noch anders doen gheen dinghen</l>
<l>Dan die scrifture heuet in</l>
<l>Daertoe soe gaet al die sin</l>
<l>Die wile datmen daer ouer es</l>
<l>Ende anders niet des sijt ghewes</l>
<l n="145">Maer die smedt/ weeft oft nayt</l>
<l>Oft met scepe in die zee wayt</l>
<l>Mach anders peinsen wil hi</l>
<l>Eten/ lachen/ spreken daer bi</l>
<l>Wett oec dattie arbeit</l>
<l n="150">Die an die scrifture leit</l>
<l>Moyt aldes menschen leden</l>
<l>Van bouen tote beneden</l>
<l>Soe dat nieman dat weten en mach</l>
<l>Vanden ghenen dies noyt en plach</l>
<l n="155">Hoeft/ scoudren/ rugghe/ beene</l>
<l><milestone unit="fol" n="124ra"/> Entie lichame al ghemeene</l>
<l>Werde moede vandier scrifturen</l>
<l>Nochtan sietmen nemmer ruren</l>
<l>Dan cume dene hant</l>
<l n="160">Dits den scriuers wel bekant</l>
<l>&#x00B6; Die sekerste conste ende die</l>
<l>Zalechste die was ie</l>
<l>Dats den volke die waerheit leren</l>
<l>Ende wisen die ghebode ons heren</l>
<l n="165">Hoe si comen ten eweghen lande</l>
<l>Ende dese sijn tweerhande</l>
<l>Selc predect dat gods woert</l>
<l>Ende leret den volke voert</l>
<l>Ende leefter oec selue na</l>
<l n="170">Dese sal alsict versta</l>
<l>Vore gode sijn ghecroent</l>
<l>Ende met groeten loene gheloent</l>
<l>Want hi slacht der sonnen dan</l>
<l>Die haer licht vut gheuen can</l>
<l n="175">Optie werelt hier ende daer</l>
<l>Ende blijft selue euen claer</l>
<l>&#x00B6; Selke connen gods woert vut gheuen</l>
<l>Dier selve twint na en leuen</l>
<l>Dese slecht der kerssen hoet vert</l>
<l n="180">Die andren licht ende hare vertert</l>
<l>Dese selen ewelike</l>
<l>Sitten inden helschen slike</l>
<l>Om datsi andren tgoede leren</l>
<l>Ende selue nochtan archeit hanteren</l>
<l n="185">&#x00B6; Met gheenre consten waerlike</l>
<l>En machmen clemmen soe hoechlike</l>
<l>Alse met consten van clergien</l>
<l>Des ghi mi wel selt lien</l>
<l>Eens smeeds oft eens weuers sone</l>
<l n="190">Die selue in sinen persone</l>
<l>Wel gheseedt es ende goet</l>
<l>Mach ghewinnen selken spoet</l>
<l>Dat hi paus werdt oft cardenael</l>
<l>Bisscop oft officiael</l>
<l n="195">Ofte comt talsoe groeter machte</l>
<l><milestone unit="fol" n="124rb"/> Dat hi wel sijn gheslachte</l>
<l>Te groeten state heffen mach</l>
<l>Dat vore alsoe neder lach</l>
<l>Als ghi daghelijcs moeght sien</l>
<l n="200">Want die kerke heeft in dien</l>
<l>Hore ordenanche gheset</l>
<l>Dat hoer goet als ghi wel wet</l>
<l>Emmer en mach versteruen twint</l>
<l>Op neue of nichte no op kint</l>
<l n="205">Maer den ghenen te gheuene</l>
<l>Dies werdech es van leuene</l>
<l>Ende ghelettert daer toe voert</l>
<l>Alsoe te sinen state hoert</l>
<l>Men sal aensien gheen edelhede</l>
<l n="210">Rijcheit noch maechscap mede</l>
<l>Ghifte noch ander onste en ghene</l>
<l>Dan onsen here cristus allene</l>
<l>Ende doeght ende conste vanden man</l>
<l>Wiene droech oft wiene wan</l>
<l n="215">Wie anders doet in dese sake</l>
<l>Es een recht symoniake</l>
<l>Want symon hiet die ierste man</l>
<l>Die prouende met cope ghewan</l>
<l>Ende na dien symon wildijt weten</l>
<l n="220">Soe eest symonie gheheten</l>
<l>Sijn gheslachte ende sine maghe</l>
<l>Meerren noch alle daghe</l>
<l>Inder heilegher kerken sere</l>
<l>Dat betre god onse here</l>
<l n="225">&#x00B6; Alle princhen ghemene</l>
<l>Ende al tfolc groet ende clene</l>
<l>Selen die clergie eren</l>
<l>Ende sonderlinghe landsheren</l>
<l>Die vter clergien leren</l>
<l n="230">Hoe datsi selen regeren</l>
<l>Want hen al niet kenlijc en es</l>
<l>Die wise clerc aristotiles</l>
<l>Ende andre meestre die screuen</l>
<l>Hoe landsheren souden leuen</l>
<l n="235">&#x00B6; In ouden tiden alsict merke</l>
<l><milestone unit="fol" n="124va"/> Waren princhen meest clerke</l>
<l>Wel gheleert inder scrifturen</l>
<l>Beide van rechte ende van naturen</l>
<l>Soe datsi selue mochten verstaen</l>
<l n="240">Wat goet ocht arch ware ghedaen</l>
<l>Ende want nu af gheleeght es dat</l>
<l>Soe behoeuensi vele te bat</l>
<l>Wise clerke te hebne bi hen</l>
<l>Want alse die naturlike sen</l>
<l n="245">Wijs es ende wel gheraect</l>
<l>Ende hi oec dan mede smaect</l>
<l>Wijsheit die clergie gheeft</l>
<l>Ende deen metten andren cleeft</l>
<l>Soe es die wijsheit meerre dan</l>
<l n="250">Dan in enen puren leken man</l>
<l>&#x00B6; Maer ghierechede vanden goede</l>
<l>Verwint soe der clerke moede</l>
<l>Datsi hoer wijsheit meest keren</l>
<l>Om hulde te hebne der heren</l>
<l n="255">Daer si prouenden ende goet af ontfaen</l>
<l>Ende laten die wijsheit stille staen</l>
<l>Ende en segghen hen dware niet</l>
<l>Al dit selue oec ghesciet</l>
<l>Horen biechtren dats iammer groet</l>
<l n="260">Clergie soude met rechte bloet</l>
<l>Hoer wijsheit baren waer si ware</l>
<l>Want si slecht der zonnen clare</l>
<l>Die hoer licht sprait op al dat leeft</l>
<l>Ende lichts nochtan te min niene heeft</l>
<l n="265">Dus es clergie alsict versinne</l>
<l>Bouen allen consten coninghinne</l>
<l>Wel hem diese binnen heeft</l>
<l>Ende clerclec dan daer mede leeft</l>
<l>Sonder nijt ende ghierechede</l>
<l n="270">Dit soe latic hier mede</l>
</div>
<div type="chapter"><head type="chapter">Hoe dichtren dichten selen ende watsi hanteren selen .c.xxvj. </head>
<l><hi rend="bold">O</hi>m dat leke van allen zaken</l>
<l>Rimen ende dichte willen maken</l>
<l>Ghelijc clerken dat wonder es</l>
<l><milestone unit="fol" n="124vb"/> Soe hebbic mi bewonden des</l>
<l n="5">Dat ic nu wille bringhen voert</l>
<l>Wat enen dichtre toe behoert</l>
<l>Die te rechte sal dichten wel</l>
<l>Want dichten en es gheen spel</l>
<l>&#x00B6; Drie poente hoeren toe</l>
<l n="10">Enen dichtre ende segghu hoe</l>
<l>Hi moet sijn een gramarijn</l>
<l>Warechtech moet hi oec sijn</l>
<l>Eersam van leuene mede</l>
<l>Soe mach hi houden dichters stede</l>
<l n="15">&#x00B6; Gramarie es dierste zake</l>
<l>Die leert ons spreken goede sprake</l>
<l>Te rechte voeghen die woerde</l>
<l>Elc tsinen scoensten acoerde</l>
<l>Te rechte scriuen ende spellen</l>
<l n="20">Ende dat poentelec voert vertellen</l>
<l>Men sal oec vore versinnen</l>
<l>Hoemen dat dicht sal beghinnen</l>
<l>Middelen ende daertoe inden</l>
<l>Ende vter materien niet winden</l>
<l n="25">&#x00B6; Dprohemium int beghin</l>
<l>Sal verstannesse hebben in</l>
<l>Van datter volght na</l>
<l>Auctoriteite alsic versta</l>
<l>Ende exemple daertoe mede</l>
<l n="30">Selen hebben propre stede</l>
<l>Daer hen behoert te stane</l>
<l>Na datter materien gaet ane</l>
<l>&#x00B6; Dinde vanden dichte sal</l>
<l>Dat vorste besluten al</l>
<l n="35">Ende daertoe setten propre woert</l>
<l>Alsoe tier materien hoert</l>
<l>Aldus moet die dichtre sijn</l>
<l>Van rechte een gramarijn</l>
<l>Want die niene versint des</l>
<l n="40">Wat conste gramarie es</l>
<l>Als leke liede/ die en moghen</l>
<l>Te goeden dichters niet doeghen</l>
<l>Want sine hebben gheen fundement</l>
<l><milestone unit="fol" n="125ra"/> Daermen recht dichten inne kent</l>
<l n="45">Wat helpter vele af ghelesen</l>
<l>Hi moet een gramarijn wesen</l>
<l>Ende ten minsten connen sine parten</l>
<l>Dat es dbeghin van allen arten</l>
<l>Die des niene weet sijds ghewes</l>
<l n="50">Dat hi gheen goet dichtre en es</l>
<l>Noch dichtre oec en mach sijn</l>
<l>Es hi walsch/ dietsch/ oft latijn</l>
<l>&#x00B6; Dander poent dat ic seide</l>
<l>Dat es warechtecheide</l>
<l n="55">Met rechte selen dichters plien</l>
<l>Dat si loghenen selen vlien</l>
<l>Want een dichtre dats een poete</l>
<l>Die wel wilt datmen wete</l>
<l>Sijn lere ende sine scrifture</l>
<l n="60">Ende dat die oec ewelec dure</l>
<l>Vintmen sinen ghescriften valsch dan</l>
<l>Soe en sal nemmermeer man</l>
<l>Hem van rechte gheloeuen voert</l>
<l>Ende hi heeft dichten verboert</l>
<l n="65">Ende verloren dichters name</l>
<l>Ende ewelec des hebben blame</l>
<l>&#x00B6; Twee dinghe sijn onder dandre al</l>
<l>Daermen niet in lieghen en sal</l>
<l>Hystorien dat es deene</l>
<l n="70">Want om zake enghene</l>
<l>En salmer in lieghen een haer</l>
<l>Want wilen in doude iaer</l>
<l>En mochtse dichten nieman</l>
<l>Dan hi diese scoude an</l>
<l n="75">Alse darijs troyen dede</l>
<l>Hi sach selue die waerhede</l>
<l>Vanden orloghe altemale</l>
<l>Dat hi screef scone ende wale</l>
<l>Alsoe hijt sach metten oghen</l>
<l n="80">Want en hadde nieman moghen</l>
<l>Bescriuen dan hi diet sach</l>
<l>Want mens doen ghemeenlec plach</l>
<l>Ende noch met rechte soude</l>
<l><milestone unit="fol" n="125rb"/> Waert datmen recht doen woude</l>
<l n="85">&#x00B6; Daeromme heetment hystoria</l>
<l>Hystoria alsic versta</l>
<l>Comt van hysteron ic houd in dien</l>
<l>Dats griex/ ende luidt als vele als zien</l>
<l>Om datmens niemene en betroude</l>
<l n="90">Dan den ghenen diet aenscoude</l>
<l>Hier bi selen die dichters plien</l>
<l>Harde nauwe vore hen sien</l>
<l>Alsi van hystorien maken</l>
<l>Soe meslijc vallen die zaken</l>
<l n="95">Datmen vter waerheit keert</l>
<l>Als ons een wijs man leert</l>
<l>Ende tien selken ere an</l>
<l>Des hi noyt scout en ghewan</l>
<l>Ende selken werpensi in donnere</l>
<l n="100">Die wert es alder ere</l>
<l>Dit doet en deel onwetenthede</l>
<l>Ende nijt werctter dicke mede</l>
<l>Ende oec onste van gronde</l>
<l>Die de waerheit slaet van monde</l>
<l n="105">Hier bi blijft vorwaer gheseit</l>
<l>Verholen meneghe vromecheit</l>
<l>Meneghe doeght ende scone daet</l>
<l>Die nidecheit van monde slaet</l>
<l>Dat iammer es sonder verdrach</l>
<l n="110">Dat elc niet ghenieten en mach</l>
<l>Sire doeght ende sire archeit met</l>
<l>Dit ware nochtan gherechte wet</l>
<l>Die heileghe scrifture sprect bloet</l>
<l>Dat loghenen slaen die ziele te doet</l>
<l n="115">Ende dat wi selen antworden</l>
<l>Van allen idelen worden</l>
<l>Daer die rechte rechtre sal</l>
<l>Dese werelt doemen al</l>
<l>&#x00B6; Jacob van merland oec/ die vader</l>
<l n="120">Der dietscher dichtren es algader</l>
<l>Scelse sere die logheneren</l>
<l>Die valsche materien viseren</l>
<l><milestone unit="fol" n="125va"/> Die si subtijllec connen cleeden</l>
<l>Ende met sconen woerden leeden</l>
<l n="125">Alse karlen ende octouiane</l>
<l>Den welken si draghen ane</l>
<l>Ende oec andren goeden lieden</l>
<l>Dinc die hen noyt en ghescieden</l>
<l>En betaemt hoerre eren niet</l>
<l n="130">Datmen des belieghe iet</l>
<l>Want men machse gnoech prisen</l>
<l>Metter waerheit in vele wisen</l>
<l>Men leest dat karle voer stelen</l>
<l>Ic segdu al sonder helen</l>
<l n="135">Dat karle noyt en stal</l>
<l>Selke maken oec ghescal</l>
<l>Dat hi carle hiet die man</l>
<l>Om datten sijn vader wan</l>
<l>Op enen waghen an een dienstwijf</l>
<l n="140">God die gheue hem onlanc lijf</l>
<l>Die dese loghene dachte</l>
<l>Ende ierst in plaetsen brachte</l>
<l>Want puppijn sijn vader was</l>
<l>Een heilech man sijt seker das</l>
<l n="145">Ende wan karlen ane sine vrouwe</l>
<l>Diere hi ghegheuen hadde trouwe</l>
<l>Mids der heilegher kerken raet</l>
<l>Sijn moeder hiet ver bertraet</l>
<l>Ende was dochte wi lesent dus</l>
<l n="150">Eens keysers hiet eracleus</l>
<l>&#x00B6; Sijn ouderuader wildijt weten</l>
<l>Was karle marteel gheheten</l>
<l>Ende was in ouerspele ghewonnen</l>
<l>Maer wi niet gheweten en connen</l>
<l n="155">Weder op karre oft op waghen</l>
<l>In hoerets noyt boeke ghewaghen</l>
<l>&#x00B6; Si doen ons oec verstaen</l>
<l>Dat keyser octouiaen</l>
<l>Bi louene wart gheboren</l>
<l n="160">In ene stede die wi horen</l>
<l>Noemen ten seuen tummen</l>
<l>Mi dunct datsi sere dummen</l>
<l><milestone unit="fol" n="125vb"/> Die dese loghene maken cont</l>
<l>Daersi met verliesen hoer stont</l>
<l n="165">&#x00B6; Octouianus moeder was</l>
<l>Iulius suster alsic las</l>
<l>Gheboren vte rome der stat</l>
<l>Wat node hadde dese vrouwe dat</l>
<l>Si .iiij.c milen vandaer</l>
<l n="170">Op een velt woeste ende blaer</l>
<l>In couden ende in winde</l>
<l>Ligghen soude van kinde</l>
<l>Ondanc hebbensi diet peinsen</l>
<l>Ende dusdane loghenen veinsen</l>
<l n="175">Want sire moert werken an</l>
<l>Die belieghen dus goeden man</l>
<l>Men soude hen dichten verbieden</l>
<l>Ets waer si willen den lieden</l>
<l>Iet nuwes bringhen te voren</l>
<l n="180">Om dat sijt gherne horen</l>
<l>Ende datsire licht ane winnen</l>
<l>Oft haren name doen kinnen</l>
<l>&#x00B6; Ets waer ysoep ende auiaen</l>
<l>Dichten ende doen verstaen</l>
<l n="185">Ghedichten van vele zaken</l>
<l>Van dieren alse datsi spraken</l>
<l>Dats om leringhe dier vut gaet</l>
<l>Daermen svolcs wesen bi verstaet</l>
<l>Ende meneghe ander rime</l>
<l n="190">Alse van reinaerde ende ysegrime</l>
<l>Brunen den bere ende den das</l>
<l>Dat dese dinc vonden was</l>
<l>Was al om lere ende wijsheit</l>
<l>Alsic v vore hebbe gheseit</l>
<l n="195">Want een sin die es swaer</l>
<l>Dien maken exemple claer</l>
<l>Want in parablen god selue sprac</l>
<l>Sine sermoene die hi vertrac</l>
<l>&#x00B6; Men mach oec dat ghi dat wet</l>
<l n="200">Een burdeken vertrecken met</l>
<l>Al eest dat niene ghesciede</l>
<l>Daeromme lachen die liede</l>
<l><milestone unit="fol" n="126ra"/> Op dat en es niemans lachter</l>
<l>Nochtan soe bleeft beter achter</l>
<l n="205">Want wi van allen idelen woerden</l>
<l>Ten ordeele selen antwoerden</l>
<l>Dus en salmen lieghen niet</l>
<l>In hystorien wats ghesciet</l>
<l>&#x00B6; Dander poent willic v ruren</l>
<l n="210">Dat sijn heileghe scrifturen</l>
<l>Alse viten van heileghen lieden</l>
<l>Van dinghen die hen ghescieden</l>
<l>Ende wat ter heilegher kerken hoert</l>
<l>En salmen lieghen niet een woert</l>
<l n="215">Want die heileghe kerke es ghesticht</l>
<l>Op ihesum christum themelsche licht</l>
<l>Die allene es die waerhede</l>
<l>Daer gheene loghene en wilt mede</l>
<l>&#x00B6; Dat derde poent vanden drien</l>
<l n="220">Des die dichters selen plien</l>
<l>Alsic v hier vore seide</l>
<l>Dat es eerachtecheide</l>
<l>Want dichters die in hoer dichten</l>
<l>Al ertrike willen berichten</l>
<l n="225">Papen/ riddren/ ende ander heren</l>
<l>Doeght ende wijsheit willen leren</l>
<l>Ende hen dicke spreken na</l>
<l>Dese selen alsic versta</l>
<l>Hen ten doeghden keren mere</l>
<l n="230">Ets den lerere leelec sere</l>
<l>Dat hi selue niene hanteert</l>
<l>Doeght die hi enen andren leert</l>
<l>Alse catoen die wise man</l>
<l>In sinen boec wel spreken can</l>
<l n="235">&#x00B6; Nv merct dan wie dichtren waren</l>
<l>Wilen in den ouden iaren</l>
<l>Moyses onse heileghe vader</l>
<l>Die wilen maecte algader</l>
<l>Die viue boeke scoene ende fijn</l>
<l n="240">Die dbeghin vander biblen sijn</l>
<l>&#x00B6; Iosephus die wel gheraecte</l>
<l>Die der ioeden hystorie maecte</l>
<l><milestone unit="fol" n="126rb"/> Ende menech boec als een clerc</l>
<l>Was eersam in al sijn werc</l>
<l n="245">Aristotiles ende cato</l>
<l>Seneca ende oec plato</l>
<l>Oratius ende ouidius</l>
<l>Boetius ende orosius</l>
<l>Die dichtren waren al hoer leuen</l>
<l n="250">Ende some van hystorien screuen</l>
<l>Ende eersamheit altoes hanteerden</l>
<l>Ende selue hilden datsi leerden</l>
<l>&#x00B6; Iheronimus die heileghe verlichtre</l>
<l>Ende die edele werde dichtre</l>
<l n="255">Trac die bible met sire pine</l>
<l>Vten hebreusche in latine</l>
<l>Ende den soutre mede alsoe</l>
<l>Ende menech groet werc daertoe</l>
<l>Hi hilt altoes waerhede</l>
<l n="260">Waer hi quam telker stede</l>
<l>Want dat latijn waerlijc</l>
<l>Den abreusche es so ghelijc</l>
<l>Datmen niene wert gheware des</l>
<l>Dat deen iet dan dander es</l>
<l n="265">Aldus selen dichters mecken</l>
<l>Die scrifturen vte trecken</l>
<l>Van ere spraken in dander sprake</l>
<l>Datsi om enghene zake</l>
<l>Te scriuene en onderwinden</l>
<l n="270">Anders dan sijt daer vinden</l>
<l>Want vut des auctoers woert</l>
<l>En salmen gaen niet een oert</l>
<l>Ende vter materien winden twint</l>
<l>Alsic v vore dede bekint</l>
<l n="275">&#x00B6; Zeghebrecht oec van gembloes</l>
<l>Screef die waerheit altoes</l>
<l>Want hi was een coroniste</l>
<l>Die beste een diemen wiste</l>
<l>Vincent oec die iacoppijn</l>
<l n="280">Die .iiij. partien in latijn</l>
<l>Vanden spiegle hystoriale</l>
<l>Scone toe brachte ende wale</l>
<l><milestone unit="fol" n="126va"/> Was goet gramarijn dat ghijt wet</l>
<l>Waerachtech ende eersam met</l>
<l n="285">Dit waren die clerke</l>
<l>Die wilen die goede werke</l>
<l>Toe leiden in ghescrifte</l>
<l>Niet om onste maer om ghifte</l>
<l>Maer om ghemeen orboer/ daertoe</l>
<l n="290">Datse nature vermaende doe</l>
<l>&#x00B6; Noyt men oec en ondervant</l>
<l>Dat iacob van merlant</l>
<l>Loghene dichte of voert brochte</l>
<l>Hoe nauwe datment ondersochte</l>
<l n="295">Want sijn leuen was eersam</l>
<l>Als enen dichtre betam</l>
<l>&#x00B6; Wie recht dichtre wesen sal</l>
<l>Dat moet hem meest oft al</l>
<l>Van naturen in sijn gheboren</l>
<l n="300">Van dinghen die daer toe horen</l>
<l>Dient nature niene hadde ghegheuen</l>
<l>Al die ghene die nv leuen</l>
<l>En soudent hem niet leren wel</l>
<l>Want dichten dan nes gheen spel</l>
<l n="305">Het moet comen vut reinen sinne</l>
<l>Daer gheen commer nes inne</l>
<l>Ghierecheit noch felheit met</l>
<l>Daer menech mede es besmet</l>
<l>Rechte dichters hoe dat vert</l>
<l n="310">Sijn groets loens wel wert</l>
<l>Die doeght houden ende waerhede</l>
<l>Ende eersam leuen dartoe mede</l>
<l>Men mochter ontberen twint</l>
<l>Want dnuwe ende doude testamint</l>
<l n="315">Alle rechte ende onse wet</l>
<l>Ende onse gheloeue daertoe met</l>
<l>Hantvesten ende hystorien</l>
<l>Daer af goet sijn die memorien</l>
<l>Waren te nieute al ghegaen</l>
<l n="320">En hadt die dichtre ghedaen</l>
<l>Bi wien si behouden bliuen</l>
<l>Mids sijn dichten ende sijn scriuen</l>
<l><milestone unit="fol" n="126vb"/> [&#x00B6;] Nv willic v segghen ter vaerde</l>
<l>Welc dichters sijn van aerde</l>
<l n="325">Selc es die dicht van minnen</l>
<l>Om dat hi sijn lief wilt ghewinnen</l>
<l>Selc dicht oec openbare</l>
<l>Om dat hi gherne naemcont</l>
<l>Selc dicht oec om gheniet</l>
<l n="330">Maer dit dichten en es niet</l>
<l>Van naturen gheboren in</l>
<l>Want si dichten om ghewin</l>
<l>Sonder der naturen beheet</l>
<l>Een recht dichtre godweet</l>
<l n="335">Al ware hi in enen woude</l>
<l>Daer hi nemmermeer en soude</l>
<l>Van dichtene hebben danc</l>
<l>Nochtan soudi harde onlanc</l>
<l>Sonder dichten daer gheduren</l>
<l n="340">Want het hoert tsire naturen</l>
<l>Hine mocht laten al woude hi</l>
<l>Dichten moet vut herten vri</l>
<l>Comen ende vut cleren sinne</l>
<l>Daer god behoude inne</l>
<l n="345">Elken dichtre die waerheit mint</l>
<l>Hier met es dit dichten gheint</l>
</div>
<div type="chapter"><head type="chapter">Van ghetrouheiden .c.xxvij. </head>
<l><hi rend="bold">E</hi>en goet man vraeghde alsic las</l>
<l>Enen clerc die meester was</l>
<l>Welc hem dbeste dinc dochte</l>
<l>Dat die mensche hebben mochte</l>
<l n="5">&#x00B6; Die clerc seide openbare</l>
<l>Dat dat ghetruwecheit ware</l>
<l>Want die ghetruwe ware int gheuoech</l>
<l>Dade altoes sinen sceppre gnoech</l>
<l>Hem seluen ende den mensche mede</l>
<l n="10">Ende dat mids der ghetruwechede</l>
<l>Dingle staende bleuen</l>
<l>Hier boven in dewelike leuen</l>
<l>Doen die quade ingle vielen</l>
<l>Neder inden helschen wielen</l>
<l n="15">Om dontrouwe van ouerdaden</l>
<l><milestone unit="fol" n="127ra"/> Die si horen sceppre daden</l>
<l>&#x00B6; Ende dat noe oec bleef te liue</l>
<l>Sine drie sonen ende hoer wiue</l>
<l>Doent al verdranc cleine ende groet</l>
<l n="20">Ende ene nuwe werelt van hen sproet</l>
<l>&#x00B6; Dat onse heileghe vader abraham</l>
<l>Toter groeter eren quam</l>
<l>&#x00B6; Dat oec moyses in waerre dinc</l>
<l>Van onsen here die wet ontfinc</l>
<l n="25">&#x00B6; Dat die ioeden oec voert mee</l>
<l>Droghe ghinghen ouer die zee</l>
<l>&#x00B6; Dattie propheten propheteerden</l>
<l>Ende ons heren toecomst leerden</l>
<l>&#x00B6; Dat maria alsoe scone</l>
<l n="30">Ontfinc den edelen godsone</l>
<l>Die om ons anden cruce starf</l>
<l>Daer hi ons hemelrike met verwarf</l>
<l>&#x00B6; Dat hen die heileghen doeden lieten</l>
<l>Omt gheloeue sonder verdrieten</l>
<l n="35">Dit heeft algader toe bracht</l>
<l>Ghetrouwecheit met harre cracht</l>
<l>&#x00B6; Dat oec die goede in hemelrike</l>
<l>Ten ioncsten daghe salechlike</l>
<l>Comen selen int godlijc scouwen</l>
<l n="40">Dat sal al sijn mids trouwen</l>
<l>Die elc sinen sceppre dede</l>
<l>Ende sinen euenkersten mede</l>
<l>Trouwe es scone oft alsoe scone</l>
<l>Als die sonne es vanden trone</l>
<l n="45">Trouwe scuwet alle saken</l>
<l>Die den mensche arch maken</l>
<l>Trouwe si gheeft elken tsine</l>
<l>Sine pleeght niet ghierec te sine</l>
<l>&#x00B6; Want alsoe ghelijc sijt ghewes</l>
<l n="50">Alse trouwe ene de beste der doeghden es</l>
<l>Alsoe ghelijc es ghierechede</l>
<l>Van archeiden een dquaedste mede</l>
<l>Ghierecheit bringht gherne voert</l>
<l>Perseme/ diefte/ roef/ ende moert</l>
<l n="55">Ende alle scalke neringhen</l>
<l><milestone unit="fol" n="127rb"/> Die den mensche ter hellen bringhen</l>
<l>Ghierecheit den mensche soe verwint</l>
<l>Dat hi niemans noet en kint</l>
<l>Ende begheeft vader ende moeder</l>
<l n="60">Kindre ende oec suster ende broeder</l>
<l>Hem en roect niet wat ieman seeght</l>
<l>Vandien daer sijn wasdoem in leeght</l>
<l>Hi laet tscande vore donnere gaen</l>
<l>Ic segghu dat sonder waen</l>
<l n="65">Dat elc mensche altoes sal</l>
<l>Den ghiereghen scuwen over al</l>
<l>Want hine spaert ghenen man</l>
<l>Hine wilter emmer winnen an</l>
<l>Ets herde sorchlijc dat ghijt wet</l>
<l n="70">Datmen den ghiereghen set</l>
<l>Te berechtene lant ofte stat</l>
<l>Daermen vut mach trecken scat</l>
<l>Want si om scat laten liden</l>
<l>Die waerheit te meneghen tiden</l>
<l n="75">Ende ghemene orbore daertoe mede</l>
<l>Daer menech land ende stede</l>
<l>Sere omme heeft mesvaren</l>
<l>&#x00B6; Men leest alsoe twaren</l>
<l>Dattie romeine wilen ere</l>
<l n="80">Crassuse den groeten here</l>
<l>Int lant van orienten sanden</l>
<l>Om te winne daer die landen</l>
<l>Ende die te makene vromelike</l>
<l>Onderdaen den roemschen rike</l>
<l n="85">Doen hijt al hadde verwonnen daer</l>
<l>Was sine ghierecheit soe swaer</l>
<l>Den volke om te hebne scat</l>
<l>Datten tfolc ghegreep na dat</l>
<l>Ende hebne ten seluen stonden</l>
<l n="90">Op ene tafle ghebonden</l>
<l>Ende goten hem alsoe vele</l>
<l>Ghesmoltens gouds inde kele</l>
<l>Dat hier doet af bleef versmoert</l>
<l>Ende bleef scats versaedt doen voert</l>
<l n="95">&#x00B6; Als oec her iacob van simpoel dede</l>
<l><milestone unit="fol" n="127va"/> Die ouermids sire ghierechede</l>
<l>Brugghe ende al vlaender lant</l>
<l>Den coninc warp vter hant</l>
<l>Want die coninc wet dat wale</l>
<l n="100">Hadde vlaendren ghewonnen te male</l>
<l>Alsoe dat iacob van simpoel waert</l>
<l>Van vlaendren ghemaect rewaert</l>
<l>Ende wart mids sire ghierecheit</l>
<l>Onder dat lant volc alsoe leit</l>
<l n="105">Dat hi om des volcs ontsien</l>
<l>Vte brugghe moeste vlien</l>
<l>Bi nachte met haesten groet</l>
<l>Ende der fransoyse bleuen daer doet</l>
<l>Meer dan .m. inder nachte</l>
<l n="110">Dat sine ghierecheit toe brachte</l>
<l>Die coninc verloes dlant al weder</l>
<l>Ende daer storuen omme zeder</l>
<l>Menech graue ende groet here</l>
<l>Ende hondert dusent volcs ende mere</l>
<l n="115">Want dorloghe stont daer nare</l>
<l>Een deel meer dan dertech iare</l>
<l>Tote dat philips tser karls sone</l>
<l>Op wien verstarf die vrancsche crone</l>
<l>Die de vlaminghe te cassle verwan</l>
<l n="120">Daer storven .xij.m man</l>
<l>.Xiij.c schreefmen doen</l>
<l>Ende .xxviij. dcarnatioen</l>
<l>Doen der vleminghe ouermoet</l>
<l>Gheworpen wart onderuoet</l>
<l n="125">Ende haer cracht ende haer ghewelt</l>
<l>Al te nieute wart gheuelt</l>
<l>&#x00B6; Oec es selcstont gheuallen dat</l>
<l>Dat die berechters van ere stat</l>
<l>Om haer selfs quade ghenieten</l>
<l n="130">Ghemeene orboer achter stieten</l>
<l>Oft datsi den here lude oft stille</l>
<l>Lieten doen al sinen wille</l>
<l>Ieghen trecht vander stat gulde</l>
<l>Omme te hebbene tseren hulde</l>
<l n="135">Die dit doen sijn quadere</l>
<l><milestone unit="fol" n="127vb"/> Dan dief es oft verradere</l>
<l>Want si allene om hare baten</l>
<l>Ghemeine bate te nieute laten</l>
<l>Datsi van gherechten scouden</l>
<l n="140">Metten liue weren souden</l>
<l>&#x00B6; Hier omme soe en salmen niet</l>
<l>Den ghiereghen wats ghesciet</l>
<l>In vordeel van ambachte setten</l>
<l>Want si al goet beletten</l>
<l n="145">Dat hen te baten niene comt</l>
<l>Wient anders scaedt ofte vroemt</l>
<l>&#x00B6; Daeromme segghic alsic seide</l>
<l>Dat goede ghetrouwecheide</l>
<l>Gaet bouen al te winsche</l>
<l n="150">Dat hebben mach die minsche</l>
<l>Biden redenen die ghi</l>
<l>Hier vore horet segghen mi</l>
<l>Die trouwe niene mint hi es sot</l>
<l>Want men seeght daer trouwe daer god</l>
<l n="155">Oec hebbic ghehoert datmen sprac</l>
<l>Dat trouwen noyt broeds en ghebrac</l>
<l>Dauid doet ons bekint</l>
<l>Dat hi des gherechts mans kint</l>
<l>Noyt en sach soeken broet</l>
<l n="160">Want god onse here inder noet</l>
<l>Helpt ghetruwelec den sinen</l>
<l>Die hen ter doeght willen pinen</l>
<l>Want god selue sijds ghewes</l>
<l>Dbeghin van allen trouwen es</l>
</div>
<div type="chapter"><head type="chapter">Van .iij. mainieren van vrienden ende welc gherecht vrient si .c.xxviij. </head>
<l><hi rend="bold">B</hi>Ouen alle alsic scouwe</l>
<l>Soe gaet een vrient goet ende ghetrouwe</l>
<l>Maer selden mense vinden can</l>
<l>Ende alsi vonden sijn dan</l>
<l n="5">Salmense houden wijslike</l>
<l>Sijn si mate sijn si rike</l>
<l>Ende sal hen met herten fijn</l>
<l>Thoren orbore ghereet sijn</l>
<l>Ende hen lieue doen vroech ende spade</l>
<l n="10"><milestone unit="fol" n="128ra"/> Beide met rade ende met dade</l>
<l>Mijn vrient es altoes mijn ghemic</l>
<l>Want hi es een ander ic</l>
<l>Ende ic hen een ander hi</l>
<l>Mijn vernoy helpt hi mi</l>
<l n="15">Draghen ende ic hem tsine</l>
<l>Wats beter bi te sine</l>
<l>Om minen voerspoet es sijn sen</l>
<l>Alsoe blide alsic selue ben</l>
<l>Daer mijn vrient es sijds ghewes</l>
<l n="20">Dat mijns daer gheen breke en es</l>
<l>Want hi vor mi es vorwaer</l>
<l>Oftic selue ware daer</l>
<l>&#x00B6; Den maten vrient en salmen niet</l>
<l>Versmaden want es dicke ghesciet</l>
<l n="25">Dat die mate vrient heeft bestaen</l>
<l>En hadde die rike niet ghedaen</l>
<l>Gherecht vrient inder noet</l>
<l>En spaert goet/ let no doet</l>
<l>Hine settet vore sinen vrient al</l>
<l n="30">Maer dese vriende sijn smal</l>
<l>Sine sijn alle niet vriende fijn</l>
<l>Die vriende nochtan willen sijn</l>
<l>Want die vriende als ghi hier siet</l>
<l>En sijn van ere mainieren niet</l>
<l n="35">&#x00B6; Selc scijnt andren vrient om dat</l>
<l>Hi vanden sinen heeft te bat</l>
<l>Ende volght hem lude ende stille</l>
<l>Algader sinen wille</l>
<l>Weder hi si quaet oft goet</l>
<l n="40">Ende al eest dat hi doet</l>
<l>Dinghe die hem moghen deren</l>
<l>Dat en sal hi hem niet blameren</l>
<l>Maer sal hem alles volghen</l>
<l>Om dat hine niet verbolghen</l>
<l n="45">En wilt maken them waert</l>
<l>Dese vrient hoe dat vaert</l>
<l>En es gheen vrient maer viant</l>
<l>Datsi v vorwaer bekant</l>
<l>Want hi meer sijn gheniet</l>
<l n="50"><milestone unit="fol" n="128rb"/> Dan sijns vrients ere aensiet</l>
<l>&#x00B6; Noch soe es ene ander mainiere</l>
<l>Van vrienden die vergaet sciere</l>
<l>Dat sijn vriende wildijt weten</l>
<l>Die tsamen drinken ende eten</l>
<l n="55">Gaen oft staen oft vrien mede</l>
<l>Oft hanteren idelhede</l>
<l>Dese vrienscap onlanghe duert</l>
<l>Want si in dinde gherne suert</l>
<l>Ende dicke keert in viantscap</l>
<l n="60">Want die gront es lau ende slap</l>
<l>&#x00B6; Onnutte gheselscap des sijt vroet</l>
<l>Heeft dat inde herde selden goet</l>
<l>Ende al had deen enegherande</l>
<l>Scade/ vernoy/ ofte scande</l>
<l n="65">Dander soude om die zake</l>
<l>Luttel sijn tonghemake</l>
<l>&#x00B6; Ende mesdade deen den andren iet</l>
<l>Dander soude weder verdriet</l>
<l>Den ghenen doen ende scade</l>
<l n="70">Waert in rade oft in dade</l>
<l>Ende soude der vrienscap vanden man</l>
<l>Al vergheten hebben dan</l>
<l>&#x00B6; Dese vrienscap doech luttel gnoech</l>
<l>Want elc van hen sijn gheuoech</l>
<l n="75">Vorwaert settet allene</l>
<l>Ende acht sijns ghesellen clene</l>
<l>Dusdane vriende salmen scuwen</l>
<l>Ende ten nausten niet betruwen</l>
<l>&#x00B6; Maer dien vrient in allen sinnen</l>
<l n="80">Salmen gheloeuen ende minnen</l>
<l>Die sinen vrient in alre tijt</l>
<l>Als hi mesdoet heimelec castijt</l>
<l>Ende hem seeght dat hem si goet</l>
<l>Weder hijs hem belght ocht en doet</l>
<l n="85">Ende sijn vernoy hem draghen helpt</l>
<l>Ende sinen cummer gherne stelpt</l>
<l>Ende sinen voerspoet sijns selfs acht</l>
<l>Ende sire eren altoes wacht</l>
<l>Dits een vrient ter waerhede</l>
<l n="90"><milestone unit="fol" n="128va"/> Alsic v hier vore seide</l>
<l>&#x00B6; Van bruecele heine van aken</l>
<l>Die wel dichte conste maken</l>
<l>God hebbe die ziele sine</l>
<l>Maecte dese twee versekine</l>
<l n="95">&#x00B6; Vrient die werdet langhe ghesocht</l>
<l>Selden vonden ende saen verwrocht</l>
<l>Hi seide waer dat verstaet</l>
<l>Vrient es te vindene quaet</l>
<l>Maer gherecht vrient na mijn verstaen</l>
<l n="100">En es niet verwrocht soe zaen</l>
<l>Want die sinen vrient begheeft</l>
<l>Om alluttel dat hi heeft</l>
<l>Ghedaen ieghen sijn gherief</l>
<l>En heeft dien vrient niet herde lief</l>
<l n="105">&#x00B6; Men seeght dat openbare</l>
<l>Dat vrient beter ware</l>
<l>Inden weghe danne ghelt</l>
<l>Hier bi radic dat ghi selt</l>
<l>Vriende maken telker stede</l>
<l n="110">Ende die connen houden mede</l>
<l>Wantmen seeght dat gheselscap</l>
<l>Eens deels gaet vore broederscap</l>
</div>
<div type="chapter"><head type="chapter">Van .iiij. mainieren van lieden daer sonder die werelt niet sijn en mochte .c.xxix. </head>
<l><hi rend="bold">V</hi>an lieden sijn vele mainieren</l>
<l>Die dese werelt bestieren</l>
<l>Naest gode ende staende houden</l>
<l>Die te lanc gherisen souden</l>
<l n="5">Soudemense alle noemen sciere</l>
<l>Maer sonderlinghe esser viere</l>
<l>Sonder die welke niet en dochte</l>
<l>Die werelt noch staen en mochte</l>
<l>&#x00B6; Dierste dat sijn die heren</l>
<l n="10">Die den volke de wet leren</l>
<l>Ende die scrifturen ontbinden</l>
<l>Daer si hemelrike met vinden</l>
<l>Ende biechten ende absolueren</l>
<l>Ende die sacramente ministreren</l>
<l n="15">&#x00B6; Dander sijn die heerscapien</l>
<l><milestone unit="fol" n="128vb"/> Die tfolc dwinghen ende castien</l>
<l>Van crachte ende van ouerdaden</l>
<l>Ende van allen daden quaden</l>
<l>Ende doen tfolc in rasten leuen</l>
<l n="20">Ende elken oec tsine doen gheuen</l>
<l>&#x00B6; Dat derde es die ackerman</l>
<l>Die dat lant wel breken can</l>
<l>Te tide messen ende sayen</l>
<l>Ende sine vrocht te tide mayen</l>
<l n="25">Boeme planten ende cruid</l>
<l>Die ten tide bringhen hoer fruid</l>
<l>Daer die mensche gheseeght vorwaer</l>
<l>Bi leuen moet al dlanghe iaer</l>
<l>&#x00B6; Die vierde mainiere es</l>
<l n="30">Die coepman sijds ghewes</l>
<l>Die tgoet van lande te lande vuert</l>
<l>Ende dicke daeromme auentuert</l>
<l>Hi halet tgoet daerment wint</l>
<l>Ende voeret daermens niene vint</l>
<l n="35">Ende daermens niet hebben en mochte</l>
<l>Waert datment daer niene brochte</l>
<l>Daer sonder men niene mach sijn</l>
<l>Eest ghewant coren oft wijn</l>
<l>Oft goet van ghewichte mede</l>
<l n="40">Want het es des coepmans sede</l>
<l>Dat hi tgoet deelt ghelike</l>
<l>In elc lant in elc rike</l>
<l>Dattie liede sliten ende verteren</l>
<l>Des si niene mochten ontberen</l>
<l n="45">Deser viere als ghi wel siet</l>
<l>En mochte ertrike ontberen niet</l>
<l>Ende hen salmen wesen hout</l>
<l>Ende oec van gherechter scout</l>
<l>Voer hen bidden vroech ende spade</l>
<l n="50">Die dat liete hi mesdade</l>
</div>
<div type="chapter"><head type="chapter">Van vijfterhande minnen .c.xxx. </head>
<l><hi rend="bold">V</hi>ijfterhande minne soe es</l>
<l>Die de mensche sijds ghewes</l>
<l>Draghen sal ende hanteren</l>
<l><milestone unit="fol" n="129ra"/> Dierste es die minne ons heren</l>
<l n="5">Des vader van hemelrike</l>
<l>Die ons na sine ghelike</l>
<l>Van nieute ghescapen heeft</l>
<l>Ende onse noetdorste daghelijcs gheeft</l>
<l>Ende ons na dit arme leuen</l>
<l n="10">Sijn ewelike rike sal gheuen</l>
<l>Dien selen wi minnen bouen al</l>
<l>Ghelijc dat hi ons selue beual</l>
<l>&#x00B6; Dander minne es sonder blijf</l>
<l>Dattie man sijn goede wijf</l>
<l n="15">Eren sal ende minnen</l>
<l>Met ghetempenden sinnen</l>
<l>Ende dwijf weder den man</l>
<l>Ende elc sal waer hi can</l>
<l>Andren raste doen ende daertoe vrede</l>
<l n="20">Dit sal van rechte sijn hoer sede</l>
<l>&#x00B6; Nv hoert hier die derde minne</l>
<l>Dats dat wi met gansen sinne</l>
<l>Minnen selen onsen landshere</l>
<l>Ende hem doen werde ende ere</l>
<l n="25">Ende hem bistaen vroech ende spade</l>
<l>Beide met rade ende met dade</l>
<l>Ende hem waernen van aldien</l>
<l>Daer hem af mochte messcien</l>
<l>Want hi onse bescermere es</l>
<l n="30">Na die werelt sijds ghewes</l>
<l>&#x00B6; Tfierde poent dats een ghebod</l>
<l>Dat ons ghebiedt onse here god</l>
<l>Dats dat wi allegader</l>
<l>Minnen selen moeder ende vader</l>
<l n="35">Ende altoes sijn ghereet</l>
<l>Te doene hoer goet beheet</l>
<l>Want nader naturen ghebode</l>
<l>En hadde wi niet gheweest naest gode</l>
<l>En had onse vader ghedaen dan</l>
<l n="40">Die ons an onse moeder wan</l>
<l>&#x00B6; Onse moeder ons oec ontfinc</l>
<l>Die siec ende swaer met ons ghinc</l>
<l>In swaren anxte in groter noet</l>
<l><milestone unit="fol" n="129rb"/> Ende dan ene mainiere vander doet</l>
<l n="45">Liden moeste eert quam ten ende</l>
<l>Doen wi quamen in dit ellende</l>
<l>Cranc van sinne ende van machte</l>
<l>Doen namensi ons in hoer wachte</l>
<l>Ende hieuen ende leiden moederlike</l>
<l n="50">Vut onsen messe vut onsen slike</l>
<l>Dan nemensi ons in hoer hoede</l>
<l>Ende deelen ons van horen goede</l>
<l>Dat hen verleent onse here</l>
<l>Daer si lichte om pijnden sere</l>
<l n="55">Met anxte ende sorghen groet</l>
<l>Ende alse verslaet die doet</l>
<l>Latensi hen al hoer goet</l>
<l>Dat selc quaellec verdoet</l>
<l>Ende selc leeft eerlijc vandien</l>
<l n="60">Alsoe als wi daghelike sien</l>
<l>&#x00B6; Dkint en sal wildijt verstaen</l>
<l>Om ghene noet af gaen</l>
<l>Vader no moeder hoe dat si</l>
<l>Maer ghetruwelec staen bi</l>
<l n="65">&#x00B6; Die moenc ofte clusenere ware</l>
<l>Ende wel wiste openbare</l>
<l>Dat vader oft moeder hadden breke</l>
<l>Met rechte soudi haesteleke</l>
<l>Dan vte sinen cloestre sceiden</l>
<l n="70">Ende met pinen ende arbeiden</l>
<l>Hen winnen dan hoer broet</l>
<l>Ende anders des si hadden noet</l>
<l>Men sal lieue doen ende ere</l>
<l>Naest gode onsen here</l>
<l n="75">Vader ende moeder talre tijt</l>
<l>Dies niene doet es vermalendijt</l>
<l>Men heeft oec dicke ghesien</l>
<l>Op ertrike hen scande ghescien</l>
<l>Nochtan volghter na die pine</l>
<l n="80">Dier gheen inde en pleeght te sine</l>
<l>&#x00B6; Die vijfte minne es ghemene</l>
<l>Dats dat elc groet end clene</l>
<l>Minnen sal sine kinder</l>
<l><milestone unit="fol" n="129va"/> Ende al sine maghe meerre ende minder</l>
<l n="85">Ende hen helpen vroech ende spade</l>
<l>Beide met rade ende met dade</l>
<l>Alsoe verre als recht ende redene si</l>
<l>Ende anders niet gheloeuets mi</l>
<l>Een mensche sal oec hebben mede</l>
<l n="90">Minne ende goede vriendelikede</l>
<l>Met allen menschen die goet sijn</l>
<l>Ende hen oec met herten fijn</l>
<l>Bi staen ende helpen inder noet</l>
<l>Can hi sonder sine scade groet</l>
<l n="95">Sijn scande ende sine scade verren</l>
<l>Ende al dat hem mach werren</l>
<l>Want nader naturen eesch</l>
<l>Soe sijn wi alle een vleesch</l>
<l>Ende ghebroedere allegader</l>
<l n="100">Comen van enen vader</l>
</div>
<div type="chapter"><head type="chapter">Hoe die mensche hem seluen minnen sal .c.xxxi. </head>
<l><hi rend="bold">B</hi>Ouen alle creaturen</l>
<l>Sal die mensche telker vren</l>
<l>Hem seluen minnen dies sijt vroet</l>
<l>Ende soe wie des niene doet</l>
<l n="5">Ende enen andren lieuer heeft</l>
<l>Wet dat hi onwijslijc leeft</l>
<l>Want die om enen andren bestaet</l>
<l>Dinc die hem seluen targhe vergaet</l>
<l>Wet dat hi enen andren dan</l>
<l n="10">Lieuer heeft diet merken can</l>
<l>Als een man die om een wijf</l>
<l>Hem seluen maect kaytijf</l>
<l>Ende goet ende ere leeght neder</l>
<l>Ende dwijf om den man weder</l>
<l n="15">Datmen daghelijc ondervint</l>
<l>Oft oec liede die om haer kint</l>
<l>Oft om vriende oft om maghen</l>
<l>Hen ontgoeden teweghen daghen</l>
<l>Dese minnen enen andren meer</l>
<l n="20">Dan hen seluen alsic seide eer</l>
<l>Elc sal enen andren minnen soe</l>
<l><milestone unit="fol" n="129vb"/> Dat hi sijns selfs scade niene doe</l>
<l>Daer hi hem seluen met ondeere</l>
<l>Elc mensche sal sijn een here</l>
<l n="25">Van sijns selfs herten ende wille</l>
<l>Om bedwanc van enegher minnen</l>
<l>Anders iet kere sine sinne</l>
<l>Dan hem orboer ende eerlec si</l>
<l>Soe es hi sijns selfs here vri</l>
<l n="30">Maer mint hi enen andren mere</l>
<l>Soe es die ander sijn here</l>
<l>Ende hi moet dan sijn sijn knecht</l>
<l>Dit verbiedt naturlec recht</l>
<l>Een mensche die leeght gheuaen</l>
<l n="35">Moet tes gheens wille staen</l>
<l>Diene heeft int prisoen</l>
<l>Hine mach anders niet doen</l>
<l>Daeromme selen hen die vroeden</l>
<l>Van dommer minnen altoes hoede</l>
<l n="40">&#x00B6; In enen boec hebbic ghelesen</l>
<l>Hine sal niet eens anders wesen</l>
<l>Die sijns selfs wesen mach</l>
<l>&#x00B6; Catoen doet ons oec ghewach</l>
<l>In sinen boec dattu sout</l>
<l n="45">Di seluen meest wesen hout</l>
<l>&#x00B6; Der ewangelien hoertmen beuelen</l>
<l>Dat wi onsen euenkersten selen</l>
<l>Minnen ghelijc ons/ als god hiet</l>
<l>Maer meer dan ons en staet daer niet</l>
<l n="50">Want daer es den meneghen af comen</l>
<l>Vele scaden/ scanden/ ende onvromen</l>
<l>&#x00B6; Elc sal soe hem seluen minnen</l>
<l>Dat hi hem seluen wel sal kinnen</l>
<l>Ende sinen euenkersten mede</l>
<l n="55">In goeder gheuoechlijchede</l>
<l>&#x00B6; Maer die hem seluen mint alsoe</l>
<l>Dat hem dunct spade ende vroe</l>
<l>Dat hi die beste es vanden spele</l>
<l>Ende van hem seluen houdt te vele</l>
<l n="60">Ende hem oec te sere aysiert</l>
<l>Ende te sonderlinghe hem versiert</l>
<l><milestone unit="fol" n="130ra"/> Wet dat hi hem niet en mint</l>
<l>Want hi name/ ziele ende lijf schint</l>
<l>&#x00B6; Die hem seluen mint hi sal</l>
<l n="65">Middelheit houden ouer al</l>
<l>Hoefsch sijn ende goedertieren</l>
<l>Ende dese .x. poente hantieren</l>
<l>&#x00B6; Scone seden zonder ouermoet</l>
<l>Luttel spreken ende dat selue goet</l>
<l n="70">Te tide nemem ende gheuen</l>
<l>Wel ende gherechtelec leuen</l>
<l>Vremder dinc niet onderwinden</l>
<l>Ghierecheit verre wech sinden</l>
<l>Onrecht vromelec wederstaen</l>
<l n="75">Gods ghebode sijn onderdaen</l>
<l>Te tide wel connen verdraghen</l>
<l>Ten rechte helpen den maghen</l>
<l>Die dese .x. poente ghehouden can</l>
<l>Mach heeten en goet wijs man</l>
<l n="80">&#x00B6; Die hem seluen mint hi mint doeght</l>
<l>Ende al dat sine ziele verhoeght</l>
<l>&#x00B6; Ende die hem werpt in sduuels bant</l>
<l>Es sijns selfs groete viant</l>
<l>Want alle viande en daden hem niet</l>
<l n="85">Soe groete scade noch verdriet</l>
<l>Alse hi hem seluen daer doet</l>
<l>In deweghe helsche gloet</l>
<l>&#x00B6; Hier omme es hi sijns selfs vrient</l>
<l>Die doeghden ende eren verdient</l>
<l n="90">Ende die sonde begaen ende scande</l>
<l>Sijn hoers selfs doet viande</l>
</div>
<div type="chapter"><head type="chapter">Waeromme ende waertoe datmen goet hebben sal .c.xxxij. </head>
<l><hi rend="bold">D</hi>Ie redenen sijn int ghetal</l>
<l>Daeromme men goet hebben sal</l>
<l>Dierste es dat ghijt wet</l>
<l>Datmer gode sal dienen met</l>
<l n="5">Ende ieghen darme meldelike</l>
<l>Coepen deweghe hemelrike</l>
<l>Want god sprect selue dat ghi</l>
<l>Den minsten doet dat doedi mi</l>
<l><milestone unit="fol" n="130rb"/> &#x00B6; Dandere redene willic v gheuen</l>
<l n="10">Dats datmer af sal leuen</l>
<l>Eten drinken ende cleden</l>
<l>Met goeder gheuoechlijcheden</l>
<l>Want ouertollecheit dat verstaet</l>
<l>Es vore gode ende den mensche quaet</l>
<l n="15">En es gheen meer verloren goet</l>
<l>Dan datmen bouen mate verdoet</l>
<l>&#x00B6; Oec en salmen twaren</l>
<l>Tgoet niet tsere sparen</l>
<l>Men sal in allen vren</l>
<l n="20">Gnoech doen der naturen</l>
<l>&#x00B6; Donsalechste dinc dat leeft</l>
<l>Dats hi die goets gnoech heeft</l>
<l>Ende niet en taemt dat hi daer aue</l>
<l>Sinen lichame gnoech gaue</l>
<l n="25">Maer iammerlec dat ontspaert</l>
<l>Teens anders behoef diet vertaert</l>
<l>&#x00B6; Die derde redene alsic verstoet</l>
<l>Daeromme datmen sal hebben goet</l>
<l>Dats daeromme datmen sal</l>
<l n="30">Onrecht weren ouer al</l>
<l>Ende maghen ende vrienden bi staen</l>
<l>Die in noede sijn beuaen</l>
<l>Recht in desen drien mainieren</l>
<l>Sal die mensche sijn goet bestieren</l>
<l n="35">Ende die des twint en doet</l>
<l>En besit niet wel sijn goet</l>
<l>Want tgoet es sijn here dan</l>
<l>Ende hi es sgoeds dienstman</l>
<l>Dit es scande bouen scande</l>
<l n="40">Nochtan vintmer inden lande</l>
</div>
<div type="chapter"><head type="chapter">Oftmen maghen ende vrienden helpen sal .c.xxxiij. </head>
<l><hi rend="bold">M</hi>En vraeghde wilen alsic las</l>
<l>Enen meester die wijs was</l>
<l>Oft die menschen van rechten scouden</l>
<l>Maghen ende vrienden helpen souden</l>
<l n="5">Ende hen gheuen ende bistaen</l>
<l>Die meester andwerde zaen</l>
<l><milestone unit="fol" n="130va"/> Ende seide aldus op dese vraghe</l>
<l>Eest datmen heeft mate maghe</l>
<l>Die hen niene connen gheneren</l>
<l n="10">Noch ghewinnen dat si verteren</l>
<l>Oft mids eneghen ranspoede</l>
<l>Comen sijn vut horen goede</l>
<l>Ende die dan goede liede sijn</l>
<l>Hen salmen met herten fijn</l>
<l n="15">Gheuen ende staen in staden</l>
<l>Helpen ende oec gheraden</l>
<l>Ia tuwer minster scaden</l>
<l>Die dat lieten si mesdaden</l>
<l>&#x00B6; Maer hebdi maghe dat verstaet</l>
<l n="20">Die loes sijn sot/ oft quaet</l>
<l>Ende thore quaellec verteren</l>
<l>Ende hen niene willen gheneren</l>
<l>Oft quaede faite hanteren</l>
<l>Die seldi van v weren</l>
<l n="25">Ende hen raden no helpen</l>
<l>Want ghine mocht ghestelpen</l>
<l>Hoer behoefte in gheenre wise</l>
<l>Rechte oftmen ene tortise</l>
<l>Vore enen blinden man hilde</l>
<l n="30">Om dat hire af ghesien wilde</l>
<l>Alsoe sijn wet te voren</l>
<l>Cost ende pine al verloren</l>
<l>Van datmen dore den quaden doet</l>
<l>Dies hem hoedt hi es vroet</l>
</div>
<div type="chapter"><head type="chapter">Wat meltheit es ende wat si doen can .c.xxxiiij. </head>
<l><hi rend="bold">O</hi>nder alle doeghden ghemene</l>
<l>Es bescheedene meltheit ene</l>
<l>Die te prisene es sere</l>
<l>Want gracie/ goet/ ende ere</l>
<l n="5">Sijn daer dicke comen af</l>
<l>Hem die bescheedenlec gaf</l>
<l>&#x00B6; Bescheeden segghic daer bi</l>
<l>Dat elc man wie hi si</l>
<l>Altoes met maten gheuen sal</l>
<l n="10">Ende oec te tide groet ende smal</l>
<l><milestone unit="fol" n="130vb"/> Alsoe den persone betame</l>
<l>Soe es sine meltheit sonder blame</l>
<l>&#x00B6; Selc es blide ende te ghemake</l>
<l>Als hem comt redenleke zake</l>
<l n="15">Melde te sine met eren</l>
<l>Selke sijn oec die keren</l>
<l>Meltheit van hen spade ende vroe</l>
<l>Ende soeken ocsuin daertoe</l>
<l>Hoe si der meltheit moghen ontgaen</l>
<l n="20">Nv hoert hier af exemple zaen</l>
<l>Een arm bat wilen ere</l>
<l>Antigonuse den groeten here</l>
<l>Dat hi hem gaue enen penninc</l>
<l>Dat ware mi te clene een dinc</l>
<l n="25">Sprac hi te gheuene di</l>
<l>Ay here soe gheeft mi</l>
<l>Een pont sprac darme man doe</l>
<l>En hoert dinen persoen niet toe</l>
<l>Dattu soo vele hebben sout</l>
<l n="30">Nv siet dese sochte onscout</l>
<l>Hoe hi der meltheit ontghinghe dan</l>
<l>Ende was here van rome nochtan</l>
<l>&#x00B6; Een arm man oec wilen bat</l>
<l>Den coninc alexandre dat</l>
<l n="35">Hi hem gaue enen penninc</l>
<l>Et ware mi te cleinen dinc</l>
<l>Sprac hi te gheuene mi</l>
<l>Hout dese stat ic gheefsi di</l>
<l>Die man wart doen bescaemt</l>
<l n="40">Here sprac hi en betaemt</l>
<l>Mire eren niet soe groet goet</l>
<l>Doe sprac die coninc hoech ghemoet</l>
<l>In aensie niet watti betame</l>
<l>Maer wat betaemt minen name</l>
<l n="45">Al es te groet te nemene di</l>
<l>Ens niet te groet te gheuene mi</l>
<l>Dese en woude gheuen niet af keren</l>
<l>Maer melde sijn met groeter eren</l>
<l>&#x00B6; Wet dat der meltheit hoeghe vertuit</l>
<l n="50">Vten eweghen gode spruit</l>
<l><milestone unit="fol" n="131ra"/> Ende ghierecheit vten viant</l>
<l>Alsic v nu sal doen becant</l>
<l>&#x00B6; Doe niet en was groet no clene</l>
<l>Dan die eweghe god allene</l>
<l n="55">Soe stoet hem altoes sijn moet</l>
<l>Ter meltheit ende noch doet</l>
<l>Daer hi die waerheit toende af</l>
<l>Doe hi ons tenen male gaf</l>
<l>Alsoet sine meltheit gherde</l>
<l n="60">Hemele/ firmament/ ende erde</l>
<l>Locht/ licht/ ende die zee diep</l>
<l>Dat hi met enen woerde sciep</l>
<l>&#x00B6; Dingle inden hemel daer</l>
<l>Int firmament die sonne claer</l>
<l n="65">Mane/ sterren/ entie planeten</l>
<l>Diere scone in sijn gheseten</l>
<l>Vogle inde locht/ op derde diere</l>
<l>Vissche in die zee meneghertiere</l>
<l>Seker benic wel daer aue</l>
<l n="70">Dat noyt en was scoenre gaue</l>
<l>Dat anders niet en dede</l>
<l>Dan puurlec sine melthede</l>
<l>Die hi emmer wilde baren</l>
<l>Verstaet nochtan twaren</l>
<l n="75">Hine behoefde gheens hemelrijcs</l>
<l>Noch der creaturen des ghelijcs</l>
<l>Want eer iet was van desen</l>
<l>Was sijn ewech godlijc wesen</l>
<l>Alsoe volmaect in blijscapen</l>
<l n="80">Als doen hijt al hadde ghescapen</l>
<l>Ende dat al weder worde niet</l>
<l>Hine hads rouwe no verdriet</l>
<l>Want sine vroude sonder beghin</l>
<l>En mach werden meer no min</l>
<l n="85">Hier bi merct dat alle dinghen</l>
<l>Puurlec vte gods meltheit springhen</l>
<l>Ende dat meltheit des sijt ghewes</l>
<l>Puurlec vte gode comen es</l>
<l>Ende vore gode oyt crone droech</l>
<l n="90">Ia die melde es int gheuoech</l>
<l><milestone unit="fol" n="131rb"/> &#x00B6; Ende alsoe ghelijc dat verstaet</l>
<l>Als meltheit vut gode gaet</l>
<l>Alsoe nemt ghierecheit hoer beghin</l>
<l>Vte luciferre meer no min</l>
<l n="95">Dat merct men wel in desen</l>
<l>Want doene god had doen wesen</l>
<l>Vanden inglen den claersten</l>
<l>Ende den alre vorbaersten</l>
<l>En liet hi hem ghenoeghen niet</l>
<l n="100">Alsoe hem sine hoeuerde riet</l>
<l>Maer woude clemmen tier stat</l>
<l>Daer god sijn sceppre sat</l>
<l>Daeromme hi wart ter seluer stont</l>
<l>Gheworpen inder hellen gront</l>
<l n="105">Daer ewelijc es sine stede</l>
<l>Aldus quam ghierechede</l>
<l>Vut luciferre sijds ghewes</l>
<l>Die beghin alre quaetheit es</l>
<l>Ende voert meer vandier vre</l>
<l n="110">Soe en mochte ghiereghe creature</l>
<l>In hemelrike niet comen</l>
<l>Die waerheit hebdi nu vernomen</l>
<l>&#x00B6; Hier na bedroech hi nochtan</l>
<l>Adame den iersten man</l>
<l n="115">Om dat hine hebben woude</l>
<l>Ende al dat na heme comen soude</l>
<l>Alsoe oec dede twaren</l>
<l>Want binnen .vm. iaren</l>
<l>Moest al die hille becoren</l>
<l n="120">Dat van menschen wart gheboren</l>
<l>Ende noch soude sonder waen</l>
<l>En hadt sine meltheit ghedaen</l>
<l>Want hi sinen sone daertoe gaf</l>
<l>Dat hi dit iammer dede af</l>
<l n="125">Met sire ghebenedider doet</l>
<l>Wie sach ie meltheit soe groet</l>
<l>&#x00B6; Gods meltheit heeft ons ghegheuen</l>
<l>Wesen/ sinne/ lijf/ ende leuen</l>
<l>Gars/ louere/ coren/ ende cruid</l>
<l n="130">Ende daertoe meneghe groete virtuit</l>
<l><milestone unit="fol" n="131va"/> &#x00B6; Meltheit es van groeter baten</l>
<l>Want meltheit can met caritaten</l>
<l>Den hemel ontdoen zaen</l>
<l>Ende comt vore gods oeghen staen</l>
<l n="135">Ende bidt daer vore horen man</l>
<l>Ende god hoerse lieflec an</l>
<l>&#x00B6; Meltheit maect ons dinghe hout</l>
<l>Hoer man die es altoes stout</l>
<l>Ende werdt waer hi hem bekeert</l>
<l n="140">[&#x00B6;] Meltheit es altoes gheert</l>
<l>Meltheit can soenen maken</l>
<l>Tes viands vrienscap gheraken</l>
<l>Het staet al thoren ghebode</l>
<l>Ets recht si comt van gode</l>
<l n="145">Meltheit can hoer manne</l>
<l>Bringhen vten banne</l>
<l>Ende vten kerkre mede</l>
<l>Ende maect hen pays ende vrede</l>
<l>Meltheit can den coninc maken</l>
<l n="150">Ende setten opten stoel taken</l>
<l>Ende bringten daer toe scone</l>
<l>Toter hoegher keyser crone</l>
<l>Ende maectene gheweldelike</l>
<l>Here van al ertrike</l>
<l n="155">Ende sal hire oec in staende bliuen</l>
<l>Dat moet sine meltheit bedriuen</l>
<l>Want vrecheit meneghen here</l>
<l>Heeft ghecranct ane sine ere</l>
<l>Meltheit can oec maken wale</l>
<l n="160">Bisscoppe ende cardenale</l>
<l>Ende si doet meer prouenden gheuen</l>
<l>Dan clergie oft goet leuen</l>
<l>&#x00B6; Meltheit doet spaus poerte opgaen</l>
<l>Ende impetreert horen wille saen</l>
<l n="165">En es poerte wiket no dore</l>
<l>Meltheit en bringt den man daer dore</l>
<l>Ende doet hem hebben sijn begheren</l>
<l>Scriueren ende oec zegheleren</l>
<l>Sijn hem ghereet met beiden handen</l>
<l n="170">Dus soe vintmen in allen landen</l>
<l><milestone unit="fol" n="131vb"/> Meltheit beiaeght zelken danc</l>
<l>Beide in hof ende in dingbanc</l>
<l>Datsi hoer zake wint daer bi</l>
<l>Weder si recht oft onrecht si</l>
<l n="175">&#x00B6; Meltheit can wel borghe breken</l>
<l>Ende oec scone vrouwen spreken</l>
<l>Si can dlijf oec meneghen gheuen</l>
<l>Die verboert heeft sijn leuen</l>
<l>&#x00B6; Meltheit doet horen man wiken</l>
<l n="180">Hoet ende capruin af striken</l>
<l>Si maect recht crum/ ende crum recht</l>
<l>Ende enen here van enen knecht</l>
<l>Rike man die gherne gheeft</l>
<l>Hem soe dient al dat leeft</l>
<l n="185">Ende sijn wille gaet gherne voert</l>
<l>Dats recht hi es wel ghehoert</l>
<l>Rijc man ghierech ende vrec</l>
<l>Valt dicwile inden strec</l>
<l>Ende ontgheldt oec menechfout</l>
<l n="190">Des hi noyt en hadde scout</l>
<l>Want die meneghe es hem ghehat</l>
<l>Ende werpen omme dan dat rat</l>
<l>Alse die waghen heldet iet</l>
<l>Dits datmen daghelike siet</l>
<l n="195">&#x00B6; Als dat vier es sonder hitte</l>
<l>Ende en stat sonder smitte</l>
<l>Ende goet wijn sonder coep</l>
<l>Firmament sonder omloep</l>
<l>Ende ertrike sonder here</l>
<l n="200">Dan sal ierst hebben ere</l>
<l>Een rijc vrec ghierech man</l>
<l>Die dore niemene niet doen en can</l>
<l>Ghi rike die gheuen moeght</l>
<l>Peinst om dese groete doeght</l>
<l n="205">Die meltheit es gheheeten</l>
<l>Ende laetse in v beeten</l>
<l>Ende deelt gode vandien</l>
<l>Daer hi v af heeft versien</l>
<l>Wet ghine hebt groet no smal</l>
<l n="210">Hine heuet ghegheuen al</l>
<l><milestone unit="fol" n="132ra"/> Deelt van dat hi v gheeft</l>
<l>Die wile dat uwe es ende ghi leeft</l>
<l>Want sijds seker na v doet</l>
<l>En hebdire ane clein no groet</l>
<l n="215">Die ghene oec dien ghijt laten selt</l>
<l>V lant v huse v renten v ghelt</l>
<l>Selen blidelec daer mede leuen</l>
<l>Ende luttel vore v ziele gheuen</l>
<l>&#x00B6; V ware beter dat v kinder</l>
<l n="220">Ende v maghe meerre ende minder</l>
<l>Broet baden ewelike</l>
<l>Dan ghi verloert hemelrike</l>
<l>Ende sonderlinghe soe wilt keren</l>
<l>V gheuen te gods eren</l>
<l n="225">Dat ghi gheeft om der werelt lof</l>
<l>Daer loent v die werelt of</l>
<l>Maer gheefdi om gods ere</l>
<l>Die loen duurt v emmermere</l>
<l>Hier bouen in hemelrike</l>
<l n="230">Daer wi alle ghemeenlike</l>
<l>Comen moeten te samen</l>
<l>Segt allegader amen</l>
</div>
<div type="chapter"><head type="chapter">Oft wel eten ende drinken sonde es .c.xxxv. </head>
<l><hi rend="bold">M</hi>En vraeghde wilen alsic las</l>
<l>Enen man die wijs was</l>
<l>Ofte wel eten sonde ware</l>
<l>Die man seide openbare</l>
<l n="5">Datmen nutte goede spise</l>
<l>Ende goeden dranc in goeder wise</l>
<l>Dat en ware sonde no blame</l>
<l>Hem diese geuoechlijc name</l>
<l>Ende dies hadde die macht</l>
<l n="10">Want die heileghe gods cracht</l>
<l>Alrehande erdsch goet</l>
<l>Smenschen behoef wassen doet</l>
<l>&#x00B6; Maer datmen goet struweert</l>
<l>Ende ouertollec verteert</l>
<l n="15">Dat es sonde ende oec scande</l>
<l>Ende die mesdaet es drierhande</l>
<l><milestone unit="fol" n="132rb"/> &#x00B6; Dierste es datmen daer met</l>
<l>Den lichame sere tachter set</l>
<l>Want oueraet ende ouerdranc</l>
<l n="20">Maect den lichame siec ende cranc</l>
<l>Ende meneghe groete onghesonde</l>
<l>Comter af te menegher stonde</l>
<l>Et steruen liede vele mere</l>
<l>Van eten ende van drinken tsere</l>
<l n="25">Dan van shonghers ongheuoech</l>
<l>Want die nature heeft lichte gnoech</l>
<l>&#x00B6; Dandere mesdaet diet merken can</l>
<l>Die soe gaet der zielen an</l>
<l>Want ouerdranc ende oueraet</l>
<l n="30">Sijn der zielen herde quaet</l>
<l>Want tvleesch dan dicke ghert</l>
<l>Datter zielen swaerlec deert</l>
<l>Van dronkenscape ende luxuren</l>
<l>Daer sonden vele vte ruren</l>
<l n="35">&#x00B6; Die derde mesdaet wildijt leren</l>
<l>Gaet ieghen darme ons heren</l>
<l>Want eest spise oft ander goet</l>
<l>Datmen ouertollec verdoet</l>
<l>Dat soudemen den armen gheuen</l>
<l n="40">Die in groeten hongre leuen</l>
<l>Want die rike van rechter scout</l>
<l>Sijn den armen haer onthout</l>
<l>Sculdech te gheuene van dien</l>
<l>Daerse god af heeft versien</l>
<l n="45">Hi gheuet al des seker sijt</l>
<l>Ende alse hi wilt soe nemt hijt</l>
<l>Ende watmen den armen doet</l>
<l>Dat acht hi sijns selfs goet</l>
<l>Want hine behoeuets anders niet</l>
<l n="50">Hier bi soe merct ende besiet</l>
<l>Dat ghi te maten drinct ende et</l>
<l>Ende der armer niene verghet</l>
<l>Daer ghi ieghen moeght ghi rike</l>
<l>Coepen deweghe hemelrike</l>
</div>
<div type="chapter"><head type="chapter">Van ledecheiden ende onledecheiden .c.xxxvi. </head>
<l><milestone unit="fol" n="132va"/> <hi rend="bold">E</hi>En mensche en sal niet leiden</l>
<l>Sinen tijt met ledecheiden</l>
<l>Want dat god den tijt gheeft</l>
<l>Dats om dat elc die leeft</l>
<l n="5">Sinen tijt al ouer al</l>
<l>Nuttelec bestaden sal</l>
<l>Wat wi hebben in dit leuen</l>
<l>Dat moet ons die tijt gheuen</l>
<l>Maer smenschen aerbeit moeter toe</l>
<l n="10">Ende no min no meer eest alsoe</l>
<l>Salmen ghinder loen ontfaen</l>
<l>Men moet in desen tijt begaen</l>
<l>Salmen ghinder mayen</l>
<l>Doe moetmen hier sayen</l>
<l n="15">Dus es hi dwaes des sijt vroet</l>
<l>Die sinen tijt quaellec verdoet</l>
<l>Want den ledenen tijt en can</l>
<l>Nemmermeer verhalen man</l>
<l>Daer bi sal elc nacht ende dach</l>
<l n="20">Arbeiden soe wat hi mach</l>
<l>Die wile dat hi den tijt heeft</l>
<l>Want die mensche onlanghe leeft</l>
<l>Ende dats ons en groet verhoghen</l>
<l>Dat wi in corter tijt moghen</l>
<l n="25">Verdienen soe lichtelike</l>
<l>Blijscap die duert ewelike</l>
<l>Alse een mensche sijds ghewes</l>
<l>Vanden liue ghesceeden es</l>
<l>En mach hi voert niet goets begaen</l>
<l n="30">Maer dat hi hier dan heeft ghedaen</l>
<l>Voert hi vore hem si goet si quaet</l>
<l>Daermen van elken loen ontfaet</l>
<l>&#x00B6; Ledecheit tallen stonden</l>
<l>Es voederse van vele sonden</l>
<l n="35">Want die viant vint dan stade</l>
<l>Ende sayt daer van sinen sade</l>
<l>Die wile dat hijt ledech vint</l>
<l>Daer hi dicke sere an wint</l>
<l>&#x00B6; Coninc karle als ic las</l>
<l n="40">Die here van kerstenheit was</l>
<l><milestone unit="fol" n="132vb"/> Dede sine dochtre leren</l>
<l>Nayen ende oec hanteren</l>
<l>Wollewerc ende oec mede spinnen</l>
<l>Om datsi dan hore sinnen</l>
<l n="45">Te bat mids der onlede</l>
<l>Keerden vander idelhede</l>
<l>Hier ane soe souden leren</l>
<l>Beide poertren ende ander heren</l>
<l>Hoe si wijf ende dochtre souden</l>
<l n="50">In goeder onlede altoes houden</l>
<l>Soe dattie duuel niene vonde</l>
<l>Stede/ stade/ noch oec stonde</l>
<l>Daer hi tvleesch mochte beruren bi</l>
<l>Daer cume ieman onbesmet af si</l>
<l n="55">&#x00B6; Een ledech mensch waerlijc</l>
<l>Es den dorren boeme ghelijc</l>
<l>Die loef no vrocht en draeght</l>
<l>Die scrifture ons oec ghewaeght</l>
<l>Datmen den boem sal roden vut</l>
<l n="60">Die altoes bringht quaet fruut</l>
<l>Dat sijn die ghene sonder waen</l>
<l>Die met quaden werken omgaen</l>
<l>Diemen werpt int lanc verdriet</l>
<l>Dat ewelec te duurne pliet</l>
<l n="65">En es coninc graue no hertoghe</l>
<l>No mensche soe neder no soe hoghe</l>
<l>Maer die hen ter ledecheit tien</l>
<l>Sine hebben scade ende scande van dien</l>
<l>Ledecheit van allen rechte</l>
<l n="70">En hoert toe here no knechte</l>
<l>No vrouwen no ioncfrouwen mede</l>
<l>Maer menegherande es onlede</l>
<l>Selke es goet ende selke es quaet</l>
<l>Ende selke oec tusschen beide gaet</l>
<l n="75">Groete heren die arbeiden</l>
<l>Om haer liede te bescheiden</l>
<l>Ende oec om menegherhande</l>
<l>Orboer van horen lande</l>
<l>Oft om pays ende vrede te maken</l>
<l n="80">Oft om der heilegher kerken zaken</l>
<l><milestone unit="fol" n="133ra"/> Oft om te bescermene hoer lant</l>
<l>Dese datsi v bekant</l>
<l>Arbeiden harde nuttellke</l>
<l>&#x00B6; Ende liede die niet en sijn rike</l>
<l n="85">Die arbeiden om broet</l>
<l>Oft om anders des si hebben noet</l>
<l>Dat es een salech arbeit</l>
<l>Alse dauid inden souter seit</l>
<l>Maer heren die pinen om dat</l>
<l n="90">Si vergaederen willen scat</l>
<l>Ende haer volc reimeren daer bi</l>
<l>Wedert recht oft onrecht si</l>
<l>Ofte die setten willen hoer ioye</l>
<l>In tafelronden ende in tornoye</l>
<l n="95">Oft in scone vrouwen spreken</l>
<l>Oft om andren af breken</l>
<l>Sijn lant ende sine pale</l>
<l>Dese en arbeiden niet wale</l>
<l>Want al hoer leuen es tijt verlies</l>
<l n="100">Bi dien hoer werke die sijn ries</l>
<l>&#x00B6; Ander liede dats waerhede</l>
<l>Verliesen den tijt oec mede</l>
<l>Die arbeiden/ riden ende lopen</l>
<l>Om persemen ende om vorcopen</l>
<l n="105">Ende om anderen te bedrieghene</l>
<l>Met horen subtilen lieghene</l>
<l>Ofte die horen tijt gherne</l>
<l>Versliten in tauerne</l>
<l>Oft oec met dobbelspele</l>
<l n="110">Daer arghs af comt vele</l>
<l>Oft die al setten horen moet</l>
<l>Om gaederen dit verganclec goet</l>
<l>Ende des ewechs gods daer bi</l>
<l>Vergheten/ wet wel dat si</l>
<l n="115">Horen tijt op ertrike</l>
<l>Verliesen herde dwaeslike</l>
<l>Nochtan verliesens des seker sijt</l>
<l>Dleuen dat duert sonder tijt</l>
<l>&#x00B6; Noch vintmen onlede dat verstaet</l>
<l n="120">Die goet en es no quaet</l>
<l><milestone unit="fol" n="133rb"/> Alse soutspel ende oec tsollen</l>
<l>Scaecspel ende met cloeten rollen</l>
<l>Nochtan lietment bat sijds ghewes</l>
<l>Want alle wedspel sonde es</l>
<l n="125">Nochtan eest der liede zede</l>
<l>Datsi den tijt corten daer mede</l>
<l>&#x00B6; Die ghene es sot sonden wanc</l>
<l>Die dien tijt dunct te lanc</l>
<l>Want al dat goet meerre ende minder</l>
<l n="130">Datmen heeft hier ende ghinder</l>
<l>Moet in desen tijt sijn beiaeght</l>
<l>Daeromme es hi wel sot die claeght</l>
<l>Ouer den tijt sonder waen</l>
<l>Hijs soe cort met ons vergaen</l>
<l n="135">Daer bi es die ghene allene vroet</l>
<l>Die den corten tijt hier verdoet</l>
<l>Soe nuttelijc dat hire om heeft</l>
<l>Blijscap daer hi ewelike leeft</l>
<l>Ende ware een man eens weuers sone</l>
<l n="140">Ende regeerde hi hem soe scone</l>
<l>Dat hi coninc worde in vrankerike</l>
<l>Ende leefde hi soe zondelike</l>
<l>Dat hi hemelrike verlore</l>
<l>Hi hadde gheleeft als een dore</l>
<l n="145">Daeromme soe nes nieman vroet</l>
<l>Dan hi die gods wille doet</l>
<l>Ende den corten tijt bestaedt alsoe</l>
<l>Dat hi ewelike bliue vroe</l>
</div>
<div type="chapter"><head type="chapter">De disputatie tusschen den poertre ende des ridders sone .c.xxxvij. </head>
<l><hi rend="bold">E</hi>En poerter ende eens ridders sone</l>
<l>Waren wilen des ghewone</l>
<l>Datsi twisten onderlinghe</l>
<l>Dicwile sere om dese dinghe</l>
<l n="5">&#x00B6; Die poerter seide openbare</l>
<l>Dat des poerters leuen ware</l>
<l>Reinre ende eersamer dan</l>
<l>Dleuen van enen andren man</l>
<l>Die te dorpe te woenne plaghe</l>
<l n="10">&#x00B6; Dander seide dat ware al saghe</l>
<l><milestone unit="fol" n="133va"/> Dat hi seide ende oec ommate</l>
<l>Een goet man die te dorpe sate</l>
<l>Ware vele meer verheuen</l>
<l>In reine ende in eersam leuen</l>
<l n="15">Dan een poertre in die stat</l>
<l>Dus was stijf dat tebat</l>
<l>Want elc toender redenen toe</l>
<l>&#x00B6; Aldus sprac die poerter doe</l>
<l>Poerters die hebben ere</l>
<l n="20">Ende gheuoeghs vele mere</l>
<l>Van datmen drinct ende et</l>
<l>Ende oec van cleedren met</l>
<l>Ende van neringhen daertoe mede</l>
<l>Oec soe hebbensi vrihede</l>
<l n="25">Ende vele bescermenessen</l>
<l>Dies si te dorpe messen</l>
<l>Ghelt raste eersamheit</l>
<l>Ende alles goeds volheit</l>
<l>Volghen den poertren twaren</l>
<l n="30">Men doet hen ere waer si varen</l>
<l>Tgoet meest datmen te dorpe wint</l>
<l>Eest coren/ scaep/ ghans oft rint</l>
<l>Verteert die poertre spade ende vroe</l>
<l>Ende men bringhet hem thuis daertoe</l>
<l n="35">En wast goet waerlike</l>
<l>In vier hoeken van ertrike</l>
<l>Men bringhets hem vor sine dore</l>
<l>Dus heeft hi sinen bore</l>
<l>Van goede dat wast in elc lant</l>
<l n="40">Ende vut des poerters hant</l>
<l>Moet hijt coepen diet hebben sal</l>
<l>Ia landsheren al ouer al</l>
<l>In al der werelde hoeken</l>
<l>Moeten finemente soeken</l>
<l n="45">Ane die poertren in die stat</l>
<l>Ende en connen ghedoen bat</l>
<l>Ende ander liede clene ende groet</l>
<l>Moeten des si hebben noet</l>
<l>Ane poertren halen spade ende vroech</l>
<l n="50">Ende elc vint daer sijn gheuoech</l>
<l><milestone unit="fol" n="133vb"/> Dits te dorpe onghereet</l>
<l>Maer arbeit sorghe ende leet</l>
<l>Heeft daer tfolc spade ende vroe</l>
<l>Ende oec ouerlast daertoe</l>
<l n="55">Van meyers ende horen knapen</l>
<l>Die van hen plucken ende rapen</l>
<l>Wat sijs moghen ghewinnen</l>
<l>Aldus na mijn versinnen</l>
<l>Heeft die poertre in allen keren</l>
<l n="60">Beter leuen ende meer eren</l>
<l>Ende reinre leven/ dan</l>
<l>Heeft enech ander man</l>
<l>Die te dorpe sine woene heeft</l>
<l>Ende na den zede van daer leeft</l>
<l n="65">&#x00B6; Doen andwerde des ridders sone</l>
<l>Die te dorpe had sine wone</l>
<l>Ende des dorps staet kinde wale</l>
<l>In volghu niet te male</l>
<l>Der woerde die ghi nu sprect</l>
<l n="70">Want an poertren ghebrect</l>
<l>Menich poent wildijt verstaen</l>
<l>Die eersamen leuene anegaen</l>
<l>Ghi set vore in v gheprise</l>
<l>Dieren dranc ende diere spise</l>
<l n="75">Van cleedren costelecheit</l>
<l>Ghemac/ welde/ ende ledecheit</l>
<l>In desen en leeght min no mere</l>
<l>Reine leuen noch oec ere</l>
<l>Maer het sijn poente wildijt weten</l>
<l n="80">Die den mensche doen vergheten</l>
<l>Alle des vorwaer gheseeght</l>
<l>Daer reinecheit ende doeght in leeght</l>
<l>Eten drinken langhe slapen</l>
<l>Altoes wachten ende gapen</l>
<l n="85">Na wasdom ende na ghewin</l>
<l>Daer toe staet der poertre sin</l>
<l>Vorcoep perseme scalke neringhe</l>
<l>Ende vele ongheloefder dinghe</l>
<l>Hanteren poertren gherne</l>
<l n="90">Ouerspel ende tauerne</l>
<l><milestone unit="fol" n="134ra"/> Hoeuerde ende ghierecheit mede</l>
<l>Dit gherne der poerters sede</l>
<l>Om ghewin gapen talre stont</l>
<l>Ghelijc als een hongherech hont</l>
<l n="95">Die sine begherte ende al sine ioye</l>
<l>Te ligghene pleeght ane sine proye</l>
<l>Oft als een swijn dat altoes gaet</l>
<l>Inden slike souken sijn aet</l>
<l>Dat nemmer en werdet sat</l>
<l n="100">Dit die sede in de stat</l>
<l>&#x00B6; Een ridder oft een cnape met</l>
<l>Oft een ander man die set</l>
<l>Op dat dorp in sire hoeuen</l>
<l>Ende van des men mach behoeuen</l>
<l n="105">Hem te tide wel versien can</l>
<l>Ic segghe vorwaer dat die man</l>
<l>Bat ende eerliker leeft</l>
<l>Dan die poertre diet al heeft</l>
<l>Want van corne ende frute</l>
<l n="110">Dat god doet wassen vte</l>
<l>Horen lande ende horen erue</l>
<l>Thorre noet thoren bederue</l>
<l>Nemensi hoere noetdorftichede</l>
<l>Ende van haren beesten mede</l>
<l n="115">Dat god selue al dyen doet</l>
<l>Dit es goet gherecht goet</l>
<l>Dat god selue heeft ghegheuen</l>
<l>Daersi al diaer af leuen</l>
<l>Ende alse deene vrome es ghetast</l>
<l n="120">Soe stat dandre in derde ende wast</l>
<l>Gode gheuensi oec gheheel</l>
<l>Van dat hi hen gheeft tienden deel</l>
<l>Vanden andren leuensi voert</l>
<l>Wijslike alsoe daertoe hoert</l>
<l n="125">&#x00B6; Alse die poerter leeght ende slaept</l>
<l>Oft drinct oft na wasdom gaept</l>
<l>Soe varen riddren ende cnapen</l>
<l>Met horen here ten wapen</l>
<l>Oft met vrienden ende met maghen</l>
<l n="130">Oft si beiten oft si iaghen</l>
<l><milestone unit="fol" n="134rb"/> Ander liede om hore gheuoech</l>
<l>Gaen opt velt met horre ploech</l>
<l>Oft si egghen oft si sayen</l>
<l>Datsi toechste selen mayen</l>
<l n="135">Daer al die werelt ionc ende out</l>
<l>Af moet nemen sijn onthout</l>
<l>Dits reinder leuen sijds ghewes</l>
<l>Dant van enen poertre es</l>
<l>Die inden setel es gheseten</l>
<l n="140">Ende sinen buic so vol heeft gheten</l>
<l>Dat hem dunct dat hi raest</l>
<l>Ende alse en ghent sit en blaest</l>
<l>Ende peinst om wijn vanden besten</l>
<l>Ende houdt hem binnen vesten</l>
<l n="145">In sine raste in sijn ghemac</l>
<l>Ende peinst om sinen penninc zac</l>
<l>Dat sijn sine vriende ende sine maghe</l>
<l>Tandren orboren sijn si traghe</l>
<l>Binnen vesten sijn si stout</l>
<l n="150">In horen woerden menechfout</l>
<l>Ende connen vremden lieden wale</l>
<l>Oplopen met harder tale</l>
<l>Des si hen hoeden souden wel</l>
<l>Warens daer ghedeelt ware tspel</l>
<l n="155">&#x00B6; Doen elc dus hadde ghesproken</l>
<l>Ende sine redene vut ghetroken</l>
<l>Bleuensijs in clerken drien</l>
<l>Ende datsi souden versien</l>
<l>Welc van hen int scoenste ware</l>
<l n="160">Ende dat vte gheuen openbare</l>
<l>&#x00B6; Die clerke berieden hen doe</l>
<l>Ende seiden aldus daertoe</l>
<l>&#x00B6; Doen ridders ende cnapen plaghen</l>
<l>Te woenne in ouden daghen</l>
<l n="165">Opt dorp na horen sede</l>
<l>Doen soe was edelhede</l>
<l>Met hen sere verhauen</l>
<l>Ende doen elc andren gauen</l>
<l>Hoer kinder in huwelike</l>
<l n="170">Warensi van eren rike</l>
<l><milestone unit="fol" n="134va"/> Maer sider datsi sijn ghetiet</l>
<l>Ter stat wert om sghelds gheniet</l>
<l>Ende edelheit ende onnoeselheit</l>
<l>Te gader hadden meensamheit</l>
<l n="175">Soe heeft tfenijn der ghierechede</l>
<l>Die onnoesele edelhede</l>
<l>Onder voet algader ghedaen</l>
<l>In weet wanneer si op sal staen</l>
<l>&#x00B6; Van wapenen dedele voeren</l>
<l n="180">Die wilen stoeden in roeren</l>
<l>Ouer zee int heileghe lant</l>
<l>Ende oec hier om onsen cant</l>
<l>Daermen die marchen visiteerde</l>
<l>Daermen spel van wapenen leerde</l>
<l n="185">Es al af gheleit wet wel dat</l>
<l>Sider dedel liede gherden scat</l>
<l>Ende weede ende ghemac an namen</l>
<l>Daer vut spruten alle blamen</l>
<l>Vermalendijt si die stont</l>
<l n="190">Dat ierst vonden wart die vont</l>
<l>Daer edel ende scamel leuen</l>
<l>Vten lande met sijn verdreuen</l>
<l>&#x00B6; Die clerke daden oec bekint</l>
<l>Die dorpman die sijn lant wint</l>
<l n="195">Ende gode wel sijn recht gheeft</l>
<l>Dat hi een edel leuen leeft</l>
<l>Ende oec een reindre des sijt vroet</l>
<l>Dan menech rijc poerter doet</l>
<l>Niet daer bi op dorp in stade</l>
<l n="200">Woenen beide goede ende quade</l>
<l>&#x00B6; Wet dat nieman en leeft met eren</l>
<l>Dan die de hulde ons heren</l>
<l>Behouden can tallen stonden</l>
<l>Met hoedene wel van sonden</l>
<l n="205">&#x00B6; Dus vielen die drie clerke daer</l>
<l>Met des ridders sone al claer</l>
<l>Nu sie elc lude ende stille</l>
<l>Met wien hijs vallen wille</l>
</div>
<div type="chapter"><head type="chapter">Welc beter es soe goet ende quaet doen soe quaet noch goet doen .c.xxxviij. </head>
<l><milestone unit="fol" n="134vb"/> <hi rend="bold">W</hi>Elc es beter datmen doet</l>
<l>Soe somwile quaet ende somwile goet</l>
<l>Soe datmen blijft in enen staet</l>
<l>Ende en doe goet no quaet</l>
<l n="5">Want die noyt en mesdede iet</l>
<l>Hi en heeft te beterne niet</l>
<l>&#x00B6; Hier op soe willic v</l>
<l>Cortelec andwerden nu</l>
<l>Die mensche es ghemaect om dat hi</l>
<l n="10">Wel sal doen ende winnen daer bi</l>
<l>Van gode den eweliken danc</l>
<l>Nv es die menscheit soe cranc</l>
<l>Ende soe gheneight toten sonden</l>
<l>Datsi valt te meneghen stonden</l>
<l n="15">Maer soe wanneer men op staet</l>
<l>Vergheeft god die mesdaet</l>
<l>Ende soe sijn ten seluen tide</l>
<l>Dingle daer af herde blide</l>
<l>Adaem ende dauid dat ghijt wet</l>
<l n="20">Magdalene ende peeter met</l>
<l>Vielen in sonden herde sware</l>
<l>Maer doesi rouwe hadden daer nare</l>
<l>Vergaeft hen god meldelike</l>
<l>Ende sijn sante in hemelrike</l>
<l n="25">&#x00B6; Maer die quaet en doet no goet</l>
<l>Leuet als die beeste doet</l>
<l>Ende noch argher sijn leuen es</l>
<l>Want wiste die beeste sijds ghewes</l>
<l>Welc goet oft quaet ware ghedaen</l>
<l n="30">Si en soude gheen quaet anegaen</l>
<l>&#x00B6; Wi selen al dat wi moghen</l>
<l>Altoes om weldoen poghen</l>
<l>Ende gode louen zonder wanc</l>
<l>Ende als wi mids der menscheit cranc</l>
<l n="35">In sonden gheuallen sijn</l>
<l>Soe selen wi met herten fijn</l>
<l>Opstaen dan ende betren dat</l>
<l>Soe vergheeft ons god sijn hat</l>
<l>&#x00B6; Vallen ende opstaen dats menschelijc</l>
<l n="40">Goet noch quaet doen dats veelijc</l>
<l><milestone unit="fol" n="135ra"/> Altoes quaet doen es duuelheit</l>
<l>Altoes wel doen es inghelheit</l>
<l>Na dien dat dan die menschlijcheit</l>
<l>Te vallene es alsoe ghereit</l>
<l n="45">Soe laet ons dan tallen stonden</l>
<l>Te meer hoeden vore die sonden</l>
<l>Ende oec teer in boeten staen</l>
<l>Van dat wi hebben mesdaen</l>
<l>Met hope ende met gheloeue goet</l>
<l n="50">God die sal dan sinen oetmoet</l>
<l>Tons wert keren soe dat wi</l>
<l>Behouden selen sijn daer bi</l>
<l>Want god niemene en begheeft</l>
<l>Die goeden hope in hem heeft</l>
</div>
</div>
<div type="part"><head type="part comment">[Boek IV]</head>
<div type="chapter"><head type="chapter">Die tafle vanden vierden boeke </head>
<l>&#x00B6; Ene prophesie hoet gaen sal metten heileghen lande .c.xxxix.</l>
<l>&#x00B6; Hoe paus ende keyser trecken ouer zee ende wat hen gheuallen sal .c.xl.</l>
<l>&#x00B6; Hoe die paus messe doen sal onder den droeghen boeme ende wat wondre daer ghescien sal .c.xli.</l>
<l>&#x00B6; Hoe die kerstene heren selen trecken in iherusalem ende enen coninc setten mids gods verwisene .c.xlij.</l>
<l>&#x00B6; Hoe die beslotene ioeden vte comen selen entie kerstene destrueren .c.xliij.</l>
<l>&#x00B6; Van antkersts gheboerte .c.xliiij.</l>
<l>&#x00B6; Hoe ende in wat manieren hi tfolc bedrieghen sal .c.xlv.</l>
<l>&#x00B6; Hoe enoch ende helyas ieghen hem disputeren selen ende hoe hise doeden sal .c.xlvi.</l>
<l>&#x00B6; Van .xv. teekenen des doemsdaeghs .c.xlvij.</l>
<l>&#x00B6; Hoe onse here comen sal tien ordeele .c.xlviij.</l>
<l>&#x00B6; Vanden anxte des ordeels ende hoe die quaede selen ghewijst werden ter hellen .c.xlic.</l>
<l>&#x00B6; Hoe die gherechte met gode selen varen te hemelrike .c.l.</l>
</div>
<div type="chapter"><head type="chapter"><milestone unit="fol" n="135rb"/> Da prohemium vanden vierden boeke. </head>
<l><hi rend="bold">I</hi>Nden soutre seeght her dauijt</l>
<l>Dat noyt stille en stoet die tijt</l>
<l>Noch gheen dinc dat ter werelt hoert</l>
<l>Het naect al sinen inde voert</l>
<l n="5">Iob die maect ons oec cont</l>
<l>Dattie mensche onlanghe stont</l>
<l>Op dese werelt mach beiden</l>
<l>Vol alre onsalecheiden</l>
<l>Die als ene bloeme beghin ontfaet</l>
<l n="10">Ende als ene scade ouer gaet</l>
<l>Sente paulus seeght ons oec dat</l>
<l>Wi en hebben hier en gheen stat</l>
<l>Die durende es op ertrike</l>
<l>Onse eweghe stat es hemelrike</l>
<l n="15">Aristotiles maect ons oec vroet</l>
<l>Soe wie dat dat inde heeft goet</l>
<l>Hi es goet altemale</l>
<l>Catoen scrijft ons oec wale</l>
<l>Dat na een cranc beghinsel</l>
<l n="20">Dicke comt en goet insel</l>
<l>Nadien dan dat wi venden</l>
<l>Dat wi alle moeten enden</l>
<l>Met steruene in iammerecheden</l>
<l>Ende wi en weten in wat steden</l>
<l n="25">Noch waer dat wi selen varen</l>
<l>Soe laet ons dan alsoe bewaren</l>
<l>Dat onse here tsinen ordeele</l>
<l>Metten saleghen ons beuele</l>
<l>Alsoe als die menschen scheiden</l>
<l n="30">Van ertrike met iammerecheiden</l>
<l>Wet dat ertrike alsoe al</l>
<l>Met iammerecheiden inden sal</l>
<l>Ende met tormenten herde swaer</l>
<l>Alsoe v dese boec seit hier naer</l>
<l n="35">Die anders en ghewaeght niet</l>
<l>Dan torment ende swaer verdriet</l>
</div>
<div type="chapter"><head type="chapter">Ene prophesie hoet gaen sal metten heileghen lande .c.xxxix. </head>
<l><milestone unit="fol" n="135va"/> <hi rend="bold">E</hi>En coninc een groet here</l>
<l>Die vraeghde wile ere</l>
<l>Enen clerc. was heidijn</l>
<l>Ende soe goet astronomijn</l>
<l n="5">Dat hi vele propheteerde</l>
<l>Ende den volke wijsheit leerde</l>
<l>Die hi hen screef ende oec sprac</l>
<l>Ende die meester hiet zidrac</l>
<l>Sinen boec hebbic ghelesen</l>
<l n="10">Daer vele wondre in wesen</l>
<l>Van prophesien ende mede</l>
<l>Van vut nemender wijshede</l>
<l>&#x00B6; Die coninc vraeghde den clerc</l>
<l>Meneghe groete vraghe ende sterc</l>
<l n="15">Dier hi hem berechte wale</l>
<l>Oec vraeghde hi ten seluen male</l>
<l>Mede onder ander vraghen hem</l>
<l>Om dlant van iherusalem</l>
<l>Hoet daermet gaen soude voert</l>
<l n="20">Dit was vore gods gheboert</l>
<l>Vele meer dan dusent iaer</l>
<l>Die clerc seide openbaer</l>
<l>Dat iherusalem zekerlike</l>
<l>Thoeft ware van ertrike</l>
<l n="25">Ende dat noch te meneghen tiden</l>
<l>Vele liede souden anestriden</l>
<l>Om te regneerne daer binnen</l>
<l>Die de stat souden winnen</l>
<l>Ende oec verliesen alst god woude</l>
<l n="30">Ende datter gheboren sijn soude</l>
<l>Een kint van ere maeght fijn</l>
<l>Dat god ende mensche soude sijn</l>
<l>Die dat volc soude bekeren</l>
<l>Ende gherecht gheloeue leeren</l>
<l n="35">Ende met sire doet af dwaen</l>
<l>Dat adaem hadde mesdaen</l>
<l>Die helle stoeren moghendelike</l>
<l>Ende onsluten hemelrike</l>
<l>Ende dat comen soude van desen</l>
<l n="40">Van gheloeue/ een nuwe wesen</l>
<l><milestone unit="fol" n="135vb"/> Ende dat ertrike met allen</l>
<l>An hem bina soude vallen</l>
<l>Ende die souden meerre ende minder</l>
<l>Heeten des godsoens kinder</l>
<l n="45">Ende dat dese souden poghen</l>
<l>Hoe si winnen souden moghen</l>
<l>Van iherusalem dat lant scone</l>
<l>Daer hoer here die gods sone</l>
<l>Gheboren wart ende oec starf</l>
<l n="50">Oec seide hi tier seluer warf</l>
<l>Hoe mamet in sinen daghen</l>
<l>Gods soens kindre soude veriaghen</l>
<l>Hoe van boilgoen die vrome man</l>
<l>Dlant soude weder winnen dan</l>
<l n="55">Hoe salladijn alsic versta</l>
<l>Dlant soude winnen daer na</l>
<l>Ende die kerstene daer vut verdriuen</l>
<l>Nv willic v voert scriuen</l>
<l>Hoe dat in dinde sal vergaen</l>
<l n="60">Alse ons zidrac doet verstaen</l>
<l>In dinde seeght zidrac alsoe</l>
<l>Dat noch comen sal daertoe</l>
<l>Dat noertvolc met groeten here</l>
<l>Trecken sal ouer mere</l>
<l n="65">Om te winne theileghe lant</l>
<l>Maer het sal hen soe gaen in hant</l>
<l>Datsi selen discorderen</l>
<l>Ende onghedaen wederkeren</l>
<l>Ende hen en sal na dat</l>
<l n="70">Bliuen maer ene stat</l>
<l>In al dlant van ouer zee</l>
<l>&#x00B6; Voert sprect zidrac aldus mee</l>
<l>Dat dnoertsche volc echt comen sal</l>
<l>Ende passen die zee zonder ghetal</l>
<l n="75">Ende selen winnen al dat lant</l>
<l>Ende besette van harre hant</l>
<l>Maer si selen hebben viande</l>
<l>Die al vaste bi haren lande</l>
<l>Sitten selen ane den cant</l>
<l n="80">Die hen dicke selen doen pant</l>
<l><milestone unit="fol" n="136ra"/> Daersise moghen belopen</l>
<l>Maer tusschen hen sal lopen</l>
<l>Ene riuiere diep ende niet smal</l>
<l>Die coudewater heeten sal</l>
<l n="85">&#x00B6; Die riuiere salmen dan</l>
<l>Beuelen enen stouten man</l>
<l>Te behoedene ende enen vromen</l>
<l>Ieghen der viande ouercomen</l>
<l>&#x00B6; Dan sal die man ene vrouwe minnen</l>
<l n="90">Daer int lant die hi ghewinnen</l>
<l>Gherne soude tenen wiue</l>
<l>Rike ende oec scone van liue</l>
<l>Maer sijn here die dan dat lant</l>
<l>Daer sal hebben al in hant</l>
<l n="95">En saels niet willen ghedoghen</l>
<l>Daeromme sal die man gaen poghen</l>
<l>Hoe hi dlant mach verraeden</l>
<l>Den vianden sal hi ghestaeden</l>
<l>Datsi comen selen sciere</l>
<l n="100">Heimelec ouer die riuiere</l>
<l>Ende selen dlant strueren dan</l>
<l>Ende hen afslaen meneghen man</l>
<l>Ende dlant winnen al ghemeene</l>
<l>Sonder babylone allene</l>
<l n="105">Want die van binnen babylone</l>
<l>Die hen anden vraien godsone</l>
<l>Houden selen stille ende luut</l>
<l>Selen ieghen hen comen vut</l>
<l>Ende selen dandre scoffieren</l>
<l n="110">Ende iaghen over der riuieren</l>
<l>Tusschen tgheberchte danen si quamen</l>
<l>Beide met scanden ende met blamen</l>
<l>Hem diese verriet selensi vaen</l>
<l>Ende vele selen sire verslaen</l>
<l n="115">&#x00B6; Ende ouer enen tijt daer na</l>
<l>Alsic inde prophesye versta</l>
<l>Selen tarteren ende griexe mede</l>
<l>Maken ene eendrachtechede</l>
<l>Die gheviande waren te voren</l>
<l n="120">Ende selen vellen allen toren</l>
<l><milestone unit="fol" n="136rb"/> Ende maken een groet ghespan</l>
<l>Op gods soens kindre dan</l>
<l>Die riuiere selensi passen</l>
<l>Hoer hulpe die sal wassen</l>
<l n="125">Si selent dlant winnen al</l>
<l>Soe dat nemmeer bliuen en sal</l>
<l>Den kerstenen thoerre partien</l>
<l>Dan alleene alexandrien</l>
<l>Si selen winnen mede</l>
<l n="130">Iherusalem die heileghe stede</l>
<l>Ende groete rijcheit winnen daer</l>
<l>Dit sal sijn gods soens kindren swaer</l>
<l>Die viande selen dat lant</l>
<l>Langhen tijt houden in hant</l>
<l n="135">Want gods soens kindre met scanden</l>
<l>Selen trecken thoren landen</l>
<l>Alse die ghene die sijn verwonnen</l>
<l>Ende hen niet verweren en connen</l>
<l>&#x00B6; Hier na seeght die prophesie</l>
<l n="140">Soe sal echt die noertsche partie</l>
<l>Dat sijn die ghene wildijt weten</l>
<l>Die van rome sijn gheseten</l>
<l>Nederwaert alsoe voert</l>
<l>Oest/ noert oest/ ende noert</l>
<l n="145">Ende noertwest dat ghijt wet</l>
<l>Si heeten oec latine met</l>
<l>Om datsi houden die wet</l>
<l>Die de roemsche kerke set</l>
<l>Alsoe verre oec alsmen doet</l>
<l n="150">Die messe des sijt vroet</l>
<l>Ende die ghetiden in latijn</l>
<l>Wet datsi latine sijn</l>
<l>Nader ouder boeken sede</l>
<l>Occidenten heetet mede</l>
<l n="155">Dit es tgherechte kerstenheit</l>
<l>Nu hoert wat die prophesie seit</l>
<l>&#x00B6; Van desen sal een groet deel</l>
<l>Ouer mere trecken al gheheel</l>
<l>Ende selen dan altehant</l>
<l n="160">Den vianden af winnen dlant</l>
<l><milestone unit="fol" n="136va"/> Ende hen na volghen na dat</l>
<l>Tote baldach der groeter stat</l>
<l>Ende dan soe selensi daer</l>
<l>Ligghende bliuen .ij. iaer</l>
<l n="165">Hieren binnen soe sal dan</l>
<l>Dien vianden wassen an</l>
<l>Soe groete hulpe van allen siden</l>
<l>Datsi dan selen bestriden</l>
<l>Starclike die gods soens kinder</l>
<l n="170">Maer die viande selen ghinder</l>
<l>Ghescoffiert werden met ghewelt</l>
<l>Ende gods soens kinder selen tfelt</l>
<l>Dien nacht behouden daer</l>
<l>Ende des naest daeghs daer naer</l>
<l n="175">Selen die viande recoureren</l>
<l>Ende tes gods soens kindren keren</l>
<l>Met soe groeten moede dat</l>
<l>Sise selen optie stat</l>
<l>&#x00B6; Scoffieren daer scandelike</l>
<l n="180">Ende iaghense vten rike</l>
<l>Vele doeden ende verminken</l>
<l>Ende vele salre verdrinken</l>
<l>In die riuiere van dien</l>
<l>Daer si ouer wanen vlien</l>
<l n="185">Dlant selensi metter vaert</l>
<l>Rumen ende trecken thuiswaert</l>
<l>In occidenten danen si quamen</l>
<l>Met groeten iammere ende met blamen</l>
<l>Dan selen dese trecken sciere</l>
<l n="190">Anderwerf ouer die riuiere</l>
<l>Ende weder winnen altehant</l>
<l>Dat heileghe gods soens lant</l>
<l>Iherusalem ende babylone</l>
<l>Ende ander staede groet ende scone</l>
<l n="195">Soe dat gods soens kindren en sal</l>
<l>Nemmer bliuen int ghetal</l>
<l>Dan alexandrie allene</l>
<l>Ende noch een vestken clene</l>
<l>Es in dat gheberchte ghestaen</l>
<l n="200">Dus swaerlike saelt daer vergaen</l>
<l><milestone unit="fol" n="136vb"/> Gods soens kindren als ghi hoert</l>
<l>Nu hoert hoet varen sal voert</l>
</div>
<div type="chapter"><head type="chapter">Hoe paus ende keyser selen trecken ouer zee ende wat hen gheuallen sal .c.xl. </head>
<l><hi rend="bold">N</hi>v sal dese iammerlike mare</l>
<l>Cont werden ende openbare</l>
<l>In occident met rouwen groet</l>
<l>Want omder goeder liede doet</l>
<l n="5">Ende omt verlies vanden lande</l>
<l>Sal daer rouwe sijn menegherande</l>
<l>&#x00B6; Nv sal dat volc al ontsteken</l>
<l>Om dese ouerdaet te wreken</l>
<l>Ende selen althant hoer vaert</l>
<l n="10">Setten tote orienten waert</l>
<l>Met moede starc ende heet</l>
<l>Ende selen dan sijn ghereet</l>
<l>Binnen .v. maenden ende .iij. iaeren</l>
<l>Soe datsi dan selen varen</l>
<l n="15">Met groeter macht ouer die zee</l>
<l>Alse te keerne nemmermee</l>
<l>Si en hebben die viande versleghen</l>
<l>Ende dlant weder vercreghen</l>
<l>Oft si steruen allegader</l>
<l n="20">Die paus hoer ouerste vader</l>
<l>Ende hoer ouerste prince der wet</l>
<l>Dese selen beide met</l>
<l>Ende vele coninghe ende landsheren</l>
<l>Dese selen met groeter eren</l>
<l n="25">Dien vianden op rinnen</l>
<l>Ende selen hen dlant af winnen</l>
<l>Ende vele salder sijn verslaghen</l>
<l>Dus selensise iaghen</l>
<l>Tote baldach ongheviert</l>
<l n="30">Daersi vore waren ghescoffiert</l>
<l>Ende alsi .iij. maende ende enen dach</l>
<l>Gheleghen hebben te baldach</l>
<l>Selen die viande recouureren</l>
<l>Op enen sondach ende keren</l>
<l n="35">Op gods soens volc fellike</l>
<l>Datmen cume sach des ghelike</l>
<l><milestone unit="fol" n="137ra"/> Om te verslane algader</l>
<l>Dan sal die ouerste vader</l>
<l>Van godsoens huse zaen</l>
<l n="40">Tote sinen volke gaen</l>
<l>Ende sal hem troestelec spreken ane</l>
<l>Ende oec ghebieden te slane</l>
<l>Inde viande met eren</l>
<l>Inden name godsoens des heren</l>
<l n="45">Daer selensi met prighe</l>
<l>Vergaderen te wighe</l>
<l>Ende dat sal sijn die felste strijt</l>
<l>Die hen gheuiel in horen tijt</l>
<l>Maer goeds soens kindre selen</l>
<l n="50">Hen horen god beuelen</l>
<l>Ende zeghe vechten met eren groet</l>
<l>Ende soe vele viande slaen doet</l>
<l>Datmens ewelijc sal ghewaghen</l>
<l>Ende van daer selensise iaghen</l>
<l n="55">Vermoyt gram ende erre</l>
<l>.Xxxvij. dachvaerde verre</l>
<l>Toten droeghen boeme ende daer</l>
<l>Selensi bliuen daer naer</l>
<l>Ligghende omtrent .xx. weken</l>
<l n="60">Ende hen en sal ghebreken</l>
<l>Vitailge noch ander goet</l>
<l>Want si selen metter spoet</l>
<l>Alle die lande winnen daer</l>
<l>Ende dat volc sal al claer</l>
<l n="65">Vallen ant gheloeue ende die wet</l>
<l>Die godsone sal hebben gheset</l>
<l>Ende die dat niene willen ontfaen</l>
<l>Selen alle ten swerde gaen</l>
<l>&#x00B6; Mochten spreken cruude ende stene</l>
<l n="70">Si souden segghen alle ghemene</l>
<l>Hi es wel sot ende verdoeft</l>
<l>Die anden godsone niene gheloeft</l>
<l>&#x00B6; Ende hier na ouer .xx. weken</l>
<l>Alsoe die prophesien spreken</l>
<l n="75">Selen die viande recoureren</l>
<l>Ende op gods soens kindre keren</l>
<l><milestone unit="fol" n="137rb"/> Met moede ende met machte groet</l>
<l>Alse alle daer te bliuene doet</l>
<l>Oft te verwinne metter hant</l>
<l n="80">Om te behoudene wijf ende lant</l>
<l>&#x00B6; Daer selen die viande echt</l>
<l>Leellec verliesen dat gheuecht</l>
<l>Want van twinteghen cume een</l>
<l>Salre ontgaen int ghemeen</l>
<l n="85">Sine selen bliuen verslaghen</l>
<l>Hen soe selen dandre iaghen</l>
<l>Toten groeten droghen boeme</l>
<l>Dat es alsoe ict goeme</l>
<l>Een ander droghe boem</l>
<l n="90">Dan ic te voren nam goem</l>
<l>Daer selen die viande scheiden</l>
<l>Ende nemmer dorren verbeiden</l>
<l>Trecken soe sal dene partie</l>
<l>In dat lant van turkye</l>
<l n="95">Ende dandre in griken lant</l>
<l>Alse de ghene die sijn ghescant</l>
<l>Want vut dien tween landen seeght dlatijn</l>
<l>Selensi meest gheboren sijn</l>
</div>
<div type="chapter"><head type="chapter">Hoe die paus messe doen sal onder den droghen boeme ende wat wondre daer ghescien sal .c.xli. </head>
<l><hi rend="bold">A</hi>lse dese liede dan van noert</l>
<l>Diemen latine noemen hoert</l>
<l>Met deser eren met deser vromen</l>
<l>Tote desen groeten boeme sijn comen</l>
<l n="5">Selen si .ij. maent bliuen daer</l>
<l>Ende alle daghe daer naer</l>
<l>Sal hen comen vitailge</l>
<l>Van allen siden sonder failge</l>
<l>Want alt volc ghemeenlike dan</l>
<l n="10">Sal hen met herten vallen an</l>
<l>Om die miraclen di zi sien</l>
<l>Selen daghelijcs daer ghescien</l>
<l>Ende rechte optien paesdach</l>
<l>Alsoe ict bescreuen sach</l>
<l n="15">Soe sal hoer ouerste vader</l>
<l>Vader der vadre algader</l>
<l><milestone unit="fol" n="137va"/> Sacrificie doen onder dien boem</l>
<l>Daer menech sal toe nemen goem</l>
<l>Ende optie vre sijds ghewes</l>
<l n="20">Dat sacrament volmaect es</l>
<l>Daer si alle vallen op haer knien</l>
<l>Salmen dien droghen boem sien</l>
<l>Groyen/ bloyen/ ende loef draghen</l>
<l>Ic en conste v niet ghewaghen</l>
<l n="25">Wat vreuden dan daer sijn sal</l>
<l>Want dat heidijn volc al</l>
<l>Dat noch niene gheloefde claer</l>
<l>Sal nu weten openbaer</l>
<l>Dat gods soens gheloeue si</l>
<l n="30">Seker ende salechlec daer bi</l>
<l>Beide selensi doen ghewach</l>
<l>Dit es die heileghe dach</l>
<l>Dat die vraye gods sone</l>
<l>Vander doet verrees scone</l>
<l n="35">Die dusghedane wondre doet</l>
<l>Die hem dienen si sijn vroet</l>
<l>Dan sal hen allen sijn bekant</l>
<l>Dat hen die godsone heeft ghesant</l>
<l>Sine gracie om datsi sine ande</l>
<l n="40">Ghewroken hebben op sine viande</l>
<l>&#x00B6; Dese boem onder wien</l>
<l>Dese wondre selen ghescien</l>
<l>Es soe groet dat wet wale</l>
<l>Datten cume tenen male</l>
<l n="45">Si seuene omvessemen moghen</l>
<l>Met armen vut ghetoghen</l>
<l>Oec soe es hi hol binnen</l>
<l>Tesen boeme sal beghinnen</l>
<l>Die wilde woestine voert an</l>
<l n="50">Daer voert en woent wijf no man</l>
<l>&#x00B6; Van daer selensi varen soeken</l>
<l>Hoer viande tallen hoeken</l>
<l>Ende alse si niemene en vinden</l>
<l>Soe selensi met gheninden</l>
<l n="55">Die lande daer besetten</l>
<l>Ende weder keren sonder letten</l>
<l><milestone unit="fol" n="137vb"/> In gods soens stat iherusalem</l>
<l>Daermen wilen cruiste hem</l>
<l>Ende daer na alsoe wijt vinden</l>
<l n="60">Selen comen die felle inden</l>
<l>Ende selen stichten roef ende brant</l>
<l>Indier nubiane lant</l>
<l>Dats een volc sijds ghewes</l>
<l>Dat ane gode gheloeuech es</l>
<l n="65">Dan soe selen dese thanden</l>
<l>An gods volc om helpe sanden</l>
<l>Dat hen thant sal ghescien</l>
<l>Dan soe selen die inden vlien</l>
<l>Ende ghescoffiert sijn ghemene</l>
<l n="70">Daerom selen die nubiene</l>
<l>Onderdaen bliuen voert</l>
<l>Gods soens volke van noert</l>
<l>Om dsorcoers datsi hen sinden</l>
<l>Mede te werne die felle inden</l>
<l n="75">&#x00B6; Ende ouer enen tijt hier na</l>
<l>Alsic inden boec versta</l>
<l>Alse die tarteren entie griken</l>
<l>Dat vernemen ende verrieken</l>
<l>Dat god soe groeten voerspoet</l>
<l n="80">Ane dat saleghe volc doet</l>
<l>Selensi dan met allen</l>
<l>Ane dat goede gheloeue vallen</l>
<l>Dats an dese van noert</l>
<l>Ende van dan selensi voert</l>
<l n="85">Gods soens kinderen bi staen</l>
<l>Ende hen altoes sijn onderdaen</l>
</div>
<div type="chapter"><head type="chapter">Hoe die kerstene heren selen trecken </head>
<l><hi rend="bold">O</hi>Ver enen tijt na dese zake</l>
<l>Alse leuen wanen met ghemake</l>
<l>Gods soens kindre van occident</l>
<l>Soe sal comen vut orient</l>
<l n="5">Ombekint volc sonder ghetal</l>
<l>Dat an afgode gheloeuen sal</l>
<l>Dese selen dien latinen</l>
<l>Vele scaden doen ende pinen</l>
<l><milestone unit="fol" n="138ra"/> Ende dlant meest winnen sciere</l>
<l n="10">Tote optie vorseide riuiere</l>
<l>Die coudewater es ghenant</l>
<l>Ende optiere riuieren cant</l>
<l>Selensi worden wederstaen</l>
<l>Van drien husen hebbic verstaen</l>
<l n="15">Die alsic hebbe ghelesen</l>
<l>Van ordenen selen wesen</l>
<l>Dese met ghenindeghen sinnen</l>
<l>Selen dat volc weder verwinnen</l>
<l>Ende dmeerre deel ondliuen</l>
<l n="20">Ende si die te liue bliuen</l>
<l>Selen hen bekeren scone</l>
<l>Toten vrayen goedsone</l>
<l>Ende sire wet sijn onderdaen</l>
<l>Dus saelt hen al in hant gaen</l>
<l n="25">&#x00B6; Nv alsi al hebben verwonnen</l>
<l>Ende nemmeer vernemen en connen</l>
<l>Erghen viande in ertrike</l>
<l>Selen die heren ghemeenlike</l>
<l>Weder achter nemen haer vaert</l>
<l n="30">Tes gods soens stat waert</l>
<l>Die iherusalem es ghenant</l>
<l>Ende selen besetten dat lant</l>
<l>Met drien husen daer ic v</l>
<l>Hier vore af seide nu</l>
<l n="35">&#x00B6; Ende soe sal sijn voert</l>
<l>Onder die heren groet acoert</l>
<l>Alle vrienscap ende minne</l>
<l>Ende trouwe met gansen sinne</l>
<l>&#x00B6; Dan soe selen die heren</l>
<l n="40">Vergaederen ende tracteren</l>
<l>Om enen here die al</l>
<l>Ertrike regeren sal</l>
<l>Ende om die trouwe die dan sal sijn</l>
<l>Over die heren goet ende fijn</l>
<l n="45">Sal elc theerscap wedersegghen</l>
<l>Elc saelt opten anderen legghen</l>
<l>Ende spreken ghi sijds bat wert</l>
<l>Bidien ghi hebt meer vertert</l>
<l><milestone unit="fol" n="138rb"/> In gods dienste dan ic doe</l>
<l n="50">Ende oec meer ghedaen daertoe</l>
<l>Soe dat ghijs vele te bat wert sijt</l>
<l>Ende alse dit dus enen tijt</l>
<l>Gheduurt heeft soe selensi</l>
<l>Enen dach legghen daer bi</l>
<l n="55">Daersi alle vergaederen selen</l>
<l>Ende gode die dinc beuelen</l>
<l>Ende hem bidden met sinne</l>
<l>Dat hi gheuen wille te kinne</l>
<l>Openbare niet al stille</l>
<l n="60">Wien men theerscap gheuen wille</l>
<l>&#x00B6; Dan sal vertoghen onse here</l>
<l>Wie hi wille dattie ere</l>
<l>Ontfa van dier heerscapien</l>
<l>Dan selensi benedien</l>
<l n="65">Gode van deser saken</l>
<l>Ende selen dien/ here maken</l>
<l>Ende coninc van al ertrike</l>
<l>Ende dan soe sal sekerlike</l>
<l>Een vrienscap sijn ende en acoert</l>
<l n="70">In al die werelt weder ende voert</l>
<l>Soe dat orloghe groet no smal</l>
<l>In al die werelt sijn en sal</l>
<l>&#x00B6; Aldus als ghi hebt vernomen</l>
<l>Sal ertrijcs heerscapie comen</l>
<l n="75">Op dat volc van occident</l>
<l>Dat sijn die latine bekent</l>
<l>Die vten noerden sijn gheboren</l>
<l>Alse ghi hier vore moeght horen</l>
<l>&#x00B6; Dese tijt sal sijn seeght die lesse</l>
<l n="80">Omtrent die quaede ghebornesse</l>
<l>Antkersts des valschs propheten</l>
<l>Die sduuels sone sal heten</l>
<l>&#x00B6; Na desen tijt salmen sien</l>
<l>Vele groeter wondre ghescien</l>
<l n="85">Land ende staede selen versinken</l>
<l>Ende vele volcs soe sal verdrinken</l>
<l>Vele berghe ende oec dale</l>
<l>Selen slecht werden te male</l>
<l><milestone unit="fol" n="138va"/> Ende vele swaerre brande</l>
<l n="90">Selen gheuallen inden lande</l>
<l>Ende menech ander wonder met</l>
<l>Dat hier niene werdt gheset</l>
<l>Dese wondre selen ghescien al</l>
<l>Om dat antkerst comen sal</l>
<l n="95">Die mids den duuel sal werken</l>
<l>Vele vernoys der heilegher kerken</l>
<l>Als ghi hier na horen selt</l>
<l>Daert v sal werden ghetelt</l>
</div>
<div type="chapter"><head type="chapter">Hoe die beslotene ioden vte selen comen entie kerstene destrueren .c.xliij. </head>
<l><hi rend="bold">M</hi>Ethodosius die heileghe man</l>
<l>Die martilie om gode ghewan</l>
<l>Ende bisscop in grieken was</l>
<l>Maecte een boec daer ic in las</l>
<l n="5">Der werelt beghin ende hoer inde</l>
<l>Int welke ic bescreuen vinde</l>
<l>Ghelijc dat luden sydracs woert</l>
<l>Dat die latine dats van noert</l>
<l>Winnen selen herde scone</l>
<l n="10">Iherusalem ende babylone</l>
<l>Ende al orienten lant</l>
<l>Ende alsijt al hebben in hant</l>
<l>Ende oec bracht ten kerstenhede</l>
<l>Ende nerghen en hebben onvrede</l>
<l n="15">Ende horen tijt dan gaen leiden</l>
<l>In ledegher weeldecheiden</l>
<l>In eten drinken ende festeren</l>
<l>In bruidlochten ende in houeren</l>
<l>Ende om te stichtene grote palayse</l>
<l n="20">Daer si hen in maken ayse</l>
<l>Ende vut alder vreesen sijn gheset</l>
<l>Ende vut alder enecheiden met</l>
<l>Dan selen hebbic verstaen</l>
<l>Die poerten werden ontdaen</l>
<l n="25">Daer alexander inne sloet</l>
<l>Van ioeden een groet conroet</l>
<l>Om dquade onmenschelec leuen</l>
<l>Daersi hen toe hadden ghegheuen</l>
<l><milestone unit="fol" n="138vb"/> Alse scolastica wel segghen can</l>
<l n="30">Dit volc sal vte comen dan</l>
<l>Soe vreeslec sonder ghetal</l>
<l>Dat ertrike al beuen sal</l>
<l>Ende nieman en sal dorren</l>
<l>Ieghen dit volc hem porren</l>
<l n="35">Om den groeten ducht van dien</l>
<l>De liede die selen vlien</l>
<l>Op berghe in hole ende in wouden</l>
<l>Om hen daer tonthouden</l>
<l>Ende selen van hongre steruen daer</l>
<l n="40">Om groeten sonderlinghen vaer</l>
<l>Leellec sal sijn des volcs vorme</l>
<l>Menschen beesten ende worme</l>
<l>Selensi eten des sijt vroet</l>
<l>Ende mede drinken hoer bloet</l>
<l n="45">Si selen eten ten seluen tiden</l>
<l>Kindre die si selen sniden</l>
<l>Vter moeder lichamen</l>
<l>Des en selensi hen niet scamen</l>
<l>Si selen strueren menech rike</l>
<l n="50">Ende besmetten iammerlike</l>
<l>Ende nieman alsic hebbe verstaen</l>
<l>En salse dorren wederstaen</l>
<l>Maer dat iammer ende dat leit</l>
<l>Datsi dan der kerstenheit</l>
<l n="55">Doen selen ouer al</l>
<l>Dat sal sijn sonder ghetal</l>
<l>Hier op soe verlaten hen</l>
<l>Die ioeden noch in haren sen</l>
<l>Ende willen segghen ouer luit</l>
<l n="60">Soe wanneer dese comen vut</l>
<l>Datsi al ertrike selen winnen</l>
<l>Ende an haer gheloeue doen rinnen</l>
<l>Maer si dolen sere in desen</l>
<l>Et en mach alsoe niet wesen</l>
<l n="65">Want ouer enen corten tijt na dat</l>
<l>&#x00B6; Alsi ghewonnen hebben die stat</l>
<l>Int heileghe lant die heet ioppen</l>
<l>Sal onse here ieghen hen</l>
<l><milestone unit="fol" n="139ra"/> Senden enen vromen man</l>
<l n="70">Die met luttel volcs dan</l>
<l>Op ene cleine vre sal</l>
<l>Dat quade volc verslaen al</l>
<l>&#x00B6; Hier na sal twaren</l>
<l>Die roemsche coninc varen</l>
<l n="75">Woenen in iherusalem</l>
<l>Ende daer sal hi houden hem</l>
<l>.X. iaer ende een half met</l>
<l>Ende dan sal dat ghijt wet</l>
<l>Antkerst openbare wesen</l>
<l n="80">Daer ic vore af hebbe ghelesen</l>
<l>Dese woert oft ghelijc aldus</l>
<l>Soe scrijft methodosius</l>
</div>
<div type="chapter"><head type="chapter">Van antkersts gheboerten .c.xliiij. </head>
<l><hi rend="bold">I</hi>N sydracs boec soe lesen wi dat</l>
<l>Te babylonie in die stat</l>
<l>Antkerst sal sijn gheboren</l>
<l>Methodosius bringt ons voren</l>
<l n="5">Dattet sijn sal in corozaym</l>
<l>Ende datmen op sal voeden him</l>
<l>In die stede van betsayda</l>
<l>Ende dat hi regneren sal daer na</l>
<l>In capharnaum die stede</l>
<l n="10">Sydrac die seeght ons mede</l>
<l>Dat antkerst sal sijn ghewonnen dan</l>
<l>Van enen wiue ende enen man</l>
<l>Ende dat sijn moeder als wi lesen</l>
<l>Des duuels al vol sal wesen</l>
<l n="15">Vander vren in waerre dinc</l>
<l>Datsi ierst haer lijf ontfinc</l>
<l>Van dans gheslachte hebbic vernomen</l>
<l>Daer luttel goeds af es comen</l>
<l>Van wies gheslachte iudas was</l>
<l n="20">Die gode verriet alsic las</l>
<l>&#x00B6; Alse antkerst wert openbare</l>
<l>Ende wonder werct hier ende dare</l>
<l>Ende die roemsche coninc siet</l>
<l>Dat meest tfolc an hem tiet</l>
<l n="25"><milestone unit="fol" n="139rb"/> Ende hijt niene can wederstaen</l>
<l>Soe sal hi optien berch gaen</l>
<l>Ter stede die golgatha heet</l>
<l>Daer onse here die doet leet</l>
<l>Ende sal sinen crone nemen van</l>
<l n="30">Sinen hoefde ende settense dan</l>
<l>Op dat cruce metter vaert</l>
<l>Ende heffen sine hande themle waert</l>
<l>Ende sal kerstenrike algader</l>
<l>Op draghen gode den vader</l>
<l n="35">Ende dan sal dat cruce saen</l>
<l>Inden hemel werden ontfaen</l>
<l>Mettes conincs crone daer</l>
<l>Dat salt teken sijn vorwaer</l>
<l>Dat inde nemt dat kerstenrike</l>
<l n="40">Ende alle macht op ertrike</l>
<l>&#x00B6; Ende alse dat cruce werd ontfaen</l>
<l>Inden hemel alsoe zaen</l>
<l>Sal die coninc inden dleuen</l>
<l>Ende den gheest te gode gheuen</l>
<l n="45">Ende dan sal alle erdsche ghewelt</l>
<l>Mids antkerste sijn gheuelt</l>
<l>Want god sal hem ghehinghen</l>
<l>Dat hi wonder sal toe bringhen</l>
<l>Blinde selen sien ontfaen</l>
<l n="50">Crople selen rechte gaen</l>
<l>Doeue selen hoerende wesen</l>
<l>Besetene selen oec ghenesen</l>
<l>Die sonne sal hi donker maken</l>
<l>Die mane roet alse een scaerlaken</l>
<l n="55">In desen valschen tekenen so sal</l>
<l>Hi tfolc meest bedrieghen al</l>
<l>Want al dunct den lieden des</l>
<l>Dat elc teken aldus es</l>
<l>En sal nochtan niet sijn alsoe</l>
<l n="60">Maer die duuel saelt bringhen toe</l>
<l>Met sinen subtilen dinghen</l>
<l>Mids dats hem god sal ghehinghen</l>
<l>&#x00B6; Inden tempel sal hi sitten mede</l>
<l>Alsoe onse here ihesus christus dede</l>
<l n="65"><milestone unit="fol" n="139va"/> Ende den volke subtijlheit leren</l>
<l>Daer hijt mede sal verkeren</l>
<l>Dese woerde scrijft ons aldus</l>
<l>Die heileghe methodosius</l>
<l>Nu willic v dan meer lien</l>
<l n="70">Van meester sydracs prophetien</l>
</div>
<div type="chapter"><head type="chapter">Hoe ende in wat mainieren hi tfolc bedrieghen sal .c.xlv. </head>
<l><hi rend="bold">S</hi>ydrac seeght dat hi al</l>
<l>Vander werelt here sijn sal</l>
<l>Ende alt volc sal onder bringhen</l>
<l>Sonderlinghe met .iiij. dinghen</l>
<l n="5">&#x00B6; Den hoeghen ende den edelen lieden</l>
<l>Sal hi bedrieghen met mieden</l>
<l>Ende met ghelouene groete dinghen</l>
<l>Daer hise tonder mede sal bringhen</l>
<l>&#x00B6; Dander mainiere daer hi met sal</l>
<l n="10">Dmate volc ane hem trecken al</l>
<l>Dat sal met anxte wesen</l>
<l>Met pinen ende met groeten vresen</l>
<l>Mids tormenten ende groet ontsien</l>
<l>Soe datsi an hem selen tien</l>
<l n="15">Mids vreesen vander doet</l>
<l>Dit sal iammer wesen groet</l>
<l>&#x00B6; Die derde mainiere es dat hi</l>
<l>Soe goeden clerc sal sijn daer bi</l>
<l>Dat hi sal connen herde wale</l>
<l n="20">Die .vij. aerten liberale</l>
<l>Soe dat hi in allen sinnen</l>
<l>Die goede clerke sal verwinnen</l>
<l>Want dscrifture sal hi ontbinden</l>
<l>Met scalcheiden die hi vinden</l>
<l n="25">Sal in sire behendecheide</l>
<l>Daer hi tfolc met sal verleiden</l>
<l>Ten vierden male met sinen doene</l>
<l>Sal hi liede van religioene</l>
<l>An hem wel trecken connen</l>
<l n="30">Alse moenke sijn ende nonnen</l>
<l>Menderbroeders ende predekeren</l>
<l>Dit mach elken noch meer deren</l>
<l><milestone unit="fol" n="139vb"/> Dese sal hi bedrieghen al</l>
<l>Met tekenen die hi doen sal</l>
<l n="35">Want hi sal hebbic vernomen</l>
<l>Van bouen een vier doen comen</l>
<l>Soe dat scinen sal met allen</l>
<l>Oft vten hemle quame gheuallen</l>
<l>Dat doeden sal sine wedersaken</l>
<l n="40">Ende alle tfolc verueert sal maken</l>
<l>&#x00B6; Hi sal die doede op doen staen</l>
<l>Datsi spreken selen ende gaen</l>
<l>Ghelijc lieden die leuen</l>
<l>Die orconde selen gheuen</l>
<l n="45">Vanden wondren die hi doet</l>
<l>Datsi vray sijn ende goet</l>
<l>&#x00B6; Nu en verstaet groet no smal</l>
<l>Dat die doede leuen sal</l>
<l>Maer die duule twaren</l>
<l n="50">Inden doeden lichame varen</l>
<l>Die ter hellen sijn ghewaghen</l>
<l>Ende dien soe sal hi draghen</l>
<l>Dat hi spreken ende gaen sal schinen</l>
<l>Ende oec arbeiden ende pinen</l>
<l n="55">Oft god onse here selue dade</l>
<l>Met sire godliker ghenade</l>
<l>&#x00B6; Ende iherusalem die stat</l>
<l>Sal hi stichten ende maken bat</l>
<l>Sijn name sal werden mare</l>
<l n="60">In al ertrike harentare</l>
<l>Soe dat tfolc van ouer al</l>
<l>An sijn gheloeue vallen sal</l>
</div>
<div type="chapter"><head type="chapter">Hoe dat enoch ende helyas ieghen hem disputeren selen ende hoe hise doeden sal .c.xlvi. </head>
<l><hi rend="bold">N</hi>v alse onse here siet dat al</l>
<l>Sijn hantghewerke bederuen al</l>
<l>Daer hi om storte sijn heilech bloet</l>
<l>Sal hire ieghen senden metter spoet</l>
<l n="5">Sine .ij. knechte alsic las</l>
<l>Dat sijn enoch ende helyas</l>
<l>Die leuens lijfs alsmen leest</l>
<l>Int paradys hebben gheweest</l>
<l><milestone unit="fol" n="140ra"/> Meer dan .m. iaer te voren</l>
<l n="10">Om datsi daertoe sijn vercoren</l>
<l>Dese selen openbare</l>
<l>Antkerste sijn contrare</l>
<l>Ende hem oec segghen dat hi</l>
<l>Een quaet valsch prophete si</l>
<l n="15">Ende dat al dat hi doet ende seit</l>
<l>Loghene es ende valscheit</l>
<l>Ende dat hijt metten duuel doet</l>
<l>Alse dat volc dan des wert vroet</l>
<l>Ende si dinc wel verstaen</l>
<l n="20">Selensi antkerste af gaen</l>
<l>Ende vlien ende scuwen sine leren</l>
<l>Ende te gods tween knechten keren</l>
<l>Ende als antkerst dan siet</l>
<l>Dat hem tfolc algader vliet</l>
<l n="25">Ende sine lere achter steken</l>
<l>Sal hi soe werden ontsteken</l>
<l>Van onwerden ende torne groet</l>
<l>Dat hi sal doen slaen doet</l>
<l>Dese .ij. heileghe gods knechte</l>
<l n="30">Dan soe selen wel te rechte</l>
<l>Gods ingle ter seluer vren</l>
<l>Die zielen te hemle vuren</l>
<l>&#x00B6; Dan sal antkerst daer na poghen</l>
<l>Hoe hi sal bedrieghen moghen</l>
<l n="35">Die gherechte sonder waen</l>
<l>Die noch sijn al volstaen</l>
<l>Dan sal onse here ter seluer stonde</l>
<l>Metten gheeste van sinen monde</l>
<l>Antkerste in haesten groet</l>
<l n="40">Doeden metter gadoet</l>
<l>&#x00B6; Dan soe selen thant twaren</l>
<l>Tekene des ordeels baren</l>
<l>Daer ihesus christus comen sal</l>
<l>Dese werelt doemen al</l>
</div>
<div type="chapter"><head type="chapter">Van .xv. teekenen des doemsdaeghs .c.xlvij. </head>
<l><hi rend="bold">V</hi>ijftiene tekene als wi lesen</l>
<l>Selen vore den doemsdach wesen</l>
<l><milestone unit="fol" n="140rb"/> Deene vore ende dander na</l>
<l>Op .xv. daghe alsict versta</l>
<l n="5">&#x00B6; Opten iersten dach soe sal</l>
<l>Hare die zee op heffen al</l>
<l>.Xx. cubitus wale</l>
<l>Bouen berghe ende bouen dale</l>
<l>Ende stille staen alsoe mede</l>
<l n="10">Alse een muur in hoer stede</l>
<l>&#x00B6; Des anders daeghs salsi met allen</l>
<l>Neder inden gront vallen</l>
<l>Soe neder des wilt ghetrouwen</l>
<l>Datmen dwater cume sal scouwen</l>
<l n="15">&#x00B6; Opten derden dach twaren</l>
<l>Selen hen die vissche baren</l>
<l>Op dat water vander zee</l>
<l>Oft si hadden harde wee</l>
<l>Ende merminnen ende beluwiten</l>
<l n="20">Selen soe brieschen ende criten</l>
<l>Dat dat anxtelec ghescal</l>
<l>Toten hemle clinken sal</l>
<l>&#x00B6; Ten vierden daghe alsict gome</l>
<l>Selen beide cruude ende bome</l>
<l n="25">Sweeten met droplen groet</l>
<l>Gheverwet als bloet roet</l>
<l>&#x00B6; Des vijftes daeghs hebbic vernomen</l>
<l>Selen beesten ende voghele comen</l>
<l>Optie velde ghemeenlike</l>
<l n="30">Elc staen bi sinen ghelike</l>
<l>Ende selen met groeten scaren staen</l>
<l>Met droefheiden sere beuaen</l>
<l>Sonder drinken ende oec eten</l>
<l>&#x00B6; Des sestes daeghs wildijt weten</l>
<l n="35">Soe selen ter neder vallen</l>
<l>Ghestichten ende huse met allen</l>
<l>Oec maect ons selc des vroet</l>
<l>Dat comen sal ene viereghe vloet</l>
<l>Vten westen metter vaert</l>
<l n="40">Ende sal lopen ten oesten waert</l>
<l>&#x00B6; Des seuendes daeghs selen ghemeene</l>
<l>Te gaedre lopen alle die steene</l>
<l><milestone unit="fol" n="140va"/> Ende soe hurten ende steken</l>
<l>Datsi in stucken selen breken</l>
<l n="45">Ende elc stucke daertoe mee</l>
<l>Sal dander steken ontwee</l>
<l>&#x00B6; Des achtests daeghs soe sal</l>
<l>Erdbeuinghe sijn ouer al</l>
<l>Alsoe groet hebbic verstaen</l>
<l n="50">Dat mensche no beeste en selen staen</l>
<l>Moghen/ maer vallen ghereet</l>
<l>Wedert hen si lief oft leet</l>
<l>&#x00B6; Sneghendes daeghs sal ertrike</l>
<l>Effene werden ende ghelike</l>
<l n="55">Alsoe dat berch ende dal</l>
<l>Slecht selen sijn ouer al</l>
<l>&#x00B6; Des tiendes daeghs hebbic verstaen</l>
<l>Soe selen die menschen gaen</l>
<l>Vten holen daer si waren</l>
<l n="60">In ghecropen ende hen baren</l>
<l>Soe cranc van herten ende verdoert</l>
<l>Datsi spreken en selen een woert</l>
<l>&#x00B6; Des ellefs daeghs selen tsamen</l>
<l>Verrisen der doeder lichamen</l>
<l n="65">Ende selen op hoer graue staen</l>
<l>Want die graue selen opgaen</l>
<l>Van sonnen opganghe dat verstaet</l>
<l>Tote dat die sonne onder gaet</l>
<l>Soe dattie doede wijf ende man</l>
<l n="70">Vt selen moghen comen dan</l>
<l>&#x00B6; Des twelefs daeghs met allen</l>
<l>Selen die sterren schinen vallen</l>
<l>Want si selen vt hen sprayen</l>
<l>Eenrehande viereghe rayen</l>
<l n="75">&#x00B6; Sdertiendes daeghs vintmen bescreuen</l>
<l>Selen steruen die leuen</l>
<l>Om datsi na gods beuelen</l>
<l>Metten doeden verrisen selen</l>
<l>&#x00B6; Des viertiends daeghs sonder merren</l>
<l n="80">Selen hemel ende erde berren</l>
<l>&#x00B6; Des vijftiends daeghs seeght dlatijn</l>
<l>Selen nuwe hemle ende erde sijn</l>
<l><milestone unit="fol" n="140vb"/> Ende alle menschen sonder waen</l>
<l>Selen vandier doet opstaen</l>
<l n="85">Ende vore dien rechtre comen zaen</l>
<l>Ende hoer ordeel daer ontfaen</l>
<l>Vore al die werelt openbaer</l>
<l>Daer nieman sal sijn sonder vaer</l>
<l>&#x00B6; Aldus en sal waerlike</l>
<l n="90">Niet sijn in ertrike</l>
<l>Bouen no beneden en sal</l>
<l>Mainiere van rouwe toghen al</l>
<l>Ieghen dien eysliken doemsdach</l>
<l>Dien al die werelt vruchten mach</l>
<l n="95">&#x00B6; Na dien dat dat firmament</l>
<l>Bome crude ende elc element</l>
<l>Steene/ vogle/ ende diere</l>
<l>Dus selen toghen mainiere</l>
<l>Van seerecheiden toter doet</l>
<l n="100">Ieghen dat anxtelec ordeel groet</l>
<l>Wat moghewi arme menschen doen dan</l>
<l>Die redenleke verstannesse hebben an</l>
<l>Ende dat vonnesse ende dat ordeel</l>
<l>Ontfaen moeten al gheheel</l>
<l n="105">Des nieman ontflien en mach</l>
<l>Ay dat sal sijn die dach</l>
<l>Dien wi alle ontsien moghen</l>
<l>Ende wel trecken vore onse oghen</l>
</div>
<div type="chapter"><head type="chapter">Hoe onse here comen sal tien ordeele .c.xlviij. </head>
<l><hi rend="bold">D</hi>Ie heileghen segghen ons aldus</l>
<l>Dattie gods sone ihesus christus</l>
<l>Alle menschen doemen sal</l>
<l>Te iosaphat in dat dal</l>
<l n="5">Want die vader gaf hem gheheel</l>
<l>Macht te doene dat ordeel</l>
<l>Na sinen wisen bescheide</l>
<l>Alse christus selue seide</l>
<l>Omne iudicium dedit filio</l>
<l n="10">Dat latijn luidt also</l>
<l>Dattie vader den sone gaf</l>
<l>Alle vonnesse/ dits daer af</l>
<l><milestone unit="fol" n="141ra"/> Dat dietsch des seker weest</l>
<l>Alsoe ment in dewangelie leest</l>
<l n="15">&#x00B6; Ieghen dat dordeel sal wesen</l>
<l>Selen blasen hebbic ghelesen</l>
<l>Gods businen na sijn beuelen</l>
<l>Daer met dat ontwecken selen</l>
<l>Alle menschen tenen samen</l>
<l n="20">Ende met sielen ende lichamen</l>
<l>Opstaen dan twaren</l>
<l>Inden poente van .xxx. jaren</l>
<l>Hier en twiuele niemene an</l>
<l>Dies niene gheloefde ware inden ban</l>
<l n="25">&#x00B6; Ay sotte mensche ende rude</l>
<l>Wat vreesleker lude</l>
<l>Selen die businen gheuen</l>
<l>Wi moghen thant wel beuen</l>
<l>Ieghen dien eysliken luut</l>
<l n="30">Daer nieman en mach sijn vut</l>
<l>Wi moeten alle openbaer</l>
<l>Vore sijn anschijn comen daer</l>
<l>Want daer en sal nerghen</l>
<l>Scuilen sijn no berghen</l>
<l n="35">Subtijlheit noch argument</l>
<l>En selen daer helpen twent</l>
<l>Weenen/ gheuen/ no smeken</l>
<l>En selen den rechtre moghen weken</l>
<l>Noch wi oec in boeten staen</l>
<l n="40">Want die tijt es dan voldaen</l>
<l>Die ons god hadde ghegheuen</l>
<l>Om te beterne onse leuen</l>
<l>&#x00B6; Christus sal daer op ene wolke</l>
<l>Hem vertoghen sinen volke</l>
<l n="45">Ende die teekene van sinen wonden</l>
<l>Hen vertoghen daer ter stonden</l>
<l>Cruce/ crone/ ende nagle mede</l>
<l>Ende dspere oec daer ter stede</l>
<l>Salmen oec daer scouwen an</l>
<l n="50">Sydrac seeght die wise man</l>
<l>En houdt dat niet vorwaer</l>
<l>Dat dat cruce sal sijn daer</l>
<l><milestone unit="fol" n="141rb"/> Daer onse here an was gheset</l>
<l>Crone/ spere/ no nagle met</l>
<l n="55">Maer daer sal des ghelike sijn</l>
<l>Claerre dan dat sonneschijn</l>
<l>Hen te scanden diene wouden</l>
<l>Vore enen puren mensche houden</l>
<l>Die nv selen sijn ghewes</l>
<l n="60">Dat hi coninc der glorien es</l>
<l>&#x00B6; Ende hen te troeste diene hilden</l>
<l>Ouer god ende die met wilden</l>
<l>Hem dienen vroech ende spade</l>
<l>In wien dat es alle ghenade</l>
<l n="65">&#x00B6; Themelsche here sal mede</l>
<l>Daer sijn ter seluer stede</l>
<l>Ende al dat ie sonder waen</l>
<l>Ontfinc redenlec verstaen</l>
<l>&#x00B6; Nv moeghdi vraghen hoet al</l>
<l n="70">Ghestaen sal in dat dal</l>
<l>Want elc mach merken dat</l>
<l>Vele te cleine es die stat</l>
<l>Soe vele menschen tontfane</l>
<l>Meestre doen ons te verstane</l>
<l n="75">Dattie menschen na gods beuelen</l>
<l>Inde locht oec wesen selen</l>
<l>Bouen besiden ende onder</l>
<l>Des en darf nieman wonder</l>
<l>Hebben des sijt ghewes</l>
<l n="80">Want god alles machtech es</l>
<l>&#x00B6; Onse here die sal daer kennen</l>
<l>Elcs menschen herte bennen</l>
<l>Ende al dat hi ie ghedede</l>
<l>Waest goet oft quaet mede</l>
<l n="85">Ende elken mensche sal vorwaer</l>
<l>Sine consientie wroeghen daer</l>
<l>&#x00B6; God sal selue die sonden wroeghen</l>
<l>Ende oec al na sijn gheuoeghen</l>
<l>Sal hi wisen ende rechten met</l>
<l n="90">Dit nes niet ghelijc onser wet</l>
<l>&#x00B6; Den verdoemden sal dunken des</l>
<l>Dat sijn vonnesse gherecht es</l>
<l><milestone unit="fol" n="141va"/> Ende dat hi oec hoe dat vert</l>
<l>Der helscher pinen wel es wert</l>
</div>
<div type="chapter"><head type="chapter">Vanden anxte des ordeels ende hoe die quade ghewijst werden ter hellen .c.xlix. </head>
<l><hi rend="bold">D</hi>anxt sal daer soe groet sijn</l>
<l>Vore des rechters gram anschijn</l>
<l>Daer hi dordeel sal gheuen</l>
<l>Dat dingle selen beuen</l>
<l n="5">Maria sijn moeder sal daer</l>
<l>Ende die heileghen hebben vaer</l>
<l>Ende sente ian baptiste</l>
<l>Die van sonden noyt en wiste</l>
<l>Soe moghewi arme sonderen</l>
<l n="10">Ons met rechte wel verueren</l>
<l>Die binnen al onsen iaren</l>
<l>Cume ie sonder sonde waren</l>
<l>&#x00B6; Daer selen dingle na desen</l>
<l>Die goede vten quaden lesen</l>
<l n="15">Entie goede sonder letten</l>
<l>Tons heren rechter siden setten</l>
<l>Entie quade ter slinker hant</l>
<l>Dan sal onse here spreken thant</l>
<l>Toten ghenen sonder waen</l>
<l n="20">Die tsire slinker siden staen</l>
<l>Met woerden die selen sniden</l>
<l>Ghelijc den swerde in beiden siden</l>
<l>&#x00B6; Ic was hongherech ende ghi</l>
<l>En gaeft niet tetene mi</l>
<l n="25">&#x00B6; Dorstech ghine hebt mi niet ghelaeft</l>
<l>&#x00B6; Naect dat ghi mi niet an en gaeft</l>
<l>&#x00B6; Inder kerker wasic daertoe</l>
<l>Ghine visiteret mi niet doe</l>
<l>&#x00B6; Sie soe wasic oec mede</l>
<l n="30">Ghine vraghet niet wat ic dede</l>
<l>Gaet vermalendide schiere</l>
<l>Inden eweliken viere</l>
<l>Daer ghi altoes bliuen selt</l>
<l>In dier duule ghewelt</l>
<l n="35">&#x00B6; Dat vonnesse sal sijn swaer</l>
<l>Dattie rechtre sal gheuen daer</l>
<l><milestone unit="fol" n="141vb"/> Want en sal nieman moghen keren</l>
<l>Noch oec moghen appelleren</l>
<l>Vore eneghen rechtre sijd ghewes</l>
<l n="40">Want nieman boven hem en es</l>
<l>&#x00B6; Ay wat iammere sal daer sijn</l>
<l>Om datsi hoers gods anschijn</l>
<l>Nemmermeer en selen moghen</l>
<l>Anescouwen met horen oghen</l>
<l n="45">Gheset vut allen verloeste</l>
<l>Ende vut allen hope van troeste</l>
<l>Daer hen anders niet volghen en sal</l>
<l>Dan die bittre helsche wal</l>
<l>Die duren sal sonder inden</l>
<l n="50">Want gods woert en mach niet winden</l>
<l>&#x00B6; Dan selen die duule wreet</l>
<l>Daer thant sijn ghereet</l>
<l>Ende iaghent al ter hellen</l>
<l>Daer si ewelec selen quellen</l>
<l n="55">Duule ende menschen hebbic vernomen</l>
<l>Ende nemmermeer daer vte comen</l>
</div>
<div type="chapter"><head type="chapter">Hoe die gherechte met gode selen varen te hemelrike .cl. </head>
<l><hi rend="bold">N</hi>v sal hem christus omme keren</l>
<l>Die here es alre heren</l>
<l>Ende toenen een lieflijc anschijn</l>
<l>Hen die ter rechter siden sijn</l>
<l n="5">Hi sal spreken lieue vriende</l>
<l>Want mi elc van v wel diende</l>
<l>Doen ghi waert op ertrike</l>
<l>Ende mi hilt waerlike</l>
<l>Ouer vwen wareghen god</l>
<l n="10">Ende oec wel hilt mijn ghebod</l>
<l>Ende die werke der ontfarmechede</l>
<l>An darme volwllet mede</l>
<l>Soe comt met mi algader</l>
<l>In dat rike mijns vader</l>
<l n="15">Dat v bereet heeft gheweest dan</l>
<l>Van dat ertrike ierst began</l>
<l>&#x00B6; Nv en mochtic niet ghelesen</l>
<l><milestone unit="fol" n="142ra"/> Wat vrouden dan daer sal wesen</l>
<l>Daer die coninc dus vriendelike sal</l>
<l n="20">Sine vriende lieflec noeden al</l>
<l>Tsire glorien met selker eren</l>
<l>Daer si nemmermeer vut en keren</l>
<l>Daer sal die coninc twaren</l>
<l>Selue talre vorst varen</l>
<l n="25">Sijn moeder bi hem alsic versta</l>
<l>Sine ingle ende sine heileghen na</l>
<l>Ende alle sine vriende ghemeenlike</l>
<l>Indie vreude van hemelrike</l>
<l>Met glorien met sanghe hoech</l>
<l n="30">Nieman daertoe en doech</l>
<l>Dat hi hier af iet vele sprake</l>
<l>Want si es te hoghe die zake</l>
<l>&#x00B6; Nv sal alsoe wi lesen</l>
<l>Die stede volwlt wesen</l>
<l n="35">Daer lucifer ende sine ghesellen</l>
<l>Vut vielen inder hellen</l>
<l>Dats die tiende coer alsic las</l>
<l>Onse here onne ons das</l>
<l>Dat wire alle comen tsamen</l>
<l n="40">Nv segt allegader. amen</l>
</div>
<div type="chapter"><head type="chapter comment">[Slot]</head>
<l><hi rend="bold">N</hi>v es dit werc gheindt</l>
<l>Daer ghi viere boeke in vindt</l>
<l>&#x00B6; Dierste vander werelt beghinne</l>
<l>&#x00B6; Dander heeft dat middel inne</l>
<l n="5">&#x00B6; Dat derde van sconen zeden</l>
<l>Van hoefscheiden van wijsheden</l>
<l>&#x00B6; Dfierde der werelt inde</l>
<l>Alsic bescreuen vinde</l>
<l>Dese boec was volmaect al</l>
<l n="10">Doe dcarnatioen was int ghetal</l>
<l>Dertien hondert ende .xxx. mede</l>
<l>Al tantwerpen indie stede</l>
<l>Recht opten sesten dach</l>
<l>"/>142rb| Die in doeghstmaent ghelach</l>
<l n="15">&#x00B6; Edel here machtech ende hoghe</l>
<l>Lottrijcs/ brabants/ lymborchs hertoghe</l>
<l>Van valkenborch daertoe mere</l>
<l>Van hoesdeine ende van breda here</l>
<l>Wien god noch heeft ghegheuen</l>
<l n="20">Voerspoet in al sijn leuen</l>
<l>Ende sal oec al vwen tijt</l>
<l>Des ghi hem sculdech te dankene sijt</l>
<l>Here desen boec ende dit werc</l>
<l>Soe gheeft v ian v arme clerc</l>
<l n="25">Vwer heerleker ghewelt nu</l>
<l>Ontfanclijc moet hi sijn v</l>
<l>Doet hier af vore v lesen</l>
<l>Alse ghi ledech soudt wesen</l>
<l>Ghine vinter in ghene dinghe</l>
<l n="30">En si algader leringhe</l>
<l>Ons gheloefs/ ende daertoe mede</l>
<l>Hoefscheit doeght ende wijshede</l>
<l>Vore ende achter meerre ende minder</l>
<l>Doedt oec lesen vore vwe kinder</l>
<l n="35">Alsi soe verre sijn ghedeghen</l>
<l>Datsi lerens moghen pleghen</l>
<l>Si selens emmer onthouden iet</l>
<l>Want al datmer in siet</l>
<l>Es al orboere int bedrijf</l>
<l n="40">Beide an siele ende ane lijf</l>
<l>God die gheue v lieue here</l>
<l>Lanc lijf ghesonde ende ere</l>
<l>Goeden raet ende victorie</l>
<l>Ende na dit lijf sine glorie. Amen</l>
</div>
</div>
</body>
</text>
</TEI.2>
