<?xml version='1.0'?><!DOCTYPE TEI.2 PUBLIC '-//TEI P4//DTD Main Document Type//EN' 'http://www.tei-c.org/Guidelines/DTD/tei2.dtd' [<!ENTITY % TEI.transcr 'INCLUDE'> <!ENTITY % TEI.prose 'INCLUDE'><!ENTITY % TEI.linking 'INCLUDE'><!ENTITY % TEI.figures 'INCLUDE'><!ENTITY % TEI.analysis 'INCLUDE'><!ENTITY % TEI.corpus 'INCLUDE'><!ENTITY % TEI.XML 'INCLUDE'><!NOTATION TEI-XML PUBLIC 'TEI P4' 'http://www.tei-c.org/Guidelines/DTD/tei2.dtd'>]><TEI.2><teiHeader>
<fileDesc>
<titleStmt>
<title>Walewein ende Keye</title>
<author>Onbekend</author>
</titleStmt>
<editionStmt>
<edition>W.J.A. Jonckbloet (ed.): Roman van Lancelot, (XIIIe eeuw). Naar het (eenig-bekende) handschrift der Koninklijke Bibliotheek, op gezag van het gouvernement uitgegeven. 's-Gravenhage, 1846-1849. dl. 2, 126-151.</edition>
</editionStmt>
<publicationStmt>
<p></p>
</publicationStmt>
<sourceDesc>
<listBibl id="inlMetadata">
<bibl><interpGrp type="titleLevel1">
<interp value="Walewein ende Keye"/>
</interpGrp><interpGrp type="medium">
<interp value="book"/>
</interpGrp><interpGrp type="authorLevel1">
<interp value="Onbekend"/>
</interpGrp>
<interpGrp type="ipr">
<interp value="online"/>
</interpGrp><interpGrp type="corpusProvenance">
<interp value="cdrom-mnl"/>
</interpGrp>
<interpGrp type="pubYear_from"><interp value="1300"/></interpGrp>
<interpGrp type="witnessYear_from"><interp value="1300"/></interpGrp>
<interpGrp type="pubYear_to"><interp value="1350"/></interpGrp>
<interpGrp type="witnessYear_to"><interp value="1350"/></interpGrp>
</bibl>
</listBibl>
<bibl id="original-metadata-cdrom-version"><![CDATA[
<TITEL>Walewein ende Keye</TITEL>
<author>Onbekend</author>
<AARD>Rijm</AARD>
<BRON nr="K123">'s-Gravenhage, Koninklijke Bibliotheek, 129 A 10</BRON>
<DATUM>1300-1350</DATUM>
<OMVANG>3668 verzen</OMVANG>
<BRON.OPM>Het handschrift staat bekend als de zgn. Haagse Lancelot-codex. Deze bevat in totaal 2+241+2 bladen en per blad 3 kolommen. Het totaal aantal verzen bedraagt 87296. Walewein ende Keye is in de Haagse codex mogelijk verkort overgeleverd en bevindt zich op fol. 178-187. De codex bevat achtereenvolgens: Boek II: het vervolg van de Roman van Lancelot (fol. 199, vs. 1-36947), Roman van Perchevael (fol. 100-115, vs. 36951-42546), Roman van Moriaen (fol. 116-128, vs. 42547-47262); Boek III: Queeste van den Grale (fol. 129-158vc, vs. 1-11160), Wrake van Ragisel (verkorte versie) (fol. 158vc-166, vs. 11161-14580), Roman van den riddere metter mouwen (verkorte versie) (fol. 167-177, vs. 14581-18602), Walewein ende Keye (fol. 178-187, vs. 18603-22270), Lanceloet en het hert met de witte voet (fol. 188-190rb, vs. 22271-23126), Roman van Torec (fol. 190rc-200, vs. 23127-26980); Boek IV: Arturs doet (fol. 201-238, vs. 1-13054). Boek I, met het begin van de Roman van Lancelot, is verloren gegaan.</BRON.OPM>
<EDITIE>W.J.A. Jonckbloet (ed.): Roman van Lancelot, (XIIIe eeuw). Naar het (eenig-bekende) handschrift der Koninklijke Bibliotheek, op gezag van het gouvernement uitgegeven. 's-Gravenhage, 1846-1849. dl. 2, 126-151.</EDITIE>
<STATUS>Kritisch</STATUS>
<BRONMNW>797 </BRONMNW>
<EDITIE.OPM>Er is gebruik gemaakt van de gedigitaliseerde versie van Jonckbloets uitgave die tot stand kwam aan de KU Nijmegen. Deze elektronische versie bevat enkele kleine verschillen met de editie van Jonckbloet. Niet overgenomen werden: het trema, het uitroepteken, de clausstreep en het commentaar "(sic)"; voorts springt de tekst nergens in. </EDITIE.OPM>
<BRONNEN>'s-Gravenhage, Koninklijke Bibliotheek, 129 A 10</BRONNEN>
]]></bibl>
</sourceDesc>
</fileDesc>
</teiHeader>
<text>
<body><div type="chapter"><head type="chapter"><pb n="126"/> XLIII. <hi rend="italic">Hoe Keye Waleweine verriet, ende hoe Walewein die joncfrouwe uten borre verloeste. </hi></head>
<l>Die aventure doet ons cont,</l>
<l>Dattie coninc nu ter stont</l>
<l n="18605">Hilt enen groten hof</l>
<l>Om te meerren sinen lof.</l>
<l>Drie dusent ridders, over waer,</l>
<l>Waren nu ten etene daer,</l>
<l>Ende drie hondert ridders tallen stonden</l>
<l n="18610">Waren daer vander tavelronden,</l>
<l>Die altoes waren met Arture.</l>
<l>Nu seget ons die aventure</l>
<l>Dattie coninc Waleweine beval</l>
<l>Sijn lant te achterwaerne al,</l>
<l n="18615">Ende al dat hi dade dat ware gedaen.</l>
<l><pb n="127"/>Dit beneet Keye saen,</l>
<l>Dat Waleweine aldus scone staet,</l>
<l>Dat hi was des conincs raet</l>
<l>Ende dlant algader an hem stoet,</l>
<l n="18620">Ende men dor hem also nine doet;</l>
<l>Want hi drossate was aldaer.</l>
<l>Dor dese dinc al oppenbaer</l>
<l>Pijndi hem hoe hi mochte</l>
<l>Waleweine verraden. Hord wat hi dochte.</l>
<l n="18625">Hi ginc saen aldaer hi vant</l>
<l>Ende vergaderde .xx. ridders thant,</l>
<l>Die van sinen gesellen waren,</l>
<l>Ende seide hoe daer ware gevaren,</l>
<l>Dat Walewein al ware here.</l>
<l n="18630">"Ende wildi mi nu ter ere</l>
<l>Hulpen, ic saels verdinen wel."</l>
<l>Dese .xx. ridders waren fel</l>
<l>Ende haetten Waleweine om die dinc</l>
<l>Dat hem dicke so wel verginc,</l>
<l n="18635">Ende: "Her drossate, uwen raet</l>
<l>Willewi doe, hoe soet gaet,</l>
<l>Ende secgen dat gi wilt ende lien."</l>
<l>Doe ginc Keye met deser pertien</l>
<l>Vorden coninc Arture staen</l>
<l n="18640">Ende seide: "Here, nu hevet gedaen</l>
<l>Walewein u neve grote overmodecheit:</l>
<l>Hi hevet sulke dinc geseit,</l>
<l>Dies si hen alle mogen scamen</l>
<l>Die inden hove sijn te samen."</l>
<l n="18645">"Keye," sprac Artur die coninc,</l>
<l>"Wat meindi met deser dinc?</l>
<l>Wat heeft Walewein min neve geseit"?</l>
<l>"Her coninc, ic segt u wel gereit,</l>
<l>Want al dese ridders horden dat</l>
<l n="18650">Dat hi hem gisteren mergen vermat,</l>
<l>Wildi varen om aventuren,</l>
<l>Datter hem soude meer geburen</l>
<l>Binnen enen jare, opdat hi woude,</l>
<l>Dant algader den ridders soude</l>
<l n="18655">Die dinen hove behoren toe."</l>
<l>Des was die coninc herde onvroe</l>
<l>Ende sloecht thoeft ter eerden neder.</l>
<l>Over een stic hief hijt op weder</l>
<l>Ende sprac: "Keye, es dit waer"?</l>
<l n="18660">"Here, vrages den ridderen daer</l>
<l>Oft sijt iet horden dat hijt seide."</l>
<l>Doe vrages die coninc; sonder beide</l>
<l>Seiden sijt allegader daer</l>
<l>Dat hijt sprac al over waer.</l>
<l n="18665">Walewein ne wiste hier af niet:</l>
<l>Hi pensde lettel om dit verdriet,</l>
<l>Nochtan haddi verdriets genoech,</l>
<l>Want hi hadde groet ongevoech</l>
<l>Des nachts gehad in enen droem.</l>
<l n="18670">Hord hier na ende nemet goem:</l>
<l>Hem dochte dat een leu quam</l>
<l>Ende hem in sine middelt nam</l>
<l>Ende metten clauwen stac int side</l>
<l>Ende wilde hem therte breken tier tide</l>
<l n="18675">Ende uttrecken also houde;</l>
<l>Ende alse hem Walewein weren soude,</l>
<l>Ende hi metten leden wranc,</l>
<l>Also hi vanden slape ontspranc,</l>
<l>Viel hi vanden bedde onsochte,</l>
<l n="18680">Dat hem di lede breken dochten,</l>
<l>Ende sijn arm oec van desen</l>
<l>Docht daer tebroken wesen.</l>
<l>Doe stont hi op harde saen</l>
<l>Ende cleetde hem ende es gegaen</l>
<l n="18685">In ene kerke, die stont aldaer,</l>
<l>Ende bat onsen here daernaer</l>
<l>Oetmoedelike ende sere</l>
<l>Dat hine moeste hedemere</l>
<l>Bescermen, ende alle dage daernaer,</l>
<l n="18690">Van dien drome, die was so swaer.</l>
<l>Als hi sine bedinge heeft gedaen</l>
<l>Es Walewein te hovewaerd gegaen</l>
<l>Ende vant den coninc sinen oem</l>
<l>Die udewerd sach ende nam goem</l>
<l n="18695">Om Waleweine, waer hi meert.</l>
<l>Walewein vant den coninc vereert.</l>
<l>Hi groettene herde hoveschlike.</l>
<l>Die coninc sprac doe haestelike</l>
<l>Ende seide: "Neve, hoe es dit comen?</l>
<l n="18700">Ene dinc hebbic van u vernomen</l>
<l>Dies gi waerd harde ongewone,</l>
<l>Want gine plages noit te done.</l>
<l>Keye seget, die hier steet,</l>
<l>Dat gi u vermaet gereet,</l>
<l n="18705">(Oec sijn hier sulke dies met hem gien)</l>
<l>Dat u souden meer gescien</l>
<l>In enen jare aventuren</l>
<l>Dan alden genen nu ter uren</l>
<l>Die behoren ten hove mijn.</l>
<l n="18710">Eest waer of saelt logene sijn?"</l>
<l>Walewein seide: "Here, her coninc,</l>
<l>Van algader derre dinc</l>
<l>Benic onsculdech, ende oec der daet</l>
<l>Die Keye op mi seget, die quaet.</l>
<l n="18715">Here, ic bekinne dat herde wale,</l>
<l>Dat hier menech es in die zale,</l>
<l>Die beter es, here, dan ic ben,</l>
<l>Ende hoverscher oec in sinen sen,</l>
<l>Ende bat volcomen tallen spele</l>
<l n="18720">Van ridderscepe herde vele.</l>
<l>Ic ben een onvolcomen man</l>
<l>Wies soudec mi beromen dan?</l>
<l>Keye di wedersprakene daer</l>
<l>Vorden coninc al oppenbaer,</l>
<l n="18725">Ende sprac: "Gi seit al dese dinc</l>
<l>Die u anetijt die coninc:</l>
<l>Ic horet u gisteren secgen tere stede.</l>
<l>So daden dese ridders mede</l>
<l>Die hier staen: si hordent wel."</l>
<l n="18730">"Ay Keye, quaet cleppere ende fel,</l>
<l>Dicke hebdi gestaen na min onnere.</l>
<l>Bi Gode, her coninc, ende bi mire ere,</l>
<l>Des benic onsculdech, secgic u.</l>
<l>Maer omdat gi bat gelovet nu</l>
<l n="18735">Hem dan gi doet min onscoude</l>
<l>So willic rumen met gewoude</l>
<l>U hof ende scuwen vordane."</l>
<l>Sinen knape sprac hi ane</l>
<l>Ende seide: "Bringet mi altemale</l>
<l n="18740">Mijn hernasch hier in die zale,</l>
<l>Ende min ors bringet mede."</l>
<l>Die knape ginc ende dede gerede</l>
<l>Dat hem sijn here hiet aldaer.</l>
<l>Hi bracht algader; ende daernaer</l>
<l n="18745">Ginc hem wapenen Walewein.</l>
<l>Doe ne was riddere negein,</l>
<l>Hine was drove om dese dinc:</l>
<l>So was oec selve die coninc,</l>
<l>Ende bat hem dat hi bleve daer.</l>
<l n="18750">Die ridders badens alle daernaer</l>
<l>Ende seiden: "Laet sinken uwen moet.</l>
<l>En donct ons niet wesen goet</l>
<l>Dat gi dor ene logelike dinc</l>
<l>Onsen here den coninc</l>
<l n="18755">Begeven wilt ende ons daertoe."</l>
<l>Her Walewein die antwerde doe</l>
<l>Ende seide: "Gi bid alle om niet.</l>
<l>Mijns gescie dat God gebiet,</l>
<l>Met trouwen ic u dat gelove,</l>
<l n="18760">Hier en comic meer te hove,</l>
<l>In ben volcomen derre daet,</l>
<l>Die Keye op mi seget, die quaet."</l>
<l>Dus nam Walewein orlof aldaer,</l>
<l>Daer ombe gedreven was mesbaer.</l>
<l n="18765">Die ridders seiden doe allegader:</l>
<l><pb n="128"/>"Wi verlisen hier onsen vader,</l>
<l>Die ons gaf wapine talre stont.</l>
<l>Dat hevet gedaen Keys mont</l>
<l>Met sinen logene harde sere.</l>
<l n="18770">Dattene God onse here onnere,</l>
<l>Dat hi ons dien heeft benomen</l>
<l>Daer ons al ere af soude comen."</l>
<l>Nu es dese clage ende dese toren</l>
<l>Der coninginnen comen te voren,</l>
<l n="18775">Hoe dat Keye die drossate</l>
<l>Met sire tale, met sire onmate,</l>
<l>Waleweine doet rumen thof.</l>
<l>Si werd so sere drove daer of,</l>
<l>Dat si cume conde gestaen.</l>
<l n="18780">Si ware in onmacht gevallen saen.</l>
<l>Si vloecte Keyen utermaten,</l>
<l>Ende al die joncfrouwen die daer saten</l>
<l>Vloectene mede harde sere.</l>
<l>Doe ginc die coninginne ten here</l>
<l n="18785">Heren Waleweine na dese dinc:</l>
<l>Metten armen sine bevinc</l>
<l>Ende bat hem utermaten sere:</l>
<l>"Ay soete Walewein, live here,</l>
<l>Blivet hier ende bedinct u.</l>
<l n="17790">Wi weten wel allegader nu</l>
<l>Dat gi onsculdech sijt der word</l>
<l>Die Keye van u hier bringet vord.</l>
<l>Ay live Walewein, comet des af."</l>
<l>Walewein doe antwerde gaf</l>
<l n="18795">Der coninginnen sire vrouwen:</l>
<l>"Alles goeds ende alre trouwen</l>
<l>Moet u, vrowe, nu lonen God.</l>
<l>Gerne doe ic u gebot</l>
<l>Van allen sticken, bi karitaten;</l>
<l n="18800">Maer dese dinge magic niet laten.</l>
<l>Ende geeft mi orlof, live vrowe."</l>
<l>Si moest doen al had sijs rouwe.</l>
<l>Dus nam Walewein daer orlof</l>
<l>Ende ruemde also des conincs hof,</l>
<l n="18805">Dies si alle droefden gemene</l>
<l>Sonder die quade Keye allene</l>
<l>Ende sine gesellen, dies met hem waren:</l>
<l>Sine haddens negenen rouwe, twaren.</l>
<l>Nu es Walewein ter selver steden</l>
<l n="18810">Met tween knapen van daer gesceden.</l>
<l>Ende alsi ene dachvard waren</l>
<l>Dedise thuswaerd varen</l>
<l>Ende dede hen groten der coninginnen</l>
<l>Ende alle di daer waren binnen,</l>
<l n="18815">Sonder Keyen ende sine gesellen,</l>
<l>Daer gi hier vore af horet tellen.</l>
<l>Die knapen moesten sceden gereet</l>
<l>Van haren here, al waest hen leet,</l>
<l>Ende daden die boetscap di hi beval.</l>
<l n="18820">Ende her Walewein reet doe berch ende dal,</l>
<l>So dat hi in enen woude quam,</l>
<l>Daer hijt utermatene scone vernam;</l>
<l>Maer het was daer harde woeste.</l>
<l>Nochtan hi daer bliven moeste</l>
<l n="18825">Dien nacht tot des mergens vroe.</l>
<l>Doent dach was reet hi doe</l>
<l>Vaste henen met snelre vart,</l>
<l>Ende quam gereden op enen aert</l>
<l>Buten den woude in enen dale,</l>
<l n="18830">Daer hi sach gescepen wale</l>
<l>Enen casteel rikelike.</l>
<l>Hi reet derward dapperlike.</l>
<l>Doe sach hi vort al sonder waen,</l>
<l>Ende sach vele hovede op staken staen.</l>
<l n="18835">Ende daer hi vorwerd soude liden</l>
<l>Sach hi staende daer besiden</l>
<l>Enen steinen borne claer,</l>
<l>Die harde dipe was, vorwaer;</l>
<l>Ende daer in sat een scone wijf,</l>
<l n="18840">Die grote pine gedogede ant lijf.</l>
<l>Ende Walewein die sprac tot hare:</l>
<l>"Scone, wat beligdi dare?</l>
<l>Mach enech man gehulpen u?</l>
<l>"Bi Gode, here, ic segt hier nu,</l>
<l n="18845">Mine can gehulpen geen man</l>
<l>Die ter werelt ie lijf gewan;</l>
<l>Want die mi wilt in staden staen</l>
<l>Die werd verslegen herde saen."</l>
<l>Doe sprac Walewein: "Op uwe trouwe,</l>
<l n="18850">Wi dede u hier in, segt mi, joncfrouwe?"</l>
<l>"Here, ic segt, wildijs sijn wijs.</l>
<l>Hier so dede mi min amijs,</l>
<l>Die here es over al dit lant,</l>
<l>Dattie Swerte Montanie es genant.</l>
<l n="18855">Hi ende ic quamen al hire</l>
<l>Gereden, ende hi vrachde mi scire</l>
<l>Oftic kinde enegen man</l>
<l>Ende oec soe scone mede daer an,</l>
<l>Ende oec so goeden riddere ware</l>
<l n="18860">Alse hi ware al oppenbare?</l>
<l>Ic seide dat ic selken wiste</l>
<l>Die betere ware in allen twiste,</l>
<l>Ende scoenre vele meer dan hi.</l>
<l>Daer so vragedi wie dat si?</l>
<l n="18865">Ic seide dat Walewein ware</l>
<l>Vele scoenre al oppenbare</l>
<l>Ende betere riddere harde vele,</l>
<l>Want men vint in genen spele</l>
<l>Die hem geliket iet een twint.</l>
<l n="18870">Om dit so werd hi so ontsint,</l>
<l>Dat hi mi inden borne stac,</l>
<l>Ende vord dese worde sprac,</l>
<l>Dat ic hier soude bliven doet,</l>
<l>Walewein [ne] verloeste mi vander noet.</l>
<l n="18875">Daer ic hier inne om ben geset.</l>
<l>Nu weetti here wat mi let."</l>
<l>Walewein sprac doe: "Scone joncfrouwe,</l>
<l>Ic sal u hulpen ut desen rouwe,</l>
<l>Bi mire [trouwe], opdat ic can."</l>
<l n="18880">"Neen," sprac si, "edel man,</l>
<l>Ic rade u dat gi henen ridet</l>
<l>Ende mins amijs niet ontbidet;</l>
<l>Hi es so fel ende so starc</l>
<l>Dat hi twee ridders in een parc</l>
<l n="18885">Dicke heeft bestaen gereet,</l>
<l>Ende beide doet sloech; Godweet,</l>
<l>Gine mocht vor hem gestaen niet,</l>
<l>Daer omme biddic u dat gi vliet</l>
<l>Ende laet mi bliven in dese noet.</l>
<l n="18890">Ic wil niet dat gi blivet doet</l>
<l>Om minen wille, dat secgic u.</l>
<l>Dese staken die hier staen nu</l>
<l>Om desen borne, ende dese hoeft</l>
<l>Die daer op staen, des geloeft,</l>
<l n="18895">Die heeft hi alle gedoet daerbi,</l>
<l>Om dat si wilden verloessen mi."</l>
<l>Mijn her Walewein seide: "Joncfrouwe,</l>
<l>Uwen worden ic wel betrouwe;</l>
<l>Ende mins gescie dat God gebiet,</l>
<l n="18900">In late u hier nu langer niet."</l>
<l>Ende hi hiefse ut ende sette</l>
<l>Vor hem saen op Gringalette,</l>
<l>Ende voer met hare henen saen.</l>
<l>Onlange daerna heeft hi verstaen</l>
<l n="18905">Waer een riddere gereden quam</l>
<l>Utermatene erre ende gram.</l>
<l>Part ende wapine was al wit,</l>
<l>Ende hi sprac te Walewine dit,</l>
<l>Met groter stemmen herde sere:</l>
<l n="18910">"Hordijt, riddere, sprect, here,</l>
<l>Gi hebt gedaen grote dompheit.</l>
<l>Ic berope u van dorperheit;</l>
<l>Gi hebt mins oems ban tebroken.</l>
<l>Dit sal scire sijn gewroken.</l>
<l n="18915">Gi hebt ontfoert hier sijn amie;</l>
<l><pb n="129"/>Den vrede ic nu hier vertie."</l>
<l>Done die joncfrouwe comen sach,</l>
<l>"Ay mi." seitsi, "owi, owach,</l>
<l>Wat saels nu, edel riddere, sijn.</l>
<l n="18920">Hier gaet nu ane dleven dijn.</l>
<l>Dese riddere es fel ende cone</l>
<l>Ende es mins heren suster sone,</l>
<l>Ende es die witte riddere genant.</l>
<l>Nu set mi neder al te hant,</l>
<l n="18925">Ende vastelike di vlucht nu kiest,</l>
<l>Dat gi u leven nine verliest."</l>
<l>Doe sprac te hare Walewein:</l>
<l>"Ic sal u setten op dit plein</l>
<l>Ende sal mi verweren, oftic can,</l>
<l n="18930">Jegen desen vresseliken man."</l>
<l>Walewein sprac ten riddere saen:</l>
<l>"Wat hebbic u te lede gedaen?</l>
<l>Hebbic iet gedaen dat qualijc steet</l>
<l>Ic beent u te beterne gereet."</l>
<l n="18935">Die ander sprac: "En gere sone</l>
<l>Noch vrede so nes hier te done;</l>
<l>Dune sals mi els niet geven</l>
<l>Te beteringen dan dijn leven."</l>
<l>Doe keerde her Walewein te hant</l>
<l n="18940">Daer hi den witten riddere vant,</l>
<l>Ende stakene metten spere int lijf,</l>
<l>Ende warpene vor dat scone wijf</l>
<l>Van sinen orsse doet ter neder.</l>
<l>Hi vinc dat ors ende kerde weder</l>
<l n="18945">Ende settere die vrowe op daernaer,</l>
<l>Ende voretse wech saen van daer;</l>
<l>Maer eer si iet verre quamen</l>
<l>Echt si een geruchte vernamen</l>
<l>Van enen riddere. Done sach</l>
<l n="18950">Die vrowe riep si: "Owach,</l>
<l>Wat saels nu, edel ridder, wesen.</l>
<l>Nu ne mogedi niet genesen;</l>
<l>Dits die rode riddere, sijt gewes,</l>
<l>Die des wits broder es.</l>
<l n="18955">Dese es tienwaerf also goet</l>
<l>Ende also stout in sinen moet</l>
<l>Als dien du heves doet gesteken:</l>
<l>Dat sal hi op di willen wreken.</l>
<l>Oft gi uwes lives wilt genesen</l>
<l n="18960">So keert nu wech, ende laet mi wesen."</l>
<l>Walewein sprac: "Wat mins gesciet,</l>
<l>Aldus en scedic henen niet."</l>
<l>Die rode riddere quam ongehire</l>
<l>Ende sprac tote Waleweine scire:</l>
<l n="18965">"Die mord die du heves gedaen</l>
<l>Die moet an dijn leven gaen.</l>
<l>Weert u, oft gi sijt so cone,</l>
<l>Want gi hebbets wel te done."</l>
<l>Harre twe[er] tale was niet lanc.</l>
<l n="18970">Her Walewein Gringalette dwanc</l>
<l>Ende dedene lopen metten sporen,</l>
<l>Ende stac den roden riddere voren</l>
<l>Met sinen spere alte hant,</l>
<l>Dat hem dor sine herte want;</l>
<l n="18975">Ende hi viel vanden orsse neder</l>
<l>Ter eerden doet. Walewein kerde weder</l>
<l>Toten joncvrouwen harde saen.</l>
<l>Scire daerna heeft hi verstaen</l>
<l>Enen riddere noch comen gereden.</l>
<l n="18980">Die doe riep met haestecheden:</l>
<l>"Keert u, vasseel. Gi blivet hier</l>
<l>Al waerdi nu noch alse fier."</l>
<l>"Acharme," sprac doe die joncfrouwe,</l>
<l>"Nu naket mi alre irst di rouwe;</l>
<l n="18985">Dits min here: die starcste man,</l>
<l>Daer nieman jegen geduren can.</l>
<l>Gi blieft nu doet, edel here,</l>
<l>Gine vliet met haesten harde sere.</l>
<l>Vliet ende laet mi hier nu;</l>
<l n="18990">Ic moet sterven over u."</l>
<l>Walewein seide: "En onsiet u niet.</l>
<l>In vlie niet, wat mins gesciet.</l>
<l>In vloe nie dor genen man."</l>
<l>Mettien so quam Morilagan.</l>
<l n="18995">Sijn hernasch was altesamen</l>
<l>Pec swerd na sire namen.</l>
<l>Ende hi quam in dire gebare</l>
<l>Oft algader sijn eygen ware</l>
<l>Wat dat was in ertrike.</l>
<l n="19000">Hi sprac nu herde verbolgelike:</l>
<l>"Bi Gode, her riddere, na minen waen</l>
<l>So hebdi dompheit groet gedaen;</l>
<l>Gi hebt tebroken minen ban,</l>
<l>Dat ic gedogen nine can,</l>
<l n="19005">Ende ontvoerd oec min amie.</l>
<l>Met rechte ic u van morde betie;</l>
<l>Gi hebt vermort hier mine neven,</l>
<l>Dies suldi mi te soenen geven</l>
<l>U lijf ende el negenen scat."</l>
<l n="19010">Alse her Waleweine hoerde dat</l>
<l>Sprac hi: "Her riddere, ic set ane di</l>
<l>Dat ic moeste verweren mi:</l>
<l>Ic moesse wederstaen ter noet,</l>
<l>Daer si mi wilden slaen te doet."</l>
<l n="19015">"Swijch, en onsculdech di niet:</l>
<l>Du moets hier bliven, wats gesciet;</l>
<l>Dijn lijf moet sijn min pant.</l>
<l>In namer niet vore al Grikenlant."</l>
<l>Alse Walewein dat vernam</l>
<l n="19020">Scire hi jegen den swerten quam,</l>
<l>Ende die swerte jegen hem weder.</l>
<l>Elkerlijc stac anderen neder,</l>
<l>Ende die speren braken daer</l>
<l>In .xx. sticken. Wet vor waer</l>
<l n="19025">Dat si niet lange daer ter stede</l>
<l>En lagen, mar elc spranc op gerede,</l>
<l>Ende verhiven daer enen strijt,</l>
<l>Die geduerde langen tijt.</l>
<l>En sach nie man so scone slage.</l>
<l n="19030">Alsi slogen in dien dage</l>
<l>Vor die joncfrouwe inden pleine,</l>
<l>Die swerte riddere op Waleweine</l>
<l>Ende her Walewein op hem weder.</l>
<l>Si drogen di swerde op ende neder</l>
<l n="19035">Met slagen harde anxteliken;</l>
<l>Haer negeen wilde anderen wiken.</l>
<l>Die swerte riddere sere vacht.</l>
<l>"Deus," penst hi, "wat groter cracht</l>
<l>Heeft dese riddere. Ic blive doet.</l>
<l n="19040">God en bescerme mi uter noet,</l>
<l>So motic die doet ember kisen</l>
<l>Ende min amie oec verlisen.</l>
<l>Dits een die anxtelijcste man</l>
<l>Die ter werelt ie lijf gewan."</l>
<l n="19045">Ende her Walewein leet anxt oec groet</l>
<l>Ende waende oec daer bliven doet</l>
<l>Van des swerds ridders hant.</l>
<l>Hi scaemde hem sere, ende nam thant</l>
<l>Sijn swaerd ende sloech hem enen slach,</l>
<l n="19050">Datmen trode bloet comen sach</l>
<l>Den roden riddere lopen neder.</l>
<l>Als hi sijn bloet sach sloech hi weder</l>
<l>So vresselijc sere op Waleweine,</l>
<l>Dat hine achter dreef inden pleine</l>
<l n="19055">Ende brachtene in so groter noet,</l>
<l>Dat Walewein wel waende bliven doet,</l>
<l>Ende sprac: "Dits die duvel, niet een man:</l>
<l>Hoe benic dus comen hier an.</l>
<l>Ic vruchte dese riddere sal mi deren;</l>
<l n="19060">In can mi met pinen verweren.</l>
<l>Mochtickene wel geraken nu."</l>
<l>Doe nam hi tswaerd, dat secgic u,</l>
<l>Ende sloech dengenen ter selver stonde,</l>
<l>Ende geraectene in die selve wonde</l>
<l n="19065">Daer hine te voren in hadde geslegen.</l>
<l><pb n="130"/>Doe viel neder die swerte degen,</l>
<l>Ende Walewein viel op hem aldaer</l>
<l>Ende trac hem af den helm daernaer</l>
<l>Ende woudene doe slaen te doet.</l>
<l n="19070">Ende die swerte di hande boet</l>
<l>Ende sprac: "Ic wille mi opgeven.</l>
<l>Dor Gode, here, laet mi leven."</l>
<l>"Ic doe," sprac Walewein die here;</l>
<l>"Maer gi moet mi geloven ere</l>
<l n="19075">Dat gi met al uwer cracht selt varen</l>
<l>Vore Kardoel licgen, sonder sparen,</l>
<l>Omtrent sente Jans messe, ende wacht</l>
<l>Na mine comst viertien nacht;</l>
<l>Want ic sal daer comen tot u."</l>
<l n="19080">"Ic doet gerne. Segt mi dan nu,</l>
<l>Here, hoe u name nu es."</l>
<l>"Vrient, ic salt u doen gewes:</l>
<l>Walewein so benic genant.</l>
<l>Men kent mi in menech lant,</l>
<l n="19085">Artur die coninc es min oem."</l>
<l>Doe des die swerte riddere nam goem</l>
<l>Sprac hi: "Here, des benic vroe,</l>
<l>Sint dat mi comen es alsoe,</l>
<l>Dat ic van u verwonnen bin;</l>
<l n="19090">Dies en achtic meer no min,</l>
<l>Sint gi min her Walewein nu sijt.</l>
<l>Mine neven sculdic quite ter tijt,</l>
<l>Die gi mi beide hebt genomen.</l>
<l>Ic wille herde gerne comen</l>
<l n="19095">Te Kardole rechte vor di stat,</l>
<l>In trouwen so sekeric u dat.</l>
<l>Aldaer so willic uwes onbeiden,</l>
<l>Van danen sone willic niet sceiden</l>
<l>Tote datmen herde wale siet</l>
<l n="19100">Oft gi sult comen ofte niet."</l>
<l>Dus nam Walewein sine sekerheide,</l>
<l>Ende si scieden daer alle beide</l>
<l>Die joncfrouwe voer met Waleweine</l>
<l>Ende liet haren amijs opten pleine.</l>
<l n="19105">Nu latic vanden swerten bliven</l>
<l>Ende sal van Waleweine vord scriven.</l>
</div>
<div type="chapter"><head type="chapter">XLIV. <hi rend="italic">Hoe Walewein sinen broder dwanc. </hi></head>
<l>Nu seget vord die aventure</l>
<l>Dat Walewein reet ter selver ure</l>
<l>Metter joncfrouwen daer</l>
<l n="19110">Tote biden avonde, wet vorwaer.</l>
<l>Doe vonden si ene borch staen,</l>
<l>Scone ende vast ende wel gedaen</l>
<l>In ene herde scone stat.</l>
<l>Die here [die] op die borch sat</l>
<l n="19115">Was een scone gedaechde man.</l>
<l>Ende Walewein die al dien dan</l>
<l>Gereden quam met sire joncfrouwen,</l>
<l>Ende gerne den casteel soude scouwen</l>
<l>Om te hebbene herberge daer,</l>
<l n="19120">Reet in die porte saen daernaer,</l>
<l>Daer hi wel ontfaen nu was.</l>
<l>Die ward sprac te hem na das:</l>
<l>"Here, mi donct an u, in scine,</l>
<l>Dat gi gehad hebt grote pine,</l>
<l n="19125">Want het scient uwen wapinen wel."</l>
<l>Doe riep hi twee knapen snel,</l>
<l>Dine ontwapenen souden daer.</l>
<l>Doe dede di waerd bringen daernaer</l>
<l>Een herde wel gemaect sorcoet,</l>
<l n="19130">Datmen Walewein ane doet.</l>
<l>Doe was gereet daer dat eten.</l>
<l>Die waerd ende Waleweine sijn geseten</l>
<l>Ende oec die joncfrouwe mede:</l>
<l>Men plaech haers wale daer ter stede.</l>
<l n="19135">Ende alse dat eten was gedaen</l>
<l>Esmen daer scire slapen gegaen.</l>
<l>Men vrachde Waleweine oft hi woude</l>
<l>Dattie joncfrouwe met hem slapen soude?</l>
<l>"Oft wiltmense allene lecgen nu?"</l>
<l n="19140">Walewein seide: Jaet, dat secgic u,</l>
<l>Hi wilde dat si allene lage.</l>
<l>Dus slipen si al toten dage.</l>
<l>Des margens stont op die waerd</l>
<l>Ende ginc hem vermargen udewaerd.</l>
<l n="19145">Doe hordi ropen lude ende sere:</l>
<l>"Hulpe, wacharme, live here.</l>
<l>Wat wondere es nu hier gesciet."</l>
<l>Die here vraechde: "Mescomt di iet,</l>
<l>Dat tu dus roeps nu ter stont?"</l>
<l n="19150">"Ay mi, here, het es gewont</l>
<l>U broder sere, ic segt u bloet;</l>
<l>Ende u twee neven die sijn doet,</l>
<l>Ende hem es ontfort sine amie.</l>
<l>Hier omme eest dat ic scrie.</l>
<l n="19155">Dit heeft gedaen al een man</l>
<l>Dien ic u niet genomen can."</l>
<l>Alse die here des ward geware</l>
<l>Ende hi vernam dat doet waren</l>
<l>Sine neven, ende sijn broder gewont,</l>
<l n="19160">Doe pensdi daer ter selver stont,</l>
<l>Dat sijn gast hevet gedaen.</l>
<l>Hi dreichdene doet te slane saen:</l>
<l>"Ic moet minen broder wreken."</l>
<l>Hi ginc sine manne spreken</l>
<l n="19165">Om dese jamberlike daet.</l>
<l>Doe horde die joncfrouwe den raet,</l>
<l>Die met Waleweine daer quam;</l>
<l>Ende doen si den raet vernam</l>
<l>Ginc si aldaer her Walewein lach:</l>
<l n="19170">"Staet op, here, het es dach.</l>
<l>Ic hebbe also hier vernomen</l>
<l>Dat gi hier sijt qualijc comen;</l>
<l>Men wilt u hier te doet slaen."</l>
<l>Doe stont hi op harde saen</l>
<l n="19175">Ende cleetdem ende quam vord.</l>
<l>Alsene die waerd hevet gehord</l>
<l>Ginc hi Waleweine saen beneven</l>
<l>Ende sprac: "Du heefs doet mine neven</l>
<l>Ende minen broder sere gewont,</l>
<l n="19180">Dies moetstu kisen nu ter stont</l>
<l>Die doet van minen handen hier.</l>
<l>Al waerdi nu noch alse fier,</l>
<l>Ic salse wreken harde saen</l>
<l>Op u, mine bedrige min waen.</l>
<l n="19185">Gine selt u thus niet beromen</l>
<l>Dat gi hen hebt dlijf genomen."</l>
<l>Walewein sprac: "Neen, edel here,</l>
<l>Dat ware u ene cleine ere</l>
<l>Dat gi mi sloget in deser wise.</l>
<l n="19190">Ic hebbe noch binnen uwe spise;</l>
<l>Daer ombe spaert mi nu ter tijt."</l>
<l>Die waerd sprac: "Des seker sijt,</l>
<l>In spaerde u els in gere manire,</l>
<l>In soude u doden; nu salic scire</l>
<l n="19195">U lecgen in minen kerker gevaen,</l>
<l>Ende sal u daer verhongeren in."</l>
<l>Knapen riep hi int begin,</l>
<l>Ende dede Waleweine vaen aldaer</l>
<l>Ende inden kerker lecgen daernaer.</l>
<l n="19200">Keye, God moet u werden gram.</l>
<l>Gi bracht toe dat hi daer quam</l>
<l>Met uwer valscher tongen quaet.</l>
<l>Alse Waleweine ten kerkerewaerd gaet</l>
<l>Besagen wel des waerds vrindinne:</l>
<l n="19205">Hi bequam haer so in haren sinne,</l>
<l>Dat si seide, dies geloeft:</l>
<l>"Here, geeft mi des ridders hoeft,</l>
<l>Daermede so quijtti wel nu mi."</l>
<l>Die waerd sprac: "Bi Gode, dat si."</l>
<l n="19210">Hi was blide harde sere.</l>
<l><pb n="131"/>Nu hord van derre joncfrouwen mere:</l>
<l>Si hadde hem lange gebeden te voren,</l>
<l>Ende hi haer oec gesworen</l>
<l>Eer hi haers lichamen scu[l]dech ware,</l>
<l n="19215">Dat hi eer soude bringen hare</l>
<l>Waleweins hoeft; ende om dat</l>
<l>Was hi blide, dat hi ter stat</l>
<l>Daer quiten soude sijn belof.</l>
<l>Ende doe hi Waleweine wilde slaen of</l>
<l n="19220">Sijn hoeft, sprac die joncfrouwe:</l>
<l>"Here," seit si, "bi mire trouwe,</l>
<l>Aldus en willic niet van u;</l>
<l>Gi motet op hem winnen nu,</l>
<l>Alse goet ridder sculdech es,</l>
<l n="19225">In enen camp, des sijt gewes."</l>
<l>Hi sprac: "Dat willic gerne doen."</l>
<l>Si daden haer wapinen doen,</l>
<l>Die waerd ende Walewein te gader.</l>
<l>Doe sprac der aventuren vader:</l>
<l n="19230">"Wat mach mi dit gehulpen nu?</l>
<l>Al eest dat ic verwinne hier u</l>
<l>Ic mach van hier niet ontgaen,</l>
<l>Want u man souden mi verslaen.</l>
<l>Dus magic niet hier sijn verloest,</l>
<l n="19235">Ende dat es mi een cranc troest."</l>
<l>Die ward seide: "Bi mire trouwen,</l>
<l>Ic swerd u bi derre joncfrouwen,</l>
<l>Ende bi ridderscepe ende bi al,</l>
<l>Dat u nieman scaden ne sal,</l>
<l n="19240">Eest dat gi verwint hier mi:</l>
<l>Ic wille dat gi quite ende vri</l>
<l>Scedet van hier in allen kere."</l>
<l>Dies was Walewein blide sere.</l>
<l>Dus saten si op haer orsse daer</l>
<l n="19245">Ende reden op een plein daernaer</l>
<l>Buten der borch, daert scone was,</l>
<l>Ende wel gewapent elc dor das</l>
<l>Omdat si camp vechten wilden,</l>
<l>Beide met spere ende met scilden.</l>
<l n="19250">Deen quam daer opten anderen gereden</l>
<l>Met harde groter nidecheden,</l>
<l>So dat haer speren sticken braken.</l>
<l>Anderwerf si hen onderstaken,</l>
<l>Ende staken noch haer speren ontwee,</l>
<l n="19255">Ende derdewerven oec noch mee</l>
<l>Staken si ontwe haer scachte.</l>
<l>Doe pensde her Walewein ende dachte:</l>
<l>"Dit es wel een riddere coene,</l>
<l>Dat ic mi were des es te done;</l>
<l n="19260">Wi hebben drie joesten gereden,</l>
<l>Ende hi heefse herde firlijc leden.</l>
<l>Bi Gode ende bi mire wet,</l>
<l>Ic sal nu proven min Gringalet:</l>
<l>Ic riden neder te derre steken,</l>
<l n="19265">Oft min part sal mi gebreken."</l>
<l>Dus namen si echt speren in hant,</l>
<l>Ende min her Walewein quam gerant,</l>
<l>Ende geraecte sinen waerd so wel,</l>
<l>Dat hi neder ter eerden vel</l>
<l n="19270">Ende gaf enen groten plat;</l>
<l>Ende her Walewein beette nadat,</l>
<l>Ende sijn waerd es opgestaen.</l>
<l>Doe gingen si hen onderslaen</l>
<l>Menegen slach swaer ende groet.</l>
<l n="19275">Daer hadde nu swaren wederstoet</l>
<l>Walewein van sinen waerd, Godweet.</l>
<l>Si vochten toter nacht gereet,</l>
<l>Datmen bekinnen niet en conde</l>
<l>Wie dbeste hadde optie stonde.</l>
<l n="19280">Alse Walewein dat gesach</l>
<l>Dat hem die nacht dus anelach,</l>
<l>Sinen waerd hi doe aneran</l>
<l>Ende sloech den vresseliken man</l>
<l>Op sijn hoeft metten swaerde,</l>
<l n="19285">Dat hi nederviel ter eerde;</l>
<l>Want die slach was so groet,</l>
<l>Hi ware daer seker bleven doet</l>
<l>Haddi staende gebleven stief:</l>
<l>Tswaerd ginc dipe in sijn lief;</l>
<l n="19290">Ende Walewein viel op hem aldaer</l>
<l>Ende trac hem af den helm daernaer</l>
<l>Ende wildem afslaen dat hoet.</l>
<l>Diegene doe di hande boet</l>
<l>Ende bat oetmodelike genade.</l>
<l n="19295">Walewein sprac: "Het es te spade,</l>
<l>Gi moet u hoeft verlisen saen,</l>
<l>Want gi haddet mi gedaen</l>
<l>Haddi mi verwonnen nu."</l>
<l>"Neen, edel here, ic bidde u</l>
<l n="19300">Dat gi mins genadech sijt"</l>
<l>Her Walewein seide: "En geen respijt</l>
<l>En mogedi hebben, dat secgic di,</l>
<l>Ensi alsoe dat gi nu mi</l>
<l>Geloven wilt ende sekeren mede</l>
<l n="19305">Te Kardoel te varne vor di stede</l>
<l>Omtrent Sint Jansmesse, vorwaer,</l>
<l>Ende viertien nacht te licgene daer</l>
<l>Met al uwer macht, verstaet mi nu,</l>
<l>Tot dat ic comen moge tot u.</l>
<l n="19310">En comic niet daerenbinnen,</l>
<l>Geeft u gevaen der coninginnen."</l>
<l>"Ay here, en maget anders niet sijn</l>
<l>So latic eer dat leven mijn;</l>
<l>Die scande ware mi alte groet."</l>
<l n="19315">"Bi mire trouwen, ic sla u doet</l>
<l>En wildi des niet anegaen."</l>
<l>Mettien verhief [hi] tswaerd daer saen.</l>
<l>Doe riep die ander: "Laet mi leven.</l>
<l>Ic wille u hier min sekerheit geven:</l>
<l n="19320">Maer lieve here riddere, segt eer mi</l>
<l>Hoe dat uwe name si."</l>
<l>Doe sprac hi: "Ic hete Walewein.</l>
<l>In ward ni so dorper no vilain,</l>
<l>Dat ic mins namen lochende ie."</l>
<l n="19325">"Ay mi. here, nu ne was nie</l>
<l>Riddere so blide alsic ben nu</l>
<l>Dat ic verwonnen ben van u.</l>
<l>Siet hier min trowe, datic van al</l>
<l>Dat begerende sijt doen sal."</l>
<l n="19330">Doe seide Walewein: "Op uwe trouwe</l>
<l>So bevelic u dese scone joncfrouwe,</l>
<l>Die hier met mi quam ter stede,</l>
<l>Dat gise vord te Kardoel mede;</l>
<l>Ende segt der coninginnen dat sise begome</l>
<l n="19335">Tote dat ic tot hare come."</l>
<l>Dus sijn si opgestaen</l>
<l>Ende ter zalenward gegaen.</l>
<l>Daer leide di waerd Waleweine te voren</l>
<l>Hoe dat sine joncfrouwe hadde gesworen</l>
<l n="19340">Dat si sijn hoeft hebben soude</l>
<l>"In ene scrine met gewoude,</l>
<l>Die si daertoe hadde doen maken,</l>
<l>Eer ic hare meer mochte genaken.</l>
<l>Live here, geraet mi hier toe."</l>
<l n="19345">Her Walewein seide ten riddere doe:</l>
<l>"Dit salic harde wel begaden."</l>
<l>Si quamen in di zale met staden:</l>
<l>Walewein ginc der joncfrouwen jegen,</l>
<l>Die sconincs dochter was van Nortwegen,</l>
<l n="19350">Ende grotese ende seide: "Joncfrouwe,</l>
<l>Ic ben Walewein. Bi mire trouwe,</l>
<l>Ic wille doen mins waerds belof:</l>
<l>Gi hebt ene scrine in u hof</l>
<l>Te minen hoefde, verstaic an u:</l>
<l n="19355">Ic wilre min hoeft in lecgen nu,</l>
<l>Ende daer met sal nu quite wesen</l>
<l>Mijn waerd." Doe sprac na desen</l>
<l>Die joncfrouwe: "Wat mins gesciet,</l>
<l>Uwe word en wedersecgic niet."</l>
<l n="19360">Doe stac hi sijn hoeft in di scrine</l>
<l><pb n="132"/>Ende tract weder ut sonder pine.</l>
<l>Doe sprac Walewein: "Nu heeft hier saen</l>
<l>Mijn waerd sijn gelof gedaen."</l>
<l>Dus was daer bliscap ende spel:</l>
<l n="19365">Men plach heren Waleweine daer wel.</l>
<l>Dien nacht was hi wel tgemake.</l>
<l>Nu salic laten van hen di sprake,</l>
<l>Van dien daer in die zale bliven,</l>
<l>Ende sal van Waleweine scriven.</l>
</div>
<div type="chapter"><head type="chapter">XLV. <hi rend="italic">Hoe Walewein den lintworm doet sloech. </hi></head>
<l n="19370">Daventure doet gewach,</l>
<l>Dat Walewein opten anderen dach</l>
<l>Quam gereden in een wout,</l>
<l>Daert scone in was menechfout:</l>
<l>Daerin reet hi alden dach</l>
<l n="19375">Ende den nacht di daer na gelach.</l>
<l>Doe vant hi ginder een scone plein:</l>
<l>Daer wilde hem resten her Walewein.</l>
<l>Hi beette vanden orsse daer</l>
<l>Ende dede hem tgreide af daernaer,</l>
<l n="19380">Ende liet weiden optie stat,</l>
<l>Ende sliep allettel selve na dat.</l>
<l>Doe quam daer een vorstere gegaen,</l>
<l>Ende wilde hemelike dors vaen,</l>
<l>Maer hine conde, sijt seker das.</l>
<l n="19385">Doe jagede hijt in enen maras:</l>
<l>Daer waendijt hebben wel geweert</l>
<l>Ende sinen here gepresenteert.</l>
<l>Hierenbinnen ward ontwake</l>
<l>Her Walewein, ende ward sere tongemake</l>
<l n="19390">Als hi sijn ors nine vant,</l>
<l>Ende stont op ende alomme liep;</l>
<l>Ende met luder stemme hi doe riep:</l>
<l>"Ay Gringalet, waer sidi nu?</l>
<l>Dit was ongetroweheit van u</l>
<l n="19395">Ende felheit mede alte groet,</l>
<l>Dat gi mi in derre noet</l>
<l>Aldus nu allene laet staen.</l>
<l>Motic dus te voet nu gaen.</l>
<l>Dat es mi selden vore gesciet;</l>
<l n="19400">Derre ontrouwen en plaechdi niet."</l>
<l>Dit heeft verhord nu Gringalet</l>
<l>Ende quam gelopen al ongelet</l>
<l>Rechte te sinen here waert,</l>
<l>Die om heme was vervaert.</l>
<l n="19405">Doe hijt sach was hi blide</l>
<l>Ende leide sijn gereide ter selver tide,</l>
<l>Ende op Gringalette hi sat</l>
<l>Ende keerde danen vander stat</l>
<l>Ende reet toten avonde met gewelt.</l>
<l n="19410">Doe quam hi gereden an een velt,</l>
<l>Daer hi vant een woeste lant,</l>
<l>Dat algader was verbrant:</l>
<l>Menege scone stat hi sach,</l>
<l>Menege scone borch daer lach</l>
<l n="19415">Verwost ende herde te vallen dan.</l>
<l>Des wonderde Waleweine den edelen man.</l>
<l>Het was daer al so sere verbrant,</l>
<l>Dat hi niweren herberge vant.</l>
<l>Dus reet hi tot in die nacht.</l>
<l n="19420">Doe quam hi gereden an ene gracht,</l>
<l>Daer een clene casteelkin stoet.</l>
<l>Daer beette min her Walewein te voet</l>
<l>Ende bat die herberge aldaer.</l>
<l>Doe sprac die here te hem daernaer:</l>
<l n="19425">"Here, ic ben een arm man;</l>
<l>Maer mine herberge nochtan</l>
<l>Alsulc alsi es lenic hier u."</l>
<l>Walewein seide: "Danc hebt nu."</l>
<l>"In mach u niet bat gedoen."</l>
<l n="19430">Die gode man sloech hem een hoen,</l>
<l>Dat Walewein soude eten daren.</l>
<l>Gerstenbroet ende borre, twaren,</l>
<l>Moesti eten ende drinken;</l>
<l>Hine wiste hem wat els scinken.</l>
<l n="19435">Doe vraechde Walewein daer te hant,</l>
<l>Twi dat lant so ware verbrant,</l>
<l>Ende wies dat lant oec ware?</l>
<l>Die man antwerde hem daernare:</l>
<l>"Here, dit was een conincrike,</l>
<l n="19440">Ende hier levede so weldelike</l>
<l>Tfolc datter in was geseten.</l>
<l>Nu heves God al vergeten</l>
<l>Ende hevet hier nu int lant</l>
<l>Enen lintworm gesant;</l>
<l n="19445">Die es so utermatene groet,</l>
<l>Hi heeft vele des volcs doet,</l>
<l>Ende dit lant verwoestet sere.</l>
<l>Nu es gevloen die coninc onse here</l>
<l>In een ander lant hierbi,</l>
<l n="19450">Ende hevet doen crieren een gecri,</l>
<l>Wie den worm gedoden conde,</l>
<l>Hi wilde hem geven ter selver stonde</l>
<l>Sine enege dochter tenen wive,</l>
<l>Ende sijn conincrike na sinen live;</l>
<l n="19455">Nochtan en dar dit nieman angaen."</l>
<l>Doe vraechde Walewein den waerd saen</l>
<l>Waer die worm gelegen ware?</l>
<l>Die waerd seit hem oppenbare.</l>
<l>Des ander dages, smargens vroe,</l>
<l n="19460">Stont Walewein op ende riep doe</l>
<l>Den man ende seide: "Du moets mi</l>
<l>Leiden waer die lintworm si."</l>
<l>Doe ginc hi met hem ter selver wile</l>
<l>Ende leiden wel onderhalve mile</l>
<l n="19465">Tot an enen berch tere stat,</l>
<l>Daer hi lach in een groet gat.</l>
<l>Doe seide die man: "Nu merket, here,</l>
<l>Ginder leget hi min no mere.</l>
<l>Nu motic vlien, wats gesciet,</l>
<l n="19470">Want ic dar hier bliven niet</l>
<l>Dorden vresseliken worm.</l>
<l>In dar oec niet ansien den storm</l>
<l>Dien gi sult hebben hier ter stont."</l>
<l>Walewein seide: "Nu gaet gesont.</l>
<l n="19475">Ic vare daer di worm nu si."</l>
<l>Doe her Walewein daer quam bi</l>
<l>Versagene die worm daer ter stede</l>
<l>Ende quam ut sinen hole gerede,</l>
<l>So lanc ende so utermaten groet,</l>
<l n="19480">Dat her Walewein vrochte die doet.</l>
<l>"Ic moet hier anxtelike vechten."</l>
<l>Daerom began hem oprechten</l>
<l>Gelijc enen groten maste,</l>
<l>Ende quam op Waleweine daer vaste;</l>
<l n="19485">Ende her Walewein sijn spere stac</l>
<l>Op hem, dat te sticken brac;</l>
<l>Maer dit was een steke om niet,</l>
<l>Hine dede den worm geen verdriet;</l>
<l>Nochtan waest een groet gemoet.</l>
<l n="19490">Neder ginc hi vanden perde te voet</l>
<l>Ende slogene metten swaerde daer</l>
<l>Menegen slach, wet vorwaer,</l>
<l>Maer en wilde niet dore gaen.</l>
<l>Die worm heeft Waleweine bestaen</l>
<l n="19495">So vreesselike ende so sware,</l>
<l>Dat her Waleweine geerne ware</l>
<l>Gevloen, haddi geweten waer;</l>
<l>Idoch moesti hem weren daer</l>
<l>Oft hi moeste bliven doet.</l>
<l n="19500">Hi was nu in groter noet,</l>
<l>Want die worm met sinen clauwen</l>
<l>Wat dat hi conde gelauwen</l>
<l>Trac hi hem af, groet ende smal.</l>
<l>Hi scorde Waleweins wapine al</l>
<l n="19505">Ende maecte hem daer menege wonde.</l>
<l><pb n="133"/>Doen quam echt di worm ter stonde</l>
<l>Gapende vreselike sere</l>
<l>Oft hi verbiten soude den here:</l>
<l>Ende Walewein doe jegen hem ginc</l>
<l n="19510">Ende metten swerde hine beginc,</l>
<l>Ende in die kele hine doe stac</l>
<l>So verre, dat hem therte brac.</l>
<l>Doe viel daer neder die viant,</l>
<l>Daer bloet ende vier ute scoet thant,</l>
<l n="19515">Dat Waleweine verbernde na das</l>
<l>Al dat an sine live was.</l>
<l>Walewein viel neder an sinen danc,</l>
<l>Want hi mode was ende cranc.</l>
<l>Hi lach met blode overgoten,</l>
<l n="19520">Dat vanden worme quam gevloten,</l>
<l>Daer in lach die coene man,</l>
<l>Daer hi te doelne of sere began.</l>
<l>Hi was al van hem selven comen:</l>
<l>Dus was hem na dat lijf genomen.</l>
<l n="19525">Daer hi dus lach vor dien viande</l>
<l>Des heren drossate vanden lande</l>
<l>Die quam nu allene gereden</l>
<l>Ute na sire ouder seden</l>
<l>Te siene waer die worm was.</l>
<l n="19530">Doe werd hi saen geware das,</l>
<l>Dat Gringalet na Waleweine</l>
<l>Sere neyede inden pleine,</l>
<l>Ende maecte groet mesbaer.</l>
<l>Hi verboudem doe ende ginc naer,</l>
<l n="19535">Ende vant Waleweine licgende dare</l>
<l>Gelijc oft hi doet ware.</l>
<l>Den worm sach hi bi hem doet:</l>
<l>Des haddi bliscap herde groet,</l>
<l>Ende rouwe haddi omden man.</l>
<l n="19540">Droeffelike sprac hi hem an:</l>
<l>"Owi, her riddere, live here,</l>
<l>Mi deert utermatene sere</l>
<l>Dat ic u doet licgene sie.</l>
<l>En werd in eertrike nie</l>
<l n="19545">Dine gelike nu geboren.</l>
<l>Dattu dijn lijf heves verloren</l>
<l>Dat mote Gode wesen leit.</l>
<l>Dit quam di van groter stoutheit;</l>
<l>Dattu dorstes hier bestaen</l>
<l n="19550">Den worm, dat es di vergaen</l>
<l>Swaerlike ane den live dijn.</l>
<l>Nu mote di God genadech sijn."</l>
<l>Dus liet hine licgen daer hi lach</l>
<l>Ende reet daer hi dat ors sach.</l>
<l n="19555">Hi naemt ende wildet wech leiden,</l>
<l>Maer danen en wildet niet sceiden:</l>
<l>Het setter hem jegen dattet mochte.</l>
<l>Den drossate het daer gerochte</l>
<l>Metten voten ende ontrac.</l>
<l n="19560">Die drossate ginc af ende trac</l>
<l>Enen stoc, die daer doe lach.</l>
<l>Den orsse gaf hi enen slach</l>
<l>Dattet neyde so harde sere,</l>
<l>Dattet horde die edel here,</l>
<l n="19565">Die daer lach alsoe gewont;</l>
<l>Ende hi sprac ter selver stont:</l>
<l>"Wie es mi gevolget nu naer,</l>
<l>Die min Gringalet nu nemet daer?</l>
<l>Ic bidde hem dat hijt late staen;</l>
<l n="19570">In mach te voet niet henen gaen."</l>
<l>Dies was die drossate herde blide,</l>
<l>Ende liep ten riddere ter selver tide</l>
<l>Al wenende, ende sprac met sere:</l>
<l>"Mogedi becomen, edel here?"</l>
<l n="19575">"Jaic," sprac hi, "dat seggic u,</l>
<l>Woudi mi geven drinken nu."</l>
<l>Die drossate sprac: "Jaic, here."</l>
<l>Doe liep hi ende haestem herde sere</l>
<l>Ende brachte Waleweine drinken na dat,</l>
<l n="19580">Die doe bequam ter selver stat.</l>
<l>Doe nam Waleweine aldaer</l>
<l>Ende settene op sijn paert daernaer</l>
<l>Ende vordene met hem saen na das</l>
<l>Ter stat daer die coninc in was</l>
<l n="19585">Daer dedi beten heren Waleweine</l>
<l>Onder ene linde op enen pleine,</l>
<l>Ende seide dat hi daer raste name</l>
<l>Tot hi daer weder quame.</l>
<l>"Ic wil niet dat gi dus comt te hove,</l>
<l n="19590">Ic sal u met meerren love</l>
<l>Doen halen," sprac hi, "live vrient,</l>
<l>Want gi hebbes wel verdient;</l>
<l>Gi sijt volmaect in alre wijs,</l>
<l>Gi hebt vor alle ridderen den prijs,</l>
<l n="19595">Dat scient an uwen live nu.</l>
<l>Beit mins en lettel, des biddic u,</l>
<l>Ic sal hier wedercomen te hant."</l>
<l>Dus es hi vaste henen gerant</l>
<l>Ter stat waerd al dat hi mach;</l>
<l n="19600">Ende doe men so dapperlijc comen sach</l>
<l>Gingen die liede alle vlien,</l>
<l>Ende seiden: "Hi heeft den worm gesien."</l>
<l>Daer werd een loep doe herde groet:</l>
<l>Si waenden alle wesen doet.</l>
<l n="19605">Dus quam die drossate saen gerant</l>
<l>Daer hi den coninc sittende vant</l>
<l>In een harde scone palas,</l>
<l>Daer menech riddere bi hem was,</l>
<l>Ende seide: "Here, drivet bliscap groet,</l>
<l n="19610">Want die lintworm die es doet.</l>
<l>Dese niemare bringic sonder waen."</l>
<l>Die coninc sprac: "Hebdijt gedaen?"</l>
<l>"Nenic niet." "Wie deet dan?"</l>
<l>"Het dede [een] riddere, een edel man,</l>
<l n="19615">Die coenste die ie werd geboren.</l>
<l>Hi hadde welna dlijf verloren."</l>
<l>"Levet hi oft es hi doet?"</l>
<l>"Hi levet, here, maer harde groet</l>
<l>Es sijn ongemac nu ter stont;</l>
<l n="19620">Die worm heften sere gewont."</l>
<l>"Waer es hi nu, dat secget mi."</l>
<l>"Here," sprac hi, "hijs hier bi."</l>
<l>"Nu secget mi waer icken vinde."</l>
<l>"Buten der stat, onder die linde</l>
<l n="19625">Daer leget hi ende hevet raste.</l>
<l>Sijn ors bandic bi hem vaste,</l>
<l>Ende quam om u gereden, here,</l>
<l>Dat gi den riddere doen sout ere."</l>
<l>Doen dede di coninc daer gebieden</l>
<l n="19630">Sinen ridders ende sire maisniden</l>
<l>Dat si met hem souden riden:</l>
<l>Hi wilt den riddere halen tien tiden.</l>
<l>Si voren metten coninc ter stonden</l>
<l>Daer si heren Waleweine vonden</l>
<l n="19635">Licgende harde sere gewont.</l>
<l>Men namene op ter selver stont</l>
<l>Ende vordene sachte ende wale</l>
<l>Met bliscepen in des conincs zale,</l>
<l>Daer hi harde scire genas,</l>
<l n="19640">Want hi selve die vroetste was</l>
<l>Van wonden die men tien tiden vant.</l>
<l>Doe hi genesen was quam thant</l>
<l>Die coninc vor Waleweine al daer</l>
<l>Ende seide: "Here, hebt genen vaer.</l>
<l n="19645">Gi hebt verslegen nu ende doet</l>
<l>Den lintworm die ons dede noet,</l>
<l>Ende daermede hebdi verdient hier nu</l>
<l>Mire dochter te hebbene nu</l>
<l>Tenen wive, ende al min lant</l>
<l n="19650">Na mine doet, si becant."</l>
<l>Walewein sprac: "God lone u, here,</l>
<l>Dat gi mi biet dese ere.</l>
<l>Des en mochtic verdinen niet.</l>
<l>Maer live here, oft gijt gebiet,</l>
<l n="19655">Soe doet mi tirsten ene bede,</l>
<l><pb n="134"/>Dies biddic u op alle genede."</l>
<l>"Dat willic doen al ongespaert."</l>
<l>"So biddic u, here, dat gi vart</l>
<l>Met al uwer macht te Kardeloet;</l>
<l n="19660">Ende den lintworm di ic sloech doet</l>
<l>Vort met u, ende mire joncfrouwen,</l>
<l>Ende beit mins daer in goder trouwen</l>
<l>Tes ic come daer tote u."</l>
<l>"Gerne. Segt mi uwen name nu."</l>
<l n="19665">"Bi Gode, here, gerne; dat si.</l>
<l>Waleweine soe heet men mi."</l>
<l>Die conc seide: "Edel wigant,</l>
<l>Ic sekere u met mire hant,</l>
<l>Met mire conincliker trouwen,</l>
<l n="19670">Den worm oec metter joncfrouwen</l>
<l>Te bringene, als gi hebt geseit,</l>
<l>Te Kerdole met mire wetentheit."</l>
<l>Doe Walewein al genesen was</l>
<l>Bat hi den coninc saen nadas,</l>
<l n="19675">Dat hi hem wapine soude geven,</l>
<l>Want di sine waren bleven</l>
<l>Vorden worm al verbrant.</l>
<l>Doe gaf die coninc Waleweine te hant</l>
<l>Die beste wapine vander stat.</l>
<l n="19680">Doe nam Walewein orlof nadat</l>
<l>Ane den coninc ende andie vrouwe</l>
<l>Ende oec mede andie joncfrouwe</l>
<l>Ende an alle die daer waren.</l>
<l>Dus es hi hoefscelijc henen gevaren.</l>
<l n="19685">Nu salic u swigen van desen,</l>
<l>Ic salre hier namaels els mer af lesen,</l>
<l>Maer ic moet hier vore nu spreken</l>
<l>Van Keyen metten quaden treken.</l>
</div>
<div type="chapter"><head type="chapter">XLVI. <hi rend="italic">Hoe Keye met sinen ridders voer aventuren soeken om Waleweine scande te done. </hi></head>
<l>Daventure seget hier ter steden:</l>
<l n="19690">Doe Walewein was vanden hove gesceden,</l>
<l>Dat Keye doe quam gegaen</l>
<l>Te sinen gesellen, daer ic af dede verstaen,</l>
<l>Die met heme Waleweine verriden.</l>
<l>Si spraken aldus onder henlieden,</l>
<l n="19695">Overmids theren Keys raet,</l>
<l>Dat elc wilde proven, hoe dat gaet,</l>
<l>Sine aventure oec een jaer.</l>
<l>"Ende laet sien oft Waleweine daernaer</l>
<l>Alse menege aventure sal gescien</l>
<l n="19700">Alse ons allen sal binnen dien."</l>
<l>Ende om dese sake sijn si daer</l>
<l>Met Keyen gevaren alle daernaer</l>
<l>Om Waleweine te doene tachter</l>
<l>Ende te merre sinen lachter.</l>
<l n="19705">Dus sijn si hemelijc wech gevaren</l>
<l>Tote hen twintich, sonder sparen,</l>
<l>Ende daer was Keye meester af,</l>
<l>Die hen allen goden troest gaf.</l>
<l>Hi seide: "Laet ons te gadere varen</l>
<l n="19710">Ende niemanne die wi vinden sparen."</l>
<l>Mettesen worden, metteser tale,</l>
<l>Quamen si gereden in enen dale,</l>
<l>Doe si seven dage hadden gereden,</l>
<l>Daer ene borch stont beneden,</l>
<l n="19715">Die utermaten scone was,</l>
<l>Ende starc mede, alsict las;</l>
<l>Ende om dese borch ginc een muer,</l>
<l>Die te starc was elken gebuer,</l>
<l>Ende een water mede so wijt,</l>
<l n="19720">Dat si niemanne ontsagen ter tijt.</l>
<l>Nu es Keye comen met allen</l>
<l>Met sinen ridders daer vore gevallen.</l>
<l>Het was den avonde herde naer,</l>
<l>Ende souden gerne herbergen daer;</l>
<l n="19725">Ende die valbrucge was opgetogen,</l>
<l>Datsi ter porten niet comen mogen.</l>
<l>Si ripen sere ter selver ure.</l>
<l>Doe quam daer een knape ten mure,</l>
<l>Die vrachde wat si behilden dare?</l>
<l n="19730">Doe seide her Keye saen daer nare:</l>
<l>"Vrient, wi willen herbergen nu."</l>
<l>"Uwer es te vele, dat secgic u,"</l>
<l>Sprac die knape, "te latene in;</l>
<l>Want waerdi valsch in uwen sin</l>
<l n="19735">Gi mocht di borch winnen saen</l>
<l>Op min here, sonder waen;</l>
<l>Ende in weet niet wie gi sijt.</l>
<l>Maer wildi mi uwen name secgen ter tijt,</l>
<l>Gi moget sijn oec selc man,</l>
<l n="19740">Mijn here sal u inlaten dan;</l>
<l>Ende gi mocht oec selc sijn, twaren,</l>
<l>Gine quaemter in binnen seven jaren."</l>
<l>Keye balh hem sere tier stont</l>
<l>Ende seide: "Quade besceten horstront,</l>
<l n="19745">Hoe sprecstu soe te mi ward.</l>
<l>Haddic [di] hier nu vor min pard</l>
<l>Ic soudi anders te sprekene leren."</l>
<l>Die knape sprac: "Also mote mi God eren,</l>
<l>Wardi allene te deser uren,</l>
<l n="19750">Ende woudi dan iet lange duren</l>
<l>Daer buten, ic soude daer comen tot u</l>
<l>Ende soude besien wat gi mi nu</l>
<l>Te vergeefs doen sout allene.</l>
<l>Ende willen dandere alle gemene</l>
<l n="19755">Stille houden, ic segs u mere,</l>
<l>Wi comen daer ut, ic ende min here,</l>
<l>Ende selen jegen u josteren ter steden</l>
<l>Welc dat gi wilt van ons beden."</l>
<l>"Bi Gode," sprac Keye, "dat soude mi</l>
<l n="19760">Onward hebben nu van di,</l>
<l>Dat ic soude jegen enen knecht</l>
<l>Speren breken over recht.</l>
<l>Maer doch hier comen dinen here,</l>
<l>Ic breke jegen hem een spere."</l>
<l n="19765">Dus es die knape neder gegaen</l>
<l>Ende dede dit sinen here verstaen,</l>
<l>Die hem gereide saen daernaer.</l>
<l>Ende sijn knape mede, wet vorwaer,</l>
<l>Dede hem wapenen wel van prise,</l>
<l n="19770">Rechte na eens ridders wise,</l>
<l>Ende bat sinen here dat hi aldare</l>
<l>Seide dat hi ridder ware</l>
<l>Ende oec here van daer binnen,</l>
<l>Ende hi hem late die joeste beginnen</l>
<l n="19775">Jegen Keyen nu ter stat.</l>
<l>Die riddere dede dat hi hem bat.</l>
<l>Doe quamen si saen gereden daer uut,</l>
<l>Ende Keye quam vord al over luut</l>
<l>Ende wilde daer die joeste beginnen:</l>
<l n="19780">Doe sprac die riddere van daer binnen:</l>
<l>"Here, gi hebt hier vele liede,</l>
<l>Ende ware dat sake dat u messciede,</l>
<l>Ende si ons wilden deren</l>
<l>Sone condewi ons niet verweren;</l>
<l n="19785">Maer wildi gi twee jegen ons tween</l>
<l>Hier jostiren al in een</l>
<l>Tote dat wi verwonnen wesen</l>
<l>Ofte gi twee, dat si te desen</l>
<l>Niet en selen doen, Godweet,</l>
<l n="19790">Ende si dit namen op haren eet,</l>
<l>Wi selen jostiren jegen u."</l>
<l>Keye seide: "Dat sweric nu,</l>
<l>Ende alle dese ridders mede."</l>
<l>Dus sworen sijt daer alle ter stede.</l>
<l n="19795">Die knape die nu was comen hier,</l>
<l>Die int herte was cone ende fier,</l>
<l>Sine wapine scenen so overgoet,</l>
<l>Dat Keye pensde in sinen moet,</l>
<l>Dat ware di here van daer binnen.</l>
<l n="19800">Hi sprac te Keyen: "Wildi beginnen</l>
<l><pb n="135"/>Te josteerne jegen mi</l>
<l>So comets af, laet sien wat si;</l>
<l>Het gaet sere ten avonde waert."</l>
<l>Keye begonde te roerre sijn paert</l>
<l n="19805">Ende quam gereden opten knape</l>
<l>Ende stakene met groten ongemake</l>
<l>So dat sijn spere te sticken brac,</l>
<l>Ende sinen scilt oec mede dorstac.</l>
<l>Ende die knape staken weder</l>
<l n="19810">Dor scilt, dor halsberch ende dor leder</l>
<l>Rechte tuscen arm ende side,</l>
<l>Dat sijn spere ter selver tide</l>
<l>Achter ut gewaden quam.</l>
<l>Het sceen dat hi op hem was gram;</l>
<l n="19815">Haddine alsoe opten buc geraect</l>
<l>Hi hadde Keyen ene wonde gemaect</l>
<l>Soe groet, dat wetic wel van desen,</l>
<l>Hine ware daeraf meer genesen.</l>
<l>Die knape liet tspere steken alsoe</l>
<l n="19820">Ende trac sijn swaerd ende ginc doe</l>
<l>Vresselike op Keyen slaen.</l>
<l>Ende Keye trac sijn swaerd oec saen</l>
<l>Ende ginc hem manlike weren;</l>
<l>Maer die inden vanden speren</l>
<l n="19825">Die utrageden achter ende voren</l>
<l>Daden hem herde groten toren,</l>
<l>Want hem dat slaen sere benam.</l>
<l>Die knape met enen slage quam</l>
<l>Ende sloech Keyen oec na das</l>
<l n="19830">Also als hi verwerret was</l>
<l>Opten arm met nidecheden,</l>
<l>Dat hem sijn swaerd ontviel ter steden.</l>
<l>Doe werd Keye tachter sere.</l>
<l>Ende binnen dien soe was die here</l>
<l n="19835">Vander borch vergadert ende in porre</l>
<l>Ane Keys geselle Lichaorre.</l>
<l>Si quamen te gadere metten speren:</l>
<l>Elc stac anderen inder weren,</l>
<l>So dat beide haer speren braken.</l>
<l n="19840">Ic segt u, dat si die swerde traken</l>
<l>Ende gingen houwen ende geven:</l>
<l>Elc stont daer na sanders leven.</l>
<l>Int leste werd Lichanor so mat,</l>
<l>Dat hi hem opgaf ter stat.</l>
<l n="19845">Doe quam een ander op hem gereden.</l>
<l>Ende binnen deser selver steden</l>
<l>Was Keye tachter soe gedaen,</l>
<l>Dat hi ne mochte niet gestaen,</l>
<l>Ende viel over sine knien ter neder.</l>
<l n="19850">Ende alsi op waende staen weder</l>
<l>Slogene die knape metten swerde</l>
<l>Dat hi weder viel ter eerde.</l>
<l>Doe quamen die andere daer toe gereden</l>
<l>Ende bescudden Keyen daer ter steden,</l>
<l n="19855">Ende voren den knape op alsoe.</l>
<l>Alse dat die knape sach hi vloe</l>
<l>In die porte ter selver stont,</l>
<l>Want si haddene sere gewont.</l>
<l>Ende hi sach wel ende heeft vernomen</l>
<l n="19860">Dat sijn here was opgenomen;</l>
<l>Ende haddene gevaen, wet vorwaer,</l>
<l>Ende sendene te conincs hove daernaer,</l>
<l>Om te secgene daer oppenbare</l>
<l>Dat hi hare gevangen ware.</l>
<l n="19865">Ende doen die knape dit vernam</l>
<l>Was hi utermatene gram</l>
<l>Ende dede die porte vaste sluten</l>
<l>Ende die ridders alle daer buten,</l>
<l>Die wel waenden, sijt seker das,</l>
<l n="19870">Dat hi die here vanden torre was.</l>
<l>Si ripen doe inward ende seiden</l>
<l>Dat si nembermer van daer sceiden,</l>
<l>Sine selen den tor winnen ere.</l>
<l>Keye die gequetst was sere</l>
<l n="19875">Men hulp hem daer te rasten saen.</l>
<l>Die andere sijn te storme gegaen</l>
<l>Ende besoeken in allen sinnen</l>
<l>Hoe si den casteel mochten winnen;</l>
<l>Maer daer ne was geen winnen an.</l>
<l n="19880">Nu es gereden die goede man,</l>
<l>Die riddere die daer gevangen was,</l>
<l>Daer ic hier te voren af las,</l>
<l>Tote Kardole ter selver ure,</l>
<l>Daer hi vant den coninc Arture,</l>
<l n="19885">Ende vertelde vorden coninc al bloet</l>
<l>Hone Keye ende sijn conroet</l>
<l>Gesent hevet aldaer gevaen,</l>
<l>Ende hoe sine alle hadden bestaen;</l>
<l>"Niet een man allene, wet mede,</l>
<l n="19890">Want icker twee onder dede;</l>
<l>Ende doe quamen si .xv. wale</l>
<l>Op mi gesmeten altemale,</l>
<l>Ende vingen mi ende sinden mi nu,</l>
<l>Her coninc, here, aldus tot u."</l>
<l n="19895">Doe dit vernamen die grote heren</l>
<l>Maecten sijs sere haer sceren.</l>
<l>Vord seide di riddere daer den heren</l>
<l>Hoe sijn knape reet uter weren</l>
<l>Jegen Keyen, en hine sloech soe,</l>
<l n="19900">Dat sine gesellen echt quamen toe</l>
<l>Ende Keyen bescudden aldaer.</l>
<l>"Doe ontreet min knape daernaer</l>
<l>In minen casteel, daer si voren</l>
<l>Licgen ende hebben gesworen</l>
<l n="19905">Dat sine winnen selen ter steden</l>
<l>Eer si meer van daer sceden.</l>
<l>Nu siet, here, her coninc,</l>
<l>Wat wildi doen van derre dinc?</l>
<l>Wildi orlof geven mi nu,</l>
<l n="19910">Dies soudic gerne bidden u,</l>
<l>Want ic ben hier u gevaen;</l>
<l>Maer gaefdi mi orlof, sonder waen,</l>
<l>So waric quite van minen eede,</l>
<l>Ende so mochtic weder keren gerede</l>
<l n="19915">Ende bescudden minen casteel</l>
<l>Ende minen knape, die een deel</l>
<l>In anxte es, dat wetic wale."</l>
<l>Die coninc sprac na dese tale:</l>
<l>"Her riddere, bi mire kerstenhede,</l>
<l n="19920">Ic scelde u quite hier ter stede,</l>
<l>Ende oec so gevic mede orlof,</l>
<l>Es enech riddere in min hof</l>
<l>Die u wille in staden staen,</l>
<l>Dat hi met u vare, sonder waen."</l>
<l n="19925">Doen dit horde Gariet</l>
<l>Ende Lyoneel ende Hestor mede</l>
<l>Ende Acglavael, si seiden daernare:</l>
<l>"Her coninc, opdat u lief ware,</l>
<l>Wi souden met desen riddere varen</l>
<l n="19930">Ende dien knape ontsetten sonder sparen,</l>
<l>Die Keyen also tonder dede."</l>
<l>Die coninc seide: "Ic weets u mede</l>
<l>Danc, ende bids u, sonder waen,</l>
<l>Mogedi Keyen aldaer gevaen,</l>
<l n="19935">Ende sine gesellen daer ter stede,</l>
<l>So geefse desen riddere gerede</l>
<l>Ende sinen knape, die Keyen sloech,</l>
<l>Mede te done haer gevoech;</l>
<l>Maer, oft gi cont, so hoet u</l>
<l n="19940">Dat si u niet en kinnen nu,</l>
<l>Ende oec so hoet u, des biddic u mere,</l>
<l>Dat gise niet en quetst te sere."</l>
<l>Dit geloefden si daer den coninc</l>
<l>Ende sciden en wech na dese dinc,</l>
<l n="19945">Metten riddere, ongespaert,</l>
<l>Rechte te sinen castele waerd.</l>
<l>Nu selewi swigen van desen</l>
<l>Ende van Keyen ende sine gesellen lesen.</l>
</div>
<div type="chapter"><head type="chapter"><pb n="136"/> XLVII. <hi rend="italic">Hoe Keye ende al sine gesellen worden gevaen. </hi></head>
<l>Daventure seget ter stont,</l>
<l n="19950">Dat Keye, die sere was gewont,</l>
<l>Hierenbinnen genesen was,</l>
<l>Ende oec es comen mede na das</l>
<l>Vorden casteel met sinen gesellen.</l>
<l>Die knape, daer hier vore af tellen,</l>
<l n="19955">Hadde met hem daer hen drien.</l>
<l>Die dedi wapenen oec mettien</l>
<l>Ende dede elken nemen enen boge,</l>
<l>Die hem best daertoe doge,</l>
<l>Ende gingen aldus staen ten mure,</l>
<l n="19960">Ende scoten udewaerd harde sture</l>
<l>Met scarpen quarelen met snelre vard,</l>
<l>So dat si moesten achterwaerd</l>
<l>Trecken an haren danc.</l>
<l>Doe dit geduert hadde lanc,</l>
<l n="19965">Ende hen quarele geborsten,</l>
<l>Ende si nemmer met arenborsten</l>
<l>En conden gescieten, wetet dat,</l>
<l>Doe namen si gode slingeren ter stat</l>
<l>Ende worpen met stenen udeward.</l>
<l n="19970">Ende binnen deser selver vard</l>
<l>Soe es die riddere selve comen</l>
<l>Met sinen gesellen, ende heeft vernomen</l>
<l>Keyen, die noch lach aldaer.</l>
<l>Doe wilde die riddere ontbiden daernaer</l>
<l n="19975">Sine vrint, al sonder waen,</l>
<l>Dat si hem in staden staen.</l>
<l>Doe sprac Gariet die here:</l>
<l>"Gine ontbidet nembermere</l>
<l>Hulpe jegen also vele liede;</l>
<l n="19980">Ic wilde niet dat ons gesciede</l>
<l>Die lachter dat wi dese dinc daden.</l>
<l>Ic wilre vive allene begaden,</l>
<l>Datsi om te behoudene dleven</l>
<l>Hem gerne op selen geven."</l>
<l n="19985">Doe seide saen her Lyoneel:</l>
<l>"Ic nemer oec vive in min deel."</l>
<l>"So doe ic oec," sprac Hestor:</l>
<l>"Ic sal hen geven selken por,</l>
<l>Si selen wesen harde blide</l>
<l n="19990">Dat si hen opgeven te tide."</l>
<l>Acglavael die seide doe:</l>
<l>"Die andere vive horen mi toe,</l>
<l>Die salic oec, bi mire trouwen,</l>
<l>Steken ende so sere blouwen,</l>
<l n="19995">Dat si blide selen wesen</l>
<l>Dat si mogen der doet genesen."</l>
<l>Doe sprac die riddere daer si met quamen:</l>
<l>"Dus sijn si alle bestaet te samen,</l>
<l>Ende waer jegen salic vechten dan?"</l>
<l n="20000">Doe sprac Hestor: "Bi sente Jan,</l>
<l>Altemet dat wise verwinnen</l>
<l>So seldise tuwen castele binnen</l>
<l>Voren in gevancnessen, secgic u.</l>
<l>Dit sal u ambacht wesen nu."</l>
<l n="20005">"Bi mire trouwen, dus moet wesen."</l>
<l>Seiden die andere; ende binnen desen</l>
<l>Sijn si Keyen soe na comen,</l>
<l>Datse Keye hevet vernomen.</l>
<l>Hi sach na haer teken ende spiet,</l>
<l n="20010">Maer hine kinde haer wapine niet.</l>
<l>Want si hadden alle daer</l>
<l>Hem ontekent, wet vorwaer.</l>
<l>Maer Keye was cone dor das,</l>
<l>Om dat harre maer vive en was.</l>
<l n="20015">Ende doe si dus na sijn comen</l>
<l>Sprac Acglavael: "Hier heeft genomen</l>
<l>Elc van ons hen viven nu</l>
<l>Onder te doene: nu secgic u</l>
<l>Dat goet ware dat wi ontbiden</l>
<l n="20020">Dese niemare tot henlieden,</l>
<l>Dat elc hier van ons viren</l>
<l>Hen viven wille doen falgiren</l>
<l>Deen na dander, wetet dat,</l>
<l>Ende elc vive houden in ene stat,</l>
<l n="20025">Oft si sijn soe coene na desen."</l>
<l>"Dit donct ons allen goet wesen</l>
<l>Datmen dit Keyen doe verstaen."</l>
<l>"Wie sal dese boetscap nu anegaen?"</l>
<l>Si badens doe alle Acglavale,</l>
<l n="20030">Want hi vonden hadde di tale,</l>
<l>Daerombe soudijt doen te bat.</l>
<l>Doe reet Acglavael saen na dat</l>
<l>Ende seide dit Keyen, no min no mere</l>
<l>Dan hi geseit hadde nu ere.</l>
<l n="20035">Dit hadde Keyen onwaerd tien tiden,</l>
<l>Ende seide: "Wi .iiij. willen riden</l>
<l>Jegen u viren op dat gi dorret."</l>
<l>Acglavael seide: "Wi sijn also geporret</l>
<l>Ende hebben oec gelovet dat,</l>
<l n="20040">U .xx. te makene mat,</l>
<l>Dats elken .v. van ons viren.</l>
<l>Ende woudi u deilen in deser maniren</l>
<l>Soe datter vive hadde elc;</l>
<l>Ende dorsti ende waerdi oec sele,</l>
<l n="20045">Dat gijt wout dus anegaen,</l>
<l>Wi dorstent herde wel bestaen;</l>
<l>Ende en wildi oec u deilen niet,</l>
<l>Nochtan, so wat daerna gesciet,</l>
<l>Wi vire selen u, sonder waen,</l>
<l n="20050">Stappans hier met wige bestaen.</l>
<l>Nu hoet u, ic come saen hier weder:</l>
<l>Gi stect mi, of ic u ter neder."</l>
<l>Dus reet Acglavael tsinen gesellen</l>
<l>Dese word van Keyen tellen.</l>
<l n="20055">Doe seidi dat hi geloeft hadde daer</l>
<l>Te ridene jegen Keyen vorwaer.</l>
<l>Dus nam in hant elc sijn spere,</l>
<l>Ende Keye die quam jegen ter were,</l>
<l>Hem vierder, dat suldi weten,</l>
<l n="20060">Die wel op waren geseten.</l>
<l>Ende Acglavael die reet op Keyen</l>
<l>Vore die borch in dire valeien.</l>
<l>Ende Keye op Acglavale doe stac</l>
<l>Dat sijn spere te sticken brac,</l>
<l n="20065">Maer en deerde Acglavale niet.</l>
<l>Ende Acglavael hadde enen starken spiet,</l>
<l>Daer hi Keyen met heeft gesteken,</l>
<l>Dat hem die herte dochte breken,</l>
<l>Ende hi vallen moeste ter eerde</l>
<l n="20070">Harde onsote van sinen perde.</l>
<l>Doe hi dus ter neder lach,</l>
<l>Ende die riddere vanden castele sach</l>
<l>Dat Acglavael reit tenen anderen waerd</l>
<l>Quam hi derward metter vard</l>
<l n="20075">Ende nam Keyen op wel saen,</l>
<l>Ende seide: "Gi moet nu sijn gevaen."</l>
<l>Keye hadde so grote noet,</l>
<l>Dat hi ne sprac clein no groet;</l>
<l>Ende die riddere leidene doe</l>
<l n="20080">Rechte toter porten toe,</l>
<l>Ende riep: "Laet in." harde sere,</l>
<l>"Ic beent, Brandesion u here."</l>
<l>Ende doen Keye dit hadde verstaen</l>
<l>Wildi hem ter were setten saen,</l>
<l n="20085">Ende trac achter metter druest.</l>
<l>Doe nam Brandesion die vuest</l>
<l>Ende slogene inden nacke so sere,</l>
<l>Dat nederstorte Keye die here</l>
<l>Optie brucge daer met allen,</l>
<l n="20090">Soe dat hi welna was gevallen</l>
<l>In die gracht diep ende groet.</l>
<l>Die knape doe di porte ontsloet,</l>
<l>Want hi sinen here kinde saen</l>
<l>Bi sire spraken, sonder waen.</l>
<l n="20095">Ende doen die porte was ontaen</l>
<l><pb n="137"/>Namen si beide doe Keyen saen</l>
<l>Ende drogene in enen kerker daer,</l>
<l>Ende gingen beide udewaerd daernaer.</l>
<l>Ende eer si comen conden opt velt</l>
<l n="20100">So waser daer noch drie gevelt</l>
<l>Van Lyoneel ende oec Gariet</l>
<l>Ende Hestor; dese drie, dat wet,</l>
<l>Elc hadde daer enen afgesteken.</l>
<l>Brandesion quam vord gestreken</l>
<l n="20105">Ende sijn knape mede, dats waer,</l>
<l>Ende namen die drie aldaer</l>
<l>Ende leidense bi Keyen gevaen,</l>
<l>Ende quamen weder udewaerd saen.</l>
<l>Maer eer si daer conden comen</l>
<l n="20110">So hadde Acglavael welna genomen</l>
<l>Enen riddere daer sijn leven,</l>
<l>Eer hi hem op wilde geven;</l>
<l>Ende Gariet reeter enen doet,</l>
<l>Ende Hestor brachte in groter noet</l>
<l n="20115">Enen anderen optie stede,</l>
<l>So dat hi hem opgaf gerede;</l>
<l>Ende so dede oec Lyoneel:</l>
<l>Hi gaf daer enen so sijn deel,</l>
<l>Dat hi hem scire genade bat.</l>
<l n="20120">Doe riep Acglavael daer ter stat</l>
<l>Brandesione ende seide hem nu:</l>
<l>"Her riddere, waromme en haesti u</l>
<l>Niet seerre hier te desen tiden?</l>
<l>Nemt op dese ridders; al sonder striden</l>
<l n="20125">Mogedise leiden in u gewelt.</l>
<l>Haddire noch twee gi had die helt.</l>
<l>Haestu ende comt weder saen,</l>
<l>Ende brinct ons speren, dats wel gedaen."</l>
<l>Des was Brandesions knape vroe,</l>
<l n="20130">Ende bracht hen speren gedregen toe,</l>
<l>Daer si mede selen josteren;</l>
<l>Ende elc namer een vanden heren,</l>
<l>Ende si slogen die ors met sporen,</l>
<l>Ende elc heeft daer enen vercoren,</l>
<l n="20135">Dien hi stac ter eerden saen.</l>
<l>Ende alse die achte hebben verstaen</l>
<l>Dat die .xij. dus sijn verwonnen</l>
<l>Gingen si vlien wat si connen,</l>
<l>Ende die andere volgeden naer,</l>
<l n="20140">Ende verhaelden die vire daer,</l>
<l>Want elc verhaelde enen ter steden.</l>
<l>Ende die viere die ontreden</l>
<l>Die wile dat hi dandere vingen.</l>
<l>Dese en wilden niet lange[r] dingen</l>
<l n="20145">Noch oec vechten daer ter stede,</l>
<l>Want si gaven hen op gerede.</l>
<l>Doe brachten sise alsoe gevaen</l>
<l>Ende gavense Brandesione saen,</l>
<l>Dise inden kerker leide</l>
<l n="20150">Met Keyen, daer ic eer af seide.</l>
<l>Nu was die knape herde blide</l>
<l>Dat hi sinen here tien tide</l>
<l>Hadde aldus quite ende vri,</l>
<l>Ende die ridders gevaen daerbi,</l>
<l n="20155">Die sinen here onrecht daden</l>
<l>Ende den casteel wilden verraden.</l>
<l>Daer was bliscap in die zale:</l>
<l>Die heren waren ontfaen wale,</l>
<l>Die de anderen hadden verwonnen.</l>
<l n="20160">Men soude u niet viseren connen</l>
<l>Die grote vroide die daer was.</l>
<l>Doe bat Lyoneel na das</l>
<l>Brandesione, dat hi na gevoech</l>
<l>Den gevangenen geve gnoech,</l>
<l n="20165">"(Want si behoren ter tavelronde)</l>
<l>Tote dier tijt ende tot tier stonde</l>
<l>Datse die coninc Artur doet halen:</l>
<l>Men saelt herde wel betalen."</l>
<l>Brandesion gelovet daer doe.</l>
<l n="20170">Des ander dages harde vroe</l>
<l>Soe reden en wech dese vier heren</l>
<l>Ende willen weder tote Arture keren,</l>
<l>Ende hem oec selen doen verstaen</l>
<l>Hoe haer stucken sijn vergaen.</l>
<l n="20175">Ende doese die coninc hadde vernomen</l>
<l>Dedise alle viere vor hem comen,</l>
<l>Ende bat hen dat si hem seiden das</l>
<l>Hoe die dinc gescepen was.</l>
<l>Si liten den coninc doe verstaen</l>
<l n="20180">Dat si alle waren gevaen</l>
<l>Sonder viere, die ontreden.</l>
<l>"Was Keye selve daer ter steden?"</l>
<l>"Jahi, ende was oec die irste met,</l>
<l>Die int gevancnesse was geset."</l>
<l n="20185">Nu latic hieraf die tale bliven</l>
<l>Ende sal u vanden viren scriven</l>
<l>Haer aventure, die si doen,</l>
<l>Die den heren daer ontfloen.</l>
</div>
<div type="chapter"><head type="chapter">XLVIII. <hi rend="italic">Hoe Keye ende sine gesellen verloest worden. </hi></head>
<l>Nu gewaget die aventure</l>
<l n="20190">Dat dese viere ter selver ure</l>
<l>Doen si vander borch ontreden</l>
<l>Quamen gereden tere steden</l>
<l>Bi enen watere an een wout,</l>
<l>Daer een riddere woende, die stout,</l>
<l n="20195">Harde cone hadde gewesen;</l>
<l>Maer hi was nu, alse wijt lesen,</l>
<l>So out, dat hi nemmeer ne mach.</l>
<l>Nochtan alsi gode ridders sach</l>
<l>Verblietde hem sijn herte talre stont,</l>
<l n="20200">Ende waer dat hem oec werd cont</l>
<l>Enech riddere van aventuren</l>
<l>Dien herbergede hi wel ter curen</l>
<l>Ende dedene te gemake ter stat.</l>
<l>Ende dit dede hi algader omdat</l>
<l n="20205">Des hi vernemen soude doch iet</l>
<l>Wat hen van ridderscepe ware gesciet.</l>
<l>Nu hebben dese viere vernomen</l>
<l>Desen casteel ende sijn comen</l>
<l>Derwaerd gereden met haestecheden</l>
<l n="20210">Om te herbergene daer ter steden.</l>
<l>Ende doe si vor die porte quamen</l>
<l>Ende die knapen dat vernamen</l>
<l>Seiden sijt haren here sciere,</l>
<l>Dat daer waren ridders vire</l>
<l n="20215">Die gerne geherbeget souden wesen;</l>
<l>Ende hi hietse inlaten na desen.</l>
<l>Ende doe si in waren comen</l>
<l>Hebben knapen haer paert genomen</l>
<l>Ende te stallewaerd geleet;</l>
<l n="20220">Ende ander knapen ontwapendese gereet</l>
<l>Ende dadense ten waerd comen saen,</l>
<l>Dise wel heeft ontfaen.</l>
<l>Hi vraechde hen oec wie si waren,</l>
<l>Ende wanen dat si comen gevaren?</l>
<l n="20225">Si seiden si waren van Arturs maisniden</l>
<l>Ende quamen gevaren onder henlieden</l>
<l>Van enen castele, sonder waen,</l>
<l>Daer si qualike waren ontfaen;</l>
<l>"Want wat wi baden, om lief, om leet,</l>
<l n="20230">Die herberge was ons ongereet,</l>
<l>Ende men sloet die porte aldaer</l>
<l>Ende toech op die valbrucge daernaer</l>
<l>Sonder te secgene dit oft dat.</l>
<l>Dus moestewi trecken van dier stat</l>
<l n="20235">Ende comen hier herbergen dor noet."</l>
<l>"Bi Gode, dat heeft mi wonder groet,"</l>
<l>Sprac die oude man na des,</l>
<l>"Want hi een hovesch riddere es,</l>
<l>Ende een starc ende een coene,</l>
<l n="20240">Ende pleget gerne ere te doene</l>
<l><pb n="138"/>Goden ridders, dat wetic wale."</l>
<l>Doe vrachde daer een na derre tale</l>
<l>Hoe hi hiete? Hi seit hen doen</l>
<l>Dat hi hiete Brandesioen,</l>
<l n="20245">Ende hi hadde enen knape fier,</l>
<l>Die ware geheten Brandesier,</l>
<l>"Die herde dapper es ende oec snel."</l>
<l>"Maer ic weet des die waerheit wel</l>
<l>Dat men u daer niet in ne liet:</l>
<l n="20250">Dat quam daerbi ende anders niet,</l>
<l>Omdat uwer te vele daer was;</l>
<l>Want hi es in veden, sijt seker das.</l>
<l>Daeromme en dorsti u niet ontfaen,</l>
<l>Dat wetic wel, al sonder waen."</l>
<l n="20255">Hier met liten si doe die tale.</l>
<l>Men ginc daer eten in die zale,</l>
<l>Ende naden etene gincmen slapen,</l>
<l>Beide die heren ende die knapen,</l>
<l>Tote des ander dages vroe.</l>
<l n="20260">Doe stonden op die viere alsoe,</l>
<l>Die geherberget waren daer,</l>
<l>Ende voren wech also daernaer</l>
<l>Ene wile met droefheden.</l>
<l>Sine wisten wat beginnen ter steden:</l>
<l n="20265">Sine dorsten doe oec keren niet</l>
<l>Die selve strate, wats gesciet;</l>
<l>Maer si wilden alomme varen</l>
<l>Te Kardole waerd al sonder sparen,</l>
<l>Ende den coninc doen verstaen</l>
<l n="20270">Hoet met Keyen es vergaen.</l>
<l>(Sine wisten niet dattie coninc</l>
<l>Also wel wiste die dinc,</l>
<l>Ende hire raet toe hadde gegeven</l>
<l>Dat si daertoe waren verdreven.)</l>
<l n="20275">Ende alsi dus int keren quamen</l>
<l>Sijn si comen daer si vernamen</l>
<l>Enen casteel, die scone was,</l>
<l>Die stont in enen starken maras,</l>
<l>Ende daert wel quaet wel toe es comen.</l>
<l n="20280">Daer hebben si ene strate vernomen</l>
<l>Daermen derwaerd mochte varen.</l>
<l>Daerin sijn si gereden, twaren;</l>
<l>Ende doe si quamen der borch so naer</l>
<l>Datmense gesien mochte aldaer,</l>
<l n="20285">Doe quam daer een riddere uut,</l>
<l>Die sere riep over luut:</l>
<l>"Keert, gi heren, dat radic u,</l>
<l>Oft gi moet josteren nu,</l>
<l>Oft gi moet mi secgen ter tijt</l>
<l n="20290">Wanen gi comt ende wie gi sijt</l>
<l>Wildi mi dat nu secgen met minnen,</l>
<l>Daermet mogedi min herberge winnen;</l>
<l>Ende wildijs mi oec secgen niet,</l>
<l>Sone mogedi hier, wats gesciet,</l>
<l n="20295">Comen in mine herberge binnen,</l>
<l>Gine moetse tirst op mi winnen."</l>
<l>Doe seiden die ridders alle vire:</l>
<l>"Here, wi selen u berechten scire:</l>
<l>Wi sijn vander tavelronden</l>
<l n="20300">Ende varen soeken nu ten stonden</l>
<l>Aventuren harentare."</l>
<l>Doe die ridder werd geware</l>
<l>Dat si waren van Arturs lieden,</l>
<l>Ende si behorden tsire maisnieden.</l>
<l n="20305">Heeft hise daer wel ontfaen,</l>
<l>Ende voretse met hem harde saen</l>
<l>Ten sinen castele, in sine zale,</l>
<l>Daer si waren ontfaen wale,</l>
<l>Ende daer hen gnoech was gegeven</l>
<l n="20310">Daer was niet achter bleven</l>
<l>Dat men eten mochte ende drinken.</l>
<l>Die waerd dede den wijn scinken:</l>
<l>Daer was menegerhande sprake.</l>
<l>Doe seide die waerd na die sake:</l>
<l n="20315">"Gi heren, hier lagen in dese weke</l>
<l>Viere ridders, di waren wel te gereke,</l>
<l>Die van Arturs hove waren,</l>
<l>Ende van enen castele quamen gevaren</l>
<l>Daer Brandesion here af es:</l>
<l n="20320">Ende si seiden mi, sijt seker des,</l>
<l>Dat si Keyen hem gaven gevaen,</l>
<l>Met ander ridderen, sonder waen,</l>
<l>Brandesione, te sinen wille;</l>
<l>Ende dat hise ne lite lude no stille</l>
<l n="20325">Uter gevancnesse te gere ure,</l>
<l>Hine hadde boetscap van coninc Arture;</l>
<l>Ende waert dattie coninc woude,</l>
<l>Dat hise dan ute laten soude.</l>
<l>Doe vrachdic twi si Keyen vingen?</l>
<l n="20330">Ende si antwerden te desen dingen:</l>
<l>Die coninc sindese selve daer</l>
<l>Ende bevaelt hen al oppenbaer,</l>
<l>Ende dat sise Brandesione souden geven,</l>
<l>Behouden harre alre leven,</l>
<l n="20335">Ende altoes tes conincs wille."</l>
<l>Die vier ridders swegen herde stille</l>
<l>Ende onthilden dese word,</l>
<l>Ende spraken doe om een ander vort.</l>
<l>Ende daerenbinnen, alse wijt weten,</l>
<l n="20340">So was daer gereet dat eten,</l>
<l>Ende men ginc daer eten also saen.</l>
<l>Ende na den etene esmen gegaen</l>
<l>Daer slapen, dat wetic wel.</l>
<l>Des ander dages en dadense niet el,</l>
<l n="20345">Die viere gesellen, dan si gerede</l>
<l>Opstaen ende namen orlof mede,</l>
<l>Ende keren weder achterward.</l>
<l>Si namen raet an hare vard</l>
<l>Hoe sijt so mochten begaden</l>
<l n="20350">Dat si Keyen mochten ontladen</l>
<l>Vander gevancnessen nu ter stede</l>
<l>Ende alle haer gesellen mede.</l>
<l>Doe seide daer een, hiet Drauwedoen,</l>
<l>"Wildi minen raet nu doen,</l>
<l n="20355">Wi selense wel hebben nu.</l>
<l>Onser een, dat secgic u,</l>
<l>Die sal allene ginder varen</l>
<l>Oft hi van Arture quame gevaren,</l>
<l>Ende sal secge dat Arture sint daer</l>
<l n="20360">Om Keyen ende sine gesellen vorwaer,</l>
<l>Want hi wiltse hebben nu</l>
<l>Tesen tsinxenen, dat secgic u,</l>
<l>Om sijn hof te houdene mede.</l>
<l>Ende dlicteken salmen secgen ter stede,</l>
<l n="20365">Dan hen bevolen was, vorwaer,</l>
<l>Doe die ridders scieden van daer,</l>
<l>Die Keyen ende die andere vingen:</l>
<l>Tesen lictekene heetse bringen</l>
<l>Die coninc selve, dat verstaet."</l>
<l n="20370">Dit dochte hen allen en goet raet,</l>
<l>Ende daertoe hi selve gecoren was.</l>
<l>Hi dede sine wapine ut na das,</l>
<l>Ende voer alse een messelgier</l>
<l>Te done dese boetscap hier.</l>
<l n="20375">Ende alsi te Brandesions es comen.</l>
<l>Ende men die boetscap heft vernomen.</l>
<l>Doe was hi daer wel ontfaen,</l>
<l>Want Brandesion waende, sonder waen,</l>
<l>Dattene die coninc hadde daer gesent,</l>
<l n="20380">Want hi dat licteken wel kent,</l>
<l>Dat hem Lyoneel hadde geheten,</l>
<l>Doent hem die bode dede weten.</l>
<l>Hi seide dattie coninc milde</l>
<l>Sine ridders hebben wilde</l>
<l n="20385">Tesen tsinxenen te hove sijn.</l>
<l>Dus werd bedrogen Bandelijn,</l>
<l>Ende liet die ridders sonder sparen</l>
<l>Sanderdages metten genen varen.</l>
<l>Als si gesceden waren van daer</l>
<l n="20390">Ende opten wech quamen daernaer</l>
<l><pb n="139"/>Doe telde die gene Keye saen</l>
<l>Hoe hi met liste dit heeft gedaen,</l>
<l>Ende dattie coninc en weet oec niet</l>
<l>Dattie dinc dus es gesciet.</l>
<l n="20395">Ende doe si quamen ten anderen drien,</l>
<l>Die int wout lagen mettien,</l>
<l>Ende hadden gedaen alden nacht,</l>
<l>Ende hadden hens daer gewacht,</l>
<l>Do sise vernamen te dien tide</l>
<l n="20400">Waren si utermatene blide.</l>
<l>Doe seide Keye: "Nu vort mere</l>
<l>Selewi hebben grote onnere</l>
<l>Dat ons dit nu es gesciet.</l>
<l>Nu merct alle ende besiet</l>
<l n="20405">Wat wi nu willen anegaen.</l>
<l>Het naect hier enen sinxen saen,</l>
<l>Dattie coninc sal houden hof.</l>
<l>Wat mogewi doen daerof?</l>
<l>Hets goet dat wi varen daerbi.</l>
<l n="20410">Ende laet ons vernemen oft wi</l>
<l>Iet mogen comen te hove daer.</l>
<l>Is ons die coninc selve swaer</l>
<l>Sone staet ons daer te comen twent:</l>
<l>Dus selewi riden daer omtrent,</l>
<l n="20415">So dat wi vernemen wat daer sal wesen."</l>
<l>Dus reden si vort alle mettesen</l>
<l>Ende quamen gereden op enen dach</l>
<l>In enen casteel, die daer bi lach</l>
<l>In seven milen na Cardeloet.</l>
<l n="20420">Daer lach Keye met sire conroet,</l>
<l>Want hi was daer wel bekint.</l>
<l>Doe vernam hi daer omtrent</l>
<l>Dattie coninc Waleweins ongeval</l>
<l>Keyen sal doen ontgelden al,</l>
<l n="20425">Want hijt Keyen antijt, Godweet,</l>
<l>Dat hi hem es dus ongereet.</l>
<l>Dit vernam der Keye. Nu siet</l>
<l>Nochtan en wildi sceden niet</l>
<l>Van daer hi lach nu ter stont:</l>
<l n="20430">Hi hoepte alst daer worde cont</l>
<l>Der coninginnen, dat sine sal</l>
<l>Verbidden ende sine gesellen al.</l>
<l>Dit dedene bliven daer alsoe</l>
<l>Ende sine gesellen embertoe.</l>
<l n="20435">Nu selewi swigen van desen</l>
<l>Ende van Waleweine vort lesen.</l>
</div>
<div type="chapter"><head type="chapter">XLIX. <hi rend="italic">Hoe Walewein enen camp vacht jegen enen hertoge. </hi></head>
<l>Daventure vertellet hier:</l>
<l>Doe Walewein, die ridder fier,</l>
<l>Daer hi vanden coninc sciet,</l>
<l n="20440">Daer ic hier vore die tale af liet,</l>
<l>Quam hi na sire ouder seden</l>
<l>In een groet wout gereden,</l>
<l>Lanc ende utermatene breet.</l>
<l>Twee dage hi daer in reet</l>
<l n="20445">Ende enen langen nacht daertoe.</l>
<l>Des derdes margens quam hi vroe</l>
<l>Gereden in een conincrike,</l>
<l>Dat was gehuset weldelike</l>
<l>Met borgen ende met steden vast.</l>
<l n="20450">Derwaerd reet die vremde gast</l>
<l>Tot dattie dach den nacht besloet.</l>
<l>Een regen starc ende groet,</l>
<l>Die vanden wolken nederran,</l>
<l>Die maecte den edelen man</l>
<l n="20455">Mode ende utermatene nat.</l>
<l>Doe quam hi gereden tere stat,</l>
<l>Daer een coninc binnen was;</l>
<l>Ende groet volc, sijt seker das,</l>
<l>Was in die stat lancs ende breet.</l>
<l n="20460">Ende Walewein, die allomme reet,</l>
<l>Van straten te straten, wats gesciet,</l>
<l>Hine conste daer geherbergen niet</l>
<l>So vele vrems volx was daer.</l>
<l>Doe reet min her Walewein daernaer,</l>
<l n="20465">Daer hi vant ene porte groet,</l>
<l>Daer hi onder scuelde ter noet;</l>
<l>Ende dit was vor eens graven hof.</l>
<l>Onlancs daerna so quam daerof</l>
<l>Des graven sone met gewilt,</l>
<l n="20470">Ende sach waer Walewein daer hilt</l>
<l>Al gewapent op sijn part.</l>
<l>"Wie hout daer?" sprac hi metter vart.</l>
<l>"Ic beent; een riddere," sprac hi nadat;</l>
<l>"Ende in can in al dese stat.</l>
<l n="20475">Herberge gecrigen niet."</l>
<l>Doe sprac die jongelinc: "Wats gesciet,</l>
<l>Ic sal u herbergen desen nacht."</l>
<l>Dus heft hine in di zale bracht</l>
<l>Ende ontwapende den riddere daer,</l>
<l n="20480">Ende bracht hem enen mantel daernaer,</l>
<l>Dien hi Waleweine dragen dede.</l>
<l>Hierenbinnen quam uter stede</l>
<l>Die grave van des conincs rade</l>
<l>Met sinen gesinde savons spade.</l>
<l n="20485">Doe sprac die jongelinc Waleweine an:</l>
<l>"Staet," seit hi, "edel man,</l>
<l>Mijn vader comt van hove saen:</l>
<l>Ic sal jegen hem nu gaen."</l>
<l>Doe ginc hi jegen den vader daer,</l>
<l n="20490">Ende vier knapen volhdem naer.</l>
<l>Ende als hi anden vader quam</l>
<l>Saen hine metter hant daer nam</l>
<l>Ende seide: "Edel vader mijn,</l>
<l>En belget u niet, ende latet sijn:</l>
<l n="20495">Ic hebbe enen riddere nu</l>
<l>Geherberget, dat secgic u,</l>
<l>Die gene herberge vinden conde.</l>
<l>Ontfaet [en] wel op dese stonde:</l>
<l>Hi donct mi edel ende hovesch sere.</l>
<l n="20500">Dits mine mesdaet, live here."</l>
<l>Die grave seide: "Sone mijn,</l>
<l>Gebenedijt so moetti sijn.</l>
<l>Gine hebt nu niet mesdaen.</l>
<l>Ic wille[n] gerne wel ontfaen."</l>
<l n="20505">Mettien trat hi in die dore</l>
<l>Ende Walewein gemoettene daer vore.</l>
<l>Haerlijc begonde anderen groten</l>
<l>Met sconen worden ende met soeten.</l>
<l>So daden oec die met hem quamen:</l>
<l n="20510">Metten handen si hen ondernamen</l>
<l>Ende gingen sitten in dat palas</l>
<l>Op een bedde dat scone was.</l>
<l>Die grave mercte den edelen man:</l>
<l>Hem dochter vele dogeden an.</l>
<l n="20515">Doe gincmen eten daerna saen,</l>
<l>Ende doe dat eten was gedaen</l>
<l>Gincmen slapen, wetet dat.</l>
<l>Ende die jongelinc nine vergat,</l>
<l>Hine hulp Waleweine te bedde saen,</l>
<l n="20520">Ende heeft hem sine scoen utgedaen,</l>
<l>Ende keerde weder danen alsoe.</l>
<l>Des ander dages harde vroe</l>
<l>Es die grave opgestaen</l>
<l>Ende es te hove ten rade gegaen,</l>
<l n="20525">Ende sine ridders alle gemene.</l>
<l>Ende sijn sone bleef allene</l>
<l>Met Waleweine, al sonder waen,</l>
<l>Die oec op nu es gestaen.</l>
<l>Doe quam vort die jongelinc</l>
<l n="20530">Ende sprac te Waleweine dese dinc:</l>
<l><pb n="140"/>"Here, wildi te messe gaen,</l>
<l>Ic sal u ter kerken leiden saen."</l>
<l>"Jaic," sprac hi. Doe gingen si</l>
<l>In ene kerke, die stont daer bi,</l>
<l n="20535">Daer dusent ridders waren ende mere,</l>
<l>Ene stat coes Walewein die here,</l>
<l>Daer hi allene buten stoet,</l>
<l>Ende met hem sijn jonchere goet,</l>
<l>Daer hijt niet en vant bedrongen,</l>
<l n="20540">Tote dat messe was gesongen.</l>
<l>Doe quam daer gedrongen vort</l>
<l>Dor te sprekene sine wort</l>
<l>Een hertoge, een machtech man;</l>
<l>Ende daertoe was hi nochtan</l>
<l n="20545">Die beste riddere oec becant</l>
<l>Diemen vant ins conincs lant;</l>
<l>Hi was des conincs suster sone.</l>
<l>Dit plach hi alle jare te done:</l>
<l>Wanneer so die coninc hilt hof</l>
<l n="20550">Gaf hi hem selven groten lof.</l>
<l>Hi sprac aldus: "Ic ben gewes,</l>
<l>Dat hier nu nieman en es,</l>
<l>No riddere, die dar doen gewach</l>
<l>Dat hi nie met ogen en sach</l>
<l n="20555">So goden riddere alsic ben,</l>
<l>No so hoveschen in sinen sen,</l>
<l>No so scone, no so vromen,</l>
<l>No so conen, no so volcomen</l>
<l>Alsic ben, dat wetic wale.</l>
<l n="20560">Ende es hier ieman die dese tale</l>
<l>Thant wederspreken wille</l>
<l>Ic hore toe ende swige stille."</l>
<l>Daer ne was no jonc no out,</l>
<l>No so behagel, no so stout,</l>
<l n="20565">Die daer wederspreken dorste.</l>
<l>Die hertoge, die hoge vorste,</l>
<l>Seide anderwaerf dese wort,</l>
<l>Die gi hier vore hebt gehort,</l>
<l>Ende derde waerven sprac hijt echt.</l>
<l n="20570">Her Walewein quam doe vort gerecht</l>
<l>Ende seide: "Her riddere, dine word,</l>
<l>Die du nu hier bringes vord,</l>
<l>Willic wedersecgen te hant.</l>
<l>Ic hebbe betere ridderen becant,</l>
<l n="20575">Ende also sconen ende also vroet,</l>
<l>Ende alse stout in sinen moet:</l>
<l>Dit willic waer maken vor di,</l>
<l>Soe hoe dat oec gedeilt si mi."</l>
<l>Die hertoge die werd harde gram</l>
<l n="20580">Doe hi dese tale vernam.</l>
<l>Daer quam doe menech riddere toe,</l>
<l>Die daer over een drogen alsoe,</l>
<l>Dat Walewein scoenre ware</l>
<l>Ende bat staende al oppenbare.</l>
<l n="20585">Doe ginc die hertoge saen na dat</l>
<l>Ende boet hem den hanscoe daer ter stat,</l>
<l>Dien her Walewein daer ontfinc;</l>
<l>Ende hi gaf den sinen na die dinc</l>
<l>Den hertoge weder harde saen.</l>
<l n="20590">Dus moeste di camp vorwaerd gaen.</l>
<l>Doe sprac die coninc toten heren:</l>
<l>"Ic wille datmen verborge met eren</l>
<l>Desen camp te vechtene hier."</l>
<l>Die hertoge sette borgen fier</l>
<l n="20595">Alse vele alse hem doech,</l>
<l>Want hi vanter ginder gnoech.</l>
<l>Doe eiscemen Waleweine also houde</l>
<l>Dat hi borge setten soude.</l>
<l>Walewein seide doe altehant:</l>
<l n="20600">"Ic ben hier, here, onbecant,</l>
<l>Ende in weet wien hier setten nu;</l>
<l>Maer mine trouwe gevic u."</l>
<l>"Her riddere, dan mach niet wesen:</l>
<l>Ic moet borge hebben van desen,</l>
<l n="20605">Oft gi moet hier sijn gevaen."</l>
<l>Doe quam des graven sone gegaen</l>
<l>Ende seide: "Her coninc, ic bidde u sere,</l>
<l>Laet mi verborgen desen here.</l>
<l>Ic bringe u margen den ridder fijn."</l>
<l n="20610">Die coninc seide: "En mach niet sijn,</l>
<l>En si dijns vader wille, Godweet."</l>
<l>Doe liep hi ten vaderwaerd gereet</l>
<l>Ende bat hem dat hi soude verborgen</l>
<l>Sinen gast al tote morgen,</l>
<l n="20615">"Hi sal u quiten harde wale."</l>
<l>"Sone, dits eene kinsce tale;</l>
<l>In weet wie u dese dinge riet.</l>
<l>In werde hier sijn borge niet,</l>
<l>Want ic soude hebben van derre dinc</l>
<l n="20620">Ondanc van min here den coninc."</l>
<l>"Here en werdi sijn borge niet,</l>
<l>Ic segt u dat gi mi meer en siet,</l>
<l>Want ic sal nu hene varen</l>
<l>Daer mi God moge bewaren."</l>
<l n="20625">Doe die grave dit verstoet,</l>
<l>"Sone, sprac hi, "al min goet</l>
<l>Soudic eer verlisen nu.</l>
<l>Ic werde sijn borge, secgic u.</l>
<l>Comt met mi ten coninc saen."</l>
<l n="20630">Dus heft hi borchtoch daer gedaen,</l>
<l>Ende sette daer ins conincs hande</l>
<l>Al sijn lant tenen pande,</l>
<l>Dat hine sander dages bringen soude.</l>
<l>Dus sciet hi vanden coninc houde</l>
<l n="20635">Met Waleweine thusward.</l>
<l>Ende die coninc ontbiet ter vart</l>
<l>Alle die heren ende die vrouwen</l>
<l>Dat si den camp quamen scouwen,</l>
<l>Die sander dages daer soude gescien.</l>
<l n="20640">Des sander dages herde vro</l>
<l>Quam Walewein gewapent doe</l>
<l>Metten grave daer ten crite.</l>
<l>Walewein sprac: "Here, nu scelt quite</l>
<l>Minen borge, dat secgic u,</l>
<l n="20645">Want ic ben hier comen nu</l>
<l>Den camp te vechtene, sonder waen."</l>
<l>Die coninc scoutene al daer.</l>
<l>Nu es ten crite di hertoge comen.</l>
<l>Heren ende vrouwen, di wilden gomen</l>
<l n="20650">Genen camp daer onderlinge,</l>
<l>Waren gestaen daer tenen ringe.</l>
<l>Ende elc van desen heren brachte</l>
<l>Twee utermatene grote scachte.</l>
<l>Elc heeft genomen den sinen:</l>
<l n="20655">Si quamen te gadere met selker pinen,</l>
<l>Dattie speren braken ontwee</l>
<l>In viertich sticken ofte mee.</l>
<l>Twee ander speren namense daernaer,</l>
<l>Ende elc reet noch op anderen daer,</l>
<l n="20660">Ende braken haer speren alse een riet.</l>
<l>Dit wondert den hertoge als hijt siet,</l>
<l>Dat Walewein sire steke ontstoet;</l>
<l>Ende Waleweine, den riddere goet,</l>
<l>Wonderts ember alse sere daer</l>
<l n="20665">Dat hi sire steke ontstont. Daer naer</l>
<l>Keerden si weder ombe ter stat.</l>
<l>Die hertoge stac Waleweine na dat</l>
<l>Op sinen scilt, dat hi brac:</l>
<l>Den halsberch mede oec dorstac,</l>
<l n="20670">Ende maecte Waleweine ene wonde</l>
<l>Dat hi bloetde ter selver stonde;</l>
<l>Maer Walewein vergolt hem doe</l>
<l>Op die stat, ic segt u hoe:</l>
<l>Hi stakene in die kinnebacke</l>
<l n="20675">Dor den helm al toten nacke;</l>
<l>Nochtan stoutelike hem doe werde</l>
<l>Die hertoge daer al metten swerde.</l>
<l>An sinen scilt stont een drake,</l>
<l>Daer eens groets viers blake</l>
<l n="20680">Ute sire kelen vloech:</l>
<l><pb n="141"/>Dus stont hem sijn moet herde hoech.</l>
<l>Ende mijn her Walewein die milde</l>
<l>Hi voerde oec in sinen scilde</l>
<l>Enen leu die was roet.</l>
<l n="20685">Doe quamen echt dese helden groet</l>
<l>Te gadere met enen erren moede.</l>
<l>Walewein was wel op sine hoede,</l>
<l>Want die hertoge grote slage</l>
<l>Sloech op Waleweine in dien dage,</l>
<l n="20690">Ende hem tornetde harde sere</l>
<l>Dat min her Walewein die here</l>
<l>So lange daer jegen hem gestoet.</l>
<l>Hi nam sijn swaerd, dat was goet,</l>
<l>Ende gaf Waleweine daer enen slach</l>
<l n="20695">Opt thovet, dat hi al bugende lach</l>
<l>Op sijn gereide; ende oec ter stat</l>
<l>Maecti hem een groet gat</l>
<l>In den helm metten swerde.</l>
<l>Walewein, die dit sere derde,</l>
<l n="20700">Hi rechte hem weder ende ran</l>
<l>Opten hertoge ende sprac hem an:</l>
<l>"Bi Gode, ic gelde u desen slach</l>
<l>Eer heden volindet dese dach,</l>
<l>So dat uwe beromelike onwetenhede</l>
<l n="20705">Daer mede selen inden ter stede."</l>
<l>Doe nam hi met beiden handen tswaerd,</l>
<l>Ende sloech den hertoge metter vard</l>
<l>Dore den helm ende die cofie mede,</l>
<l>Dat hi viel ter eerden ter stede</l>
<l n="20710">In onmacht van sinen orsse daer.</l>
<l>Walewein beette te voet daernaer</l>
<l>Ende trac hem af den helm ter stat,</l>
<l>Ende wilde hem thoeft afslaen nadat.</l>
<l>Doe quam die coninc daertoe gegaen</l>
<l n="20715">Ende seide: "Edel here, laet staen,</l>
<l>Laetene leven, des biddic u.</l>
<l>Wi selen u vor hem geven nu</l>
<l>Selver, lant ende gout,</l>
<l>Ende gode borge in u gewout."</l>
<l n="20720">Walewein seide: "Van desen doene</l>
<l>Alse van uwer gichten scone</l>
<l>Dies en hebbic te done niet:</l>
<l>Ic hebbe alles gnoech; maer siet,</l>
<l>Wildi nu behouden sijn lijf</l>
<l n="20725">So moetti varen sonder blijf</l>
<l>Tote Kardole al oppenbare,</l>
<l>Ende min gevangene bliven dare</l>
<l>Met al sire macht, ende gi mede</l>
<l>Met uwer macht, ende daer ter stede,</l>
<l n="20730">Her coninc, te blivene veertien dage</l>
<l>Na Sente Jans messe, sonder sage,</l>
<l>Tote dat ic te u come. Nu besiet,</l>
<l>Anders en mach hi leven niet."</l>
<l>Die hertoge doe antwerde gaf:</l>
<l n="20735">"Eer litic mi thoeft slaen af</l>
<l>Eric desen lachter anega."</l>
<l>Doe hief Walewein tswaerd daerna</l>
<l>Ende seide: "Du blives doet ter stat."</l>
<l>Die hertoge doe Waleweine bat:</l>
<l n="20740">"Sech mi doch den name dijn,</l>
<l>Oftic sal dijn gevangen sijn,</l>
<l>Dat ic mach secgen, sonder waen,</l>
<l>Wie mi dus tonder heeft gedaen."</l>
<l>Doe antwerde her Walewein altehant:</l>
<l n="20745">"Here, ic ben Walewein genant."</l>
<l>Doe was die hertoge harde blide</l>
<l>Ende sprac daer ten selven tide:</l>
<l>"Her Walewein, dat men mi verwonnen siet,</l>
<l>Sint dat mi es van u gesciet,</l>
<l n="20750">Dies en scamic mi niet, Godweet.</l>
<l>Siet hier nu mine trouwe gereet,</l>
<l>Dat ic te Kardole varen sal</l>
<l>Met al mire macht, groet ende smal;</l>
<l>Ende die coninc oec, mijn here,</l>
<l n="20755">Salre varen dor uwe ere."</l>
<l>Dus sekerent sijt beide daernaer,</l>
<l>Daer ward bliscap groet ende oppenbaer</l>
<l>Om dat dese dinge dus waren comen.</l>
<l>Men heeft den hertoge opgenomen</l>
<l n="20760">Ende mijn her Waleweine oec mede,</l>
<l>Ende voretse met vrouden in die stede.</l>
<l>Men pijnde sere om sinen lof.</l>
<l>Daer was gehouden groet hof,</l>
<l>Beide van ridders ende van knapen.</l>
<l n="20765">Naden etene gincmen slapen</l>
<l>Tote des anders margens vroe.</l>
<l>Ende mijn her Walewein stont op doe</l>
<l>Ende nam orlof scone ende wale</l>
<l>Ane alle die waren in die zale,</l>
<l n="20770">Ende keerde metten grave neder</l>
<l>In sine irste herberge weder,</l>
<l>Ende reste hem daerna enen dach,</l>
<l>Daermen sijns herde wel plach,</l>
<l>Doe nam orlof saen die here</l>
<l n="20775">Ende dancte saen den jonchere</l>
<l>Der eren die hi hem hadde gedaen.</l>
<l>Hi bat den grave daerna saen</l>
<l>Ende sinen sone den jongelinc,</l>
<l>Dat hi vare metten coninc</l>
<l n="20780">Alse hi te Kardolewaerd soude varen.</l>
<l>Si geloefdent hem al sonder sparen.</l>
<l>Dus es Walewein henen gereden.</l>
<l>Nu latic bliven hier ter steden</l>
<l>Vanden heren al mine word</l>
<l n="20785">Ende spreke van Waleweine vord.</l>
</div>
<div type="chapter"><head type="chapter">L. <hi rend="italic">Hoe Walewein vacht jegen Gorlemanne drie dage. </hi></head>
<l>Nu seget hier die aventure:</l>
<l>Die jongelinc ter selver ure</l>
<l>Met Waleweine reet ene mile.</l>
<l>Doe bat hem Walewein tier wile</l>
<l n="20790">Dat hi weder thusward kere.</l>
<l>Hi seide: "Scone jongelinc, embermere</l>
<l>Waer dat gijs hebt te doene</l>
<l>So willic dat gi te mi sijt coene.</l>
<l>Ware dat gi ontbodet mi</l>
<l n="20795">Ic souder comen , waer dat si."</l>
<l>Mettien custine an sinen mont</l>
<l>Ende seide: "Vrient, nu vart gesont."</l>
<l>Dus keerde Walewein vanden kinde</l>
<l>Ende [reet] en wech sonder gesinde</l>
<l n="20800">Drie dage al dorenture</l>
<l>Sonder te vindene aventure.</l>
<l>Des virdes dages quam hi gereden</l>
<l>In een wout, daer hi beneden</l>
<l>Enen starken casteel sach.</l>
<l n="20805">Derwaerd reet hi al dat hi mach.</l>
<l>Doe quam hem een knape daer naer</l>
<l>Te gemote, die hem vrachde daer</l>
<l>Ware hi henen trecken wilde?</l>
<l>Doe antwerde hem Walewein die milde:</l>
<l n="20810">"In genen casteel varic hier bi</l>
<l>Herbergen." "Ay here, neen, vart met mi,</l>
<l>Ic sal u gode herberge doen.</l>
<l>Wisti wat men daer heeft geploen</l>
<l>Gi sout die borch scuwen mede.</l>
<l n="20815">Die here hevet daer enen sede</l>
<l>Daer hi hem sere mede onteert:</l>
<l>Wat ridderen die ter borch kert</l>
<l>Ende herbergen wilt daer binnen,</l>
<l>Hi moetse met stride daer winnen.</l>
<l n="20820">Es oec dat hi den wijch bestaet</l>
<l>Enten stride alsoe vergaet,</l>
<l>Ende min here sijns machtech werde,</l>
<l>Hi slaet hem thoeft af metten swerde;</l>
<l>Dus heeft hi menegen gedaen."</l>
<l n="20825">"Hoe heet hi? sech mi, knape, saen."</l>
<l><pb n="142"/>"Here, hi hetet Guerleman."</l>
<l>Walewein seide: "Ic vare daer dan,</l>
<l>Hoe overmodech dat hi oec si."</l>
<l>Doe voer Walewein der porten bi</l>
<l n="20830">Ende wilde daerin gevaren sijn.</l>
<l>Die portenare sprac: "Beit en lettelkin.</l>
<l>Gine moget niet in, dat secgic u;</l>
<l>Gi moet eer vechten, wetet nu,</l>
<l>Jegen minen here, di scire sal comen."</l>
<l n="20835">Mettien heeft hine daer vernomen,</l>
<l>Ende brachte een spere in di hant:</l>
<l>Ter porten quam hi ute gerant</l>
<l>Ende seide: "Riddere, wats u gere?</l>
<l>Dor wat sidi comen here?</l>
<l n="20840">Wildi nu herbergen met mi</l>
<l>So kiset wat u liver si,</l>
<l>Dat gi daer omme jegen mi stridet,</l>
<l>Oft dat gi weder henen ridet?"</l>
<l>Walewein seide: "Ic wille eer striden:</l>
<l n="20845">In wille dus niet henen riden."</l>
<l>Doe kerden si omme beide daer</l>
<l>Ende vergaderden saen daernaer,</l>
<l>Ende quamen so te gadere gerant,</l>
<l>Dattie speren braken toter hant.</l>
<l n="20850">Elc vinc tsinen swerde saen,</l>
<l>Ende gingen vrochtelijc slage slaen,</l>
<l>Ende vochten toter nacht mettien,</l>
<l>Datsi niet en conden gesien.</l>
<l>Doe sprac daer her Goerlemant:</l>
<l n="20855">"Gi hebt gewonnen metter hant</l>
<l>Mine herberge met groten eren.</l>
<l>Wi moten vanden velde keren.</l>
<l>Ic sal u ontfaen harde wale."</l>
<l>Doe vorense te gadere in di zale,</l>
<l n="20860">Daer si waren wel ontfaen.</l>
<l>Guerleman beval daer daen</l>
<l>Sire suster, ere joncfrouwen,</l>
<l>Dat si Waleweins plage met trouwen,</l>
<l>So dat hijs haer danke ende lone.</l>
<l n="20865">Die joncfrouwe was utermatene scone,</l>
<l>Hovesch ende cuesch utermaten:</l>
<l>Si sout node hebben gelaten</l>
<l>Om dat hare haer broder hiet,</l>
<l>Si nam Waleweine, ende liets niet,</l>
<l n="20870">Metter hant, ende gingen dwaen.</l>
<l>Ter taflen sitten sijn si gegaen,</l>
<l>Beide vrouwen ende heren.</l>
<l>Daer was gedient met groter eren;</l>
<l>Ende naden etene gincmen slapen,</l>
<l n="20875">Beide heren ende oec knapen.</l>
<l>Ende vanden hues die scone joncfrouwe</l>
<l>Hadde Waleweine gebet met trouwen.</l>
<l>Si diende hem ende liets niet,</l>
<l>Gelijc dat haer hare broder hiet.</l>
<l n="20880">Des anders margens harde saen</l>
<l>Quam si tote Waleweine gegaen</l>
<l>Ende seide: "Staet op, edel man,</l>
<l>Ende doet vaste uwe wapine an;</l>
<l>Gi moet ter plaetsen weder riden</l>
<l n="20885">Ende jegen minen broder striden."</l>
<l>Her Walewein es opgestaen</l>
<l>Ende heeft hem gewapent saen,</l>
<l>Ende die joncfrouwe halp hem daer.</l>
<l>Hi namse in sinen arm daernaer</l>
<l n="20890">Ende cussese daer an haren mont,</l>
<l>Ende nam orlof ende voer ter stont</l>
<l>Ter plaetse daer hi vant gereet</l>
<l>Sinen werd, die sijns ontbeet.</l>
<l>Doe nam elc sijn spere in hant</l>
<l n="20895">Ende quamen te gadere daer gerant,</l>
<l>Dattie speren beide braken.</l>
<l>Haer swaerd si doe daerna traken,</l>
<l>Ende vochten daer met alse ridders cone</l>
<l>Vandes margens al toter none.</l>
<l n="20900">Doe sprac te Waleweine her Gorreman:</l>
<l>"Her riddere," seit hi, "edel man,</l>
<l>Onse perde sijn vermoit sere,</l>
<l>Ende oec wi verhit, here:</l>
<l>Wildi, wi mochten ons resten gaen</l>
<l n="20905">Onder gene linde ende vercolen saen."</l>
<l>Walewein seide: "Ic ga daer mede."</l>
<l>Nu stont besiden der linden tere stede</l>
<l>Een borne, die herde bedect was;</l>
<l>Ende dire af dranc, sijt seker das,</l>
<l n="20910">Hi genas van alre moethede</l>
<l>Die hi hadde in al sine lede.</l>
<l>Ende die wile dat Walewein aldaer</l>
<l>Hem reste onstal hi hem daernaer</l>
<l>Ende es ten genen borne gegaen</l>
<l n="20915">Ende dranc, ende kerde weder saen</l>
<l>Vaste tote Waleweineward,</l>
<l>Ende seide: "Maect u op ter vard</l>
<l>Ende laet ons becorten desen strijt."</l>
<l>Hi was wel blide nu ter tijt</l>
<l n="20920">Om dat hi genesen was, sonder waen:</l>
<l>Hi waende Waleweine wel verslaen,</l>
<l>Ende oec des camps seker sijn;</l>
<l>Maer hine kinde niet in scijn</l>
<l>Waleweine den stouten degen,</l>
<l n="20925">Die hem coenlijc ginc jegen,</l>
<l>Ende gout hem daer algader ter stede</l>
<l>Al dat hem die ander dede.</l>
<l>En sach nie man so groten strijt.</l>
<l>Dus vochten si, des seker sijt,</l>
<l n="20930">Tote in die nacht vorward an.</l>
<l>Doe sprac te Waleweine her Gorreman:</l>
<l>"Hets tijt dat wi van hier nu keren.</l>
<l>Gi hebt op mi gewonnen met eren</l>
<l>Dat ic u herberge, riddere vri,</l>
<l n="20935">Want uwes gelijcs niet en si.</l>
<l>En was nie man so utegenomen,</l>
<l>Ware hi jegen mi te stride comen,</l>
<l>Die mi hadde mogen wederstaen</l>
<l>Alse lange als gi hebt gedaen."</l>
<l n="20940">Op haer ors si daerna saten,</l>
<l>Ende volhde doe der rechter straten</l>
<l>Die ter borchwaerd doe ginc,</l>
<l>Daer mense harde wel ontfinc.</l>
<l>Ende Gorleman ech[t] beval</l>
<l n="20945">Sire suster, datsi boven al</l>
<l>Sijns gastes ware name.</l>
<l>Dit was hare wel bequame.</l>
<l>Men ginc eten ende daerna</l>
<l>Gincmen slapen, alsict versta;</l>
<l n="20950">Ende Gorleman beval Waleweine</l>
<l>Dat hi smargens quame ten pleine</l>
<l>Te besiene wie sal verwerven</l>
<l>Den zege of vorden anderen sterven.</l>
<l>Walewein haeste hem ten slapen gane,</l>
<l n="20955">Ende die scone wel gedane,</l>
<l>Gorlemans suster, hebbic verstaen,</l>
<l>Es met heren Waleweine gegaen,</l>
<l>Dien si sere minnen began;</l>
<l>Hi dochte hare een overscone man</l>
<l n="20960">Ende so hovesch ende godertire.</l>
<l>Si begonste hem te vragen scire</l>
<l>Hoe die strijt ware vergaen?</l>
<l>Ende hi vertelde haer herde saen</l>
<l>Hoe si vochten al toter none,</l>
<l n="20965">Ende dat doe haer broder die sone</l>
<l>Maecte, "dat wi ons resten souden</l>
<l>Onder ene linde ende vercouden.</l>
<l>Doe gingewi vechten saen daernaer:</l>
<l>Doe dochti mi alse vers, vorwaer,</l>
<l n="20970">Alsi heden margen was."</l>
<l>"Ay here," sprac si na das,</l>
<l>"En es man in ertrike binnen,</l>
<l>Die minen broder mach verwinnen;</l>
<l>Maer woudi mi geloven nu</l>
<l n="20975">Bi uwer trouwen, ic soude u</l>
<l><pb n="143"/>Wisen hoe gine verwinnen sout,</l>
<l>Dat gine te live laten wout</l>
<l>Alsi van u verwonnen ware."</l>
<l>"Jaic." sprac Walewein daernare,</l>
<l n="20980">"Al ne ware des niet, badies mi,</l>
<l>Siet hier min trouwe, joncfrouwe vri."</l>
<l>Doe sprac si: "Here, nu wacht u dan</l>
<l>Dat hi der linden nine come an,</l>
<l>Ende hi niet en drinke daernaer</l>
<l n="20985">Van enen borne die staet aldaer,</l>
<l>Die hem doet scire genesen.</l>
<l>Hi sal scire verwonnen wesen."</l>
<l>Walewein dancte hare sere na das.</l>
<l>Ende sander dages alst dach was</l>
<l n="20990">Reet Walewein ten pleine waerd thant,</l>
<l>Daer hi Gorleman houdende vant;</l>
<l>Ende alse saen alsi daer quam</l>
<l>Elc sijn spere doe nam,</l>
<l>Ende quamen te gadere met selker crachte,</l>
<l n="20995">Dat te stucken braken die scachte.</l>
<l>Doe vingen si ten swerden daernaer,</l>
<l>Ende slogen grote slage daer</l>
<l>Dor helm, dor halsberch, dor scilde.</l>
<l>Mijn her Walewein, die riddere milde,</l>
<l n="21000">Wilde sinen waerd daer gelden</l>
<l>Sine herberge, dat hem selden</l>
<l>Daer te voren was gesciet.</l>
<l>Sine wilden daer versceden niet.</l>
<l>Si gingen houwen slach in slach</l>
<l n="21005">Rechte tote opten middach.</l>
<l>Doe begonste Gorleman tragen.</l>
<l>Doe began hi Waleweine vragen</l>
<l>Oft si hen vercolen wilden gaen,</l>
<l>Alsi des ander dages hadden gedaen,</l>
<l n="21010">Onder die linde? Walewein seide:</l>
<l>"Hier nes reste no langer beide,</l>
<l>Wi moten corten desen strijt</l>
<l>Tot dat ic oft gi verwonnen sijt."</l>
<l>Dus ginc hi op hem houwen daer,</l>
<l n="21015">Ende drevene hare ende gens daernaer</l>
<l>So lange, dat hine sloech ter neder.</l>
<l>Ende eer hi op conde comen weder</l>
<l>Gaf hem Walewein noch enen slach,</l>
<l>Ende trac hem den helm af,</l>
<l n="21020">Ende toech sijn swaerd ende seide saen:</l>
<l>"Nu es u leven hier gedaen."</l>
<l>Doe bat Gorleman saen genade.</l>
<l>Her Walewein seide: "Het es te spade.</l>
<l>Dat gi genaden soeket nu</l>
<l n="21025">En diet niet, dat secgic u."</l>
<l>"Ay edel here, hebt mins genade.</l>
<l>Ic wille u dinen vroech ende spade."</l>
<l>Walewein sprac: "En mach niet wesen,</l>
<l>Gine wilt mi geloven van desen</l>
<l n="21030">Dat gi te Kardole sult varen</l>
<l>Ter coninginnen al sonder sparen,</l>
<l>Ende sult sijn gevangen van hare</l>
<l>Tote dat ic come tot dare;</l>
<l>Ende daer te blivene met al uwer cracht</l>
<l n="21035">Na sente Jansdach viertien nacht;</l>
<l>Ende oec moet lecgen af mede</l>
<l>Dese overdaet ende dien onsede</l>
<l>Dien gi lange hebt gehouden:</l>
<l>Die moet oec quite sijn gescouden."</l>
<l n="21040">Gorleman seide: "Dat ware te groet.</l>
<l>Ic hadde liver sloechdi mi doet,</l>
<l>Dan ic mi geven soude gevaen,</l>
<l>Gine laet mi tirsten verstaen</l>
<l>Hoe dat u name nu si."</l>
<l n="21045">"Vrient, Walewein so heetmen mi,</l>
<l>Ende Artur die coninc mare</l>
<l>Es min oem al oppenbare."</l>
<l>Gorleman sprac: "Des benic blide,</l>
<l>Dat ic vor u in desen stride</l>
<l n="21050">Behouden hebbe noch min leven.</l>
<l>Ic wille u gerne min trouwe geven</l>
<l>Dat ic te Kardoel gerne sal keren.</l>
<l>God heeft mi geonnen der eren</l>
<l>Dat ic u hebbe hier gesien,</l>
<l n="21055">So wat mi mach van u gescien</l>
<l>Daeromme en gevic niet een stroe."</l>
<l>Nu was Gorleman harde vroe,</l>
<l>Ende vorde Waleweine te sire zale,</l>
<l>Daer si te gemake waren wale</l>
<l n="21060">Van etene ende van drinkene mede.</l>
<l>Naden etene gincmen gerede</l>
<l>Te bedde waerd, dat verstaet,</l>
<l>Tot smargens dattie dach opgaet.</l>
<l>Doe nam Walewein orlof saen</l>
<l n="21065">Ende es also en wech gegaen.</l>
<l>Nu latic hier van Gorleman bliven</l>
<l>Ende sal van Waleweine vord scriven.</l>
</div>
<div type="chapter"><head type="chapter">LI. <hi rend="italic">Hoe Walewein twee gygante verwan. </hi></head>
<l>Nu seget vord daventure</l>
<l>Dat Walewein reet tier ure</l>
<l n="21070">In een herde woeste lant,</l>
<l>Dat hem was harde onbecant.</l>
<l>Daer waren di lande verwoest al,</l>
<l>Die huse tebroken groet ende smal,</l>
<l>Die velde al ongewonnen lagen.</l>
<l n="21075">Walewein en wiste wien vragen,</l>
<l>Want hi vant no man no wijf,</l>
<l>No creature die hadde lijf.</l>
<l>Alse Walewein dit al was leden</l>
<l>Quam hi in een bosch gereden</l>
<l n="21080">Aldaer ene borch in lach,</l>
<l>Die scoenste die hi nie gesach:</l>
<l>Die hadden daer gesticht twee resen,</l>
<l>Die meeste daer wi af hebben gelesen.</l>
<l>Si waren cone ende stout,</l>
<l n="21085">Ende hadden verwoest met gewout</l>
<l>Alt lant ende dat conincrike.</l>
<l>Si hadden verslegen gemeinlike</l>
<l>Al die liede vanden lande,</l>
<l>Entie stede verbernt met brande;</l>
<l n="21090">Ende die edele vrowen ende joncfrouwen,</l>
<l>Die scone waren int anscouwen,</l>
<l>Die vingen si ende hieldense daer,</l>
<l>Ende dadense werken, wet vor waer,</l>
<l>Pellen ende met siden mede,</l>
<l n="21095">Ende alretiren scoenhede;</l>
<l>Maer si hadden grote noet,</l>
<l>Want sine aten maer borne ende broet.</l>
<l>Doe Walewein dese borch sach</l>
<l>Reet hi derward al dat hi mach.</l>
<l n="21100">Ende alsi bider borch quam</l>
<l>Enen rese hi daer vernam,</l>
<l>Den meesten die hi nie sach an.</l>
<l>"Es dit di duvel oft een man?"</l>
<l>Sprac Walewein. "God mote geven</l>
<l n="21105">Dattu dijn ongehiere leven</l>
<l>Met minen swerde moets verlisen</l>
<l>Ende vor min hant di doet kisen."</l>
<l>Her Walewein doe lettel lette</l>
<l>Hine horte vorwaerd Gringalette,</l>
<l n="21110">Ende den rese daer na stac</l>
<l>In den buec (die spere brac</l>
<l>Recht te middewege ontwee).</l>
<l>Die viel neder min no mee</l>
<l>Optie eerde ter neder doet.</l>
<l n="21115">Rechte als een donder groet.</l>
<l>Dien val hordemen do so verre,</l>
<l>Dat sijn broder sonder merre</l>
<l>Udewaerd daer omme gelopen quam</l>
<l>Met ere tange. Als hi vernam</l>
<l n="21120">Dat sijn broder daer lach doet</l>
<l><pb n="144"/>Was sijn rouwe harde groet.</l>
<l>Hi sprac: "Dit seldi becopen."</l>
<l>Ende quam metter tangen gelopen</l>
<l>Na Waleweine, ende sloech so harde</l>
<l n="21125">Dat hem Gringalet vervarde.</l>
<l>Ende Walewein horte vort na dat</l>
<l>Ende quam den rese narre ter stat</l>
<l>Om dat hine wilde slaen.</l>
<l>Doe liet hi vallen die tange saen</l>
<l n="21130">Ende nam Waleweine ende sijn part</l>
<l>Op sinen hals met snelre vart</l>
<l>Ende seide: "Nu moetstu bliven doet;</l>
<l>Al warstu vifwerf alse groet,</l>
<l>Mijn broder werd gewroken nu."</l>
<l n="21135">"Ay vader, here, ic bidde u,"</l>
<l>Sprac Walewein, "bescermt mi nu mere</l>
<l>Dor u helege cruce, here,</l>
<l>Gelijc gi Davite daet vor desen</l>
<l>Jegen Godoliase den groten resen."</l>
<l n="21140">Entie rese ginc vaste an</l>
<l>Metten orsse ende metten man,</l>
<l>Vaste te sire borch waerd.</l>
<l>Ende Walewein nam cort sijn swaerd</l>
<l>Metter rechter hant, herde stide,</l>
<l n="21145">Ende stakene in die rechte side</l>
<l>Ene dipe wonde ende groet,</l>
<l>Daer dat bloet ut ran al roet.</l>
<l>Doe liet hi hem ontvallen daer</l>
<l>Man ende ors, wet vor waer,</l>
<l n="21150">Want di wonde deden selken pant,</l>
<l>Dat hi ter neder viel te hant.</l>
<l>Walewein tart hem bat nare</l>
<l>Ende nam den rese biden hare</l>
<l>Optie eerde al daer hi lach,</l>
<l n="21155">Ende gaf hem enen groten slach.</l>
<l>Doe boet die rese di hant aldaer</l>
<l>Ende wilde hem opgeven daernaer;</l>
<l>Ende sine borch ende oec sijn lant</l>
<l>Wildi hem mede geven te hant,</l>
<l n="21160">"Ende daeraf werden oec u man,</l>
<l>Opdat gi sulc ridder sijt dan</l>
<l>Dat ict met ere nu mach doen.</l>
<l>Nu biddic u, edel baroen,</l>
<l>Dat gi mi uwen name segt nu."</l>
<l n="21165">Walewein seide: "Dat berichtic u</l>
<l>Harde gerne, wildijt weten.</l>
<l>Her Walewein benic oec geheten,</l>
<l>Des conincs Arturs suster sone."</l>
<l>"Ay God." sprac doe die gone,</l>
<l n="21170">Des willic te rechte embermere</l>
<l>Gode danken onsen here,</l>
<l>Dat mi verwonnen heeft een man,</l>
<l>Di beste di noit lijf gewan."</l>
<l>Doe boet hi di hande na di dinc,</l>
<l n="21175">Ende her Walewein di manscap ontfinc.</l>
<l>Doe dede hem die rese cont:</l>
<l>"Here, ic ben so sere gewont</l>
<l>Dat ics niet en mach ontgaen;</l>
<l>Maer woudi om minen wille gaen</l>
<l n="21180">Ende te mire borch nu riden,</l>
<l>Ende halet nu ten selven tiden</l>
<l>Ene salve, die ic u sal wisen,</l>
<l>Diemen niet en mach volprisen,</l>
<l>Die daer staet in een kamerkijn</l>
<l n="21185">In een gulden legelkijn.</l>
<l>Doet minen drossate cont</l>
<l>Dat ic aldus ben gewont,</l>
<l>Ende segt dat icse ontbide met u.</l>
<l>Ens geen man die levet nu,</l>
<l n="21190">Die so sere gequetst ware,</l>
<l>Maer mochti hebben alse groet van hare</l>
<l>Alse ene plume wegen soude,</l>
<l>Hine soude genesen alse houde</l>
<l>Alse hise dade ane die wonde.</l>
<l n="21195">Ende min broder ter selver stonde,</l>
<l>Canic den adem an hem vinden,</l>
<l>Ic daer mi des wel onderwinden,</l>
<l>Dat ickene genesen sal ter stat.</l>
<l>Live here, haest u dore dat."</l>
<l n="21200">Dus es Walewein henen gereden</l>
<l>Met harde groter haestecheden.</l>
<l>Ende alsi quam ter porte dore,</l>
<l>Nu hord wat hire vant vore:</l>
<l>Twee leuwe lagen in dene side,</l>
<l n="21205">Ende twee luparde banderside:</l>
<l>Daer vore en mochte niet genesen.</l>
<l>Ende dattie porte soude wesen</l>
<l>Dat was een gat groet ende wide,</l>
<l>Ende was beset in elke side</l>
<l n="21210">Met scarpen swerden, di sere sneden,</l>
<l>Die en geen dinc vermeden.</l>
<l>Daer dreef een water vresselijc onder,</l>
<l>Daer af te secgene ware een wonder.</l>
<l>Her Walewein es ter slusen gegaen</l>
<l n="21215">Ende stac die planke in daer saen,</l>
<l>Ende dede dat water staen al stille,</l>
<l>Ende ginc doe in na sinen wille.</l>
<l>Ende alsi in die zale quam</l>
<l>Vant hi daer doe ende vernam</l>
<l n="21220">Menege scone edele joncfrouwe,</l>
<l>Die dreven harden groten rouwe,</l>
<l>Die daer waren alle gevaen,</l>
<l>Alsic u hier vore dede verstaen.</l>
<l>Ende Walewein vrachde hen wat hen ware?</l>
<l n="21225">Ende si seident hem al oppenbare,</l>
<l>Hoe si gevangen waren alle,</l>
<l>Ende winnen moesten met ongevalle</l>
<l>Dat si drinken souden ende eten.</l>
<l>Doe seide Walewein: "Ic doet u weten,</l>
<l n="21230">Ic sal u verloessen ut desen bande</l>
<l>Eer ic meer scede uten lande."</l>
<l>Dies waren si allegader blide</l>
<l>Ende baden vor hem ten selven tide.</l>
<l>Doe maecte Walewein den drossate cont</l>
<l n="21235">Dat sijn here ware gewont,</l>
<l>Ende hi di salve ontbode aldare,</l>
<l>Die int gulden legel ware.</l>
<l>Hi gaf Waleweine di salve dire,</l>
<l>Ende Walewein keerde weder scire</l>
<l n="21240">Ende salvede den rese sine wonde,</l>
<l>Die genas ter selver stonde</l>
<l>Gelijc hi noit gewont ne ware.</l>
<l>Doe ginc hi tsinen broder daernare,</l>
<l>Die den adem hadde nochtoe,</l>
<l n="21245">Ende bestreken sine wonde alsoe,</l>
<l>Ende hi stont up daer al gesont.</l>
<l>Doe seide hem sijn broder ter stont</l>
<l>Hoe hi Waleweins man nu ware,</l>
<l>Ende hijt moeste werden oec aldare,</l>
<l n="21250">"Want hi heeft ons beiden verwonnen.</l>
<l>En es oec man onder der sonnen</l>
<l>Dies nu bat werdech es."</l>
<l>"Broder," seit hi, "des sijt gewes,</l>
<l>Ic werde sijn man al sonder rouwe."</l>
<l n="21255">Doe ontfinc Walewein sine trouwe,</l>
<l>Dat si doen souden gereet</l>
<l>Al dat hi wilde, eest lief, eest leet.</l>
<l>Dus sijn di resen daer genesen</l>
<l>Ende vorden Waleweine saen mettesen</l>
<l n="21260">Te harre borch, daer men wale</l>
<l>Sijns daer plach te desen male.</l>
<l>Her Walewein bat doe met trouwen</l>
<l>Datmen die vrowen entie joncfrouwen</l>
<l>Wel dade cleden ende vort comen,</l>
<l n="21265">Die si in gevanckenesse hebben genomen,</l>
<l>"Ende laetse eten nu ten tiden</l>
<l>Met ons tavont ende hen verbliden."</l>
<l>Dit was daer harde scire gedaen.</l>
<l>Si waren vercleet doe harde saen</l>
<l n="21270">Ende vor Waleweine daer vord bracht.</l>
<l><pb n="145"/>Daer was menege scone ende wel geacht.</l>
<l>Drie hondert warre oec bi getale,</l>
<l>Conincs kindere ende graven wale.</l>
<l>Men leide di taflen ende ginc eten.</l>
<l n="21275">Waleweins es onder hen geseten</l>
<l>Ende diende den joncfrouwen int gevoech.</l>
<l>Daer was ten etene alles gnoech.</l>
<l>Ende naden etene gingen slapen</l>
<l>Heren, vrouwen ende knapen.</l>
<l n="21280">Walewein daer soete ende sachte lach</l>
<l>Ende sliep dat hoge was opten dach.</l>
<l>Ende doe hi op was gestaen</l>
<l>Gafmen water ende ginc saen</l>
<l>Daer ontbiten wel gerede.</l>
<l n="21285">Doen daer geten was ter stede</l>
<l>Bat Walewein den resen daer:</l>
<l>"Gi heren," seit hi, "wet vor waer,</l>
<l>Gi moet mi ene bede doen,</l>
<l>Ende dat es dat gi te Karlioen</l>
<l n="21290">Varen sult met al uwer macht,</l>
<l>Ende daer beiden mins veertien nacht</l>
<l>Na sente Jans dach met trouwen;</l>
<l>Ende vort met u dese joncfrouwen</l>
<l>Ende dese vrouwen, des biddic u."</l>
<l n="21295">Si seiden: "Here, al dat gi begeert nu</l>
<l>Dat sele[wi] doen harde gerne,</l>
<l>Ende dies en staet ons niet tonberne.</l>
<l>Wi selen daer dan ember comen."</l>
<l>Dus heft Walewein orlof genomen</l>
<l n="21300">Ende voer henen in anderen landen.</l>
<l>Nu salic swigen vanden gyganden</l>
<l>Ende van Walewein vord lesen,</l>
<l>Wat hem gescien sal na desen.</l>
</div>
<div type="chapter"><head type="chapter">LII. <hi rend="italic">Hoe Walewein den tornoy verwan ende den coninc vinc van Arragoen. </hi></head>
<l>Ons doet die aventure nu cont,</l>
<l n="21305">Dat Walewein reet tier stont</l>
<l>In dat lant van Arragoen.</l>
<l>Tien dage reet hi in dat doen,</l>
<l>Dat hi vant gene aventure.</l>
<l>Daerna quam hi tere ure</l>
<l n="21310">Neven een bosch, daer hi soude liden.</l>
<l>Daer sach hi knapen met harnasce riden,</l>
<l>Dien hi daer doen vragen begonde</l>
<l>Waer si henen trocken ter stonde.</l>
<l>Doen seide daer een knape saen:</l>
<l n="21315">"Here, ic segt u, sonder waen,</l>
<l>Het es een tornoy genomen,</l>
<l>Daer twee coninge selen comen,</l>
<l>Van Arragoen die coninc rike</l>
<l>Met menegen riddere degelike;</l>
<l n="21320">Ende die coninc van Portegale</l>
<l>Comt jegen hem, wet dat wale;</l>
<l>Maer hine es so machtech niet.</l>
<l>Dese tornoy es genomen, nu siet,</l>
<l>Dore stoutheit ende dor overmoet:</l>
<l n="21325">So wie den anderen onder doet</l>
<l>Die sal daerna riden in sijn lant</l>
<l>Ende stichten daerin roef ende brant;</l>
<l>Maer wi wanen weten van dien,</l>
<l>Dattie coninc van Portegale sal vlien,</l>
<l n="21330">Want sine menege di es clene</l>
<l>Jegen ons heren macht gemene."</l>
<l>Walewein sciet van hen aldare</l>
<l>Ende pensde hi soude oppenbare</l>
<l>Hulpen den coninc van Portegale;</l>
<l n="21335">Constijt daer gedoen so wale</l>
<l>Dat hine hulpen mochte boven,</l>
<l>Men soudene dan te meer loven.</l>
<l>Twee dage Walewein doe reet</l>
<l>Ende sochte ende vrachde wel gereet</l>
<l n="21340">Naden coninc van Portegale.</l>
<l>Doe sach hi comen in enen dale</l>
<l>Enen gersoen, die van danen was;</l>
<l>Ende Walewein vragede hem nadas</l>
<l>Na den coninc ter selver stont.</l>
<l n="21345">Die knape seide: "Ic doet u cont,</l>
<l>Die coninc leget daer in dat wout</l>
<l>Ende hevet sorge menechfout</l>
<l>Om den coninc van Arragoen,</l>
<l>Dine wilt nu tonder doen</l>
<l n="21350">Ende dorriden al sijn lant,</l>
<l>Ende daer in stichten roef ende brant."</l>
<l>Doe Walewein wiste die waerheden</l>
<l>Es hi te hans derward gereden.</l>
<l>Ende die coninc was te dien male</l>
<l n="21355">In ene sine stat gelogirt wale,</l>
<l>So dat Walewein op die stonde</l>
<l>Gene herberge vinden ne conde.</l>
<l>Lange reet hi harentaren:</l>
<l>Daerna quam hi doe gevaren</l>
<l n="21360">Vore ene herberge herde clene,</l>
<l>Daer twee ridders waren allene</l>
<l>Van aventuren. Hoe soet gaet,</l>
<l>Daer verteldi sinen staet,</l>
<l>Ende hoe hi quame om di dinc</l>
<l n="21365">Inden tornoy te hulpen den coninc.</l>
<l>Dus was hi daer wel ontfaen:</l>
<l>Men dedene daer ontwapen saen,</l>
<l>Ende die riddere dede hem daernaer</l>
<l>Van goden clederen bringen een paer.</l>
<l n="21370">Doe sceen hi een scone man.</l>
<l>Die riddere Waleweine merken began,</l>
<l>Ende so hine meer besach</l>
<l>So daer meer scoenheit an lach.</l>
<l>Doe ginc hi tsinen geselle mettien</l>
<l n="21375">Ende seide: "Nadat ic can gesien</l>
<l>Sone sagic nie scoenre figure</l>
<l>Dan ic hebbe geherberget ter ure.</l>
<l>Ic weet wel dat hi mergen sal</l>
<l>Ten tornoye den prijs hebben al:</l>
<l n="21380">Laet ons sijn geselle wesen."</l>
<l>Dat eten was gereet mettesen,</l>
<l>Ende men ginc daer eten saen;</l>
<l>Ende doen dat eten was gedaen</l>
<l>Ginc men slapen harde scire</l>
<l n="21385">Op een bedde dat was dire.</l>
<l>Des ander dages also wale</l>
<l>So es die coninc van Portegale</l>
<l>Te velde getrocken met sinen gesellen;</l>
<l>Ende her Walewein, daer wi af tellen,</l>
<l n="21390">Ende die twee ridders oec gerede</l>
<l>Sijn te velde getrocken mede.</l>
<l>Die coninc hadde daer oppenbare</l>
<l>Drie dusent ridderen in ene scare,</l>
<l>Die tors waren gewapent wale;</l>
<l n="21395">Ende twee dusent oec bi getale</l>
<l>Haddi daer seriante wel,</l>
<l>Die dapper waren ende snel.</l>
<l>Ende die coninc van Arragoen</l>
<l>Brachte vijfdusent ridders in sijn doen,</l>
<l n="21400">Ende vierdusent knapen mede.</l>
<l>Des es hi comen oec ter stede</l>
<l>Daer die tornoy soude wesen:</l>
<l>Daer hilden si stille lange na desen.</l>
<l>Te sinen gesellen sprac Walewein:</l>
<l n="21405">"Ic houde te lange op dit plein,</l>
<l>Ic wille sien oftic ieman vinde</l>
<l>Van Arragoen des conincs gesinde,</l>
<l>Oft daer ieman josteren wilt."</l>
<l>Hi nam sijn spere ende sinen scilt,</l>
<l n="21410">Ende es also ter plaetsen comen.</l>
<l>Daer heeft hi van Arragoen vernomen</l>
<l>Den marscalc van alden here,</l>
<l>Die oec genomen hadde een spere</l>
<l>Om ene joeste te doene daer.</l>
<l n="21415">Dus sijn si beide vergadert daernaer,</l>
<l><pb n="146"/>Dattie maerscalc sal becopen.</l>
<l>Si lieten beide te gadere lopen</l>
<l>Ende staken beide met groten gere.</l>
<l>Die maerscalc stac ontwe sijn spere,</l>
<l n="21420">Ende Walewein die stakene weder</l>
<l>Ende warpen vanden orsse neder,</l>
<l>Dat hem dochte sijn ende wesen.</l>
<l>Her Walewein nam dat ors mettesen</l>
<l>Ende gavet sinen geselle daer,</l>
<l n="21425">Ende keerde omme weder daernaer.</l>
<l>Ende die maerscalc es opgestaen</l>
<l>Ende es ten coninc sinen here gegaen</l>
<l>Ende telde hoe sijn ors es verloren:</l>
<l>Dies hadde die meesterscinke toren</l>
<l n="21430">Dat hem die lachter es gesciet.</l>
<l>Hine wilde langer beiden niet:</l>
<l>Met nide reet hi op Waleweine,</l>
<l>Die daer doe helt inden pleine.</l>
<l>Ende her Walewein reet op hem weder</l>
<l n="21435">Ende stakene doe so sere ter neder,</l>
<l>Dat hi ne horde noch ne sach,</l>
<l>Achter den orsse daer hi lach,</l>
<l>Dat ors gaf hi sinen gesellen,</l>
<l>Ende bleef houdende inder dellen.</l>
<l n="21440">In dander side quam niemare</l>
<l>Dattie meesterscinke ware</l>
<l>Af gesteken ende sijn ors verloren.</l>
<l>Dies hadde di drossate groten toren,</l>
<l>Ende seide, hi soutse beide wreken.</l>
<l n="21445">Hi heeft op Waleweine gesteken</l>
<l>Ende her Walewein op hem weder,</l>
<l>Dattie orsse bogen neder,</l>
<l>Ende die speren te sticken braken.</l>
<l>Beide si haer swaerd doe traken.</l>
<l n="21450">Doe quam daertoe menech here:</l>
<l>Si vijfhondert ofte mere</l>
<l>Begonden dien tornoy aldaer.</l>
<l>Waleweins gesellen volhden hem naer</l>
<l>Ende holpen hem ende stonden in staden</l>
<l n="21455">Daer hi was te sere verladen.</l>
<l>Hi quam den drossate nu oec jegen</l>
<l>Ende heften vanden perde geslegen:</l>
<l>Sinen geselle dat ors beval</l>
<l>Ende keerde weder in dat dal,</l>
<l n="21460">Ende reet in di meeste porsse.</l>
<l>Hi dede menegen vanden orsse</l>
<l>Tumelen op dien dach aldaer:</l>
<l>Hi dede den menegen daer versagen.</l>
<l>Doe began daer manlijc vragen</l>
<l n="21465">Ofte ieman wiste wie hi ware</l>
<l>Die den prijs hadde aldare.</l>
<l>Ende na hem die twee gesellen,</l>
<l>Daer machmen doget groet af tellen.</l>
<l>Si verwonnen onder hen drien</l>
<l n="21470">Alden tornoi. Ende mettien</l>
<l>Es die tornoy gesceden daer;</l>
<l>Ende men cryerde saen daernaer</l>
<l>Datmen sanderdages soude comen</l>
<l>Ende den tornoy weder begomen.</l>
<l n="21475">Dus scieden si alle vanden velde</l>
<l>In hare herberge met gewelde;</l>
<l>Ende min her Walewein keerde nadat</l>
<l>Met sinen gesellen oec ter stat</l>
<l>In haer herberge haestelike,</l>
<l n="21480">Daer si ontfaen waren eerlike.</l>
<l>Walewein seide te sinen gesellen:</l>
<l>"Ic soude ons ene dinc tellen,</l>
<l>Die ons wesen soude goet,</l>
<l>Ware dat sake dat gise doet."</l>
<l n="21485">Si seiden: "Here, dat gi begaert</l>
<l>Selewi doen al ongespaert."</l>
<l>"So doet den raet dat gi gewinnet</l>
<l>Vijftech ridders, die gi nu kinnet</l>
<l>Over die beste min no mere,</l>
<l n="21490">Ende die en hebben genen here,</l>
<l>Ende segt ic sal haer here wesen."</l>
<l>Dus gingense in di stat na desen</l>
<l>Ende brachten vijftech ridders tien stonden,</l>
<l>Die beste die si vinden conden,</l>
<l n="21495">Die her Walewein wel ontfinc.</l>
<l>Si worden gesellen na die dinc,</l>
<l>Ende seiden dat si tornyren wouden,</l>
<l>Ende sinen scilde volgen souden.</l>
<l>Doe gingen si eten daer ende drinken.</l>
<l n="21500">Walewein dede daer blidelike scinken</l>
<l>Sinen gesellen den goeden wijn.</l>
<l>"Die orsse die hier gewonnen sijn</l>
<l>Gevic ons allen te voren nu."</l>
<l>Doe was daer vroude, dat secgic u.</l>
<l n="21505">Des ander dages vroech daernaer</l>
<l>Cryerdemen echt ten wapenen daer.</l>
<l>Die coninge quamen beide te velde</l>
<l>Met groter macht, met groter gewelde,</l>
<l>Ende die tornoy ter selver stonde</l>
<l n="21510">In beiden siden aldaer begonde.</l>
<l>Twee hondert ridders van Arragoen</l>
<l>Waren opgeseten na haer doen</l>
<l>Ende wilden den tornoy dorbreken</l>
<l>Ende met speren al dorsteken.</l>
<l n="21515">Des ward her Walewein geware,</l>
<l>Ende seit sine gesellen daernare:</l>
<l>"Nu siet wat u donct goet gedaen;</l>
<l>Ic moet gene scare wederstaen</l>
<l>Oft wi vallen in scande daerbi."</l>
<l n="21520">"Wi volgen u alle," seiden si.</l>
<l>Doe sloech hi in met groten gere</l>
<l>Ende opten marscalc vanden here:</l>
<l>Dien reet hi echt vanden orsse</l>
<l>Vor alle diegene in die porsse.</l>
<l n="21525">Doe trac hi tswaerd ende ginc slaen,</l>
<l>Ende sine gesellen volhden hem saen,</l>
<l>Ende hebbenre hondert daer opt velt</l>
<l>Vanden orssen daer gevelt.</l>
<l>Waleweins gesellen gingen leiden</l>
<l n="21530">Die orsse ende uten anderen sceiden;</l>
<l>Ende daer binnen was so verre</l>
<l>Walewein gereden, dat sijs erre</l>
<l>Waren; want si dochten</l>
<l>Dat si hem ontdolen mochten.</l>
<l n="21535">Doe horden si ropen inden dale:</l>
<l>"Portegale. Ja, Portegale."</l>
<l>Doe quamen sine gesellen daer,</l>
<l>Daer wonder werd gewracht vorwaer.</l>
<l>Daer bleven die van Portegale</l>
<l n="21540">Bi Waleweine staende wale.</l>
<l>Walewein ende sine gesellen bede,</l>
<l>Daer hier te voren af seide,</l>
<l>Hadden den prijs op dien dach.</l>
<l>Daer was geslegen menech slach</l>
<l n="21545">Eer die andere quamen onder.</l>
<l>Her Walewein wrachte daer wonder:</l>
<l>Hi gincse hier ende ginder driven.</l>
<l>Doe seide daer menech: "Nu sal bliven</l>
<l>Die overmoet van Arragone;</l>
<l n="21550">Die te voren waren so cone</l>
<l>Dese riddere heefse gemaet wale."</l>
<l>Dit seiden die van Portegale.</l>
<l>Die coninc van Portegale wel siet</l>
<l>Wat Waleweine inder plaetsen gesciet.</l>
<l n="21555">Ende oec mede al sinen gesellen,</l>
<l>Hoe sise gingen ter neder vellen.</l>
<l>Die coninc vrachde doe oppenbare</l>
<l>Ofte ieman wiste wie hi ware</l>
<l>Die den prijs hadde allene?</l>
<l n="21560">"Hi es di beste van allen gemene.</l>
<l>Ay here God van hemelrike,</l>
<l>Hoe scone ende hoe onversaechdelike</l>
<l>Dat hi sijn pongijs heden nam,</l>
<l>Doe hi met cleinen volke quam</l>
<l n="21565">Jegen driehondert Arragone.</l>
<l><pb n="147"/>Doe sagic wel an sinen done</l>
<l>Dat nieman levet sine gelike.</l>
<l>Ic wille sinde haestelike</l>
<l>Ende doen bidden dat hi te mi come;</l>
<l n="21570">Wi selens ember hebben vrome."</l>
<l>Nieman was daer dine kinde.</l>
<l>Die coninc sinen marscalc sinde</l>
<l>Daer Walewein hilt met sinen gesellen.</l>
<l>Die marscalc begonste hem tellen</l>
<l n="21575">Die boetscap van sinen here.</l>
<l>"U bid di coninc," seithi, "sere,</l>
<l>Min here, harde vrindelike nu,</l>
<l>Dat gi ende alle die sijn met u</l>
<l>Te sire tenten willet comen.</l>
<l n="21580">Hi wilt u eren ende vromen</l>
<l>In allen dingen daer hi mach,</l>
<l>Want wi nie op genen dach</l>
<l>Beteren ne sagen dan gi sijt,</l>
<l>Noch nie gewapent quam in strijt."</l>
<l n="21585">"Ay riddere, so ware mi wel gesciet.</l>
<l>Dat wedersecgic, want ens niet.</l>
<l>Ic ben een man van cranker daet.</l>
<l>Gi heren," seit hi, "wats u raet?</l>
<l>Willewi toten coninc riden?"</l>
<l n="21590">"Jawi," seiden si tien tiden.</l>
<l>Doe reet min her Walewein te hant</l>
<l>Daer hi den coninc houdende vant.</l>
<l>Ende doe hi Waleweine werd geware</l>
<l>Quam hi hem jegen oppenbare,</l>
<l n="21595">Ende heften omden hals genomen:</l>
<l>"Gode ende mi sijt willecomen,</l>
<l>Blome van allen ridders ende here.</l>
<l>Nu so biddic u harde sere</l>
<l>Dat gi bliven wilt met mi,</l>
<l n="21600">Ende sekerheide oec doen daerbi</l>
<l>Mi te hulpene in desen tornoy,</l>
<l>So ne gavic niet een hoy</l>
<l>Om die grote herscracht,</l>
<l>Die de coninc nu hevet bracht</l>
<l n="21605">Van Arragoen hier ant velt.</l>
<l>Wi souden hier an sijn getelt</l>
<l>So na hem met stride dagen,</l>
<l>Dat hem ons soude meshagen,</l>
<l>Gelevedewi morgen den dach."</l>
<l n="21610">Her Walewein seide: "Al dat ic mach</l>
<l>U dinen metten live mijn,</l>
<l>Dies mogedi tramer seker sijn,</l>
<l>Sijt in tornoye oft in stride."</l>
<l>Dies was die coninc harde blide.</l>
<l n="21615">Doe seidi ten marscalc daernare</l>
<l>Dat hi te Waleweine name ware,</l>
<l>Ende hine in di herberge quite,</l>
<l>Ende alle sine gesellen, met vlite.</l>
<l>Nu ontboet na dese dinc</l>
<l n="21620">Van Arragoen den coninc</l>
<l>Van Portegale met enen knape,</l>
<l>Eest dat hine opt velt betrape</l>
<l>Sander dages, hi salne vaen,</l>
<l>Ende sine liede hem al afslaen,</l>
<l n="21625">En si dat hi hem rume tfelt.</l>
<l>Die coninc sprac: "Nu ganc ende telt</l>
<l>Dinen here van Arragoen,</l>
<l>Dat icken mergen in sijn paulioen</l>
<l>Jagen sal met groten scanden</l>
<l n="21630">Met alden ridders van sinen landen."</l>
<l>Doe voer di knape weder saen</l>
<l>Ende dede dit sinen here verstaen.</l>
<l>Ende die coninc van Portegale</l>
<l>Ontboet sine ridders altemale</l>
<l n="21635">Ende seide: "Gi heren, nu biddic u,</l>
<l>Dat gi mi staet in staden nu,</l>
<l>Want die coninc van Arragoen</l>
<l>Wilt ons margen tonder doen.</l>
<l>Nu salic sien wie mi es vrient.</l>
<l n="21640">Hebbic noit iet groets verdient</l>
<l>Jegen u, dat loent mi daer.</l>
<l>Ende hebbic geweest vrec ende swaer,</l>
<l>Dat willic beteren jegen u,</l>
<l>Ende staens tuwen wille nu."</l>
<l n="21645">Doe seiden die heren alle daer:</l>
<l>"Her coninc, en hebt genen vaer;</l>
<l>Wi souden daer alle eer bliven doet</l>
<l>Eer wi u liten in enege noet.</l>
<l>Wi selen ons alle daer omme so pinen,</l>
<l n="21650">Dat opt velt wel sal scinen."</l>
<l>Dies was die coninc harde vroe;</l>
<l>Ende si seiden daer alsoe.</l>
<l>Maer Walewein moeste bliven daer</l>
<l>Ende sine gesellen, wet vor waer.</l>
<l n="21655">Die coninc bat Waleweine doe sere</l>
<l>Dat hi stode na sine ere.</l>
<l>Ic segt u, dat hi hem beval</l>
<l>Sinen lichgame groet ende smal;</l>
<l>Ende sinen tornoy ende al sine macht</l>
<l n="21660">Setti al in Waleweins cracht,</l>
<l>Ende beide doen ende oec laten.</l>
<l>Walewein sprac: "Here, bi karitaten,</l>
<l>Gi hebt so menegen ridder cone,</l>
<l>Settise minen wille te done</l>
<l n="21665">Ende willen si mi mergen volgen dan,</l>
<l>Ic scoffire alle die man</l>
<l>Die de coninc gebringen can</l>
<l>Van Arragoen, bi sente Jan,</l>
<l>Des waric u, blivic gesont."</l>
<l n="21670">"Gebenedijt so si die mont</l>
<l>Ende therte die tgedachte droech."</l>
<l>Dit seide die coninc ende loech.</l>
<l>Doe scinctemen daer den goden wijn,</l>
<l>Ende elc ginc doe ter rasten sijn.</l>
<l n="21675">Nu hevet di nacht inde genomen,</l>
<l>Entie dach es vort comen</l>
<l>Met enen claren sonnescine.</l>
<l>Nu dwinct Waleweine ene pine,</l>
<l>Ene dinc die hem bevolen es;</l>
<l n="21680">Ende die coninc dede nu gewes</l>
<l>Der worde die hi hem behiet</l>
<l>Doe hi sijn here an hem an liet:</l>
<l>Dat sal hi doen, heeft hi geval.</l>
<l>Dat ridderscap es comen al</l>
<l n="21685">Vroech gewapent toten dale.</l>
<l>Gewapent was van Portegale</l>
<l>Die coninc ende op een ors geseten.</l>
<l>Walewein en hadde niet vergeten</l>
<l>Dat hem die coninc selve bat,</l>
<l n="21690">Ende es comen ter wijchstat.</l>
<l>Doe seide Walewein: "Verstaet mi, here,</l>
<l>Wat gi sult doen, met uwen here:</l>
<l>Gi selet deilen in viven nu,</l>
<l>Ende die selen varen, dat secgic u,</l>
<l n="21695">Elc stout onder sine banire,</l>
<l>Ende tornyren in dire manire</l>
<l>Oft dwingen woude elke scare</l>
<l>Alle die opten velde waren.</l>
<l>Ende hevet enege scare te quaet,</l>
<l n="21700">Ende sie ic dat si tonder gaet,</l>
<l>Die salic dan met minen gesellen</l>
<l>So bescudden, datmer af tellen</l>
<l>Wonder sal ende oec spreken.</l>
<l>Ic sal onse scaren so verqueken</l>
<l n="21705">Dat wijs bliven selen te boven."</l>
<l>Dit wilde wel die coninc loven.</l>
<l>Dus heeft di coninc dit bestaen,</l>
<l>Ende dede sine irste scare vord gaen,</l>
<l>Die de andere bestonde so sere,</l>
<l n="21710">Dat sijs te rechte hadden ere.</l>
<l>Si reden toten pauwelione</l>
<l>Daer lach die coninc van Arragone,</l>
<l>Die ute trac derward wel</l>
<l>Met vijfdusent ridders snel,</l>
<l n="21715">Die de andere wederstonden,</l>
<l><pb n="148"/>Die hem werden so si best conden.</l>
<l>Daer warre lettel opten velde.</l>
<l>Si braken haer scilde met gewelde.</l>
<l>Die Arragone dadent daer wale.</l>
<l n="21720">Daer liten oec die van Portegale</l>
<l>In des tornoys velde scinen</l>
<l>Hoe si met swerden conden pinen:</l>
<l>Hen ne mochte nieman geliken.</l>
<l>Ten lesten moestesi doch wiken.</l>
<l n="21725">Doe quam die ander battalge geheert,</l>
<l>Alst Walewein hadde geordineert.</l>
<l>Si slogen midden int bedranc:</l>
<l>So starc was daer die toeganc,</l>
<l>Dat elc daer sijn spere brac</l>
<l n="21730">Ende den sinen ter neder stac.</l>
<l>Walewein es mede ingevaren</l>
<l>Ende dorebrac alle die scaren;</l>
<l>Ende al dat quam in sijn gemoet</l>
<l>Dat moeste licgen daer te voet.</l>
<l n="21735">Doe moeste die Arragone vlien.</l>
<l>Ende alse dit die andere sien,</l>
<l>Die daer noch stille hebben gelegen,</l>
<l>Si vijftien hondert quamen daer jegen</l>
<l>Ende hebben die andere achter gedaen.</l>
<l n="21740">En had min her Walewein gedaen</l>
<l>Ende sine gesellen, daer ter stede,</l>
<l>Si waren alle gescoffirt mede.</l>
<l>Si daden crachtelike were</l>
<l>Beide met scilde ende met spere.</l>
<l n="21745">Vor hem lach menech man ter neder.</l>
<l>Doch moesti keren omme weder,</l>
<l>Ende dede die derde scare comen,</l>
<l>Die hevet den Arragone benomen</l>
<l>Dat vordeel dat si hadden te voren.</l>
<l n="21750">Dese scare dede hen groten toren;</l>
<l>Ende her Walewein ende sine gesellen</l>
<l>Gingen daer die ridders vellen.</l>
<l>Ic wane daer lettel ieman was</l>
<l>Die van sire joesten nu genas.</l>
<l n="21755">Dus moesten di Arragone vlien.</l>
<l>Dit heeft haer coninc daer gesien,</l>
<l>Ende scaemdem sere, wetic wale,</l>
<l>Dat hem die van Portegale</l>
<l>Sijn volc aldus achter dede.</l>
<l n="21760">Met sire scaren quam hi gerede</l>
<l>Daer hem in volgeden so vele gesellen,</l>
<l>Dat ict niet en conde getellen.</l>
<l>Hi was erre ende oec gram.</l>
<l>Ende alse dit van Portegale vernam</l>
<l n="21765">Die coninc ende Walewein oec mede</l>
<l>Quamen si jegen hem ter stede</l>
<l>Met groter macht, dat verstaet.</l>
<l>Daer ne was doe geen ander raet</l>
<l>Dan dat manlijc op anderen reet.</l>
<l n="21770">Van beide den coningen, alsict weet,</l>
<l>Deen stac den anderen so onsote,</l>
<l>Daer si quamen te gemote,</l>
<l>Dat haer arsone beide craken</l>
<l>Ende haer speren te sticken braken,</l>
<l n="21775">Ende haer orsse bogen mede.</l>
<l>Doe trocken si die swaerde bede,</l>
<l>Daer si crachtelike met striden.</l>
<l>Doe quamen toe in beiden siden</l>
<l>Derre twee coninge[n] gesellen.</l>
<l n="21780">Nieman en leeft die can vertellen</l>
<l>Hoe vresselike datmen daer stac,</l>
<l>Ende vanden speren dat gecrac.</l>
<l>Daer werd geverwet doe dat gras</l>
<l>Met blode, dat vore grone was.</l>
<l n="21785">Si vochten daer met groten nide</l>
<l>Van beiden siden inden stride.</l>
<l>Daer weerden die van Portegale</l>
<l>Die Arragone inden dale;</l>
<l>Ende haer here die coninc mede,</l>
<l n="21790">Die nu quam ter selver stede,</l>
<l>Ende gemoette van Arragoen</l>
<l>Den coninc wel recht na sijn doen,</l>
<l>Dien met groten nide sloech</l>
<l>Metten swaerde dat hi verdroech</l>
<l n="21795">Opten helm met sire crone,</l>
<l>Dattie coninc, al sonder hone,</l>
<l>Ter eerden moest vallen neder;</l>
<l>Maer hi was scire op weder,</l>
<l>Daer gehulpen vanden sinen,</l>
<l n="21800">Dat hen sere werd te pinen;</l>
<l>Maer si vercoverden soe daer naer,</l>
<l>Dat si daden den coninc vaer,</l>
<l>Ende dat hi in groter sorgen was.</l>
<l>Ende her Walewein mercte wel das,</l>
<l n="21805">Dat hi was in groter pinen,</l>
<l>Ende hi dede blasen die businen,</l>
<l>Ende sprac te sinen gesellen al bloet:</l>
<l>"Die coninc heeft nu hulpen noet.</l>
<l>Nieman en spare lijf no goet,</l>
<l n="21810">Maer elc doe soe sijn gemoet,</l>
<l>Datmer embermer af spreke.</l>
<l>Nu volcht mi ende siet op minen steke."</l>
<l>Doe voer Walewein in ter va</l>
<l>Ende heeft gemaect enen scart</l>
<l n="21815">Inden tornoy, ende sulc geloep,</l>
<l>Hi sakere twintech over hoep,</l>
<l>Die alle vielen vanden orsse.</l>
<l>Hi reet in die meeste porsse.</l>
<l>Sine gesellen volhden hem mede.</l>
<l n="21820">Ende alsi sagen wat Walewein dede</l>
<l>Waren si alle vercoent daer bi.</l>
<l>Daer werd te hant een groet gecri</l>
<l>Ende een vresselike gejach.</l>
<l>Daer was geslegen menech slach:</l>
<l n="21825">Daer worden in dese jacht gevelt</l>
<l>Vijfhondert ridders met gewelt</l>
<l>Van Waleweine ende sinen gesellen.</l>
<l>In mochte u dwonder niet vertellen</l>
<l>Dat hi dede te dien tornoye.</l>
<l n="21830">Hi brachte den coninc in vernoye</l>
<l>Van Arragoen te desen tiden.</l>
<l>Men sach nie so vresselijc striden.</l>
<l>Sine gesellen volhden hem nare.</l>
<l>Men werd ane hem wel geware</l>
<l n="21835">Dat hi pijnde om die ere</l>
<l>Daer warre dusent ende mere,</l>
<l>Die vore hem ter eerden lagen.</l>
<l>Alse die Arragone dit sagen</l>
<l>Gingen si vlien, ende met haer here.</l>
<l n="21840">Doe werd daer geropen lude ende sere</l>
<l>Ende gecryert oec inden dale:</l>
<l>"Portegale. Portegale."</l>
<l>Her Walewein sach den coninc vlien</l>
<l>Met sinen volke, ende mettien</l>
<l n="21845">Es hi hem vaste nagevaren,</l>
<l>Ende sine gesellen vol[ch]den hem nare.</l>
<l>Daer moesti dore die porsse riden</l>
<l>Ende oec vreesselike striden.</l>
<l>Daer hi anden coninc quam</l>
<l n="21850">In sinen breidel hine nam,</l>
<l>Ende keerde ombe met gewout.</l>
<l>Dat krieren was menechfout</l>
<l>Ende vanden swerden dat geclanc.</l>
<l>In beiden siden dat bedranc</l>
<l n="21855">Was so groet daer onderlingen,</l>
<l>Dat Walewein in genen dingen</l>
<l>Den coninc en conde gebringen niet</l>
<l>Uten bedrange, wats gesciet.</l>
<l>Doe gaf hine sinen tween gesellen,</l>
<l n="21860">Die menegen riddere consten vellen.</l>
<l>Hi was met groter cracht bestanden.</l>
<l>Walewein nam tswaerd met beiden handen</l>
<l>Ende ginc daer slaen onder hoep.</l>
<l>Daer werd te hans een groet geloep,</l>
<l n="21865">Want al dat hi conde geraken</l>
<l><pb n="149"/>Moeste daer die doet smaken.</l>
<l>Hi sloech te doet man ende part.</l>
<l>Dus werd dat here soe vervart,</l>
<l>Dat si vloen doe alle sere</l>
<l n="21870">Ende liten daer doen haren here,</l>
<l>Ende wel viertech ridders mede,</l>
<l>Die daer gevaen waren ter stede.</l>
<l>Ende die tornoy sciet int sant,</l>
<l>Want die nacht ginc in hant.</l>
<l n="21875">Ende Walewein brachte van Arragone</l>
<l>Den coninc gevaen ende sine barone,</l>
<l>Die meeste entie rijcste, twaren.</l>
<l>Met hen quam hi ten coninc gevaren</l>
<l>Van Portegale, al daer hi was</l>
<l n="21880">In sine tente, ende seide nadas:</l>
<l>"Her coninc, ic bringe gevangen u</l>
<l>Van Arragoen den coninc nu</l>
<l>Met viertech sire ridders daertoe."</l>
<l>Doe was die coninc harde vroe</l>
<l n="21885">Ende seide: "Her riddere, bi onsen here,</l>
<l>Gi hebt mi geholpen mire ere:</l>
<l>En haddi geweest, sonder waen,</l>
<l>Ic ware hier nu tachter gegaen."</l>
<l>Men ontwapende Walewein aldaer</l>
<l n="21890">Ende men ginc eten saen daernaer;</l>
<l>Ende naden etene es men gegaen</l>
<l>In ene camere te rade saen,</l>
<l>Watmen daer nu vort sal doen</l>
<l>Metten coninc van Arragoen.</l>
<l n="21895">Doe seide die coninc van Portegale</l>
<l>Dat ment souden laten altemale,</l>
<l>Vanden coninc die soendinc,</l>
<l>Anden riddere dine vinc.</l>
<l>Doe seidi tote Waleweine saen:</l>
<l n="21900">"Here, dit moet al ane u staen.</l>
<l>Wat u selven donket goet</l>
<l>Willic dat gi hier met doet."</l>
<l>Ende die coninc van Arragoen</l>
<l>Die lovede mede oec dit doen.</l>
<l n="21905">Walewein sprac: "Gi hebt mi gecoren,</l>
<l>Nu moetti mi beide sekeren te voren</l>
<l>Te doene dat ic sal secgen dan,</l>
<l>Vore algader uwe man."</l>
<l>Dit werd ginder algader gedaen:</l>
<l n="21910">Si verbonden hen beide saen</l>
<l>Te blivene an Waleweins word.</l>
<l>Doe seide Walewein: "So secgic vord:</l>
<l>Dien overmoet die wilen was eer,</l>
<l>Dat gi dien laet vallen embermer,</l>
<l n="21915">Ende gevriende sijt met gestaden sinne;</l>
<l>Soe wat dattie een beginne,</l>
<l>Dat hem di ander sta te staden,</l>
<l>Gaet hem te vromen of te scaden.</l>
<l>Dus willic dat volge di soene."</l>
<l n="21920">Dit waren si gereet te doene.</l>
<l>Si worden daer gestade vriende,</l>
<l>Ende elc den anderen gerne diende</l>
<l>Die wile si leefden embermere.</l>
<l>Dat was hen beiden vrome ende ere.</l>
<l n="21925">Doe seide Walewein: "Metteser dinc</l>
<l>Soe es gemaect die soendinc,</l>
<l>Ende met dat ickere noch secge toe.</l>
<l>Ic bidde u, heren, dat gi alsoe</l>
<l>Beraden werd dor mine bede,</l>
<l n="21930">Dat gi met al uwer macht mede</l>
<l>Te Kardoel vard ende beidet daer</l>
<l>Omtrent Sent Jans dach vorwaer,</l>
<l>Ende mins ontbeit viertien nacht</l>
<l>Met algadere uwer cracht;</l>
<l n="21935">Ic sal daer comen te dien stonden</l>
<l>Ende visenteren die vander tavelronden.</l>
<l>Ic hebbe daer wilen, sonder hale,</l>
<l>Minnen wille gevordert wale."</l>
<l>Doe vrachden die coninge beide aldare</l>
<l n="21940">Hoe dat sijn name ware?</l>
<l>Hi seide: "Minen name mogedi weten:</l>
<l>Walewein so benic geheten.</l>
<l>Die coninc Lot min vader was.</l>
<l>Die coninc Artur, sijt seker das,</l>
<l n="21945">Es min oem, no min no mere."</l>
<l>"God si geloeft der groter ere."</l>
<l>Seiden die coninge beide gader,</l>
<l>"Dat ons Walewein, der aventuren vader,</l>
<l>Versoent heeft alhier ter stede.</l>
<l n="21950">Her Walewein," secgen si, "uwe bede</l>
<l>Die selewi doen herde gerne;</l>
<l>Ende ons en staets u niet te werne.</l>
<l>Wi selen daer comen met al onser macht</l>
<l>Recht op Sente Jans nacht.</l>
<l n="21955">Walewein dancte doe den heren</l>
<l>Ende nam orlof daer met eren</l>
<l>Ane die coninge daer ter stede,</l>
<l>Ende ane sine gesellen mede,</l>
<l>Dies si drove alle waren,</l>
<l n="21960">Dat hi hen dus wilde ontfaren;</l>
<l>Maer het moeste ember wesen.</l>
<l>Te Bertangen waerd reet hi mettesen</l>
<l>Tote bi Kardole, sijt seker das,</l>
<l>Daer een hermite wonende was</l>
<l n="21965">Op enen berch in een wout;</l>
<l>Daer wildi sijn in sijn behout</l>
<l>Bedectelike, wet dat, twaren,</l>
<l>Tot dat si alle vergadert waren</l>
<l>Die hem gelof hadden gedaen.</l>
<l n="21970">Hier latict van Waleweine staen</l>
<l>Ende spreke vanden ridders fijn,</l>
<l>Die daer te comene sculdech sijn.</l>
</div>
<div type="chapter"><head type="chapter">LIII. <hi rend="italic">Hoe si alle quamen te hove die hi verwonnen hadde, ende van Keyen. </hi></head>
<l>Nu sal die aventure vertellen</l>
<l>Van algader dien gesellen</l>
<l n="21975">Die verwonnen heeft Walewein,</l>
<l>Hoe si comen op dat plein</l>
<l>Vor Kardole, dus seget die lesse,</l>
<l>Rechte te Sente Jansmesse.</l>
<l>Morilegant, sijt seker das,</l>
<l n="21980">Die irst van hem verwonnen was,</l>
<l>Hi brachte met hem een scone here,</l>
<l>Vijfhondert ridders int gewere:</l>
<l>Dese slogen alle haer getelt</l>
<l>Vor Kardole op een scone velt.</l>
<l n="21985">Daerna quam sijn broder gereet,</l>
<l>Die met heme brachte, Godweet,</l>
<l>Seshondert ridders, wet dat wel,</l>
<l>Die dapper waren ende snel.</l>
<l>Hi brachte oec met die joncfrouwe,</l>
<l n="21990">Die hem Walewein beval op trouwe,</l>
<l>Die her Walewein verloeste vor das</l>
<l>Uten borne daer si in was.</l>
<l>Daerna quam geweldelike</l>
<l>Die coninc vanden verwoesten rike.</l>
<l n="21995">Ende brachte mede dat serpent,</l>
<l>Dat sijn lant hadde gescent;</l>
<l>Ende sijn dochter brachti mede.</l>
<l>Hi sloech sine tenten vor die stede;</l>
<l>Daer drie dusent ridders toe horen,</l>
<l n="22000">Die rike waren ende wel geboren.</l>
<l>Daerna quam mede die coninc,</l>
<l>Des hertogen neve, die om die dinc</l>
<l>Vacht enen camp vor desen,</l>
<l>Om dat hi wilde di scoenste wesen</l>
<l n="22005">Entie beste van kerstenhede;</l>
<l>Ende hone Walewein onder dede</l>
<l>Hebdi hier vore wel gehort.</l>
<l>Hi ende sijn oem brachten vort</l>
<l>Vierdusent ridders, wet vorwaer.</l>
<l n="22010">Ende Waleweins waerd quam mede daer,</l>
<l><pb n="150"/>Ende sijn sone, die jonchere,</l>
<l>Die Waleweine dede die grote ere,</l>
<l>Daer hi vechten moeste den camp</l>
<l>Jegen den hertoge, sonder scamp.</l>
<l n="22015">Daerna quam doe Gorlemant:</l>
<l>Vijfhondert ridders brachti int lant.</l>
<l>Dit was die gene die altoes vacht</l>
<l>Jegen die gene, die over nacht</l>
<l>In sijn hues herbergen wilden:</l>
<l n="22020">Si moestent met swaerden ende met scilden</l>
<l>Winnen, souden si bliven daer,</l>
<l>Oft doet bliven, wet vor waer.</l>
<l>Daerna quamen die twee gygande</l>
<l>Ende brachten met hen daer te lande</l>
<l n="22025">Seshondert ridders ende die joncfrouwen,</l>
<l>Die her Walewein verloeste van rouwen,</l>
<l>Die die gygande hadden gevaen,</l>
<l>Alsict hier vore dede verstaen.</l>
<l>Daerna quam oec, wetet wale,</l>
<l n="22030">Die coninc van Portegale,</l>
<l>Ende brachte met hem oec aldare</l>
<l>Vier dusent ridders, wet oppenbare:</l>
<l>Dese slogen haer tenten menegertire</l>
<l>Bi Kardoel op ene scone rivire.</l>
<l n="22035">Daerna quam die coninc</l>
<l>Van Arragoen om dese dinc,</l>
<l>Bracht ses dusent ridders wel,</l>
<l>Die dapper waren ende snel.</l>
<l>Hi quam gevaren op dat plein</l>
<l n="22040">Vor Kardole, daer min her Walewein</l>
<l>Hem hadde geleget dach,</l>
<l>Daer menech edel prinse lach.</l>
<l>Hi sloech sine tenten bider stat,</l>
<l>Daer menech scone teken an sat.</l>
<l n="22045">Doen Artur die coninc dit vernam,</l>
<l>Dat ginder soe groet volc quam,</l>
<l>Hine wiste wat dat mochte diden.</l>
<l>Hi beriet hem met sinen lieden,</l>
<l>Want hi waende dat viande waren.</l>
<l n="22050">Doe seiden si hem: "Men sal daer varen</l>
<l>Ende ondervinden wat mach wesen."</l>
<l>Men nam Yweine ut te desen</l>
<l>Ende den here Perchevale.</l>
<l>Die coninc bat hen, dat si wale</l>
<l n="22055">Ende wiselike daer souden vragen</l>
<l>Bi wat saken si daer lagen?</l>
<l>Dese twee gingen derwaerd saen,</l>
<l>Ende hebben die waerheit wel verstaen</l>
<l>Bi wat saken si daer quamen,</l>
<l n="22060">Ende datse Walewein alle tsamen</l>
<l>Gedwongen heeft met sire pine</l>
<l>Der coninginnen gevangen te sine.</l>
<l>Dies waren die heren herde blide</l>
<l>Ende gingen toten coninc tier tide</l>
<l n="22065">Ende seiden hem dese boetscap daer.</l>
<l>Doe werdmen blide al oppenbaer.</l>
<l>Al dat hof te gadere quam</l>
<l>Doemen van Waleweine vernam,</l>
<l>Dathi levet ende comen soude.</l>
<l n="22070">Die coninc geboet also houde</l>
<l>Dat hem elc gereide twaren,</l>
<l>Want hi wilt daer buten varen</l>
<l>Metter coninginnen ende festeren</l>
<l>Ende willecome heten di lansheren.</l>
<l n="22075">Dies es die coninc ute gevaren,</l>
<l>Ende die andere die daer buten waren</l>
<l>Quamen jegen hem te gemote.</l>
<l>Met scoenre tale, met scoenre grote</l>
<l>Sijn si daer vergadert nu.</l>
<l n="22080">Si spraken alle, dat secgic u,</l>
<l>Ter coninginnen ende seiden: "Vrouwe,</l>
<l>Ons heeft bevolen bi onser trouwe</l>
<l>Her Walewein, die riddere vri,</l>
<l>Dat wi al u gevangen si,</l>
<l n="22085">Ende met ons te done uwe wille.</l>
<l>Op dit licgewi hier lude ende stille</l>
<l>Ende beiden sijns hier ter stat,</l>
<l>Want hi hem te comene vermat</l>
<l>Binnen desen viertien nachten.</l>
<l n="22090">Dus motewi sijns nu licgen wachten."</l>
<l>Ende binnen deser selver sprake</l>
<l>So es ginder comen een knape</l>
<l>Ende seget den coninc daer ter steden</l>
<l>Dat her Walewein comt gereden</l>
<l n="22095">Ginder buten ane geen wout,</l>
<l>Doe was daer bliscap menechfout.</l>
<l>Die coninc entie coninginne</l>
<l>Voren derward met bliden sinne,</l>
<l>Soe daden oec alle die heren;</l>
<l n="22100">Voren hem jegen dor sire eren,</l>
<l>Sonder enege lange beide,</l>
<l>Nu hort wat Artur die coninc seide;</l>
<l>"Troest ende bliscap mins lives,</l>
<l>Mire eren ende oec mins wives,</l>
<l n="22105">Gode ende mi sijt willecomen.</l>
<l>Den genen mote God verdomen,</l>
<l>Die u benomen hevet mi."</l>
<l>Doe sprac Walewein, die riddere vri;</l>
<l>"God loen u, here, derre eren."</l>
<l n="22110">Doe quamen vort alle die heren</l>
<l>Ende hebben Waleweine wel ontfaen.</l>
<l>Doe leidese Walewein met hem saen</l>
<l>Tote Kardole in dat palas,</l>
<l>Daer menech edel riddere was.</l>
<l n="22115">Die coninc doe sijn hof geboet,</l>
<l>Want hi hadde di bliscap groet</l>
<l>Dor die comste sijns neven;</l>
<l>Hi wilt nu scone gichte geven.</l>
<l>Al sine man te hove quamen</l>
<l n="22120">Doe si die niemare vernamen.</l>
<l>Daer quam te hove arme ende rike.</l>
<l>Die coninc hilt gestadelike</l>
<l>Viertien nacht hof, ende droech crone,</l>
<l>Ende gaf menege gichte scone.</l>
<l n="22125">Hi gichte elken here dor das</l>
<l>Nadien dat hi waerd was.</l>
<l>Walewein bat oec der coninginnen</l>
<l>Dat si wilde dor sire minnen</l>
<l>Te hove comen metten vrouwen,</l>
<l n="22130">Datse die heren mogen scouwen.</l>
<l>Si seide dat sijt gerne dade.</l>
<l>Dus quamsi daer bi sinen rade</l>
<l>Twee ende twee te hove gegaen,</l>
<l>Daer si waren wel ontfaen.</l>
<l n="22135">Doe nam her Walewein metter hant</l>
<l>Die joncfrouwe die hi inden borre vant,</l>
<l>Ende quam te Morilegante gegaen</l>
<l>Ende bat hem dat hi wilde ontfaen</l>
<l>Sine vrindinne, sine amie,</l>
<l n="22140">Die joncfrouwe van Normendie,</l>
<l>Die scone ende edel es geboren;</l>
<l>"Ende vergevet hare allen toren."</l>
<l>Hi seide dat hijt gerne dade.</l>
<l>Daer bleef die vrinscap vort gestade.</l>
<l n="22145">Doe bat die coninc alden heren</l>
<l>Die Walewein verwan met eren</l>
<l>Hoe die sticken quamen toe</l>
<l>Daer hise mede verwan alsoe?</l>
<l>Doe seiden sijt algader daer,</l>
<l n="22150">Ende boden den coninc oec daernaer</l>
<l>Dat hise ontfinge daer met minnen,</l>
<l>Ende oec mede der coninginnen,</l>
<l>In eygendome van haren lande.</l>
<l>Daerna boden si die hande,</l>
<l n="22155">Dat si den coninc bekinden te hant</l>
<l>Beide borge ende lant,</l>
<l>Ende si ontfingent te lene weder.</l>
<l>Mijn her Walewein dede oec seder</l>
<l>Des graven sone, den jonchere,</l>
<l n="22160">Groet goet ende grote ere,</l>
<l><pb n="151"/>Enten grave sinen vader;</l>
<l>Want hi haddens beidegader</l>
<l>Met groter doget wel verdient</l>
<l>Dat hi was haer goede vrient.</l>
<l n="22165">Dit hof sciet met groten eren,</l>
<l>Ende rechte daer int wederkeren,</l>
<l>Alse die heren namen orlof,</l>
<l>Quam boetscap van Keyen daer int hof,</l>
<l>Ende van sinen gesellen mede,</l>
<l n="22170">Die waren gevaren dor scalchede</l>
<l>Om Waleweine confuse te doene.</l>
<l>Doe die boetscap onder die barone</l>
<l>Te Kardoel quam, dat verstaet,</l>
<l>Ende si vernamen dat grote quaet</l>
<l n="22175">Ende die valscheit di Keye seide,</l>
<l>Dat wilden wreken sonder beide</l>
<l>Die heren die Walewein verwan.</l>
<l>Doe spranc op Morilegan</l>
<l>Ende sijn broder mede, Godweet,</l>
<l n="22180">Ende die coninc oec gereet</l>
<l>Vanden verwoesten lande nu,</l>
<l>Ende die hertoge, dat secgic u,</l>
<l>Ende Gorleman spranc op te hande,</l>
<l>Ende oec mede di twee gygande:</l>
<l n="22185">Dit waren si seven bi getale.</l>
<l>Dese willen varen inden dale</l>
<l>Jegen Keyen nu ter steden,</l>
<l>Die hem twintechste quam gereden:</l>
<l>Si willen hemelike bestaen.</l>
<l n="22190">Dese seven voren harde saen</l>
<l>In een bosch, bi Kardole steet,</l>
<l>Daer Keye bi liden soude gereet.</l>
<l>Ende doe Keye met sinen gesellen quam,</l>
<l>Elc van desen een spere nam,</l>
<l n="22195">Ende quamen gereden derwaerd,</l>
<l>Ende ripen dat si hen werden ter vard.</l>
<l>Ende elc daer den sinen nam.</l>
<l>Die hertoge daer op Keyen quam,</l>
<l>Ende Keye quam op hem gerant,</l>
<l n="22200">Ende brac sijn spere toter hant;</l>
<l>Maer die hertoge der steken ontstoet</l>
<l>Ende stac Keyen weder metter spoet</l>
<l>So vresselike ende so sere,</l>
<l>Dat hi quetste daer den here</l>
<l n="22205">Harde sere, wet vor waer.</l>
<l>Hi stakene dor den halsberch daer</l>
<l>In die side ene grote wonde,</l>
<l>Dat Keye viel ter selver stonde</l>
<l>Twintech vote wel achterward.</l>
<l n="22210">Entie hertoge liet lopen sijn paert</l>
<l>Over Keyen al daer hi lach,</l>
<l>Want hi enen anderen sach,</l>
<l>Die gerecht hadde een spere:</l>
<l>Dien stac hi oec sonder were</l>
<l n="22215">Dat hi quam ter eerden gevallen.</l>
<l>Doe ginc daer steken elc van hen allen,</l>
<l>Gorleman, Morilegan entie gygande,</l>
<l>Entie coninc vanden wosten lande:</l>
<l>Elc staker twee ter neder.</l>
<l n="22220">Si rechten hen some op weder</l>
<l>Ende begonsten metten swerde te slane.</l>
<l>Ende Keye ontcroep hemelijc dane:</l>
<l>Die wile dat si vochten daer</l>
<l>Ontginc hi int wout daernaer,</l>
<l n="22225">Ende gine met pinen ende met sere</l>
<l>Ten hermite, daer Walewein die here</l>
<l>Hier vore lach, daer ic af seide.</l>
<l>Her Keye quam daer mat groten leide</l>
<l>Ende lach daer hemelijc, sijt seker das,</l>
<l n="22230">Tote dat hi genesen was;</l>
<l>Want hi hadde doe wel verstaen,</l>
<l>Haddi doe te hove gegaen,</l>
<l>Dat hi daer qualike comen ware</l>
<l>Om heren Waleweins wille oppenbare.</l>
<l n="22235">Dus es Keye ontslopen, die here,</l>
<l>Ende sine gesellen vochten sere</l>
<l>Jegen die seven ridders daer;</l>
<l>Maer en bescoet hen niet een haer,</l>
<l>Want die gygande slogense soe,</l>
<l n="22240">Dat si hen op moesten geven doe.</l>
<l>Daer namen sise, dat secgic u,</l>
<l>Ende vordense met hen te hove nu,</l>
<l>Ende daden hen lien daer oppenbare,</l>
<l>Dat altemale logene ware</l>
<l n="22245">Dat Keye over Waleweine trachte;</l>
<l>Ende dat hise oec daertoe brachte,</l>
<l>Dat sijt met hem souden lien:</l>
<l>Daertoe dranc hise met scalkernien.</l>
<l>Doe vrachde die coninc waer Keye es?</l>
<l n="22250">Si seiden: "Here, wine weten niet des;</l>
<l>Maer hi quam met ons gereden</l>
<l>Daer ons dese heren bestonden heden;</l>
<l>Ende daer werd hi gesteken ende gewont</l>
<l>Dat hi ter eerden lach ter stont;</l>
<l n="22255">Ende wine weten waer hi ontginc."</l>
<l>Doe sprac daertoe Artur die coninc:</l>
<l>"Hi heeft menege quaetheit gedaen,</l>
<l>Laettene ten duvelvolen gaen."</l>
<l>Dus wistmen die verranesse wel.</l>
<l n="22260">Daer was bliscap ende spel,</l>
<l>Ende Walewein dancte den heren sere</l>
<l>Dat si hadden gedaen hem dese ere.</l>
<l>Dus sciet dat hof te Cardeloet.</l>
<l>Elc here ende elc genoet</l>
<l n="22265">Voer te sinen lande mettesen.</l>
<l>Nu latic dese tale wesen</l>
<l>Ende sal vorwerd tellen nu</l>
<l>Van ere joncfrouwen, dat secgic u,</l>
<l>Die boetscap brachte ins conincs hof,</l>
<l n="22270">Daer prijs an lach ende groten lof.</l>
</div>
</body>
</text>
</TEI.2>
