<?xml version='1.0'?><!DOCTYPE TEI.2 PUBLIC '-//TEI P4//DTD Main Document Type//EN' 'http://www.tei-c.org/Guidelines/DTD/tei2.dtd' [<!ENTITY % TEI.transcr 'INCLUDE'> <!ENTITY % TEI.prose 'INCLUDE'><!ENTITY % TEI.linking 'INCLUDE'><!ENTITY % TEI.figures 'INCLUDE'><!ENTITY % TEI.analysis 'INCLUDE'><!ENTITY % TEI.corpus 'INCLUDE'><!ENTITY % TEI.XML 'INCLUDE'><!NOTATION TEI-XML PUBLIC 'TEI P4' 'http://www.tei-c.org/Guidelines/DTD/tei2.dtd'>]><TEI.2><teiHeader>
<fileDesc>
<titleStmt>
<title>Der minnen loep</title>
<author>Dirc Potter</author>
</titleStmt>
<editionStmt>
<edition>P. Leendertz, Wz. (ed.): Der minnen loep door Dirc Potter. 2 dln. Leiden, 1845-1846.</edition>
</editionStmt>
<publicationStmt>
<p></p>
</publicationStmt>
<sourceDesc>
<listBibl id="inlMetadata">
<bibl><interpGrp type="titleLevel1">
<interp value="Der minnen loep"/>
</interpGrp><interpGrp type="medium">
<interp value="book"/>
</interpGrp><interpGrp type="authorLevel1">
<interp value="Dirc Potter"/>
</interpGrp>
<interpGrp type="ipr">
<interp value="online"/>
</interpGrp><interpGrp type="corpusProvenance">
<interp value="cdrom-mnl"/>
</interpGrp>
<interpGrp type="pubYear_from"><interp value="1470"/></interpGrp>
<interpGrp type="witnessYear_from"><interp value="1470"/></interpGrp>
<interpGrp type="pubYear_to"><interp value="1490"/></interpGrp>
<interpGrp type="witnessYear_to"><interp value="1490"/></interpGrp>
</bibl>
</listBibl>
<bibl id="original-metadata-cdrom-version"><![CDATA[
<TITEL>Der minnen loep</TITEL>
<author>Dirc Potter</author>
<AARD>Rijm</AARD>
<BRON nr="D70">'s-Gravenhage, Koninklijke Bibliotheek, 128 E 6</BRON>
<DATUM>1470-1490</DATUM>
<OMVANG>11138 verzen</OMVANG>
<BRON.OPM>Handschrift van 195 bladen, 2 kolommen per bladzijde; in het gedeelte met Der minnen loep 43 tot 46 regels per kolom. De tekst bevindt zich op fol. 131-195. Het hs. bevat in het eerste gedeelte werk van Hildegaersberch (fol. 1-128, zie Gedichten (Willem van Hildegaersberch)) en een verzameling tweeregelige spreuken (fol. 128-130, zie Rijmspreuken).</BRON.OPM>
<EDITIE>P. Leendertz, Wz. (ed.): Der minnen loep door Dirc Potter. 2 dln. Leiden, 1845-1846.</EDITIE>
<STATUS>Kritisch</STATUS>
<BRONMNW>911 </BRONMNW>
<EDITIE.OPM>Leendertz heeft op enkele plaatsen de tekst vervangen door of ontbrekende tekst aangevuld naar de lezing van hs. Leiden, Bibliotheek der Rijksuniversiteit, Ltk. 205; het gaat hierbij om de verzen 4-6 (vervanging) en 1216-1389 (aanvulling) in Boek 1, en de verzen 747-926 (aanvulling) en 2481 (vervanging) in Boek 2. De verbeteringen, aangegeven in de lijst met errata achterin de editie (p. 351-353) zijn in de tekst verwerkt.</EDITIE.OPM>
<BRONNEN>'s-Gravenhage, Koninklijke Bibliotheek, 128 E 6</BRONNEN>
]]></bibl>
</sourceDesc>
</fileDesc>
</teiHeader>
<text>
<body><head type="title"><pb n="I,3"/> DER MINNEN LOEP.</head>
<div type="chapter"><head type="chapter comment">[Eerste boek]</head>
<l>                Sint dat God op eerden hait</l>
<l>Gheschapen menigher konne stait</l>
<l>Ende sonderlinghe natuer der menschen,</l>
<l>Die hi na zijns selves wenschen</l>
<l n="5">Recht natuerlic heeft ghebeeldet,</l>
<l>Den enen weeldelic gheweeldet</l>
<l>Ende den anderen arm ghelaten,</l>
<l>So sijn des gheestes caritaten</l>
<l>Seder verre ende wyde ghevloghen</l>
<l n="10">Mit heyten lichten vuerighen loghen,</l>
<l>Ende hebben verlicht der menschen sinnen,</l>
<l>Den eynen buten, den anderen binnen,</l>
<l>Mit konsten die menigherhande sijn,</l>
<l><pb n="I,4"/> Als alle der werlt is aenschijn,</l>
<l n="15">Daer hi mede woude gheliken</l>
<l>Dem [<hi rend="italic">l.</hi> Den] armen schemper bij den rijcken.</l>
<l>Want heeft die rijcke des schattes gonst,</l>
<l>So heeft die arme den rijcken konst,</l>
<l>Daer hijt den rijcken mede ontdoet.</l>
<l n="20">Sij ghijft [<hi rend="italic">l.</hi> ghyft] hem wijsheit ende oick moet;</l>
<l>Hy wordt gheeert in allen steden,</l>
<l>Als die rijcke mit ghiericheden</l>
<l>Sit versmoert bij sinen schat</l>
<l>Ende en gheert dit noch dat,</l>
<l n="25">Dan ghelt, dat is al sijn begheringhe:</l>
<l>Hy en wil konst, Latijn, noch leringhe,</l>
<l>Noch der poeten lessen horen.</l>
<l>Trouwen, sy waren hier te voren</l>
<l>Anders ghesint, die vrome man,</l>
<l n="30">Dier ic wael veel ghenoemen kan.</l>
<l>Sij sochten konst ende hoghe lere,</l>
<l>Des men him noch spreken eere</l>
<l>Ende oick doen sal, also langhe</l>
<l>Als die planeten gaen hoer ganghe.</l>
<l n="35">Konsten die sijn menigherley.</l>
<l>Mijn konst en prisic niet een eey:</l>
<l>Doch donct my prisens weerdich wesen,</l>
<l>Datmen kan scriven ende lesen</l>
<l>Ende te maten Latijn verstaen.</l>
<l n="40">Daer om heb ic ter scole ghegaen.</l>
<l><pb n="I,5"/> Van logijck ende philosophie,</l>
<l>Als ic die rechte waerheit lye,</l>
<l>So ist dat ic niet veel en verstae;</l>
<l>Maer die goede oude gramatica</l>
<l n="45">Heb ic onthouden in minen brieff:</l>
<l>Wist icse bet, het waer mij lieff.</l>
<l>Poetryen ende oude gesten</l>
<l>Heb ic zeer begheert te vesten:</l>
<l>Want ander konsten sijn my te hoghe,</l>
<l n="50">Ic en can sye niet mit minen oghe</l>
<l>Scouwen noch den sin gronderen.</l>
<l>Die Godlicheit te contempleren,</l>
<l>Dat lact ic den theologinen,</l>
<l>Ende den meysteren van medicinen</l>
<l n="55">Sullen der siecken nutscap roecken;</l>
<l>Den legisten laet ic hoer boecken</l>
<l>Over studeren ende vesten</l>
<l>Mit horen codicen ende digesten,</l>
<l>Ende der philosophien listen</l>
<l n="60">Bevele ic den constighen artisten,</l>
<l>Die allen [<hi rend="italic">l.</hi> Dien alle] konsten te diensten staen.</l>
<l>Dat wil ic tughen mit Peter Hispaen.</l>
<l>Poeten ende historien zanck</l>
<l>Sijn mijn sinnen wael ghemanck.</l>
<l n="65">Daer om so wil [ic] daer van dichten:</l>
<l>Want mine ghenoechten moet ic stichten</l>
<l>In allen ghenoechliken dinghen,</l>
<l>Die goede wiven vroechden aen bringhen,</l>
<l>Op dat die minnentlike schone,</l>
<l n="70"><pb n="I,6"/> Die aller vrouwen is ene croene,</l>
<l>Tijtkortinghe daer bij ghecrighe:</l>
<l>Daer ic huden meer aff zwighe,</l>
<l>Want vesper is over langhe gheluut.</l>
<l>God gheve haer dusentwerff saluut,</l>
<l n="75">Die my den moet te hoghen plach</l>
<l>Doet was misse tijt aenden dach.</l>
<l>                Ic, man ende scriver vanden bloede,</l>
<l>Die wile ic hadde die yseren roede</l>
<l>Ende rechter was in svorsten lant,</l>
<l n="80">Wart ic int hoghe rijck ghesant,</l>
<l>Om eenre ghewerff in stilre list,</l>
<l>Daer dackerman niet off en wist.</l>
<l>Ic bleef daer langher dan een jaer.</l>
<l>Alsoe wast my bewant aldaer:</l>
<l n="85">By wilen so ghinghe ic spasieren</l>
<l>Op eenre lopender rivieren,</l>
<l>Om te verdriven melancolye.</l>
<l>Des viel ic in een fantasie,</l>
<l>Dair ic ghinc inder werlt hoift</l>
<l n="90">Ende mijnre ghenoechten was beroeft,</l>
<l>Soe dat ic sach in eens gheestes wise</l>
<l>Ene joncfrou van hoghen prise</l>
<l>By my comen staen te hant.</l>
<l>Si vloech mit vloghelen over tlant.</l>
<l n="95">Een bloedich speer ende een roit vuir</l>
<l>Voerde di[e] schone creatuer.</l>
<l>Hoer oghen waren verbonden beyde</l>
<l><pb n="I,7"/> Mit enen suveren witten cleyde.</l>
<l>Ghechiert was hoir hovet schone</l>
<l n="100">Mit eenre costeliker crone.</l>
<l>Si ghinc tot my ende sprac ter stont:</l>
<l>"Segghe, vrient, bistu onghesont?</l>
<l>Wes truerstu? laet dijn sorghen varen!</l>
<l>Die avontuer salt wail bewaren.</l>
<l n="105">Du moets my doen een bede cleyn."</l>
<l>- "Gheerne," sprac ic, "vrouwe reyn."</l>
<l>- "Sich omme," sprac die wael ghedaen,</l>
<l>"Du machs hier sien veel templen staen,</l>
<l>Daer ic ende andre Goden ende Godinnen</l>
<l n="110">Voertijts pleghen te wonen binnen.</l>
<l>Daer plachmen alrehande spele</l>
<l>Te hantieren, groit ende vele,</l>
<l>Van jonghen mannen ende maechden,</l>
<l>Die hem selven wael behaechden</l>
<l n="115">Ende goede minne droeghen.</l>
<l>By wilen si in vroechden loeghen,</l>
<l>By wilen leden si torment.</l>
<l>Versin di wael ende denck omtrent.</l>
<l>Nym die poeten in dijn memori</l>
<l n="120">Ende besich menigherconne histori,</l>
<l>Die si van minnen hebben bescreven.</l>
<l>Ic wilse di inden sinne gheven,</l>
<l>Op dattuse voert moghes berechten</l>
<l>Vrouwen, ridderen ende knechten,</l>
<l n="125">Die niet weten wat minne sy.</l>
<l><pb n="I,8"/> Ic bin Venus, die minne vrij.</l>
<l>Bescrijft in dijn ghedichte voert</l>
<l>Wat du van minne hebs ghehoert,</l>
<l>Hoedanich is der minnen loep</l>
<l n="130">Ende hoe vaste si bindet den knoep,</l>
<l>Wat sy voertijts heeft ghedaen</l>
<l>Ende hoet den menighen is vergaen:</l>
<l>Op datsi leren moghen dair by,</l>
<l>Wat liefte is ende wat minne sy."</l>
<l n="135">                Doe my die scone vrouwe bat,</l>
<l>Mocht ic hoir qualic weygeren dat,</l>
<l>Ic en dade billicx hoer begheren:</l>
<l>Want vrienden moghen dair by leren,</l>
<l>Willen si den text versinnen,</l>
<l n="140">Hoe si by maten sullen minnen</l>
<l>Ende die liefte sedelic draghen,</l>
<l>Ghetempert, mit lijdsamighen slaghen,</l>
<l>Op dat si gheluc ende heyl</l>
<l>Daer an ghewinnen tot horen deyl.</l>
<l n="145">Der vrouwe worde ic balde quijt.</l>
<l>Alleyne brukede ic daer den tijt</l>
<l>Ende wart denckende om ende om</l>
<l>Na Gallum ende Ovidium,</l>
<l>Die meystere waren van hoghen doen,</l>
<l n="150">Appellee ende Anachreon,</l>
<l>Coris ende Calimachijs,</l>
<l>Tibullus ende Arathijs.</l>
<l>Dese hebben vele van minne gheweten.</l>
<l><pb n="I,9"/> Sapho en dochte niet vergheten:</l>
<l n="155">Die was een edel joncfrou goet,</l>
<l>Van sinnen wijs, van consten vroet,</l>
<l>Die veel van minnentlike zaken</l>
<l>Scone gesten plach te maken.</l>
<l>Nu heb ic selver vast ghesien,</l>
<l n="160">Hier van desen ende daer van dien,</l>
<l>Ende der dinghen veel besocht,</l>
<l>Eer icket haer toe heb ghebrocht.</l>
<l>Gheluckes weynich is my verbaert</l>
<l>Van lieften ende van minlic aert;</l>
<l n="165">Maer van lyden ende van node</l>
<l>Heb ic ghehouden die ghebode,</l>
<l>Die daer in te harden sijn.</l>
<l>Onheyl was alle weghe mijn.</l>
<l>Wes ic jaechde was onghevanghen;</l>
<l n="170">Doch en ist niet al ontganghen.</l>
<l>Wort my gheen lieff, so creech ic leyt:</l>
<l>Wes ic begheerde was onbereyt.</l>
<l>Dus heb ic mede te danse ghegaen;</l>
<l>Mer onheyl doet my avestaen.</l>
<l n="175">                Hier van is nu ghenoech ghehoert.</l>
<l>Die honden heeft die jaghen voert:</l>
<l>Ic wil tot dier materien gaen.</l>
<l>Den jonghen gheve ic te verstaen</l>
<l>Wat liefte is, als ic best kan.</l>
<l n="180">Men sal gheloven den beproefden man.</l>
<l><pb n="I,10"/> Doch wil ic nyemant ter minnen noden</l>
<l>Noch te houden hoir gheboden:</l>
<l>Want minne is een lastelic last,</l>
<l>Die minne draghet zelden rast,</l>
<l n="185">Ende is ene sorchlike zake</l>
<l>Vol van nyde ende onghemake.</l>
<l>Daer om een [<hi rend="italic">l.</hi> en] darff ics nyemant raden;</l>
<l>Maer wye mit liefte is gheladen</l>
<l>Ende ymmer der minnen dienen wil,</l>
<l n="190">Dien radic tbest in allen til.</l>
<l>Want na dat ic vinde in boecken</l>
<l>Ende oick na mijns sels versoecken,</l>
<l>Soe is liefde een hartelic bant,</l>
<l>Ghebonden sonder voet off hant,</l>
<l n="195">Diemen niet ontbinden en mach</l>
<l>Mit tanden, tanghe noch hamerslach</l>
<l>Noch mit gheenrehande dinghen.</l>
<l>Liefte can horen dragher dwinghen</l>
<l>Sonder spreken, vele meer</l>
<l n="200">Dan meyster, vrouwe ofte heer,</l>
<l>Vader, moeder off rechters dwanch</l>
<l>Off papen predicken, cort off lanch.</l>
<l>Minne is liefte ende liefte is minne:</l>
<l>Twierleye woerden, ghelijc van sinnen.</l>
<l n="205">Wes men van lieften wil ghewaghen,</l>
<l>Dat wart der minnen toeghedraghen.</l>
<l>Minne is een lastelic guet.</l>
<l>Wye minne draecht in sinen moet,</l>
<l><pb n="I,11"/> Die laet alle dinghe varen</l>
<l n="210">Ende volghet slechs der minnen scharen.</l>
<l>Die minne maect hem alsoe mat,</l>
<l>Dat hi en weet noch dit noch dat.</l>
<l>Minne is blint ende blindet voert</l>
<l>Alle dat hoer toe behoert.</l>
<l n="215">Ledighe luden moghen minnen;</l>
<l>Maer die sijn lijftocht moet winnen</l>
<l>Mit aernste ende mit hantarbeyde,</l>
<l>Wil die volghen der minnen zede,</l>
<l>So blijft hi slechs daer by verloren.</l>
<l n="220">Arme luden, wacht u daer voren!</l>
<l>Minne is van vele manieren.</l>
<l>Gode voer al te glorificieren,</l>
<l>Te vruchten, te eeren mit allen sinne,</l>
<l>Dat heten wi godlike minne.</l>
<l n="225">Die ghelijct der caritate:</l>
<l>Een yghelic mensche, na sinen state,</l>
<l>Mi[n]t sinen vader ende moeder,</l>
<l>Omen, susteren ende broeder,</l>
<l>Neven, nichten, vrienden ende maghen:</l>
<l n="230">Dat wercken der naturen slaghen.</l>
<l>Soe is een ander minne dan:</l>
<l>Want een yghelic, wijff off man,</l>
<l>Mint dat him ghenoechlic valt,</l>
<l>Rijcheit, lant, water ende walt,</l>
<l n="235">Daer him nutschip off mach comen,</l>
<l>Goeden, die den menighen vromen,</l>
<l><pb n="I,12"/> Duerbair cleynoot, sulver, goudt,</l>
<l>Ghesteynten, paerlen menichfout,</l>
<l>Harnasch, cleder ende paerde,</l>
<l n="240">Wat schoen is ende van goeder waerde,</l>
<l>Voghelen, honden ende ander diere.</l>
<l>Dus is die minne menighertiere.</l>
<l>Een yghelic mint oick sinen here</l>
<l>Ende doet sinen meyster ere,</l>
<l n="245">Die hem doeghet heeft ghedaen.</l>
<l>Van deser minne laet ic staen</l>
<l>Ende wil vander ander spreken,</l>
<l>Die menich herte heeft doen breken,</l>
<l>Hoe vele wonders dat si werct,</l>
<l n="250">Als een yghelic siet ende merct;</l>
<l>Soe dat dit boeckskijn heten moet</l>
<l>Der Minnen Loop, dat donct my guet.</l>
<l>                Rechte mynnentlike minne,</l>
<l>Die den menschen inden zinne</l>
<l n="255">Verwerret lecht ende ghestricket</l>
<l>Ende sijn hert daer aff ghequicket,</l>
<l>Dats een verbant der herten twee,</l>
<l>Die mit wael ende oeck mit wee</l>
<l>Malcander lieven ende minnen</l>
<l n="260">Mit voller gonst, mit allen sinnen,</l>
<l>Mit allen datsi konnen ghedencken,</l>
<l>In herte, in moede, sonder mencken.</l>
<l>Die een in sanders herte leyt,</l>
<l><pb n="I,13"/> Si en hebben onderling gheen ghescheit,</l>
<l n="265">Alle dinc is hem beyden ghemeyn,</l>
<l>Twee herten werden enich eyn.</l>
<l>Dien dese minne rueret an,</l>
<l>Dat sullen wesen wijff ende man,</l>
<l>Die malcander lieflic dienen</l>
<l n="270">Ende onvoirbroken liefte lienen</l>
<l>Ende mit malcander avonturen</l>
<l>Lijff, goet, zoete mitten zueren</l>
<l>Ende sijn mit herten onverscheyden.</l>
<l>Gheen discoort en is in beyden,</l>
<l n="275">Dan des den enen wael ghenoecht,</l>
<l>Daer toe him die ander vuecht,</l>
<l>Dueghentlic, mit gueden sinne,</l>
<l>Als temelic is in steder minne.</l>
<l>Die liefte, daer si rechtveerdich si,</l>
<l n="280">Sal wesen tru ende wandels vry.</l>
<l>Wanneer si wandelt horen pas,</l>
<l>So segghe ic dat dair minne was</l>
<l>Ende is int wenden doot ghebleven.</l>
<l>Dese minne doet vrolic leven,</l>
<l n="285">Si doet sorghen, si doet singhen,</l>
<l>Si doet troeren, si doet springhen,</l>
<l>Si maect siec, si maect ghesont.</l>
<l>Wyen si te rechte heeft ghewont,</l>
<l>Soe ic my des bevroeden can,</l>
<l n="290">Dat mach wael sijn een suchtich man.</l>
<l>Is sie oick wijff ofte maecht,</l>
<l><pb n="I,14"/> Daer wert int herte duck gheclaecht.</l>
<l>Menich suchten, menich lyden</l>
<l>Wort ghehart an beyden zijden,</l>
<l n="295">Daer si beyde ghelike quellen</l>
<l>Ende him minnentlic verzellen.</l>
<l>Als beyde lampen ghelike branden,</l>
<l>Soe moet die liefte in vreuchden wanden.</l>
<l>Al valtet lijden dicwijl groot,</l>
<l n="300">Het is doch een ghevuechlic noot</l>
<l>Alst ghelike ruert him beyden.</l>
<l>Die liefte en mach oic nymmermeer leyden</l>
<l>So langhe als si ghelike weecht</l>
<l>Ende deen des anders wille pleecht;</l>
<l n="305">Mer want [<hi rend="italic">l.</hi> wan] si leven in twe ghedracht</l>
<l>Ende deen den anderen niet en acht,</l>
<l>Wil deen cort, die ander wil lanck,</l>
<l>So valter dan een wisselganc,</l>
<l>Daer si mede worden ghescheyden.</l>
<l n="310">Bij wilen valtet twisschen beyden,</l>
<l>Dat deen in truwen blijft ghestede</l>
<l>Ende crijcht den coorts in alle sijn leden.</l>
<l>Him waer beter wel die doot:</l>
<l>Wantet lijden valt him alsoe groot,</l>
<l n="315">Dat hi ten dode wert ghequelt.</l>
<l>Des dander al in schimp vertelt</l>
<l>Ende singhet van sijnre nuwer minnen;</l>
<l>Des menighe edele vorstinne</l>
<l>Ende oick mede menich edel man</l>
<l n="320"><pb n="I,15"/> Den doot gheworven heeft daer an.</l>
<l>Daer omme ic u exempel scrive</l>
<l>Van enen edelen truwen wive,</l>
<l>Op dat een yghelic him bedare</l>
<l>Ende wijslic minne sijn wederpare.</l>
<l n="325">                Inder stat van Rodopee,</l>
<l>Gheleghen opter wilder zee,</l>
<l>So was ene coninghinne gheseten,</l>
<l>Fillis so was si gheheten,</l>
<l>Hovesch, lieflic ende guet,</l>
<l n="330">Scoen ende rijc, van sinnen vroet.</l>
<l>Si regierde gheweldichlick</l>
<l>Alle dat Rodopeyssche rijck.</l>
<l>Het gheviel op enen pas,</l>
<l>Doe Troeyen ghedestrueert was,</l>
<l n="335">Dat Demofon quam ghevaren</l>
<l>In enen schepe mit sijnre scharen,</l>
<l>Als hi voer Troyen hadde gheweest,</l>
<l>So dat int water viel tempeest,</l>
<l>Dat hi te lande varen most.</l>
<l n="340">Doen hi quam an slandes kust</l>
<l>Ende die vrouwe dat versan,</l>
<l>Dat daer eens conincx zoen quam an,</l>
<l>Is si hem eerlic teghen ghegaen</l>
<l>Ende heeften vriendelic ontfaen,</l>
<l n="345">Als temelic was, in horen hove,</l>
<l>Dat chierlic was van groten love.</l>
<l><pb n="I,16"/> Die storme duerde lang ende zere.</l>
<l>Die vrouwe sach den groten here</l>
<l>Mit minnentliken oghen an.</l>
<l n="350">So dede oick die edel man.</l>
<l>Dat gheschut van sridders oghen</l>
<l>Bracht die vrouwe in lieflic doghen.</l>
<l>Die bant wort daer al duen ghewronghen,</l>
<l>Daer ic hier voer off hebbe ghesonghen.</l>
<l n="355">Si wordens eens van herte ende sinne.</l>
<l>Fillis, die edele coninghinne,</l>
<l>Heeft Demofon te male ghegheven</l>
<l>Hoir lijff, hoer guet, hoer sin, hoer leven.</l>
<l>Onghemannet was si allene.</l>
<l n="360">Theseus, die coninc van Athene,</l>
<l>Was vader van Demofone.</l>
<l>Die minnentlike vrouwe schone</l>
<l>Hantierde vriendelic horen gast:</l>
<l>Daer en was sorghe, leyt, noch last,</l>
<l n="365">Die [wijle] dat hi bij hoer duerde,</l>
<l>Datsi namaels zeer bezuerde.</l>
<l>Si gheloefde hem lijfs ende eren:</l>
<l>Sijn ghenoechte was hoer begheren:</l>
<l>Elc den anderen guetlic dede</l>
<l n="370">Volle vrienscap ende vrede.</l>
<l>Si zwoeren deen den anderen trouwe,</l>
<l>So wail die vorste als die vrouwe:</l>
<l>By sinen Goden ende bi eeren</l>
<l><pb n="I,17"/> Gheloifde hi dair weder te keren</l>
<l n="375">Binnen vier manenschijn</l>
<l>Ende hoir echte man te sijn.</l>
<l>Die storm verghinc na twaelff daghen,</l>
<l>Dat weder begonde hem te behaghen,</l>
<l>Dat meer wort slecht ende ghevoeghe:</l>
<l n="380">Wat baet dat ic u veel ghewoeghe?</l>
<l>Dair wort bereyt te schepe wairt.</l>
<l>Die jonghelinc reyde sine vaert:</l>
<l>tAthenen wairt was sijn begheren,</l>
<l>Om sinen vader te visiteren.</l>
<l n="385">Een scheyden musten si bezueren,</l>
<l>Die hoich gheboren creaturen.</l>
<l>Dat viel him hart ende onghevoeghe:</l>
<l>Twater liep daer over doghen drueghe.</l>
<l>Vriendelic oirloff wart ghenomen</l>
<l n="390">Van dien tween edelen ende vromen.</l>
<l>Doch bleeff die vrouwe in goeden hoip:</l>
<l>Als die tijt sinen ommeloip</l>
<l>Van vier maenschijn hadde ghedaen,</l>
<l>So soud si weder troest ontfaen</l>
<l n="395">Ende loon van hoirre minnen stam.</l>
<l>Mer doen die heelt te heyme quam,</l>
<l>Dat harde verre was van daen,</l>
<l>Heeft hi ene nuwe minne bestaen,</l>
<l>Die him te punte was gheseten.</l>
<l n="400">Die goede Fillis wart al vergheten,</l>
<l>Als huden menich wert ghedaen.</l>
<l>Cort wil ict u overslaen:</l>
<l><pb n="I,18"/> Die schine vanden vier maenden</l>
<l>Ghinghen omme ende waenden.</l>
<l n="405">Demofon was anghenomen,</l>
<l>Ende heeft vergheten twedercomen:</l>
<l>Van sijnre coomsten vernam men niet.</l>
<l>Des doechde Fillis zwaer verdriet;</l>
<l>Si ghen[c] spasieren bider zee,</l>
<l n="410">Hair was utermaten wee,</l>
<l>Hair dochte hair herte woude breken,</l>
<l>Qualic conde si ghespreken.</l>
<l>Si claechde hoir leyt, als si best mochte,</l>
<l>Dat Demofon hoirs niet en rochte.</l>
<l n="415">Si sprac: "O Demofon! o wach,</l>
<l>O wee, dat ic dy ye ghesach!</l>
<l>O valsche man, o onghehuyr,</l>
<l>O truweloze creatuir!</l>
<l>Schaemdi voer der Goden list,</l>
<l n="420">Dien du meynedich worden bist.</l>
<l>Waer om doetstu den Goden schande?</l>
<l>Du hebbes opgherecht dijn hande;</l>
<l>Du lieghes, ende ic verderve.</l>
<l>O Pallas, Jupiter ende Meynerve,</l>
<l n="425">Juno, Venus ende Dyane!</l>
<l>Vierwarff is die lichte mane</l>
<l>Hair ghecomen ende ghegaen,</l>
<l>Ende Demofon, heb ic verstaen,</l>
<l>Is mit nuwer liefte ghecleyt.</l>
<l n="430">Dat brinct my in een sterflic leyt.</l>
<l><pb n="I,19"/> Helpt my beclaghen, vrouwen, maechden,</l>
<l>Die ye na rechter liefde yaechden!</l>
<l>Bescreyt my als ic bin ghestorven!</l>
<l>Dit heeft my Demofon gheworven.</l>
<l n="435">Claecht al over den valschen man!</l>
<l>Ic sie veel schepen comen an;</l>
<l>Mer sijn schip en coomt hier niet.</l>
<l>O wee! wat is my nu gheschiet?</l>
<l>O Demofon, meynedich vorst,</l>
<l n="440">Hoe sere mi na dijn liefte dorst,</l>
<l>Du en wils niet comen hier tot mi:</l>
<l>Ic moet over die zee tot di.</l>
<l>O wee! ic bin alleen, ellendich:</l>
<l>Mijn lijff [<hi rend="italic">l</hi>. lief] is wech ende nymmermeer wendich.</l>
<l n="445">Het is om niet, al dat ic claghe.</l>
<l>Adieu mijn stadt, vrund ende maghe!</l>
<l>Die liefte brect mijn herte ontwee."</l>
<l>Mittien so spranc si inder zee</l>
<l>Ende verdranc, die edele vrouwe.</l>
<l n="450">Daer wort ghedreven zwaren rouwe,</l>
<l>Als wail betamelic was ende reden.</l>
<l>Dats wail gheschiet tot anderen steden,</l>
<l>Daer minne wrocht alsulke daet.</l>
<l>Daer om scrivic u minen raet,</l>
<l n="455">Dat ghi wiselic minnen sult,</l>
<l>Ende lyden een heymelic verdult</l>
<l>Wanneer u ontrouwe wedervaert.</l>
<l>Die ziele moet ymmer sijn ghespaert.</l>
<l><pb n="I,20"/> Om sulc wee te bliven doot,</l>
<l n="460">Dat en docht mi sijn gheen noot,</l>
<l>Na dat icker off heb onthouden,</l>
<l>Op dat die ziele bleve behouden.</l>
<l>Dat salmen minnentlic versinnen</l>
<l>Ende dair mede den dwanc verwinnen.</l>
<l n="465">Men sal altoes een beter hopen:</l>
<l>Die tijt mach alte misselic lopen.</l>
<l>Dat huden misset, dat raket morghen.</l>
<l>Laet wantroest hoerselven worghen:</l>
<l>Mishopet niet, doer Goeds eere,</l>
<l n="470">Ende volghet in allen minen lere.</l>
<l>                Die ghene die sijn in jonghen daghen</l>
<l>Ende volcomen liefte draghen,</l>
<l>Den radic dat si scuwen ymmer</l>
<l>Enicheit, wantsi brinct kommer</l>
<l n="475">In herte, in moede ende in sinne.</l>
<l>Went ghise [<hi rend="italic">l</hi>. Want ghi] moecht des worden inne</l>
<l>Ende selver proeven bij ghelijcke;</l>
<l>Hadde dese coninghinne rijcke</l>
<l>Bij hoer ghehadt gheselscap goet</l>
<l n="480">Oft enen mensche, die hoir den moet</l>
<l>Ghewandelt hadde mit soeten troest,</l>
<l>Sy ware vander doot verloost:</l>
<l>Want een mensche haddet wael benomen,</l>
<l>Dat dair toe en ware niet ghecomen.</l>
<l n="485">Daer omme so scuwet eynicheit:</l>
<l><pb n="I,21"/> Want si brinct bij wilen leyt.</l>
<l>Si wercket veel melancolyen,</l>
<l>Sy doet ziele ende lijff vertyen</l>
<l>Ende doet zere die zinnen crencken,</l>
<l n="490">Als een yghelic wael mach dencken.</l>
<l>                Van minne boert my wael te spreken,</l>
<l>Die menich herte heeft doen breken.</l>
<l>Om dat wijslic te verhoeden,</l>
<l>Sal ict u bi exempel vroeden,</l>
<l n="495">Die in voertijden sijn gheschiet,</l>
<l>Op dat ghi scuwet ende vlyet</l>
<l>Die onghetemperde, hete minne,</l>
<l>Die soe verdorret des mensches sinne,</l>
<l>Dat si soe onghedoechsaem sijn</l>
<l n="500">Vander liefden vuerighe schijn,</l>
<l>Dat sy daer omme siele ende lijff</l>
<l>Waghen, beyde man ende wijff.</l>
<l>Dat schiede ooc meest inder Heyden tijden:</l>
<l>Die mochten min dat sterven myden</l>
<l n="505">Dan wy: want si dat vast gheloefden,</l>
<l>Wanneer si him hoirs lijffs beroefden,</l>
<l>Dat si dan lijfflic alte samen</l>
<l>In een ander werlt quamen.</l>
<l>Wan[t] het is noch huden mede</l>
<l n="510">Over al Heydenscip ene zede,</l>
<l>Als coninc off hoghe vorsten sterven,</l>
<l><pb n="I,22"/> So plachmen him daer bij te werven</l>
<l>Horen heymelicsten camerlinc</l>
<l>Ende merryen melck, dits ware dinck:</l>
<l n="515">Die graeftmen mede mitten here.</l>
<l>Dat houden si voer grote eere.</l>
<l>Want si meynen, twaer grote schande,</l>
<l>Dat hoer heer in enen anderen lande</l>
<l>Comen soude sonder ghesinde</l>
<l n="520">Ende sonder dranc diemen minde:</l>
<l>Want melc van merrien houden si daer</l>
<l>Voerden edelsten dranck voirwaer,</l>
<l>Diemen den heren schencken mach.</l>
<l>Nu come ic weder op mijn gheclach,</l>
<l n="525">Te spreken vander minnen aert,</l>
<l>Die menigherhande ghevonden waert,</l>
<l>Gheoerloefde, goede ende ongheoirloft</l>
<l>Ende ghecke minne, die heeft becoft</l>
<l>Menich edelinc hier te voren,</l>
<l n="530">Als ghi namaels wael sult horen,</l>
<l>Ende hier voer wael hebt verstaen,</l>
<l>Hoe dat mit Fillis is vergaen.</l>
<l>Daer bij so machmens sijn ghewis</l>
<l>Dat ducke een ghecke minne is,</l>
<l n="535">Die nochtan wael gheoerloft si.</l>
<l>Fillis was van mannen vry,</l>
<l>Ende wes si dede, heeft si ghedaen</l>
<l>Op trouwe, die daer was ghegaen;</l>
<l>Mer dat si dede, onlovelic wast:</l>
<l n="540">Want si verliefde op enen gast,</l>
<l><pb n="I,23"/> Den si hoer lijff ende have boot</l>
<l>Ende en wiste cleyn noch groot,</l>
<l>Wye hi was ende hoe gheheten.</l>
<l>Oick was hi hoer so verre gheseten,</l>
<l n="545">Dat him nymmermeer en stont</l>
<l>Te comen op hoirs landes gront.</l>
<l>Dair omme soe wast wael ghecke minne.</l>
<l>Dat heeft die waerde coninghinne</l>
<l>Mitten live dier becoft.</l>
<l n="550">Dit heeft Venus aldair ghewrocht.</l>
<l>Des speels can si wael wercken mee.</l>
<l>                Colcos leghet opter zee,</l>
<l>Ende [is] nu Rodes gheheten.</l>
<l>Daer was voertijts ingheseten</l>
<l n="555">Een coninc, Oetes was sijn name.</l>
<l>Hi hadde een dochter zeer bequaem,</l>
<l>Lustelyck, scoen, van rijcker konst;</l>
<l>Want sij bijder Goden gonst</l>
<l>Van nygromantien meester was.</l>
<l n="560">Altois studeerde si ende las</l>
<l>Die wile si was in svaders hoff.</l>
<l>Verre was des conincx loff,</l>
<l>Om eenre zaken wil, vermaert.</l>
<l>Enen schat, duerbair ende wairt,</l>
<l n="565">Hadde hi besloten ende vast bemuirt,</l>
<l>Den menich goetman hadde besuirt</l>
<l>Ende tlijff gheset in groten verliese.</l>
<l>Het was een ram mit enen gulden vliese.</l>
<l>Dat hadde die coninc doen besluten,</l>
<l n="570"><pb n="I,24"/> Mitter nygromancschen virtuten,</l>
<l>In also stercker vryer hoede,</l>
<l>Dattet nyemant tot sinen goede</l>
<l>Ghewinnen en mocht, als ic versta,</l>
<l>Dan allene Medea,</l>
<l n="575">Des conincx dochter, daer ic aff scrive.</l>
<l>Daer worter menich vanden live</l>
<l>Beroift, die wouden avonturen</l>
<l>Tvlies te winnen uter muren.</l>
<l>Want wye den schatte soude ghenaken,</l>
<l n="580">Die most vechten teghen draken</l>
<l>Ende teghen ossen, die vuer bliesen,</l>
<l>Dat dede den heelden tlijff verliesen.</l>
<l>Noch wasser veel meer wonders aen,</l>
<l>Dat mi te lanc is te verslaen:</l>
<l n="585">So datter nyemant an en quam,</l>
<l>Hi en moster bliven doot off lam</l>
<l>Ende mit schanden van dane varen.</l>
<l>Dit gheduerde langhe jaren,</l>
<l>Datmen dit vlyes uut allen hoecken</l>
<l n="590">Om wael daet plach te versoucken.</l>
<l>                In Thesalyen, die rijcke stadt,</l>
<l>Een groot gheweldich coninc sat,</l>
<l>Ende was gheheten Peleus.</l>
<l>Op een tijt bedocht hi hem dus:</l>
<l n="595">Hi hadde wael over vele daghen</l>
<l>Van den gulden vlyes horen ghewaghen</l>
<l><pb n="I,25"/> Ende om te crighen dat selve vlyes,</l>
<l>Dat dair in stack groot verlyes,</l>
<l>Want wye hem des ye onderwant,</l>
<l n="600">Die verloes sijn lijff te hant.</l>
<l>Nu hadde hi enen neve goet,</l>
<l>Jason, die frissche wail ghemoet,</l>
<l>Die starc ende vroom was ter wapen.</l>
<l>Alle die ridderen ende knapen</l>
<l n="605">Vanden rijcke die minden hem zere</l>
<l>Ende daden him waerdicheit ende eere:</l>
<l>Soe doeghende was hi talre tijt.</l>
<l>Des hadde die coninc grote nijdt;</l>
<l>Doch dede hi sijn schone ghebare,</l>
<l n="610">Recht off him lieve daer toe waire.</l>
<l>Jason, dese ridder schone,</l>
<l>Was recht erfnamen vander crone;</l>
<l>Want die coninc was van hogher waerden</l>
<l>Ende en hadde ghenen zoon op aerden.</l>
<l n="615">Dus haddi alle weghe ducht,</l>
<l>Dat him Jason verdriven mucht,</l>
<l>Ende ghinc visieren talre tijt,</l>
<l>Hoe hi Jason mocht werden quijt.</l>
<l>Op een tijt so was daer ghehovet,</l>
<l n="620">So dat een yghelic him belovet.</l>
<l>Vrouwen, heren, waren daer vele</l>
<l>Ghecomen tot des coninex spele.</l>
<l>Daer was menich vromel man.</l>
<l>Doe sprac die coninc Jason an</l>
<l n="625"><pb n="I,26"/> Voir alle die heren van groter machte.</l>
<l>Dat dede hi uut valscher ghedachte,</l>
<l>Om dat him Jason soude schamen</l>
<l>Voerden heren ende vrouwen tsamen,</l>
<l>Ende seyde vriendelic: "Neve Jason,</l>
<l n="630">Ghi sijt jonck, starck ende schoon,</l>
<l>Juwe vromicheit is wide vermaert.</l>
<l>Een dinc mijn herte zeer begaert:</l>
<l>Mocht ghi dat bringhen in onsen rijck,</l>
<l>Soe en waer nyemant uwes ghelijck</l>
<l n="635">Van vromicheit ende waeldaden,</l>
<l>Ende souden u comen te staden</l>
<l>Namaels; want dat rijcke mijn</l>
<l>Sal na mijnre doot u zijn:</l>
<l>Want icx doch nyemant bet en gan.</l>
<l n="640">Ende moechdi mi daer helpen an,</l>
<l>Dat mijn begheerde warde vervult,</l>
<l>(Als ic hope dat ghi wael sult,</l>
<l>Want ghi sijt so wael ghedaen,</l>
<l>Dat u gheen dinck mach wederstaen),</l>
<l n="645">Up dat ghi wilt ghenenden des,</l>
<l>So ghelove ic u alhier ghewes</l>
<l>Voer alle die ghene die hier sijn,</l>
<l>Dat halff dat conincrijcke mijn</l>
<l>U sal sijn die wile ic leve,</l>
<l n="650">Dat zweer ic u, mijn lieve neve:</l>
<l>Na mijnre tijt ist doch al uwe."</l>
<l>A[y] hoert die valsche ontruwe</l>
<l><pb n="I,27"/> Van desen onghehuyren coninc,</l>
<l>Die den edelen jonghelinc</l>
<l n="655">Brenghen wil in alsulker noet,</l>
<l>Daermen te werven plach den doot,</l>
<l>Ende sprect hem aldus hoechliken an</l>
<l>Voer alle die vrouwen ende hoghe man.</l>
<l>Jason sprac, die vrome coen:</l>
<l n="660">"Heer oom, ic wilt al gaerne doen,</l>
<l>In dien dat ghi mij berecht</l>
<l>Scepen, ridderen ende knecht,</l>
<l>Als sulke reysen toe betaemt."</l>
<l>- "Neve, hoe ghi dat selve raemt,</l>
<l n="665">Sal ic u doen volcomelic,"</l>
<l>Sprac die coninc gheveynsdelic.</l>
<l>Mit corten reden wil ic u tellen,</l>
<l>Hoe Jason voer mit sinen ghesellen</l>
<l>Te Colcos, om dat gulden vlyes.</l>
<l n="670">Hi was vrolic, jonc ende ries</l>
<l>Ende sorchde luttel voer den stoot,</l>
<l>Die hem bringhen mocht ter doot.</l>
<l>                Die coninc Oetes wortes ghewaer,</l>
<l>Dat vreemde gasten quamen daer.</l>
<l n="675">Him wart gheseit in sijn pallas,</l>
<l>Datter eens conincx zone was.</l>
<l>Hij ghinc hem teghen hoefschelic</l>
<l>Ende ontfincken vriendelick.</l>
<l><pb n="I,28"/> Medea, die suverlike maecht,</l>
<l n="680">Heeft Jason alrede verlaecht</l>
<l>Ende hi hoer weder mitter minne.</l>
<l>Daer sijn sijs eens worden van sinne.</l>
<l>Si pogheden beyde [om] sulken list,</l>
<l>Dat Jason wael hoer camer wist.</l>
<l n="685">Si was vol eren ende doecht</l>
<l>Ende hoir ontfarmede sijnre joecht,</l>
<l>Dat him die draken souden ontliven.</l>
<l>Snachs plach hi bi hoer te bliven</l>
<l>Heymelic, alst avontmael</l>
<l n="690">Was ghegheten inden zael.</l>
<l>Daer dreven si al hoer ghenoecht,</l>
<l>Als sulken jonghen luden vuecht,</l>
<l>Nader ghewoenten die was doe.</l>
<l>In groter weelden waren sy vroe.</l>
<l n="695">Een yghelic socht des anders vrede,</l>
<l>Wes deen begheerde dander dede.</l>
<l>Sy gaf hem crude ende meesterye,</l>
<l>Caractere ende toverye,</l>
<l>Daer hi mede soude stormen</l>
<l n="700">Die helsche ossen ende wormen</l>
<l>Ende wijsde hem alle die weghe,</l>
<l>Dat hi dat gulden vlyes ghecreghe.</l>
<l>Dus halp si hem an syaders schat,</l>
<l>Ende daer toe alle dat</l>
<l n="705">Si crighen conde, dat namsi mede</l>
<l><pb n="I,29"/> Ende voer mit Jason uuter stede.</l>
<l>Daer liet si vader ende lant,</l>
<l>Ende nam him menich duerbair pant,</l>
<l>Die schone stadt ende alle dat rijck,</l>
<l n="710">Daer si off was rechtveerdelijck</l>
<l>Erfghenaem van alre boirt,</l>
<l>Ende voer mit horen gasten voert,</l>
<l>Heymelick inder duuster nacht.</l>
<l>Dit wracht aldaer der minnen cracht:</l>
<l n="715">Dat hoir ten quaetsten na verghinc.</l>
<l>Want sie dede een ghecke dinck,</l>
<l>Doe sy inder minnen last</l>
<l>Soe haestelic ghinc mit horen gast</l>
<l>Ende liet vader, moeder ende vrende,</l>
<l n="720">Om enen die sy niet en kende.</l>
<l>Hoet hoer ten lesten is vergaen,</l>
<l>Suldi hier after wael verstaen.</l>
<l>                Groet ghebrec daer dicke of coemt,</l>
<l>Dat den menschen luttel vroomt</l>
<l n="725">Ende worter alinghe mede gheschent,</l>
<l>Als daventuir ten quaetsten went,</l>
<l>Dats een haestich anevanc</l>
<l>Ter minnen. Ach! wat quader ganc</l>
<l>Gaet die menighe mit sienden oghen,</l>
<l n="730">Dat hi him brinct in scharpen doghen,</l>
<l>Ende meynt te bouwen enen sconen gaert,</l>
<l>Daer dicke een netelbusch of waert.</l>
<l><pb n="I,30"/> Mit oirloff spreke ic tot den vrouwen:</l>
<l>Want ic doet in goeden trouwen,</l>
<l n="735">Om die te waernen van onghelimpe.</l>
<l>Menich vroukijn spreect in schimpe</l>
<l>Tot enen jonghen geckelijn:</l>
<l>"Vrient! du moets mijn boelkijn sijn,</l>
<l>Desen Mey ende langher niet."</l>
<l n="740">Soe is daer liever wael gheschiet.</l>
<l>Wanneer si heeft enen somer gheck,</l>
<l>So gaet sijn lijff al queck, al queck,</l>
<l>Ende bringhet hoer dan een meyen rijs,</l>
<l>Recht off hi seide: "Wildijs? wildijs?"</l>
<l n="745">So gaet hi, als die jonghen plien,</l>
<l>Ende wil sijn nuwe vrienden sien.</l>
<l>Hem is tot sinen nuwen heemde</l>
<l>So lieve, ende him is so vreemde,</l>
<l>Dat hi den boel ghecreech so wel.</l>
<l n="750">So heeft hi dan een heel ghesel,</l>
<l>Die van Sottighem is gheboren,</l>
<l>(Want ic heb dicke segghen horen,</l>
<l>Dat ghelike mint ghelike)</l>
<l>Den seit hi dan al heymelike,</l>
<l n="755">Hoe dat hi een boel heeft,</l>
<l>Die al na sinen wille leeft.</l>
<l>So wil hi darwaert hene gaen,</l>
<l>Off hise erghent mach sien staen,</l>
<l>Die harde weynich na him waeckt.</l>
<l n="760">Siet hise dan, soe ist wael ghemaect,</l>
<l>Dan isser alte wael ghepepen.</l>
<l><pb n="I,31"/> So sal hi dan sijn gheselle gaen slepen</l>
<l>Inden wijn; daer ghaen si sitten.</l>
<l>Die wile hi zweeft in deser hitten,</l>
<l n="765">So werpt hi sijn arm in die lucht</l>
<l>Ende maect een heerlic gherucht:</l>
<l>"Wy hou! ic heb minen boel ghesien!</l>
<l>Huden en mach mi niet misschien!"</l>
<l>Vrolic is hi mit ghesanghe.</l>
<l n="770">So vraghen die ander also langhe,</l>
<l>Dattet die heelghesel al seit,</l>
<l>Wair dat Hannen sin op steit.</l>
<l>Des wondert den ghesellen dan</l>
<l>Ende segghen: "Is Hannen alsulken man?"</l>
<l n="775">Ende dat hoert Hannen alte gaern,</l>
<l>Dat die ghesellen der taveerne</l>
<l>Weten van sijnre minnen staet,</l>
<l>Dat hi so schonen boel haet.</l>
<l>Dit gaet dan voert doer alle die stadt.</l>
<l n="780">Hoe luttel weet die joncfrou dat,</l>
<l>Die mit boerteliken woerden</l>
<l>Ghecomen is in sulker oerden,</l>
<l>Dat si int gherucht moet staen.</l>
<l>Nu moet sijt ymmer hebben ghedaen,</l>
<l n="785">Weder si schulde heeft ofte gheen.</l>
<l>Dus wortet na ghekeert in ween,</l>
<l>Dat sij lachende heeft ghesproken,</l>
<l>Ende wort an hoer te recht ghewroken,</l>
<l>Dat si mit doren omme gaet.</l>
<l n="790"><pb n="I,32"/> O eerbaer wiven! dat verstaet:</l>
<l>Wye him neder werpt inden slijck,</l>
<l>Hi wart vul slikich bij ghelijck.</l>
<l>Wye mit zwinen wil omme gaen,</l>
<l>Daer leert hi wael gnorren aen.</l>
<l n="795">Wye mit ghecken leven wil,</l>
<l>Die moet hantieren ghecken spil.</l>
<l>Wye mit kynder levens pliet,</l>
<l>Kintscheit brinct hem int verdriet.</l>
<l>Slaet die doren van uwer hant,</l>
<l n="800">Wildi behouden der eren pant.</l>
<l>Die gheck en wil niet sijn ghedoret.</l>
<l>Loefdi him wat ende hi dat horet,</l>
<l>Dat suldi moeten houden vast,</l>
<l>Of hi brinct u daer om in last.</l>
<l n="805">Versiet u wel ende volcht mijn scriven.</l>
<l>Ic hebt ghehoert van goeden wiven,</l>
<l>Die daer sorchlic over claechden,</l>
<l>Ende mi oick om raet vraechden,</l>
<l>Hoe sij der ghecken worden quijt:</l>
<l n="810">Want si volchden talre tijt</l>
<l>Ende en lieten nymmermeer af,</l>
<l>Om een goetwoert datmen him gaf,</l>
<l>Dat sij him billicx niet en souden</l>
<l>Aentrecken noch aen houden.</l>
<l n="815">Die ghecken sijn lichtelic aen te vaerden;</l>
<l>Mer quijt machmense qualic waerden.</l>
<l>Daer om so wilt die ghecken scuwen</l>
<l>Ende den wisen u eer betruwen.</l>
<l><pb n="I,33"/> Watmen mit ghecken wil bestaen</l>
<l n="820">Moet ymmer gheckelic vergaen.</l>
<l>Dat scheen wael an die schone Perne,</l>
<l>Die alte zonderlinghe ghaerne</l>
<l>Mit enen gheck te boerden plach:</l>
<l>Daer ic u aff sal doen verslach.</l>
<l n="825">                Men spreect ghemeenlic onverholen:</l>
<l>Mit stercken sotten is quaet folen.</l>
<l>Dat suldi weten ende niet wanen;</l>
<l>Want wijlneer was in Tuskanen</l>
<l>Een schone maghet, seer bequaem,</l>
<l n="830">Perna was horen rechten naem,</l>
<l>Van edeler aert ende rijck van guede,</l>
<l>Lustelich ende frisch van moede.</l>
<l>Een gheck, gheheten Thirobinus,</l>
<l>Verkeerde veel tot horen huus</l>
<l n="835">Ende plach die joncfrou boel te heten.</l>
<l>In schimpe deedsi him oec weten,</l>
<l>Dat hi alleen hoer boelkijn waer,</l>
<l>(Des si doch niet en meynde een haer).</l>
<l>Dus hadde Perna hoer solaes</l>
<l n="840">Mitten groten jonghen dwaes.</l>
<l>Hot viel, dat Perna was ghegaen</l>
<l>Afterwaert om hoir hoeft te dwaen.</l>
<l>Die gheck quam daer ende vantse alleyne.</l>
<l>Tehant sprac die goede reyne,</l>
<l n="845">Die gheen arch noch quaet en dacht:</l>
<l><pb n="I,34"/> "Wane, boel? wye heeft u hier ghebracht?</l>
<l>Wye seyde u dat ic was alhier?</l>
<l>Sit hier neder bijden vier</l>
<l>Ende dient my thent ic hebbe ghedaen."</l>
<l n="850">Mittien is hi hoer toe ghegaen</l>
<l>Ende dructse vast in sinen arm.</l>
<l>Die goede joncfrou dacht: wacharm!</l>
<l>Hoe vaer ic nu mit desen sotte?</l>
<l>Trouwen het ghinc daer uten spotte.</l>
<l n="855">Mit crachte swanch hise totter aerden:</l>
<l>Dair is die maghet wijf ghewaerden.</l>
<l>Si riep ende dreeff groot gheluut;</l>
<l>Ten bate niet, die boert ghinc uut.</l>
<l>Die joncfrou heeft een kint ontfanghen</l>
<l n="860">Ende die doer is wech gheganghen.</l>
<l>Daer bleeff si sitten in groten leyde.</l>
<l>Ten lesten ghinc si in Goeds gheleyde</l>
<l>Ende streeck wech mit droevigher list,</l>
<l>Dat niemant vanden huse en wist,</l>
<l n="865">Wairwaert datsi nam een eynde.</l>
<l>Langhe doelde si in ellende,</l>
<l>So si in vreemde lande was,</l>
<l>Ter tijt toe dat si skinds ghenas.</l>
<l>In enen woude si ghelach,</l>
<l n="870">Dairt nyemant en wiste noch en sach;</l>
<l>Ende als si denckende wart omtrent,</l>
<l>Hoe si hoer selven hadde gheschent</l>
<l>Ende so lastelic was voirdoert,</l>
<l>So heeftsi eersten tkint versmoert</l>
<l n="875"><pb n="I,35"/> Ende hoir selven na verhanghen.</l>
<l>Dus ist hoir mitten dwaes verganghen.</l>
<l>Hadsi den gheck niet an ghelocket,</l>
<l>So en waer dat speelkijn niet gherockent.</l>
<l>O salighe wive! denct daer an!</l>
<l n="880">Ende ghi, magheden sonder man,</l>
<l>Ende wacht u wel voer Thirobuus,</l>
<l>Dat ghi niet en wart confuus!</l>
<l>Laet die stompe doren lopen,</l>
<l>Dat ghi niet [en] derft wanhopen,</l>
<l n="885">Als die guede Perna dede,</l>
<l>Die starff in onverduldichede.</l>
<l>Wanneer dat ghi ten danse gaet,</l>
<l>So siet wail om, wye bi u staet,</l>
<l>Ende neemt den ghenen bijder hant,</l>
<l n="890">Die u in doechden is bekant</l>
<l>Ende u mach leren off ghi dwaelt.</l>
<l>Van him so wordi wael betaelt</l>
<l>Ende crijchter eer ende vreude bi.</l>
<l>Seg ic u recht, so volghes my.</l>
<l n="895">                Men mach mercken ende versinnen</l>
<l>Wat van ghecker lude minnen</l>
<l>Ghecomen is ende hoe menich leit</l>
<l>Ghesciet is bijder haesticheit.</l>
<l>Hadde Paris, di[e] jonghe man,</l>
<l n="900">Enen wisen rock ghetoghen an,</l>
<l>Doe hi sijn ghecke sporen speen [<hi rend="italic">l</hi>. spien]</l>
<l>Ende ymme[r] Helena woude sien,</l>
<l><pb n="I,36"/> Soe waer Troeyen, die edele stadt,</l>
<l>Onverderft ende onghemat;</l>
<l n="905">Sijn vader ende oick sijn moeder,</l>
<l>Hector ende alle sijn broeder</l>
<l>Ende ander menich vorste guet,</l>
<l>Die daer om hebben ghestort hoer bloet,</l>
<l>Die waren alle te live ghebleven.</l>
<l n="910">Het was him doch te voren ghescreven,</l>
<l>Voer hi tot Menelaus an</l>
<l>Ende naem Helena van horen man,</l>
<l>Dat Troyen daer om soude vergaen.</l>
<l>Mer sinen ghecken dommen waen</l>
<l n="915">Woude hi daer om niet laten aff</l>
<l>Ende en achte nyemants raet een caff.</l>
<l>Alsoe en willen die dwase jonghe,</l>
<l>Die sijn in horen eersten spronghe,</l>
<l>Om nyemants wille laten bliven,</l>
<l n="920">Si en willen horen wille driven.</l>
<l>Si en sorghen niet daer voren,</l>
<l>Ofs die vrouwen ghecrighen toirn</l>
<l>Of dat si in onvrede leven;</l>
<l>Dat coomt him al ghelijck ende even.</l>
<l n="925">Weder si schanden hebben aff [<hi rend="italic">l.</hi> off] eer,</l>
<l>Des en ruecken si min noch meer,</l>
<l>Op datsi werven dat si jaghen.</l>
<l>Salmen die rechte waerheit saghen,</l>
<l>Het valt dicke bider vrouwen schulde,</l>
<l n="930">Dat si leven in onghedulde:</l>
<l>Want ic kenne, die wijflijck list</l>
<l><pb n="I,37"/> Soect alle weghe dat spillic ist,</l>
<l>Jonck ende schoen van aenghescouwe.</l>
<l>Weder si guet sijn off ontrouwe,</l>
<l n="935">Doren ofte wijs van sinne,</l>
<l>Huefsch off van loser minne,</l>
<l>Dorper ofte schamel man,</l>
<l>Dat en siet die wijflicheit niet an.</l>
<l>Sint dat siet [<hi rend="italic">l.</hi> sijt], leyder, niet an en sien,</l>
<l n="940">Soe moet bij wilen daer gheschien</l>
<l>Dat beter after waer ghebleven.</l>
<l>Wes daer bij tijden wert gheweven,</l>
<l>En weten die van Delf niet al.</l>
<l>God gheve him heyl ende goet gheval,</l>
<l n="945">Die heymelic, huefsch ende schamel sijn,</l>
<l>Wanneer him boert der minnen schijn.</l>
<l>                Niemant en straffe mine sprake,</l>
<l>Dat ic die jonghe doren lake,</l>
<l>Om dat ic van daghen sij.</l>
<l n="950">Ic bin doch aller minnen vrij:</l>
<l>Wes ye gheleefde, dat is doch doot</l>
<l>In mi; mer doe die tijt gheboot</l>
<l>Dat ic mede ter heyden ghinc,</l>
<l>Doe dede ic als een jonghelinc.</l>
<l n="955">Mi docht, ic maectet alte wale;</l>
<l>Mer had ic gheconnen dese tale,</l>
<l>Die ic mit jaren hebbe gheleert,</l>
<l>Ic woudet wel bet hebbe ghekeert.</l>
<l>Dus weet icket bij naturen,</l>
<l n="960"><pb n="I,38"/> Hoe die jonghen den tuyn bemuren:</l>
<l>Want die twee weghen heeft bestaen,</l>
<l>Die weet wail, welc best is ghegaen.</l>
<l>Daer om en verstatet niet in toern.</l>
<l>Ic hebbe ghelaect den jonghen doren,</l>
<l n="965">Op dat hoer elc guet salich wijff</l>
<l>Daer voren hoede ende houde stijff.</l>
<l>Die jonghe wise en lakic niet:</l>
<l>Want het is dicke ghesien ende gheschiet,</l>
<l>Dat een guet eerbaer jonghe</l>
<l n="970">Meer wijsheit hadde in sin ende in tonghe,</l>
<l>Dan sulc die ouder was van daghen.</l>
<l>So moghen dan die vroukijn vraghen,</l>
<l>Hoe sy die jonghen sullen kennen,</l>
<l>Die guet fijn [<hi rend="italic">l.</hi> sijn] ende out van sinnen?</l>
<l n="975">Trouwen, daer om is voer ghesproken,</l>
<l>Dat haesticheit heeft dicke ghebroken,</l>
<l>Dat wael gheheel hadde ghebleven,</l>
<l>Haddet sinnicheit bedreven</l>
<l>Mit goeden sinnen ende sacht.</l>
<l n="980">Mit heymeliken vrienden wael bedacht</l>
<l>Salmen wijslic zoecken raet</l>
<l>Ende vernemen eens mannes staet.</l>
<l>Niet verre van huus en salmen riden:</l>
<l>So machmen weten tallen tijden</l>
<l n="985">Ende vernemen van sinen ghevaerde,</l>
<l>Van sijnre coomst, van sinen aerde,</l>
<l>Weder hi goet si ofte boes,</l>
<l>Weder hi truwe si ofte loes,</l>
<l><pb n="I,39"/> Weder hi listich is off ront</l>
<l n="990">Ende off hi heeft enen hoefschen mont,</l>
<l>Of hi enen gueden adem heeft,</l>
<l>Of hi in lieften heeft gheleeft,</l>
<l>Of hi die vrouwen gaerne eert</l>
<l>Ende wes dat hi meest heeft gheleert.</l>
<l n="995">In gheselscap ende in spele</l>
<l>Salmen horen sinen kele,</l>
<l>Of si hevet goet gheclanc,</l>
<l>Ende off hi lijden mach bedwanck,</l>
<l>Of hi milde ende eerbair si</l>
<l n="1000">Ende off hi helen can daer bi.</l>
<l>Niet lichtelic salmen anegaen,</l>
<l>Voir datmen claerlic heeft verstaen,</l>
<l>Of hi wetende is off geck</l>
<l>Of dat hi hevet enich ghebreck.</l>
<l n="1005">Wairmen dan tghestant sulck vint,</l>
<l>Dat hi billic sal sijn ghemint</l>
<l>Van vrouwen ende van goeden man,</l>
<l>Den salmen vriendelic nemen an</l>
<l>Ende herberghen den waerden gast</l>
<l n="1010">Ende sluten inder herten vast,</l>
<l>Ten ware of hi worde onstedich,</l>
<l>So suldi u des maken ledich</l>
<l>Ende gheven hem vrilic sinen sack:</l>
<l>Soe doedi u selven groot ghemack.</l>
<l n="1015">Want soudi quelen ende leven onsacht</l>
<l>Om enen die uwer niet [en] acht,</l>
<l><pb n="I,40"/> Als vele der vrouwen hebben ghedaen,</l>
<l>Dat soude u te leyde vergaen,</l>
<l>Als ghi van Fillis hebt ghehoert</l>
<l n="1020">Ende van anderen sult horen voert,</l>
<l>Die him lijfs ende goeds verdorven</l>
<l>Ende in wantroiste storven.</l>
<l>                Een coninc was, inder ouder ee,</l>
<l>Gheseten tot Thiri opter zee,</l>
<l n="1025">Machtich ende van schatte rijck.</l>
<l>Hi hadde een wijff, was suverlijck,</l>
<l>Doeghend ende van goeder aert,</l>
<l>Die horen man hadde lieff ende waert:</l>
<l>Dydo heb icse horen noemen.</l>
<l n="1030">Op een tijt so is ghecomen</l>
<l>Pymalion, die hoer broeder was,</l>
<l>Verlaechde den coninc op een pas</l>
<l>Ende heeften daer ter doot ghesleghen</l>
<l>Lastelic [<hi rend="italic">l.</hi> haestelic], als verraders pleghen,</l>
<l n="1035">Om dat hi hebben woude den schat.</l>
<l>Mer Dido vernam wail dat</l>
<l>Ende vloich mitten schatte van dan,</l>
<l>Voir hoiren broeder, den tyran:</l>
<l>Want si sijns niet en dorst verbeiden.</l>
<l n="1040">Si voer, dat God haer most gheleyden,</l>
<l>Ende si quam an, als ic versta,</l>
<l><pb n="I,41"/> Inden landen van Affrica,</l>
<l>Daer Serbas coninc was ende here.</l>
<l>Si en dede min noch meer,</l>
<l n="1045">Dan si bleeff daer bijden cant</l>
<l>Vander zee ende cofte lant</l>
<l>Teghen den coninc, also veel,</l>
<l>Als een ossen huut al gheheel</l>
<l>Omme soude moghen gaen.</l>
<l n="1050">Die coninc was in sulken waen,</l>
<l>Want een ossenhuut is cleyn,</l>
<l>Ende meynde, dat waer een luttic pleyn,</l>
<l>Dat een ossenhuut sloghe al omme</l>
<l>Ende gaft hoer om een cleyne somme.</l>
<l n="1055">Daer deedse die huut omme snyden,</l>
<l>Van den enen ende ten anderen siden</l>
<l>Ende dede daer aff een ryemkijn maken,</l>
<l>So smal als men dat conde gheraken,</l>
<l>Daer si tlant mede omme mat</l>
<l n="1060">Ende tymmerde daer ene grote stadt,</l>
<l>Die Cartago wart ghenant.</l>
<l>Daer na, doe Troyen was verbrant,</l>
<l>Quam Eneas mit sijnre scharen</l>
<l>Al dolende tot Cartago ghevaren,</l>
<l n="1065">Also hi daer uut was verdreven,</l>
<l>Doe dander doot waren ghebleven.</l>
<l>Hi woude wesen in Ytalyen.</l>
<l>Dat lant en soude hem niet falien.</l>
<l>Want die Goden dedent hem verstaen,</l>
<l n="1070">Dat hi him daer neder soude slaen</l>
<l><pb n="I,42"/> Ende soude regneren in dat lant.</l>
<l>Voer Dydo quam die maer te hant,</l>
<l>Dat daer een vorste ghecomen waer,</l>
<l>Te schepe, mit eenre groter schaer.</l>
<l n="1075">Si heeften vriendelic ontfaen</l>
<l>Ende sijn te samen op ghegaen.</l>
<l>Daer wart een haestich anevanc</l>
<l>Van liefden, die hem beyden dwanck</l>
<l>Ende gheckelic wort bestaen,</l>
<l n="1080">Als dicke vrouwen hebben ghedaen</l>
<l>Ende oick mannen dier ghelijcke.</l>
<l>Dat hoff was costelic ende rijcke,</l>
<l>Dien om liefte wil wart ghehouden,</l>
<l>Als sulke luden billicx souden.</l>
<l n="1085">Die vrouwe heeft veel over [hem] ghedaen:</l>
<l>Want eerst heeft si den gast ontfaen</l>
<l>In horen huse guetelic</l>
<l>Ende dair na op hoer bedde rijck,</l>
<l>Daer si mit vroechden overdroeghen</l>
<l n="1090">Ende vriendelic mit malcander loeghen.</l>
<l>Dat duerde ene langhe spaci,</l>
<l>Dat elck was doen in sanders graci:</l>
<l>So heet waren der minnen glesten.</l>
<l>Dydo meynde in horen besten,</l>
<l n="1095">Dat Eneas daer bliven woude</l>
<l>Ende hoer te wive nemen soude,</l>
<l>So waer hi coninc daer ghebleven:</l>
<l>Dat hadde si hem gaerne ghegheven.</l>
<l>Mer neyn, ten was sijn meninghe niet.</l>
<l n="1100"><pb n="I,43"/> Mit sinen vrienden hi him beriet,</l>
<l>So dat hi in Ytalyen woude,</l>
<l>Want hi daer regneren soude,</l>
<l>Als him die Goden hadden gheseit.</l>
<l>Die schepen worden toeghereyt:</l>
<l n="1105">Die hoghe waghen ghinghen si snyden.</l>
<l>Gheerne wouden [<hi rend="italic">l.</hi> woude] si mit him tijden;</l>
<l>Mar hoir gheselschap hi versmade.</l>
<l>Dat dede hi bijder Goden rade.</l>
<l>Een zwaert gaf hi hoir in die hant,</l>
<l n="1110">Doe hi van daen ruymede tlant.</l>
<l>Groet ghescrey ende misbare</l>
<l>Dreef die minnentlike care.</l>
<l>Wenende stoet si, sere bedruct.</l>
<l>Hoe minnentlike hoer herte smuct</l>
<l n="1115">Na horen lieven leyden gast,</l>
<l>Dien si so lieflic ende vast</l>
<l>Verkoren hadde bij Venus dwanghe!</l>
<l>Si stont ende sach him nae soe langhe,</l>
<l>Als si die schepe mochten sien.</l>
<l n="1120">Van dane ghinc si doe mittien,</l>
<l>So sere bedruct, dat alle man</l>
<l>Groten jammer sach dair an.</l>
<l>Doe si wail sach dat die here</l>
<l>Tot hoer en dede gheen wederkere,</l>
<l n="1125">Ende alle hope gaf verloren,</l>
<l>Do[e] ghenc si haestelic op ten toern</l>
<l>Ende dede stoken enen brant.</l>
<l>Dat zwaert nam si in horen hant,</l>
<l><pb n="I,44"/> Dat haer Eneas selve gaf.</l>
<l n="1130">Hoirs lijfs en acht si niet een kaff:</l>
<l>Want scheiden dede hoir sulken smart,</l>
<l>Dat si dat zwaert viel duer hoer hart</l>
<l>Ende storte mittien in dat vuer.</l>
<l>Daer bleeff die schone creatuir</l>
<l n="1135">Verdorven doer der minnen bant,</l>
<l>Dat sy te pulver wort verbrant.</l>
<l>Dat dede onghedoechsaemheit,</l>
<l>Die inder bernerder liefte leyt</l>
<l>Ende hart is te wederbinden.</l>
<l n="1140">Die wederbant is hart te vinden,</l>
<l>Ende off hi al ghevonden wart,</l>
<l>So is der rechter minnen zwaert</l>
<l>Alsoe scharp ende stijff daer teghen,</l>
<l>Dattet niet ghelijck en is te weghen,</l>
<l n="1145">Ten si mit groter wijsheit dan,</l>
<l>Off daer en coemt niet anders van</l>
<l>Dan wanhoep, druck ende sorghe groot,</l>
<l>Daer den mensche off comt die doot.</l>
<l>                In desen ende an anderen mede</l>
<l n="1150">So machmen vinden die waerhede</l>
<l>Van den ic voren hebbe gheseit,</l>
<l>Als vander minnen haesticheit,</l>
<l>Datmen die voer alle dinck</l>
<l>Scuwen sal an elken rinck</l>
<l n="1155">Ende verbeyden tijts ghenoech,</l>
<l>Ghelijck als ic hier voer ghewoech.</l>
<l><pb n="I,45"/> Ende also ic den vrouwen rade,</l>
<l>Soe radic ic oick in rechten cade [<hi rend="italic">l.</hi> rade]</l>
<l>Allen goeden mannen mede,</l>
<l n="1160">Dat si hem wachten voer haestichede</l>
<l>Inder lieften anevanck:</l>
<l>Want die minnentlike dwanck</l>
<l>Beloipt den mannen wail soe zere</l>
<l>Als vrouwen, ende bij wilen mere.</l>
<l n="1165">Ende ymmer wacht u wael, ghi manne,</l>
<l>Coemdi inder liefden spanne,</l>
<l>Dat ghi u vroukijn wail leert kinnen,</l>
<l>Off sy yet wanckel is van sinnen.</l>
<l>Wanckels vele is inden menschen.</l>
<l n="1170">Had ict van Gode, ic woude wenschen,</l>
<l>Waer si twee in liefden leefden,</l>
<l>Dat si beyde ghelijcke beefden</l>
<l>Ende ghelike hetten droeghen,</l>
<l>Ghelike truerden, ghelike loeghen,</l>
<l n="1175">Ende [of] den enen yet gheschiede,</l>
<l>Dat dander him ten besten riede</l>
<l>Ende droeghen beyde den last ghelijck:</l>
<l>Soe waer alle die werlt rijck.</l>
<l>                Isis was een jonck Romaen,</l>
<l n="1180">Sedich, hoesch ende wel ghedaen,</l>
<l>Van slechter burgher aert gheboren.</l>
<l>Een joncfrou haddi uutvercoren,</l>
<l><pb n="I,46"/> Schoen ende guet, van edelre stam:</l>
<l>Si was gheheten, als ic vernam,</l>
<l n="1185">Anazartes, die zoete maecht.</l>
<l>Ysis heeft hoer sijn noot gheclaecht</l>
<l>Ende den brant te kennen ghegheven,</l>
<l>Daer hi staets in plach te zweven:</l>
<l>Dat was die brant van hoerre minnen,</l>
<l n="1190">Die him sijn hert ontstack van binnen,</l>
<l>Soe dat him alle dinck was ontseit,</l>
<l>Dan sorghe, verdriet ende hertelic leyt.</l>
<l>Die minne die dede him wee ende banghe.</l>
<l>Om ghenade volchde hi langhe.</l>
<l n="1195">Wat hi menichfoudelic claeghde,</l>
<l>Die joncfrou luttel daer na vraechde.</l>
<l>Hi sprac in truerliken done:</l>
<l>"O Anazartes! wairde schone!</l>
<l>Troost my, ic bin u eyghen knecht.</l>
<l n="1200">Troest ghi mi niet, ghi hebt onrecht.</l>
<l>Wat baet comt u van mijnre doot,</l>
<l>Daer mi toe brinct der minnen noot?</l>
<l>Seker, tsterven is mi bereyt,</l>
<l>Laet ghi my bliven in dit leyt."</l>
<l n="1205">Die juffrou sprac: "Vaert als ghi moecht;</l>
<l>Van my en wardi niet verhoghet."</l>
<l>Dus schiet hi onghetroest van daen,</l>
<l>Ende si versmade den gueden man,</l>
<l>Om dat hy hoer was onghelijck.</l>
<l n="1210"><pb n="I,47"/> Menich suchten, menich versijck</l>
<l>Ghenc over sijn bedructe hert.</l>
<l>Des nachts alset duister wart,</l>
<l>Want hi so onghedoechsaem was,</l>
<l>Ghinc hi allene sijnre gas</l>
<l n="1215">Ende verhinc hem voer hoer poort.</l>
<l>[Dit hebdij nu mede ghehoort,</l>
<l>Hoe haestelijck dat Ysis</l>
<l>In onverdult ghevallen is,</l>
<l>Om een wantroest, dat hem gheschiede.</l>
<l n="1220">Mit groeter aernst ic u bediede</l>
<l>Dat gi u daer voer hoet ende wacht.</l>
<l>Al ist datmen u niet en acht</l>
<l>Ten eersten, ten anderen of ten derden,</l>
<l>Ten vierden reys macht al goet werden.</l>
<l n="1225">Die vrouwen willen zijn ghebeden.</l>
<l>Si hebben natuerlijck in van seeden,</l>
<l>Dat sy hem somwijl droetich houden,</l>
<l>Wanneer die tijt des wil ghewouden;</l>
<l>So comter wael alsulken weder,</l>
<l n="1230">Dat zij ghetoghen worden neder.</l>
<l>Al zijn zij bi wylen derten,</l>
<l>Het staet hem oeck wael inder herten.</l>
<l>Ter aventuer het mach gheschyen,</l>
<l>Dat zij bi wylen segghen neen;</l>
<l n="1235">Si wouden dattet waer een ja.</l>
<l>Lieve vrienden, als ic versta,</l>
<l>So en is gheen mensch so wijs op aerden,</l>
<l><pb n="I,48"/> Hy en verwandelt dic zijn ghevairden.</l>
<l>Die vrouwen zijn doch menschelijck:</l>
<l n="1240">Al spreken zij huden misselijck,</l>
<l>Des morghens zijn zij anders ghesint.</l>
<l>Het waeyt wel menigherleye wint,</l>
<l>Eer die roeke uutgancg heeft.</l>
<l>Daer om, syet dat gy wijslijck leeft,</l>
<l n="1245">Ende wacht den tijt mit sachten moede:</l>
<l>Het sal u wael vergaen te goede.</l>
<l>                Haesticheyt heb ic ghelaect,</l>
<l>Ende haesticheyt ist, diet al maect,</l>
<l>Dat die menschen doer die minne</l>
<l n="1250">Lijf verliesen ende sinne.</l>
<l>Daer om so moetsij zijn ghelaeten.</l>
<l>Haesticheyt maect groene straten:</l>
<l>Haesticheyt brenct alle weghe</l>
<l>Onspoet, ende selden seghe.</l>
<l n="1255">Goet verdrach doet safte slapen,</l>
<l>Daermen veel sinnes mach raepen.</l>
<l>O edele herten, wilt verdraghen,</l>
<l>Ende leertet mit rypen sinne draghen.</l>
<l>Merct hoe menich jagher doet,</l>
<l n="1260">Die zijnre saken wael is vroet</l>
<l>Ende weet hoe hijt beghinnen sal.</l>
<l>Nochtans soe en vanghet hi niet al</l>
<l>Ten eersten, daer hi rennet na.</l>
<l>Het valt wel dicke, als ic versta,</l>
<l n="1265">Datmen drie reysen ofte vier</l>
<l>Jaghet na enen wilden dier:</l>
<l>Die vijfte reyse ist noch ontganghen;</l>
<l><pb n="I,49"/> Mer ter sester bleeft ghevanghen.</l>
<l>Denct doch om der sester loep,</l>
<l n="1270">Ende en valt in gheen wanhoep,</l>
<l>Of u ten eersten twilt ontgaet.</l>
<l>Een boem, die vast ghewortelt staet,</l>
<l>En valt ten eersten slaghe niet.</l>
<l>Het lijt die menighe groet verdriet</l>
<l n="1275">Eer hi werft daer hi na loept,</l>
<l>Nochtans dat hi stadelijck hoept</l>
<l>Te ghecrighen sijnre harten sake.</l>
<l>"En dede hope, therte brake,"</l>
<l>Dat heb ic dicke horen saghen.</l>
<l n="1280">Ic wiste eens vijff ghesellen jaghen</l>
<l>Bet dan drie jaer inden grase</l>
<l>Na enen wilden witten hase,</l>
<l>Daer zij na hesten, breet ende lancg,</l>
<l>Ende leyden hem menighen nauwen ganck.</l>
<l n="1285">Int vierde jaer so bleeff hi mat.</l>
<l>O lieve vrienden, denct om dat!</l>
<l>Vangdij ten eersten slaghe niet,</l>
<l>Ende doet u tander jaer oeck verdriet,</l>
<l>Ten derden jaer so macht al keren.</l>
<l n="1290">Hi moet veel ghewins onberen,</l>
<l>Die den arbeyt scuwen wil.</l>
<l>Ende [een] die werven wil wonnen spil,</l>
<l>Een [<hi rend="italic">l</hi>. Die] moet arbeyden ende ryden,</l>
<l>Selden rusten, ende lyden</l>
<l n="1295">Mit ancxste, mit sorghe, mit quale.</l>
<l>Wat leet Paertsevael doer den grale,</l>
<l>Eer hi des gheweldich wert!</l>
<l><pb n="I,50"/> Hem dunct, het valt hem veel te hart</l>
<l>Wat sy nu lyden, dese jonghe:</l>
<l n="1300">Si willen recht ten eersten spronghe</l>
<l>Vanghen twilt daer sy na ylen,</l>
<l>Of zy willen hem bywylen</l>
<l>In groten onverdulde verderven;</l>
<l>So willen zy van rouwen sterven,</l>
<l n="1305">So gaen sy dan in rechten mismoede</l>
<l>In een clooster onder die goede.</l>
<l>Daer en misdeden sy nyet an,</l>
<l>Stondet op een ander mate dan.</l>
<l>Doch des en can ic hem niet laken,</l>
<l n="1310">Ende vallen [<hi rend="italic">l</hi>. valle] weder op onse saecken.</l>
<l>Wy en connen al gheen mongcken zijn.</l>
<l>Mer dit is die lere mijn:</l>
<l>So verre als gi minnen sult,</l>
<l>Dat gi ten eersten hebt verdult.</l>
<l n="1315">Oft u niet en ghinghe te wensche,</l>
<l>Lijt guetlijc, gij zijt doch mensche,</l>
<l>Wy sijn doch alle tot lyden gheboren.</l>
<l>Laet u gheen wantroest verdoeren,</l>
<l>Ende wacht den tijt mit wysen sinne.</l>
<l n="1320">Ghi wervet entelic uwen wille.</l>
<l>Des machmen mercken overluut,</l>
<l>Dat minne soect die beste uut,</l>
<l>Die edel zijn ende reyn van sinne.</l>
<l>Daer wilsy altijt wonen inne:</l>
<l n="1325">Want daer mach sij wat in wercken,</l>
<l>Ende in desen groeten stompen stercken</l>
<l>En mach zij winnen niet [e]en twinck.</l>
<l><pb n="I,51"/> Want dit is een proefelic dincg:</l>
<l>Al waert dat een huusbacken jonghe</l>
<l n="1330">Mit sijnre ongheslepenre tonghe</l>
<l>Yet guets worve an eenre vrouwen,</l>
<l>Twaren, mit alte cleynen rouwe</l>
<l>Soudi hi verliesen den soeten vont.</l>
<l>Hoe soude zijn herte worden ghewont?</l>
<l n="1335">Tfel is dicke, ten mach niet doer.</l>
<l>Al worde hi al gheset ter loer,</l>
<l>Ten soude hem dencken gheen verlies,</l>
<l>Dat hi verlore dat gulden vlies.</l>
<l>Die nutscap behaecht hem veel bat,</l>
<l n="1340">Dan roesen gaert ende bloemen scat:</l>
<l>Die staen hem luttel in ghedachten.</l>
<l>Een zwijn soude des weynich achten,</l>
<l>Datmen lelyen trade int slijck.</l>
<l>Van eenre vrouwen, groet ende rijck,</l>
<l n="1345">Sal ic u noch een saeck vertellen,</l>
<l>Hoe hoir die minne dede quellen,</l>
<l>Daer hoer oec haesticheyt toe bracht.</l>
<l>Wiltet houden in uwe ghedacht,</l>
<l>Op dat gy u lieve joecht</l>
<l n="1350">Te bet daer voer hueden moecht.</l>
<l>                Eeus [<hi rend="italic">mog. ook:</hi> Eeas] was een vorst doirluchtich,</l>
<l>Ghecomen tAthenen zeer gheduchtich,</l>
<l>Dair voirtijts die hoghe scole was</l>
<l><pb n="I,52"/> Ende men in allen kunsten las,</l>
<l n="1355">Ghelijck men nu doet te Parijs.</l>
<l>Een edel jonghe, van kunsten wijs,</l>
<l>Die Androgonus was ghenant,</l>
<l>Wort van Creten aldaer ghesant.</l>
<l>Conincg Minos was zijn vader,</l>
<l n="1360">Die tlant van Creten hilt algader.</l>
<l>Die jonghe wordt also kunsten rijck,</l>
<l>Dat die van Athenen ghemeenlijck</l>
<l>Hadden in hoirre herten nijt</l>
<l>Ende verwachteden op enen tijt,</l>
<l n="1365">Daer hi op tpallas toren gincg,</l>
<l>Om te besyen die vreemde dinck,</l>
<l>Die daer stonden ghemaginiert.</l>
<l>Daer worder sommighe toeghestiert,</l>
<l>Dien van boven worpen in die zee,</l>
<l n="1370">So dat hi brac zijn hals ontwee.</l>
<l>Minos heeft dese moort vernomen,</l>
<l>Ende is machtich over ghecomen,</l>
<l>Mit menighen ridder, stout ende scone,</l>
<l>Om te wreeken sinen sone,</l>
<l n="1375">Die so jammerlijck was vermoort.</l>
<l>Hi dede omlegghen die starcke poort.</l>
<l>Daer wort ghestormt dic ende vele:</l>
<l>Het gout die menighe daer die kele.</l>
<l>Langhe tijt so lach daer Minos</l>
<l n="1380">Ende verteerde menighen os,</l>
<l>Eer hi zijn wille creech aldaer.</l>
<l>Ten lesten warden si in vair,</l>
<l>Die van Athenen, ende dochten</l>
<l>Dat zijt niet wederstaen en mochten,</l>
<l n="1385"><pb n="I,53"/> Ende ghinghen een dadinghe an</l>
<l>Mit coninck Minos, den hoghen man.</l>
<l>Hi ontfincse in ghenaden,</l>
<l>Mit voirwaerden, die zij hem daden.</l>
<l>Die voerwaerden sal ic hier bescriven,]</l>
<l n="1390">Mit oerlove van allen gueden wiven:</l>
<l>Nochtan so waer my tswighen sochter.</l>
<l>Pasiphos dat was Minos dochter,</l>
<l>Ende hadde ghewonnen bij enen stier</l>
<l>Een kint, dat was een anxtelic dier:</l>
<l n="1395">Minotaurus heeft sijt gheheten.</l>
<l>Hi plach menschen ende beesten teten.</l>
<l>Boven was hi een menschelic dier,</l>
<l>Ende beneden ghelijc een stier,</l>
<l>Groot ende wonderlic ghedaen.</l>
<l n="1400">Daer en mocht nyemant voer hem staen:</l>
<l>Wat voer hem quam, wast cleyn of groot,</l>
<l>Hi moerdet al ende brachtet ter doot.</l>
<l>Hi stont besloten binnen muren.</l>
<l>Men brocht hem teten tallen uren.</l>
<l n="1405">Minos begheerte ende sijn menen</l>
<l>Was, dat die van Athenen</l>
<l>Tot elker drie jaren enden</l>
<l>Vijff mannen souden senden</l>
<l>Tot Mynothaurus in Creten,</l>
<l n="1410">Om van him te sijn verbeten,</l>
<l>Him te beteringhe ende te eeren,</l>
<l><pb n="I,54"/> Off hi woudse destrueren.</l>
<l>Dat beloefden sij te hant</l>
<l>Ende zwoeren daer op een verbant.</l>
<l n="1415">                Minos is van daen ghevaren.</l>
<l>Doe plaghen si tallen drien jaren</l>
<l>Luden te senden nader koir.</l>
<l>Op een tijt viel een groot rumoir</l>
<l>Tot Athenen in die stat:</l>
<l n="1420">Want die ghemeynte woude dat,</l>
<l>Datmen lot worpe dair om,</l>
<l>Wye trecken soude tot Mynothaurum.</l>
<l>Want die armen sendemen voert,</l>
<l>Die rijcken bleven binnen der poort.</l>
<l n="1425">Ten bate coninc noch sijn ghebot,</l>
<l>Voertganc moste hebben tlot.</l>
<l>Doe die jaren omme quamen</l>
<l>Ende men ten lote soude versamen,</l>
<l>So ghebuerdet des conincx zone,</l>
<l n="1430">Die starck, vroem was ende schone.</l>
<l>Theseus was die name sijn.</l>
<l>Hi moster een van viven [sijn],</l>
<l>Die mede in Creten souden varen.</l>
<l>Die guede coninc was out van jaren,</l>
<l n="1435">Hi dreeff rouwe ende hantgheslach,</l>
<l>Hi weende, hi truerde nacht ende dach</l>
<l>Om sinen soen, dien hi minde</l>
<l>Voer alle dat hi ye bekinde.</l>
<l><pb n="I,55"/> Hi voer van daen, die grote heer.</l>
<l n="1440">Die vader ghinc mede op dat meer.</l>
<l>Mit groten druc ende jammerhede</l>
<l>Wort daer van beyden een ghescheide.</l>
<l>Die hoghe zee ghinghen si snyden</l>
<l>Ende seylden hene sonder myden,</l>
<l n="1445">So dat si quamen an Creten lant.</l>
<l>Daer so worden si gheleyt te hant</l>
<l>Voerden coninc inder zale.</l>
<l>Daer wordt bevolen den ammirale,</l>
<l>Datmen daer mede dede</l>
<l n="1450">Als ghewoenlic was ende zede,</l>
<l>Die viere ghecreghen des dodes slach,</l>
<l>Elc bisonder op enen dach.</l>
<l>Ten vijften daghe gheboerdet dan</l>
<l>Theseus, den edelen man.</l>
<l n="1455">Om dat hi was van conincx bloede,</l>
<l>Soe wort hem ghedaen te guede</l>
<l>Enen schonen [<hi rend="italic">l.</hi> Eenschone] camer, daerhi in lach</l>
<l>Tot dattet quam anden vijften dach.</l>
<l>                Hier binnen soe heeften voirsien</l>
<l n="1460">Des rijckes conincx dochter een:</l>
<l>Adriana was hoer naem.</l>
<l>Si poechde zeer, hoe si best quaem</l>
<l>Te spreken mitten schonen gast.</l>
<l>Op enen avont heeft sijt ghepast</l>
<l n="1465">Bij des camerwaerde[r]s rade,</l>
<l><pb n="I,56"/> Dat sy te gader mit goeden stade</l>
<l>Malcander vriendelic onderspraken.</l>
<l>Daer sloten si der minnen zaken,</l>
<l>Mit gueden voirwaerden ende verbande,</l>
<l n="1470">Dat hise mit hem te sinen lande</l>
<l>Voeren soude bij sinen live</l>
<l>Ende nemen sie [<hi rend="italic">l.</hi> se] ten echten wive.</l>
<l>Des leerde si hem alle die ganghe,</l>
<l>Hoe hi mit listen ende dwanghe</l>
<l n="1475">Minotaurus soude verslaen</l>
<l>Ende selve mitten live ontgaen.</l>
<l>Des vijften daghes, alst him ghebuert,</l>
<l>Wort hi den [<hi rend="italic">l.</hi> ten] Minotauro ghevuert.</l>
<l>Sijn zwaert ende wapen nam hi mede:</l>
<l n="1480">Dat gondemen hem, want twas die zede.</l>
<l>Hi wart besloten in dat parck.</l>
<l>Sijn konst maect him die moet so starck,</l>
<l>Die him die schone hadde gheleert,</l>
<l>Dat him noch sorch noch anxt en deert.</l>
<l n="1485">Doe Minotaurus him teghen quam,</l>
<l>Sijn swaert hi in die hande nam</l>
<l>Ende ghinc him an mit sulken woerden,</l>
<l>Als tot dier saken behoerden</l>
<l>Ende him Adriana leerde,</l>
<l n="1490">So dat hi him van hem weerde.</l>
<l>Daer sloech hi den onghehuyren doot</l>
<l><pb n="I,57"/> Ende loste him selven uuter noot,</l>
<l>Danck heb die guede Adriane.</l>
<l>Des nachts al stille voer hi van dane</l>
<l n="1495">Ende nam mit him die salighe vrouwe.</l>
<l>Blijschap dreven si sonder rouwe</l>
<l>Doe sy waren inden schepe.</l>
<l>Men reyde toe die mast ende repe,</l>
<l>Si seylden hene doer den stranck.</l>
<l n="1500">Menich vriendelic ommevanck</l>
<l>Gheschiede daer mit groter vroechde.</l>
<l>Ten was niet vreemd dat hi verhoechde,</l>
<l>Want hi sijn lijff hadde ghevonden,</l>
<l>Dat ten dode was verbonden.</l>
<l n="1505">Doe sy inder wilder zee</l>
<l>Hadden gheseylt drie daghen off mee,</l>
<l>Quamen si aen een eylant,</l>
<l>Daer sy ghinghen op te hant,</l>
<l>Om aldair te nemen ruste.</l>
<l n="1510">Daer was een busch van soeter luste,</l>
<l>Daer in wart him logijst ghemaect.</l>
<l>Wat si des nachts bedreven naect,</l>
<l>Daer si laghen zoete ende sacht,</l>
<l>Daer en heb ic twaren niet op ghedacht.</l>
<l n="1515">Het was op trouwe wesmen dede.</l>
<l>Tgheselscap was in groten vrede,</l>
<l>Dat zij daer rusten mochten so:</l>
<l>Want sy der zee waren onvro.</l>
<l>Twee daghen namen sy den rust,</l>
<l n="1520"><pb n="I,58"/> Ende leefden daer in soeten lust:</l>
<l>Want het was somer dach,</l>
<l>Datmen daer veel ghenoechten sach:</l>
<l>Berghe ende dale waren grone.</l>
<l>Des derden daghes, nader noene,</l>
<l n="1525">So ghinc die edele kuussche smael</l>
<l>Alleyne spaitseren in een dael,</l>
<l>Dair bloemkijn stonden menichfalt.</l>
<l>Die zonne en had daer gheen ghewalt,</l>
<l>Om dat die lover dichte stonden.</l>
<l n="1530">Een zuete stat heeft si ghevonden,</l>
<l>Dair sy hoir neder heeft ghestelt</l>
<l>Ende ghinc rusten op dat velt,</l>
<l>Soe dat haer die vake bestoet</l>
<l>Ende sliep, dat Gode ontfarmen moet.</l>
<l n="1535">Theseus dit vernam te hant</l>
<l>Ende ghereyden schip ende ghewant.</l>
<l>Vanden lande ruymde hi daer</l>
<l>Ende liet daer bliven die zoete kaer,</l>
<l>Dien [<hi rend="italic">l.</hi> Die] hi op trouwe hadde verraden</l>
<l n="1540">Ende him gheleert hadde die paden,</l>
<l>Daer hi sijn lijff mede behelt.</l>
<l>Nu lecht Adriane opt velt</l>
<l>Ende en weet van deser reysen niet.</l>
<l>Dat schip heen doer dat water vlyet</l>
<l n="1545">Mit enen ghevoochliken winde.</l>
<l><pb n="I,59"/> Die zee was smolt, dat weder was linde.</l>
<l>Elck man ijlde tot sinen hove.</l>
<l>Dese eerbaer vrouwe van hogher love</l>
<l>Heeft haer vanden slape bedaert</l>
<l n="1550">Ende is ghegaen ter haven waert,</l>
<l>Daer si schip noch mensche en vant.</l>
<l>Te richt heeft sy dat schip bekant,</l>
<l>Daer sijt van verre int water sach.</l>
<l>Groot gheween ende hantgheslach</l>
<l n="1555">Dreef die edele vrouwe guet:</l>
<l>Dicke si int water woet</l>
<l>Ende woude sinen schepe volghen.</l>
<l>Half verwoet ende seer verbolghen,</l>
<l>Clam sy boven op een clip</l>
<l n="1560">Ende sach na dat wrede schip,</l>
<l>Dat hoir so valschelijc was ontvaren.</l>
<l>Si dreeff een jammerlic misbaren.</l>
<l>In groten druck, in sorghe, in wene</l>
<l>Stont dat edel hert allene.</l>
<l n="1565">Dien sy ghetruwede lijff ende guet</l>
<l>Heeft ghewandelt sinen moet:</l>
<l>Den sy gheloefde ganselijc</l>
<l>Heeft hoer ghehandelt bofelic.</l>
<l>Al was hi conincx zone gheboren,</l>
<l n="1570">So hadde hi hoer doch trouwe ghesworen,</l>
<l>Die hi lichtelic heeft vergheten.</l>
<l>Tis onrecht datmen him sal heten</l>
<l>Edel off van edelen name,</l>
<l>Die van naturen is onbequame</l>
<l n="1575"><pb n="I,60"/> Ende van daden is onedel.</l>
<l>Wat soudmen prisen een schoen vedel,</l>
<l>Daer gheen snaren op en sijn,</l>
<l>Die huer gheluut maken fijn?</l>
<l>Sulke edelheit ic prise</l>
<l n="1580">Ghelijc die schoenheit van schoonre Lize,</l>
<l>Die huer eer verloren heeft</l>
<l>Ende alle mannen te dienste leeft.</l>
<l>Edelheit dats edel daet.</l>
<l>Het is een ghec, die anders raet.</l>
<l n="1585">Dus stont die minnentlike schone</l>
<l>Ende riep in yammerliken done:</l>
<l>"O Theseus! bose man!</l>
<l>Wat is di hier gheleghen an,</l>
<l>Dat ic bij dinen schulde sterve</l>
<l n="1590">Ende van minen live verderve?</l>
<l>O wee! heb ic dit leyt verdient?</l>
<l>Ic halp di als een trouwe vrient:</l>
<l>Du keerste vyantscip tot my.</l>
<l>Teghen minen brueder halp ic di,</l>
<l n="1595">Daer du dijn lijff mede hebs behouden.</l>
<l>O wee! dat wort my wael vergouden!</l>
<l>Ic hebbe di volle liefte ghedaen:</l>
<l>Du laets mi hier alleyne staen.</l>
<l>O wrede man, o felle gast!</l>
<l n="1600">Hoe laetstu mi in sulken last</l>
<l>Ende bist van my gheworden wendich!</l>
<l>Du laets my arm wijff hier ellendich,</l>
<l><pb n="I,61"/> Inder zee, op een eylant,</l>
<l>Dair man noch wijff en is bekant,</l>
<l n="1605">Ende du wail weets in dinen moet,</l>
<l>Dat ic hier ymmer sterven moet.</l>
<l>Och Venus, vrou verradinne [<hi rend="italic">l.</hi> verraderinne]!</l>
<l>Waer om so dwong di mine sinne</l>
<l>Te minnen den onghehuyren man,</l>
<l n="1610">Daer so vele onghetrouwe leghet an?</l>
<l>Hi heeft verslaghen minen brueder,</l>
<l>Ic heb ghelaten vader ende moeder,</l>
<l>Mijn lant, mijn rijcheit ende vrende,</l>
<l>Ende moet hier sterven in ellende,</l>
<l n="1615">Om dat ick volchde uwer leer!</l>
<l>O wy! o wach! en mach niet meer!"</l>
<l>Sprac dat minnenlike wijff</l>
<l>Ende warp mittien hoer schone lijff</l>
<l>Inder steylre rotsen neder.</l>
<l n="1620">Die zee ontfinc dat lichaem weder</l>
<l>Ende voerdet hene mitten vloede.</l>
<l>Daer verdranck die hoefsche guede,</l>
<l>Om dat si inder minnen pas</l>
<l>So heet ende onghedoechsam was.</l>
<l n="1625">Des anevanghes haestichede</l>
<l>Heeft hair ghebracht in sulken lede,</l>
<l>Als ghi hier lesen hebt ghehoert.</l>
<l>Ic bids u, weest soe niet verdoert</l>
<l>Ende niet ijlt so seer ter minnen.</l>
<l n="1630"><pb n="I,62"/> Wilt u te voren wail versinnen</l>
<l>Ende kent den man eer ghi anegaet,</l>
<l>Off ghi doet u selven quaet.</l>
<l>                By reden soude ic gaerne spreken.</l>
<l>Ghi moecht hier selve nemen teken</l>
<l n="1635">An Adriana, die wail gheleerde.</l>
<l>Doe sy hoer van [hoer] vrienden keerde</l>
<l>Ende sette hoer liefte doen ende vast</l>
<l>An enen verren vreemden gast,</l>
<l>Dien si en kende meer noch min,</l>
<l n="1640">Weder hi hadde enen stadighen sin,</l>
<l>Off dat hi wanckel was van herte</l>
<l>Ende off hi kende der minnen smerte,</l>
<l>Doe en wast wonder noch vremicheit,</l>
<l>Dat hoer dair off quam groot leyt.</l>
<l n="1645">Hadsi weten sijn ghestant,</l>
<l>Hoet him in herten was bewant</l>
<l>Ende wat liefte hi te heyme droech,</l>
<l>Die him van verre int herte loech</l>
<l>Ende hoe hi aldair verbonden was:</l>
<l n="1650">Had si gheweten alle das,</l>
<l>Si had hoer lichte bet beraden.</l>
<l>Mer als een mensche so is beladen,</l>
<l>Dat hi selve ghenen raet en weet</l>
<l>Ende nyemant segghen en wil sijn leet,</l>
<l n="1655">Die hem ten besten raden mocht,</l>
<l>Mer selve volbrenghet sijn ghedocht,</l>
<l><pb n="I,63"/> Weder het quaet sy ofte guet,</l>
<l>Dat is een zake, die ymmer moet</l>
<l>Bij wilen een quaet eynde ontfaen.</l>
<l n="1660">Die wise doen ons te verstaen;</l>
<l>Wes men zonder raedt ghenendet,</l>
<l>Wesel [<hi rend="italic">l.</hi> Wesen] sal mit screyen gheendet.</l>
<l>                Op dese zake wil ic wat thoeven:</l>
<l>Want my dunct dat sij behoeven</l>
<l n="1665">Leren, troest ende gueden raet,</l>
<l>Die leven inder minnen staet.</l>
<l>Al wort si dicwijl begonnen</l>
<l>Lichtelic ende onversonnen,</l>
<l>Het valt wael ende tgheschiet oick vake,</l>
<l n="1670">Dat si mit groten onghemake</l>
<l>Besloten wort in langher sorghe.</l>
<l>Des sette ic reden tot enen borghe.</l>
<l>Wes [een] selve hoert ende siet,</l>
<l>En can men hem ontvroeden niet.</l>
<l n="1675">O wee! hoe menich zoet behaghen</l>
<l>Heb ic ghesien in sommighen daghen,</l>
<l>Dat so ghenoechlic was van smake</l>
<l>Int eerste beghinsel vander sake,</l>
<l>Daer ic cortelic na vernam,</l>
<l n="1680">Dat die zoete honichstam</l>
<l>So zuer ende bitter was ghewarden,</l>
<l>Dattet nyemant en mocht gheharden!</l>
<l>Ende dat viel al in corter stont,</l>
<l><pb n="I,64"/> Dat si beyden waren ghewont</l>
<l n="1685">So zere, so doen, so hertelijck,</l>
<l>Dat nyemant en sach des ghelijck,</l>
<l>Ende worden beyde terstont ghenesen</l>
<l>Ende schoten voert mit ander pesen,</l>
<l>Elck in een bisonder lant,</l>
<l n="1690">Recht of si nye en hadden bekant</l>
<l>Deen den anderen; dat docht mi vreemde.</l>
<l>Seker ic segghe, dat cleyne scheemde</l>
<l>Was him beyden inden sinne,</l>
<l>Of die liefte was harde dinne.</l>
<l n="1695">Noch singhic voerwairt minen zanck.</l>
<l>Om te schuwen den heten dranck,</l>
<l>Die den mensche maect versmoort</l>
<l>Ende in lieften so verdoert,</l>
<l>Wil ic u gheven medicine</l>
<l n="1700">Teghen die verwerrede pine.</l>
<l>Niet dat ic u ghenesen can,</l>
<l>Off helpen uuter minnen ban,</l>
<l>(Des soudic my bewinden node);</l>
<l>Mer wildi volghen mijn ghebode,</l>
<l n="1705">Ghi sult u selven wael ontstelen</l>
<l>Menich onghevuechlic quelen</l>
<l>Ende menich hertzweer ende pijn.</l>
<l>Soe is die rechte medecijn,</l>
<l>Verbeyden, mate ende sinlicheit.</l>
<l n="1710">Hier off wil ic u doen bescheit.</l>
<l><pb n="I,65"/> Als ghi den ouden hont hoert bassen,</l>
<l>Soe hoert ende siet tot allen gassen.</l>
<l>Wye beproeft is, den gheloeft.</l>
<l>Si di in sinnen so verdoift</l>
<l n="1715">Ende ghi staet in sulken ghebu,</l>
<l>Dat ghi ymmer verre van u</l>
<l>Minnen wilt in vreemden steden,</l>
<l>So laet u doch dat sijn ghebeden</l>
<l>Ende settet wail in u ghedacht,</l>
<l n="1720">Op dat ghi doch uwes selves acht,</l>
<l>Ende doet versoeken al te voren,</l>
<l>Wye hi is ende waen gheboren,</l>
<l>Van wat zeden ende manieren,</l>
<l>Off hi bois is off guedertieren,</l>
<l n="1725">Huefsch off clapper off loghenaer,</l>
<l>Schamel off loes off drueghenair,</l>
<l>Sonderlinghe off hi yet heeft</l>
<l>Daer hi in lieften mede leeft.</l>
<l>Dat is tmeeste datmen sal gronden:</l>
<l n="1730">Want is hi mit yemande verbonden,</l>
<l>Dat him doet bruken vreuden spil,</l>
<l>Die en laet hi niet om dinen wil,</l>
<l>Al waerstu schoner veel dan sy.</l>
<l>Wairt oick dan also, dat hi</l>
<l n="1735">Hoir om dine wille lyet,</l>
<l>So en dorfstu daer an twivelen niet,</l>
<l>Hy en schiet di mitter selver strale.</l>
<l>Dair om salmen verbeyden wale</l>
<l><pb n="I,66"/> Ende volghen matelic den brant,</l>
<l n="1740">Tot dat die zeden sijn bekant</l>
<l>Ende die manieren vanden mensch.</l>
<l>Och! dat waer een hoghe wensch,</l>
<l>Alsmen den mensche saghe van buten,</l>
<l>Datmen dan al sijn virtuten</l>
<l n="1745">Ende sijn ghestande dair mede bekende!</l>
<l>Die menighe in loesheit is behende,</l>
<l>Die dan rechtveerdich soude sijn.</l>
<l>Dat soude beletten menighe pijn,</l>
<l>Die menich edel herte doghet.</l>
<l n="1750">Ghi, guede mannen, weest niet onthoghet,</l>
<l>Dat ic [u] dus verzoeken doe:</l>
<l>Want also wael spreke ic u toe,</l>
<l>Als den gueden salighen vrouwen.</l>
<l>Ghi sult mede al omme schouwen</l>
<l n="1755">Ende versoecken eens wives ghestant,</l>
<l>Soe ic ghesproken hebbe te hant.</l>
<l>Wes ic den vrouwen wise ende lere,</l>
<l>Dat gheve ic u in gheliker were:</l>
<l>Wanttet is te duchten, inden [<hi rend="italic">l.</hi> in allen] tijden</l>
<l n="1760">Valt ghebreck in allen [<hi rend="italic">l.</hi> beyden] zijden.</l>
<l>                Als ghi dan den tijt hebt verbeit</l>
<l>Ende alle dinc [u] is gheseit</l>
<l>Van sinen wesen ende ghestande,</l>
<l>Dunct hi u dan soe guederhande</l>
<l n="1765"><pb n="I,67"/> Ende onverbonden vry alleyn,</l>
<l>Van zeden hoefsch, van monde reyn,</l>
<l>Ende hi oec wijslic doet sijn dinck;</l>
<l>Twaren, dat is die jonghelinc,</l>
<l>Diemen in doechden minnen sal.</l>
<l n="1770">Beveelt him uwe zaken al.</l>
<l>Ghi sult van him bet sijn bewairt,</l>
<l>Dan off ghi selve schaffer waert.</l>
<l>Hi sal altijt sorghe draghen,</l>
<l>Hoe hi eere mach bejaghen</l>
<l n="1775">Ende uwe hulde vast ghewerven.</l>
<l>Hi soude liever lives derven,</l>
<l>Dan hi enighe zake hantierde,</l>
<l>Daer ghi van truwen mede faelgierde,</l>
<l>After dien mael ende stonde,</l>
<l n="1780">Dat ghi mit hande ende mit monde</l>
<l>Sijt verbonden int ghelove.</l>
<l>Waer hi coemt, in elken hove,</l>
<l>Maect hi der vrouwen ere breyt,</l>
<l>U te eren ende waerdicheit.</l>
<l n="1785">Hi en sal niet segghen wye ghi sijt,</l>
<l>Als die ghecke doet talre tijt,</l>
<l>Die sine minne maket condt</l>
<l>Voer elkerlijc, ist cat, ist hont.</l>
<l>Teghen u en wart hi nymmermeer koen.</l>
<l n="1790">Hi ducht alle weghe te misdoen.</l>
<l>Wat hi beghint ofte endet,</l>
<l><pb n="I,68"/> Ghi en wort nymmer van him gheschendet.</l>
<l>Hi is altijt eren ghier.</l>
<l>Onderdanich ende guedertier</l>
<l n="1795">Suldi him tallen stonden vinden.</l>
<l>Mit dien suldi u vast verbinden</l>
<l>Ende houden him een gans ghelove.</l>
<l>Een wijs man, guet ende rijck van love,</l>
<l>Die sal oick des ghenenden voert,</l>
<l n="1800">Wair hi een wijff van sulker boort</l>
<l>Vindet, ende van sulker daet,</l>
<l>Als hier voer bescreven staet,</l>
<l>Dat hi him daer an houde vast;</l>
<l>Soe en brinct him wandel gheen gast [<hi rend="italic">l.</hi> ghenen last].</l>
<l n="1805">Dat leven heeft een groot behaghen,</l>
<l>Die ghenoechte sal overdraghen</l>
<l>Ende die minnentlike vrede,</l>
<l>Die deen den anderen telker stede</l>
<l>Bewizen sal in stilre waer.</l>
<l n="1810">Heymelicheit sal wesen daer</l>
<l>Tusschen beyde vast ghesloten,</l>
<l>Om der nyderen anestoten,</l>
<l>Die nacht ende dach daer op schulen</l>
<l>In schalken laghen ende in kulen,</l>
<l n="1815">Hi [<hi rend="italic">l.</hi> Hoe] si die goede saken werren,</l>
<l>Ende ist, dat si yet sien van verren,</l>
<l>Daer sy nochtan niet off en weten,</l>
<l>So gaen si grimmen ende eten</l>
<l><pb n="I,69"/> Ende verteren hoirs selfs lijff,</l>
<l n="1820">Ter tijt toe dat si een guet wijff</l>
<l>Hebben gheschent off guede man.</l>
<l>So sijn si alte wael daer an,</l>
<l>Als sy guet gheselschap scheyden</l>
<l>Ende guede liefte doen verbeyden,</l>
<l n="1825">Die wail in doechden souden duren.</l>
<l>Want si sijn sulc van naturen,</l>
<l>Dat sy niet en konnen ghedoghen,</l>
<l>Dat luden malkander vrienscap toghen.</l>
<l>Al waren si maghen onderlinghe,</l>
<l n="1830">Si souden quaet van tguede singhen.</l>
<l>Ende wairwairts dat sy hene vlieghen,</l>
<l>Altois vallen si op hoir lieghen</l>
<l>Ende visieren nuwe mare.</l>
<l>Die duvel grijpse bijden hare</l>
<l n="1835">Ende vuerse mit hem inder hellen,</l>
<l>Alle die nyders mit horen ghesellen!</l>
<l>Hoe mach dat valsche wolves saet</l>
<l>Soe rechte boos sijn ende quaet,</l>
<l>Dat si niet ghelijden en konnen,</l>
<l n="1840">Dat goede menschen malcander gonnen?</l>
<l>Ende die scalke vos Reynaert,</l>
<l>Die mit clappen toecht sijn aert,</l>
<l>Die wil al segghen dat hi siet.</l>
<l>Hi soude borsten, dede hijs niet:</l>
<l n="1845">Want lieghen, drieghen, dats al sijn lijff.</l>
<l>Ghi, guede mannen ende salighe wijff,</l>
<l><pb n="I,70"/> Wildi uwer eren achten,</l>
<l>Voer wolff ende vos moeti u wachten.</l>
<l>Die wolff, dat is die nyder fel:</l>
<l n="1850">Die vos, dat is die clapper snel.</l>
<l>Ende scuwet alle die ghene die roemen.</l>
<l>God moetse alle drie verdoemen!</l>
<l>                Dus seg ic, dat ghi sult verbeyden</l>
<l>Ende niet lichtelicke scheyden</l>
<l n="1855">Dat opset dat ghi heb[t] begrepen.</l>
<l>Ghi sultet wael an laten drepen</l>
<l>Ende seylen, als ghi hebt den wint,</l>
<l>Dair ghijt rechte diep wael kint.</l>
<l>Nu heb ic van mate voergheseit;</l>
<l n="1860">Daer aff wil ic u doen bescheit.</l>
<l>Ghetempert sal die liefte sijn.</l>
<l>Onghetemperde maect venijn,</l>
<l>Dat den mensche tleven neemt.</l>
<l>Mate in liefde wail betaemt.</l>
<l n="1865">Minne sal sijn te maten heet,</l>
<l>Te maten cout, ende wail ghesmeet.</l>
<l>Waer die brant is alte groot</l>
<l>Daer blijft dat hert van hetten doot:</l>
<l>Alte cout veryaecht die minne.</l>
<l n="1870">Vrou mate is een edel vorstinne.</l>
<l>So wes een mensche by maten doet</l>
<l>Dat moet bij reden wesen guet.</l>
<l><pb n="I,71"/> O goet wijff, want [<hi rend="italic">l.</hi> wan] du hebs verbeit,</l>
<l>Dattu des mannes weselicheit</l>
<l n="1875">Hebs wael ondervonden claer,</l>
<l>So wil dijns selves nemen waer,</l>
<l>Dat dat vuer in dinen herte</l>
<l>Niet en brenghe so vuerighe smerte,</l>
<l>Off die man waer sulker eerde,</l>
<l n="1880">Dat hi diner niet en begheerde,</l>
<l>Dat ment moghe blasen uut.</l>
<l>Mer vindestu an sijn gheluut,</l>
<l>Dat hi him tot di wil voeghen</l>
<l>Ende leven slechs na dijn ghenoeghen,</l>
<l n="1885">Soe latet vlammen ende vrilick brenden:</l>
<l>Het wil dan al in vreuden wenden.</l>
<l>Du, bederman, wil dat oec scouwen;</l>
<l>Ic leerdi, ghelijc den vrouwen.</l>
<l>                Noch straffe ic ene vrouwe guet,</l>
<l n="1890">Die schone was ende wail ghemoet,</l>
<l>Edel ende van guede rijck</l>
<l>Ende plach te wonen eenelick</l>
<l>Inden woude van Turkyen.</l>
<l>Horen name wil ic u lyen:</l>
<l n="1895">Oenoene was sy gheheten.</l>
<l>Niet verre van Troyen was si gheseten;</l>
<l>Mer na ghewoente der ouder tijt,</l>
<l>Soe woende si, des zeker sijt,</l>
<l><pb n="I,72"/> In wildernisse ende in haghen.</l>
<l n="1900">Hoer ghesinde stedelic plaghen</l>
<l>Scape ende ander beeste te waerden,</l>
<l>Die him inde[n] woude ghenaerden.</l>
<l>Si was jonck ende sonder vader,</l>
<l>Ende gheen gheselscap alte gader</l>
<l n="1905">So en hadde si mit enighen man,</l>
<l>Die ye ter werlt lijff ghewan.</l>
<l>Op een tijt gheviel een dinck,</l>
<l>Dat Pryamus, die Troyssche coninc,</l>
<l>Een kint ghecreech van Ecuba,</l>
<l n="1910">Sinen wive, als ic versta;</l>
<l>Ende die wile dat sijt droech,</l>
<l>Was een prophete, die ghewoech,</l>
<l>Dat dat kint soude verderven</l>
<l>Troyen ende voert bewerven</l>
<l n="1915">Sijns vaders ende sijnre broeder doot</l>
<l>Ende menighen ellendighen noet.</l>
<l>Doe dit kint gheboren was,</l>
<l>Pryamus woude eernstelic das</l>
<l>Ende gheboet der moede[r] doen,</l>
<l n="1920">Het ware dochter ofte soon,</l>
<l>Datmen[t] rechte voert versloeghe</l>
<l>Off inder wildernisse droeghe,</l>
<l>Daert mochte sijn verbeten,</l>
<l>Ende ghevent den beesten teten.</l>
<l n="1925">Doe dat kint ter werlt quam,</l>
<l><pb n="I,73"/> Die moeder dat seer qualic nam,</l>
<l>Dat hoer kint soude vergaen.</l>
<l>Enen wisen knecht sprac si aen</l>
<l>Ende bat him dat hi gheringhe</l>
<l n="1930">Inden woude daer mede ghinghe,</l>
<l>Op sulke doecht als si hem gan,</l>
<l>Ende bestedet enighe[n] man,</l>
<l>Diet op hielde tot sinen jaren:</l>
<l>Ende wes dat kint mochte vertaren,</l>
<l n="1935">Dat soude hi loven onghefaelt,</l>
<l>Het soude werden wel betaelt.</l>
<l>Oec dede si den bode te weten,</l>
<l>Dattet Alexander soude heten.</l>
<l>Die wise bode verstontet wel</l>
<l n="1940">Ende liep henen harde snel</l>
<l>Ter woestenyen mitten kinde.</l>
<l>Daer gheraecte hi an tghesinde,</l>
<l>Die Oenones quick bewaerden.</l>
<l>Enen man vant hi van gueder waerden,</l>
<l n="1945">Die nam dat kint an him, dat was schone,</l>
<l>Ende meynde te werven groten lone</l>
<l>Van sijnre vrouwen om den vont.</l>
<l>Hi lieper mede opter stondt</l>
<l>Ende brocht[et] siner jongher vrouwen.</l>
<l n="1950">Doe si dat kint begonde te schouwen,</l>
<l>So dochtet hoir so suverlijck,</l>
<l>Dat sijt hilt ghestedelic,</l>
<l>Alt offt hoirs selfs hadde ghesijn.</l>
<l><pb n="I,74"/> Alexander was die name fijn [<hi rend="italic">l</hi>. sijn];</l>
<l n="1955">Mer des en woude si niet weten</l>
<l>Ende heeften Paris gheheten.</l>
<l>Die wile dat hi was een kint</l>
<l>Heeft si him moederlic ghemint;</l>
<l>Mer doe hi creech een manlic lijff</l>
<l n="1960">Doe woude si selver sijn sijn wijff.</l>
<l>Menighe ghenoechte ende weydspil</l>
<l>Hantierde si dick ende vil.</l>
<l>Die bossche leerde hi wail kennen</l>
<l>Mit sijnre liever ghesellinne.</l>
<l n="1965">Dicke sliepen si up tfelt</l>
<l>In blancken armen minnentlic gheselt.</l>
<l>Si versochten menighe stede</l>
<l>Om te meren vreuchde ende vrede.</l>
<l>Him beyde bloeyde der vreuden rijs,</l>
<l n="1970">So wail der maghet als Parijs.</l>
<l>Si en sochten niet dan vreude ende jacht</l>
<l>Ende leefden vrolic dach ende nacht.</l>
<l>Mitten boghe leerde hi schieten,</l>
<l>Das die dieren mosten ontnieten,</l>
<l n="1975">Die him int ghimoete quamen.</l>
<l>Menighe vreuchde hadden si tsamen.</l>
<l>Het dochte hem harde wael ghemaect,</l>
<l>Dat hi an hoer soe was gheraect.</l>
<l>Hi hadse zeer lief ende waert,</l>
<l n="1980">Ende alle dat sijn hert begaert,</l>
<l>Dat dede si mit zoeten sinne.</l>
<l><pb n="I,75"/> Des droech hi hoer ghetrouwe minne</l>
<l>So langhe als hi bij hoer duerde:</l>
<l>Dat si namaels wail besuerde.</l>
<l n="1985">Doe him meer jaren quamen aen</l>
<l>Ende die moeder hadde verstaen,</l>
<l>Dat hi te manne was ghedeghen</l>
<l>Ende was schoen ende volsleghen,</l>
<l>So heeft si sulken raet ghenomen,</l>
<l n="1990">Dat sy en tot haer dede comen</l>
<l>Ende lieten den vader sien.</l>
<l>Doe hij en sach, sprac hi mittien:</l>
<l>"Dese vrucht waer qualick verloren."</l>
<l>Hi bleef daer ende began te horen</l>
<l n="1995">Goet ende quaet ende leerde seer,</l>
<l>Als wail bethaemde sulken heer.</l>
<l>Alexander was vergheten;</l>
<l>Mer Parijs plachmen te heten.</l>
<l>Hi wort ghemint ende wael gheacht.</l>
<l n="2000">Altois hantierde hi die jacht.</l>
<l>Bij wilen reet hi opten pas,</l>
<l>Daer Oenoene woenachtich was,</l>
<l>Ende vernuwede daer die minne,</l>
<l>Die zeer koelde in sinen sinne,</l>
<l n="2005">Mids dat hi nu tallen daghen</l>
<l>Vrouwen sach ende schoen behaghen.</l>
<l>Up enen dach is hi ghereden</l>
<l>Mit sinen boghe in enicheden</l>
<l>Daer hi sach enen tempel staen.</l>
<l n="2010"><pb n="I,76"/> Uuten tempel quamen ghegaen,</l>
<l>Wail ghechiert betamelic,</l>
<l>Drie Godinnen rijckelick.</l>
<l>Een gulden appel was daer becant:</l>
<l>Die gaven sij Parijs in die hant,</l>
<l n="2015">Ende baden him dat hi dien</l>
<l>Gave der schoonste van hem drien.</l>
<l>Dit waren Venus ende Pallas,</l>
<l>Ende Juno die derde was.</l>
<l>Gave hi Pallas den appel ront,</l>
<l n="2020">So soude hi tot alre stont</l>
<l>Winnen ende behouden zeghe</l>
<l>Ende in oirloghen hebben deghe.</l>
<l>Waert dat hij en Venus gave,</l>
<l>So soudi hi winnen tot sijnre have</l>
<l n="2025">Die schoonste vrouwe verre te voren,</l>
<l>Die ye ter werlt wert gheboren.</l>
<l>Waert dat hi Juno den appel dede,</l>
<l>So soude hi hebben gheluc ende vrede</l>
<l>Ende voerspoet totten groten goede.</l>
<l n="2030">Hi docht in sinen overmoede:</l>
<l>Hi woude Venus den appel gonnen;</l>
<l>Want daer mede had hi ghewonnen,</l>
<l>Dat hi soude hebben tscoonste wijff,</l>
<l>Die ye ontfinck op aerden lijff.</l>
<l n="2035">Dus was hi van herten blijde,</l>
<l>Te quader tijt an sijnre zijde.</l>
<l>Die guede salighe Oenoene</l>
<l><pb n="I,77"/> Doeghede in herten minlic we,</l>
<l>Om dat Parijs in langhen tijden</l>
<l n="2040">Nye en quam by hoerre zijden.</l>
<l>Oenoene wert al vergheten.</l>
<l>Parijs die is op gheseten</l>
<l>Ende heeft die schepen doen bereyden,</l>
<l>Datten Venus soude gheleyden,</l>
<l n="2045">Daer hi die schoonste vinden soude,</l>
<l>Dye hi ymmermeer hebben woude.</l>
<l>Doe [<hi rend="italic">l</hi>. Hoe] hi doe van dane voer,</l>
<l>Hoe hi al Griecken brocht in ruer,</l>
<l>Hoe hi te Menelaus quam,</l>
<l n="2050">Die him vriendelic inne nam</l>
<l>Ende dede him eer ende groeten vrede,</l>
<l>Wat valscheit hi hem weder dede,</l>
<l>Doe hi ontvoerde sinen waert,</l>
<l>Daer hi gheen golt en hadde vertaert,</l>
<l n="2055">Sijn schone wijff, die hi wael loofde,</l>
<l>Ende hoe hi den rijcken tempel roefde,</l>
<l>Daer overgrote schat in was,</l>
<l>Ende sloech die lude vanden pas,</l>
<l>Die daer doot bleven legghen,</l>
<l n="2060">Ende al sonder waernen ende ontsegghen,</l>
<l>Dat waer my hier te langhe te scriven.</l>
<l>Mer Oenoene moste bliven</l>
<l>Allene in der woestenyen.</l>
<l>Si stont opt water, hoer ic lyen,</l>
<l n="2065">Doe Helena quam in ghevaren.</l>
<l><pb n="I,78"/> Si sprac: "God moetse al bewaren,</l>
<l>Sonder Helena, die valsche brant,</l>
<l>Daer Troyen by sal werden gheschant.</l>
<l>Och! in wat rouwe ende ellende</l>
<l n="2070">Sal dese blijscap nemen ende!</l>
<l>Dit ghescal ende dit festeren</l>
<l>Sal noch al in tranen keren.</l>
<l>An my en is niet veel belanck,</l>
<l>Al maect my die minne cranck,</l>
<l n="2075">Die my an Paris heeft ghehaect.</l>
<l>Van kinde heb ic di een man ghemaect.</l>
<l>Had icken int wout laten legghen,</l>
<l>Soen dorstic tleyde woert niet segghen.</l>
<l>Och! ic sie die leyde bruut,</l>
<l n="2080">Die mijn ghenoechte blaset uut!</l>
<l>Och! ic ward van sinnen blint!</l>
<l>Had ic bij mate nu ghemint,</l>
<l>Soe moch[t] ic nu mit goeder maten</l>
<l>Des valschen Parijs minne laten!</l>
<l n="2085">Mer neen, ic ghinc so haestelic an.</l>
<l>Inne wiste niet wye was die man:</l>
<l>Ic en wist niet, doe wy laghen int gras,</l>
<l>Dat hi van conincx bloede was.</l>
<l>Had ic ghekent den hoghen aert,</l>
<l n="2090">Ic hadde mi anders wail bewaert." -</l>
<l>Kinder mijn! dus ist gheschiet.</l>
<l>Hout mate in liefte ende en haest u niet.</l>
<l>Laet u mijn lere bliven innich,</l>
<l><pb n="I,79"/> Op dat ghi niet en wert ontsinnich,</l>
<l n="2095">Alst verghinc mit Oenoene,</l>
<l>Die van groter minnen wee</l>
<l>Rasende after die werlt liep,</l>
<l>Om dat Helena bij Parijs sliep.</l>
<l>                Soe behoerter dan sinlicheit,</l>
<l n="2100">Op dattet lieve niet en werde leyt.</l>
<l>Men sal mit gueden wisen sinne</l>
<l>Draghen edele reyne minne,</l>
<l>Vuerich, tru, mit ganser stede.</l>
<l>Elck zal zuecken sanders vrede.</l>
<l n="2105">Niet lichtelic suldi gheloven</l>
<l>Den ghenen, die gheerne liefte roven:</l>
<l>Wantter dicke toern off coemt,</l>
<l>Die den luden luttel vroemt.</l>
<l>Wye alle gheclap gheloven wil,</l>
<l n="2110">Die doet hem selven toernes vil;</l>
<l>Doch moet wael tusschen vrunden sijn</l>
<l>Bij wilen een cleyn toernekijn.</l>
<l>Ende wye sal dat zoenen dan?</l>
<l>Dat sal die heymelike man,</l>
<l n="2115">Off een wetende wijff salt maken,</l>
<l>Die heelghesel is hoerre beyder zaken,</l>
<l>Dies men oic niet ontberen en mach,</l>
<l>Daer ic u off sal doen ghewach,</l>
<l>Wilt God, hier after, eer ict ende.</l>
<l n="2120">Hoe menich jammer en[de] miswende</l>
<l>Sijn ghevallen inder minnen,</l>
<l><pb n="I,80"/> Die zonder mate ende wise sinne</l>
<l>Rueckelois wort anghenomen.</l>
<l>O wat isser off ghecomen</l>
<l n="2125">Jammers ende ongheluckes,</l>
<l>Groits leyts ende druckes,</l>
<l>Daer men int eerst niet op en ghisset,</l>
<l>Alsmen begrijpt der minnen list!</l>
<l>Het heeft die menighe, daermen of leest,</l>
<l n="2130">Van vrouwen duen ghemint gheweest.</l>
<l>Hadden si gheweten sijn ghebreke,</l>
<l>Sij waren ghebleven uuten streke.</l>
<l>                Isiphile ene vrouwe was</l>
<l>Van Lempnes, ende coninc Thoas</l>
<l n="2135">Was hoer vader natuerlijcke.</l>
<l>Doe Jason voer ten conincrijcke</l>
<l>Van Colcos, om dat gulden vlies,</l>
<l>Ende die wint him teghen blies,</l>
<l>So quam hi ander vrouwen lant.</l>
<l n="2140">Die haven lach andes meres cant,</l>
<l>So dat hi daer den opganc dede.</l>
<l>Die vrouwe dede him grote vrede.</l>
<l>Grote liefde leyde sy him an:</l>
<l>Want si was noch sonder man</l>
<l n="2145">Ende Jason was oick sonder wijff.</l>
<l>Hy dede aldaer een gheblijff</l>
<l>Van tween maenden, luttel meer;</l>
<l>Hi zwoer hoer truwe bij sijnre eer,</l>
<l><pb n="I,81"/> Ende gonden him den Goden namen,</l>
<l n="2150">Dat hij behouden weder quame,</l>
<l>Hi soudse mit him voeren uut,</l>
<l>Als wail betaemt eenre hogher bruut.</l>
<l>Hi voer henen sijnre straten</l>
<l>Ende heeft die vrouwe mit kinde ghelaten.</l>
<l n="2155">Dat mocht wael ghecke liefde wesen!</l>
<l>Nu hebdi voer wael horen lesen,</l>
<l>Hoe hi an Medea quam,</l>
<l>Die hoirs vaders rijcheit nam</l>
<l>Ende voer mit him in sijnre aert.</l>
<l n="2160">Tlant van Lempnes heeft hi ghespaert</l>
<l>Ende heeft Ysiphile vergheten.</l>
<l>Hadde die vrouwe goet gheweten</l>
<l>Van Jasons onghestadichede,</l>
<l>Si hadde ghelaten dat sy dede.</l>
<l n="2165">Nu ghinc sy onberaden voert</l>
<l>Ende gheloifde alle sine woert.</l>
<l>Si en kende sijn zeden noch sijn ghebair,</l>
<l>Weder hi loghen seyde off wair,</l>
<l>Sijn ontrouwe sy niet en versan,</l>
<l n="2170">Ende so sijt sonder raet began,</l>
<l>So ist verganghen Ysiphile.</l>
<l>Dat dede hoerre herten wee.</l>
<l>Doe hi daer niet an en quam,</l>
<l>Ende si alle tghestant vernam,</l>
<l n="2175">Dat hi Medea hadde ghehaelt,</l>
<l><pb n="I,82"/> Sprac si: "Nu bin ic wael betaelt</l>
<l>Vander vrienscap ende ghelove,</l>
<l>Die ic him dede in minen hove.</l>
<l>Medea, die daer mit him lijt,</l>
<l n="2180">Die moet sijn vermaledijt!</l>
<l>After der werlt moet si noch lopen,</l>
<l>Onzinnich ende in wanhopen,</l>
<l>Ende van hoirre kinder bloet</l>
<l>Moet si selver werden ghevoet!</l>
<l n="2185">Van horen handen moeten si sterven,</l>
<l>Ende selve in ellende verderven!"</l>
<l>Dese vloeke, die sy hoir dede,</l>
<l>Dat suldi weten voer waerhede,</l>
<l>Dat die der selver Medea</l>
<l n="2190">Alle gheschieden, als ghi hier na</l>
<l>Wael horen sult, wildijt besien.</l>
<l>Ysiphile ghinc op mittien</l>
<l>Ende ghenas cort daer na van kinde,</l>
<l>Dat si mit gueder herten minde.</l>
<l n="2195">Niet langhe en leefde die edele vrouwe;</l>
<l>Mer cort starf si van rechten rouwe.</l>
<l>                Van anderen sal ic u seggen voirt:</l>
<l>Want als ghi vele dinghes hoirt,</l>
<l>So ghedenctijs ymmer wat.</l>
<l n="2200">Ghi coomt oick node inden pat,</l>
<l><pb n="I,83"/> Daer een ander qualic vaert.</l>
<l>Daer om seg ic u den aert</l>
<l>Van minnen, hoe si is ghestalt,</l>
<l>Ende wat bij wilen dair in valt,</l>
<l n="2205">Op dat ghi u jonghe yuecht</l>
<l>Te bet voir onraet hueden muecht</l>
<l>Ende van roekeloze ghecke minne.</l>
<l>Voertijts was een jonghe vorstinne,</l>
<l>Die hadde ene vader, als ic lye,</l>
<l n="2210">Ende was coninc van Achaye.</l>
<l>Nisis was die conincx name,</l>
<l>Ende die dochter zeer bequame</l>
<l>Was in Griexe gheheten Sille.</l>
<l>Op een tijt, bijder Goden wille,</l>
<l n="2215">Gheviel een waerachtich dinck,</l>
<l>Dat van Creten die coninc</l>
<l>Minos quam mit volke groot</l>
<l>Ende dede voer Achayen stoot,</l>
<l>Daer veel luden worden verslaghen.</l>
<l n="2220">Die stadt heeft hi al om beleghen</l>
<l>Ende duirde dair voir menighen dach.</l>
<l>Silla, die steeds int pallas lach,</l>
<l>Bij horen vader, daer si ruste</l>
<l>Ende wail hoir slevens luste,</l>
<l n="2225">Greep op een tijt inden sinne,</l>
<l>Dair si stont op svaders tinne,</l>
<l>Dat sy die vesten woude ommegaen</l>
<l>Ende sien dat heer van verren aen,</l>
<l><pb n="I,84"/> Dat dair lach in hoirs vaders lant.</l>
<l n="2230">Corts so worter een bestant</l>
<l>Gheraemt van enen helen daghe.</l>
<l>Wye dat brake verloir sijn craghe.</l>
<l>Dat wart an elken zijde ghecrieert.</l>
<l>Silla heeft hoer schone ghechiert</l>
<l n="2235">Mit harde costeliken ghewaden.</l>
<l>Hoir dienare heerlic voer hoir traden,</l>
<l>Ende na hoir volchden vele vrouwen.</l>
<l>Opter muren ghinghen sy scouwen</l>
<l>Die vreemde gast, die daer laghen,</l>
<l n="2240">Die oick veel naden vrouwen saghen.</l>
<l>Die ridderen, knechten ende goede man</l>
<l>Deden hem alle suverlic an.</l>
<l>Die heren hem oick andaden</l>
<l>Hoer beste clenoden ende ghewaden,</l>
<l n="2245">Ende reden spelen bijder muren,</l>
<l>Om te sien die schone figuren,</l>
<l>Die dair ghinghen optie veste.</l>
<l>Die coninc Minos ende die beste</l>
<l>Reden selve spelen daer.</l>
<l n="2250">Silla wart te hant ghewair,</l>
<l>Dat die coninc selve was,</l>
<l>Die daer voer hoer reet int gras</l>
<l>Ende was so costelic toe ghereyt,</l>
<l>Datmen wonder dair off seit.</l>
<l n="2255">Tehant so wort die vorstinne</l>
<l>Onsteken mitten conincx minne,</l>
<l><pb n="I,85"/> Ende poghede steets van dier tijt voort,</l>
<l>Hoe sy beste an sconincx boort</l>
<l>Mit ghenoechten mochte raken.</l>
<l n="2260">Dicke wandelde sij hoer zaken</l>
<l>Ende visierde menich gheraem,</l>
<l>Hoe sy heymelic bij him quaem.</l>
<l>Wes sy ghedacht en woude niet voert.</l>
<l>Hoer sinnen worden so ghestoirt</l>
<l n="2265">Ende so heit in vuerighe minnen,</l>
<l>Dat sy dacht in horen sinnen</l>
<l>Ende zwoer by horen bloede,</l>
<l>Het verghinghe te quade ofte goede,</l>
<l>Si soude him te wille sijn.</l>
<l n="2270">Ach! hoe starck was dat venijn,</l>
<l>Dat Venus schoet mit haren strale,</l>
<l>Ende dicke verkeert in groten quale!</l>
<l>Als deser Sille oick gheviel,</l>
<l>Die avontuerde lijff ende ziel,</l>
<l n="2275">Om enen man uut vreemden lande,</l>
<l>Den si levendich niet en kande,</l>
<l>Ende hoirs oick niet en achte een twinck.</l>
<l>Hier volbracht die minne hoir dinck</l>
<l>Ende is der maghet inghestammet.</l>
<l n="2280">Hoir herte brandet ende vlammet</l>
<l>In heyten mynnentliker schine</l>
<l>Ende dede hoer so sware pine,</l>
<l>Dat si gheduren niet en konde.</l>
<l><pb n="I,86"/> Si dacht ende raemde menigen stonde,</l>
<l n="2285">Ende fantaseerde dach ende nacht,</l>
<l>Hoe sijt beste te wercke bracht.</l>
<l>Wat si raemde en woude niet sluten.</l>
<l>Ten lesten lietsi die wijsheit buten,</l>
<l>Ende liet varen doecht ende eere,</l>
<l n="2290">Om dat si Minos, den groten here,</l>
<l>Te sinen wille woude behaghen,</l>
<l>In verderfnisse hoerre maghen,</l>
<l>Ende dachte, sy woude bij nachte gaen,</l>
<l>Ende horen vader thooft off slaen,</l>
<l n="2295">Ende schencken dat den hoghen man,</l>
<l>Dien si in ghecker minne ghesan:</l>
<l>So had hi doch alle sinen wille.</l>
<l>Dit docht die jonghe verwoede Sille,</l>
<l>Ende meynde dan mit him te varen,</l>
<l n="2300">Ende daer te bliven al hoer jaren</l>
<l>In vroechden ende in groter weelde;</l>
<l>Mer davontuer dat anders deelde,</l>
<l>Als ghi wael na sult verstaen.</l>
<l>Silla is des nachs ghegaen</l>
<l n="2305">Ende heeft den vader te bedde ghesocht,</l>
<l>Dair sy hoir opset heeft volbrocht.</l>
<l>                Des morghens ghinc si heymelic uut</l>
<l>Ende boot den coninc groot saluut</l>
<l>Ende seyde: "Mijn alre liefste vrient,</l>
<l n="2310">Ic hebdi minnentlic ghedient.</l>
<l><pb n="I,87"/> Dat hoift van Nysus, die coninc vrij,</l>
<l>Heb ick alhier; dat schencke ic dy.</l>
<l>Du hebs nu doch dijn leyt verwonnen:</l>
<l>Voer desen dienst so wil my gonnen</l>
<l n="2315">Dat ic blijffen mach dijn wijff.</l>
<l>Het was mijn vader, dien ic tlijff</l>
<l>Om dijnre minnen wil hebbe ghenomen."</l>
<l>Als dat die coninc heeft vernomen,</l>
<l>Wart hi vervaert in alle sijn lede,</l>
<l n="2320">Om dat hi sach die hardichede</l>
<l>Vander maecht ende dat hooft,</l>
<l>Dat sy horen vader hadde beroift.</l>
<l>Him gruelde dat hise anesach,</l>
<l>Ende alle dat volck, dat ghinder lach,</l>
<l n="2325">Verwonderden der onghenaden,</l>
<l>Die Silla mit wreden daden</l>
<l>Hadde ghetoicht an horen vader.</l>
<l>Theer toech van daen allegader.</l>
<l>Die coninc hadde sinen wille;</l>
<l n="2330">Dat hadde ghedaen die felle Sille,</l>
<l>Die horen vader hadde ghedoot,</l>
<l>Om enen, des sy nye en ghenoet.</l>
<l>Die coninc deedse binnen leyden:</l>
<l>Hy en woude hoir niet verbeyden,</l>
<l n="2335">Al hadde hi anxt voert bose wijff.</l>
<l>Hi docht sy soude hem nemen tlijff,</l>
<l>Voerde hise mit him sijnre vaerde,</l>
<l><pb n="I,88"/> Sint sy horen vader niet en spaerde.</l>
<l>Waer hy enighe sake dede,</l>
<l n="2340">Dier sy niet [en] waer te vrede</l>
<l>Ende hoir wanhaechde tenigher tijt,</l>
<l>Soe waer hi sijns lives quijt.</l>
<l>Die coninc was dies wael vroet,</l>
<l>Wanneer een mensche een boesheit doet,</l>
<l n="2345">Hy doetet wael ten anderen mael,</l>
<l>Die derde reyse doot hi [<hi rend="italic">l.</hi> doet hijt] oock wail,</l>
<l>Bij wijlen volcht oick wail die vierde.</l>
<l>Die maghet onverduldelic tyerde,</l>
<l>Doe sy die schepen zeylen sach.</l>
<l n="2350">Mit groten rouwe ende hantgheslach</l>
<l>Liep si int water totten schepen,</l>
<l>Ende hilt vaste by den repen;</l>
<l>Mer men dede hoer hande ofslaen,</l>
<l>So dat sij te gronde is ghegaen,</l>
<l n="2355">Daer sij ontfinck van hoerre daet</l>
<l>Sulck loon als daer toe staet.</l>
<l>Ic hebbe van ghecke minne ghehoirt;</l>
<l>Mer nye en hoerd ic sulken woert,</l>
<l>Noch so overdwaelschen sin,</l>
<l n="2360">Als dese maghet hadde in,</l>
<l>Die om enen vreemden gast</l>
<l>Hoir selven bracht in sulken last,</l>
<l>Dien sy nie en hadde ghesien,</l>
<l>Noch en wist oick mede van dien</l>
<l n="2365">Weder hi hoir minde off niet.</l>
<l><pb n="I,89"/> Nu mercket wat hier is gheschiet</l>
<l>Bij dwaser roekeloser minne.</l>
<l>Had si den duvel inden sinne</l>
<l>Niet ghehadt, die jonghe schone,</l>
<l n="2370">Si en hadde nymmermeer die crone</l>
<l>Van horen vader also verdaen.</l>
<l>O salighe wiven, denct hier aen,</l>
<l>Ende versiet u wael, om God,</l>
<l>Datmen van u gheen bespot</l>
<l n="2375">En scrive, soe men doet alhier.</l>
<l>Weest sinnich, schamel, goedertier,</l>
<l>Huefsch ende guetelic over al,</l>
<l>Stede ende truwe daert wesen zal.</l>
<l>Van nyemande suldi spreken quaet.</l>
<l n="2380">Weest oetmoedich int ghelaet,</l>
<l>Van goeden woerden wel bewaert;</l>
<l>Ende wyen ghi vindet van sulker aert,</l>
<l>Dien suldi thueven ende letten</l>
<l>Ende op een zaft cussen setten.</l>
<l n="2385">                Die ghene die minne willen draghen,</l>
<l>Dien radic datsi tallen daghen</l>
<l>Heymelic sijn in horen dinghen</l>
<l>Ende him selven wijslick dwinghen,</l>
<l>Dat si niet te vele en spreken</l>
<l n="2390">Ende wachten him voer melders treken.</l>
<l>Elck wacht him oick van wanekelen wiven,</l>
<l>Dat sij niet bedroghen en bliven.</l>
<l><pb n="I,90"/> Ghi vrouwen, hebt oeck vaste hoede</l>
<l>Teghen der mannen loze roede,</l>
<l n="2395">Daer sy bij wilen mede slaen.</l>
<l>Mer een dinck doe ic hier verstaen,</l>
<l>Dats, mit oerlove vanden vrouwen,</l>
<l>Sij en sijn niet al ghelijc in trouwen.</l>
<l>Der vroukijn sijn op deser tijt vele,</l>
<l n="2400">Die him gaerne vueghen tallen spele</l>
<l>Ende maken den meyster over al.</l>
<l>Him dunckt dat billic niet sijn en sal</l>
<l>Enich gheselscap inder stede,</l>
<l>Si en moeten daer wesen mede.</l>
<l n="2405">Sus rijden sij tallen banen in,</l>
<l>Ende dunct him roem in horen sin,</l>
<l>Dat sire vier off vive houden,</l>
<l>Die gheerne ontfanghen wesen souden.</l>
<l>Elken gheven si vriendelic ja:</l>
<l n="2410">So sijn sijs nochtan even na,</l>
<l>Ende nyemant en heeft van hoerre minne:</l>
<l>Want sijre gheen en heeft in sinne.</l>
<l>Die minne en is gans noch gheheelt,</l>
<l>Alsmen die liefte in delen deelt.</l>
<l n="2415">Sy rijden heen, si comen weder:</l>
<l>So scriven si mitter bloedigher veder.</l>
<l>Die antwoerde hebben sy alle guet,</l>
<l>Dair sy aff worden wail ghemoet.</l>
<l>Elck waent dat hi die liefste sy;</l>
<l n="2420">Mer die hoer was leste by,</l>
<l><pb n="I,91"/> Die heeft altois die liefste gheweest.</l>
<l>Van sulken vroukijn valtet meest,</l>
<l>Die sijn alsoe menichfoldich,</l>
<l>Datmen him int leste wert sculdich</l>
<l n="2425">Enen schult, diemen hem soe betailt,</l>
<l>Daer die ere bij faelt,</l>
<l>Ende worden confuus ende verschoven</l>
<l>Dat him gheen man en wil gheloven;</l>
<l>Mer elck man schuwet si inden dans</l>
<l n="2430">Ende seit: "Slaet off, si en is niet gans."</l>
<l>O wee! wat heeft sy dan ghewonnen?</l>
<l>Als tghelove hoir is ontronnen,</l>
<l>Ende him elck guet man voer hoir wacht,</l>
<l>Heeft sijt dan niet wail ghewracht?</l>
<l n="2435">Twaer zeker schade dat si bet voere,</l>
<l>Sij en hadde loen na hoirre voerre.</l>
<l>Ghy mannen, wacht u mit ghelimp,</l>
<l>Dat ghi blijft uut horen schimp.</l>
<l>Ghi hebter u guet te hoeden voer:</l>
<l n="2440">Want waer ghi coemt, voer elken doer,</l>
<l>Suldi van hoir vernemen wael;</l>
<l>Want men kentse over al,</l>
<l>Die so menichfoldich sijn:</l>
<l>In cabretten ende opten wijn</l>
<l n="2445">Ende over al spreectmen daer aff.</l>
<l>Mer des en acht sy niet een kaff:</l>
<l>Sy bliven al opten ouden aert,</l>
<l>Tot dat die eer veel is vertaert.</l>
<l>Dat woert spreec ic mit droeven sinne:</l>
<l n="2450"><pb n="I,92"/> Te tughe neme ic die coninghinne,</l>
<l>Die moeder is ende maghet mede.</l>
<l>God gonne ons dattet ghene zede</l>
<l>Werden en moet int ghemeyne:</l>
<l>Want waer dat der zeden eyne,</l>
<l n="2455">So soude die edele wijflick ere</l>
<l>Zwacken ende verganghen zere,</l>
<l>Dat God verhoede mitten besten!</l>
<l>Dese lere suldi vesten,</l>
<l>Ende sien wael toe an allen zijden:</l>
<l n="2460">Eyn enich vruntkijn doet verblijden.</l>
<l>                   Wanckel ende dese ghebreke</l>
<l>Van menichfolt dair ic [off] spreke,</l>
<l>Ducht ich, vallen meer in vrouwen</l>
<l>Dan men in mannen mach beschouwen.</l>
<l n="2465">Ja vrouwen die sijn menigherhande.</l>
<l>Men vint brueke in elken lande:</l>
<l>Die goede sijn op aller vrist</l>
<l>Sonder arch off zwacke list.</l>
<l>Pollexina die vintmen wal:</l>
<l n="2470">So vintmen Thays over al.</l>
<l>Penolipe mit duechden verwan:</l>
<l>Certes hoonde menighen man.</l>
<l>Fillis was van goeden speel:</l>
<l>Athalanca gheckeder veel.</l>
<l n="2475">Cydipes hilt wel hoer woert:</l>
<l><pb n="I,93"/> Phedra heefter veel verdoort.</l>
<l>Laodomia stont na eer:</l>
<l>Simiramis was wandelbeer.</l>
<l>Heranone die trouwe kois:</l>
<l n="2480">Cenobea was van herten lois.</l>
<l>Sara was van groten love:</l>
<l>Clitemestra was van onghelove.</l>
<l>Tisbes leefde in eren stijff:</l>
<l>Lucrecia was een wanckel wijff;</l>
<l n="2485">Ende Hije was goet ende gheduldich.</l>
<l>Dalida was menichfuldich.</l>
<l>Hester was van docchden guet:</l>
<l>Vasti hadde eenen valschen moet.</l>
<l>Delbora was wijs ende edel:</l>
<l n="2490">Jezabel streec die bose vedel.</l>
<l>Rachel bracht die doecht int lant:</l>
<l>Pasiphos wort te mael gheschant.</l>
<l>Cassandra was van gueden sinne:</l>
<l>Semele was van lozer minne.</l>
<l n="2495">Suzannde hadde een reyn lijff:</l>
<l>Orfennes was een boes wijff.</l>
<l>Sibilla was een salighe vrouwe:</l>
<l>Yota was boes ende onghetrouwe.</l>
<l>Ysalde was truwe ende ghenadich:</l>
<l n="2500">Leda was licht ende onghestadich.</l>
<l>Orianda stont in trouwen vast:</l>
<l>Teldis wandelde menighen gast.</l>
<l>Olimpia droech gesteden moet:</l>
<l>Ralotidis en was niet guet.</l>
<l n="2505"><pb n="I,94"/> Sigonna was guet ende weerdich:</l>
<l>Lupa was ontrou ende hoveerdich.</l>
<l>Thamer was van edelre daet:</l>
<l>Herodyadis was al quaet.</l>
<l>Men heeft altois in ouden stonden</l>
<l n="2510">Ontrou ende ghebrec ghevonden:</l>
<l>So hebben oick altois die guede</l>
<l>Ghedaen na horen edelen bloede.</l>
<l>Die goeden en trecken hem niet aen</l>
<l>Wes die zwacken hebben ghedaen.</l>
<l n="2515">                Virgilius was die wijste een</l>
<l>Van konsten, die ye verscheen;</l>
<l>Doch konste hi hem ghewachten niet,</l>
<l>Een wijff [en] brachten int verdriet</l>
<l>Ende dede hem ontru ende toern,</l>
<l n="2520">Daer doch hoir eer by wart verloren.</l>
<l>Wat wansi doe? dat vraghe ic u.</l>
<l>Dat wil ic hier bescriven nu,</l>
<l>Hoe Virgilius was daer an.</l>
<l>Hi was een eerbair goetlic man,</l>
<l n="2525">Van Rome eens vromen burghers kijnt,</l>
<l>Van mannen ende vrouwen wail ghemint.</l>
<l>Hi was wijs van hogher konst,</l>
<l>Ende leefde in eenre joncfrouwen gonst</l>
<l>Te Romen binnen, als ic versta,</l>
<l n="2530">Die was gheheten Lucrecia.</l>
<l>Mit truwen oghen sach hise aen,</l>
<l><pb n="I,95"/> Ende sy dede him oick verstaen,</l>
<l>Dat hi hoer herte hadde beseten.</l>
<l>Ghi, eerbaer luden, sult dat weten,</l>
<l n="2535">Men mach die vrouwen niet bedwinghen,</l>
<l>Nader manne wille te singhen;</l>
<l>Mer alst enen wive selve ghenoecht,</l>
<l>Dat sy hoer vriendelic heeft ghebuecht,</l>
<l>Te lieven enen goeden man,</l>
<l n="2540">Seyt hi hoir yet in truwen dan,</l>
<l>Dat salsi billic houden vast,</l>
<l>Off sy valt in schandes last.</l>
<l>Woerden sullen der daet gheliken</l>
<l>Onder den armen ende den rijcken,</l>
<l n="2545">Of die eer zal ghebreken.</l>
<l>Nu willic van Virgilius spreken.</l>
<l>Lucrecia was hoech van moede,</l>
<l>Ende men heltse in strengher hoede,</l>
<l>Dat si selden uutghinc.</l>
<l n="2550">Virgilius die ploech een dinck:</l>
<l>By nachte plach hi uut te gaen,</l>
<l>Ende ghinc onder enen toerne staen,</l>
<l>Daer die joncfrou te slapen plach.</l>
<l>In hoir veynster sy dan lach.</l>
<l n="2555">Daer ghinghen vriendelike woerde,</l>
<l>Die Virgilius gaerne hoerde,</l>
<l>Soe dat si overdroeghen daer,</l>
<l><pb n="I,96"/> Sij soude sijnre nemen waer.</l>
<l>Ene coerde soude si hebben bereyt,</l>
<l n="2560">An eenre mande vast beleyt,</l>
<l>Daer souden hi in sitten sonder falen</l>
<l>Ende sy soude opwaert halen,</l>
<l>Op dat sy mit malcanderen muchten</l>
<l>Vredelic leven sonder suchten.</l>
<l n="2565">Virgilius was der maren blijde.</l>
<l>Nauwe wacht hi opt ghetijde,</l>
<l>Ende alset quam ander stont,</l>
<l>Datmen vinden soude den vont,</l>
<l>Soe quam Virgilius op die stede,</l>
<l n="2570">Alsoe dat was sijn oude zede.</l>
<l>Die maghet heeften schier vernomen</l>
<l>En[de] is ten veynstere ghecomen;</l>
<l>Mer dien sy hadde in horen sinne</l>
<l>Bleeff verholen aldair binnen.</l>
<l n="2575">Die mande liet sy neder gaen.</l>
<l>Virgilius ghinc daer inne staen.</l>
<l>Die maecht nam hulpe an horen gast</l>
<l>Ende haelde boven op den last,</l>
<l>Tot dat hi was ten halven weghe,</l>
<l n="2580">Dat hi up noch neder en steghe.</l>
<l>Si lieten allene hanghen daer.</l>
<l>Hy nam vast des treckens waer</l>
<l><pb n="I,97"/> Ende waende opwert sijn ghetoghen;</l>
<l>Maer sijn waen heeft him bedroghen.</l>
<l n="2585">Hij meende dat sy moede was</l>
<l>Ende dat sy ruste enen pas:</l>
<l>Want hi ghetruwede hoir alre duecht.</l>
<l>Lucrecia heefter soe ghevuecht</l>
<l>Bij rade van hoir lieve vrenden,</l>
<l n="2590">Dat hi daer henck in miswende,</l>
<l>Thentet inden daghe was,</l>
<l>Dat alle man keerde bijder gas.</l>
<l>Daer henck die eersaem hoefsche knape,</l>
<l>Alle der werlt te aencape,</l>
<l n="2595">Dat onbetemelic was enen man,</l>
<l>Daer soe veel waerdicheit lach an.</l>
<l>Ten lesten wart hi aff ghelaten</l>
<l>Ende hi ghinc hene sijnre straten.</l>
<l>Die scande, die hi hadde behaelt,</l>
<l n="2600">Die most hi houden onghefaelt.</l>
<l>Hij docht, hi soudet alsoe wreken,</l>
<l>Men souder eweliken off spreken.</l>
<l>Hij was een overkonstenair</l>
<l>Van nygramacien, weet voirwair,</l>
<l n="2605">Ende plach te wercken wonder groot.</l>
<l>Op een tijt, als die wet gheboot,</l>
<l>So wast een naemkondich dach,</l>
<l>Die men hoghe te vieren plach,</l>
<l>Ende alle die lude, groot ende sempel,</l>
<l n="2610">Plaghen te gaen tot enen tempel</l>
<l><pb n="I,98"/> Bijden weghe van Lateraen,</l>
<l>Daer sy Jupiter baden aen.</l>
<l>Een groot steen noch aldair steet,</l>
<l>Daer alle man lijdt ende gheet:</l>
<l n="2615">Want ic hebben selve ghesien.</l>
<l>Wonder dede hi aldair gheschien.</l>
<l>Hij dede ene kenlike wrake,</l>
<l>Al wast ene schandelike sake;</l>
<l>Mer groten toern deet him bestaen,</l>
<l n="2620">Ende schaemte die him was ghedaen.</l>
<l>Mit oirlove alre goeder wive</l>
<l>Ist dattic die zake scrive,</l>
<l>Op dat him ander vrouwen hoeden</l>
<l>Ondoecht te doen den gueden.</l>
<l n="2625">                Mit sijnre konst hi so vele dede,</l>
<l>Dat sy naect quam op die stede,</l>
<l>Ende opten steen so ghinc [si] staen.</l>
<l>Alle tvuyer was uut ghegaen,</l>
<l>Dat op die tijt was te Romen.</l>
<l n="2630">Daer mosten sij alle comen</l>
<l>Ende halen tvuyer uut horen lenden:</l>
<l>Ende om hoir te meer te schenden,</l>
<l>So dede hi comen Berthamas,</l>
<l>Die daer heymelic by hoir was</l>
<l n="2635">Doe Virgilius in die mande</l>
<l>Henck in schaemten ende in schande.</l>
<l>Die liep daer onder alle die lude,</l>
<l><pb n="I,99"/> Onghecleet, mit naecter hude,</l>
<l>Alse verwoet, onmenschelijck,</l>
<l n="2640">Ende werp Lucrecia mit slijck,</l>
<l>Also Virgilius daer maecte.</l>
<l>Dus was gheloont die ongheraecte</l>
<l>Vander ontrouwe ende valschede,</l>
<l>Die sy den onnoselen dede,</l>
<l n="2645">Die hoir alles goedes gonde</l>
<l>Mit alles dat hi mocht ende konde.</l>
<l>Ende ofsy sijnre niet en achte,</l>
<l>Waer om gafsy hem woerden sachte</l>
<l>Ende meyndes niet in horen sinne?</l>
<l n="2650">Was hoir niet om sine minne,</l>
<l>Waer om en hadsi niet gheseit:</l>
<l>"Gaet wech, en bin noch niet bereyt,"</l>
<l>Off "Icken bin soe niet ghesint,</l>
<l>Dat ghi van my yet wert ghemint."</l>
<l n="2655">Het is eerliker ende beter,</l>
<l>Dat donct my, bij sinte Peter,</l>
<l>Datmen seyt ten eersten in</l>
<l>Wesmen hevet inden sin,</l>
<l>Dan datmen schone woerden ghevet</l>
<l n="2660">Daermens int herte niet en hevet,</l>
<l>Ende gaen lieghen ende segghen</l>
<l>Dat wilde hazen eyer legghen,</l>
<l>Ende dat nye wolff schaep en beet.</l>
<l>Si segghen lieff ende menen leet,</l>
<l n="2665">Ende segghen ja ende menen neen,</l>
<l><pb n="I,100"/> Heb sire vele, so en heb sire gheen.</l>
<l>Wat sal die boverye ghedaen?</l>
<l>Daer om soe moeten sy ontfaen</l>
<l>Bij wilen schandeliken loon,</l>
<l n="2670">Alse Lucrecia, die schoon,</l>
<l>Hadde van horen lozen dade.</l>
<l>Doch wast jammer ende schade,</l>
<l>Dat sy so grote scande leet;</l>
<l>Mer ic woude wael, God weet,</l>
<l n="2675">Dat sijt redelic hadde ontgouden;</l>
<l>Mer gramscap en wouts niet ghewouden.</l>
<l>Wacht u, lieve vrouwen, voer dit,</l>
<l>Dat ghi u eer niet en besmit</l>
<l>Ende en ghecket ghenen goeden man,</l>
<l n="2680">Off u schennisse leyter an:</l>
<l>Want wye den anderen beschaemt,</l>
<l>Die wert ghegecket, hoement raemt.</l>
<l>Een goetman die ghegecket waert</l>
<l>Sonder verdient ende ombewaert,</l>
<l n="2685">Gheloeft my des volcomelic,</l>
<l>Hij denct bij wilen misselic.</l>
<l>                Soe moghen dan die vrouwen spreken:</l>
<l>"Dese mannen sijn van lozen treken,</l>
<l>Sij ghecken oick die vrouwen duck.</l>
<l n="2690">Als een wijff waent hebben gheluck</l>
<l>So en heeft sy nauwe [e]en hantvol zonnen.</l>
<l>Si werden oick wail dick verwonnen</l>
<l><pb n="I,101"/> Mit schonen woerden vanden man."</l>
<l>Ay, dair is een antwoirde an!</l>
<l n="2695">Wat sy daer off veel bewaghen,</l>
<l>Die vrouwen en hebben niet te claghen.</l>
<l>Het moet doch anden vrouwen staen.</l>
<l>Om hoerre liefft ist al ghedaen.</l>
<l>Si vermoghen veel ende meer.</l>
<l n="2700">Twijff moet altoes wesen heer</l>
<l>Ende die man is altoes knecht,</l>
<l>Te spreken inder liefden recht,</l>
<l>Daer die minne slaet die clink.</l>
<l>In echtschap ist een ander dinck:</l>
<l n="2705">Daer sal die man een voecht wesen.</l>
<l>Dat laten wy staen, ende voirt van desen</l>
<l>Dat onser materien ane trecket.</l>
<l>Als een man een wijff beghecket,</l>
<l>Daer hi liefde mede pliet,</l>
<l n="2710">Dats een dinck dat selden schiet.</l>
<l>Dair om heb ic voir gheseyt,</l>
<l>Dat inder minnen lusticheit</l>
<l>Beteemt zeer wael, dat doncket my,</l>
<l>Dat dat wijff die beter zij</l>
<l n="2715">Van hoirre coomsten off van guede;</l>
<l>So leeft die man in frisschen moede</l>
<l>Ende hoept by hoer altoes te rysen.</l>
<l>Hoe hise loven mach ende prysen</l>
<l>Ende verbreyden mach hoir eer,</l>
<l n="2720">Daer toe voecht hi him altoes zeer.</l>
<l><pb n="I,102"/> Altoes ontsiet hi horen toern;</l>
<l>Nymmermeer en zalmen horen</l>
<l>Onhuefsch woerde uut sinen monde:</l>
<l>Want hi ducht telker stonde,</l>
<l n="2725">Waer[t] dat hi anders dan wael dede,</l>
<l>Sy soud vernemen opter stede</l>
<l>Ende soude hoir des toernen dan,</l>
<l>Soe waer hy een bedrucket man.</l>
<l>Mar als die vrouwen snoder sijn</l>
<l n="2730">Dan die man, in liefden schijn,</l>
<l>Dair af coemt den vrouwen smarten.</l>
<l>Hy denct altijt in sijnre herten</l>
<l>Dat hij niet misdoen en mach.</l>
<l>Wat dair in valt op sommighen dach</l>
<l n="2735">Dat en kan ich al gronden niet;</l>
<l>Doch ist dicwijlen wael gheschiet,</l>
<l>Dat een groot vorst ende heer</l>
<l>Ene snode juffrouwe minde zere</l>
<l>Ende brochtse in vorstinnen staet;</l>
<l n="2740">Mer dat is ene vreemde daet,</l>
<l>Die van hondert dusenden eyn</l>
<l>Nye en valt int aertsche pleyn.</l>
<l>                Doch soe waern ic elken man,</l>
<l>Dat [hi] him wachte wael daer van,</l>
<l n="2745">Dat hi niet en werde gherecket</l>
<l>Ende van enen wive gheghecket,</l>
<l>Op dat hi niet en doe in toern</l>
<l><pb n="I,103"/> Dat veel nutter waer ontboren.</l>
<l>Ghi vrouwen, neemt dit voer goet.</l>
<l n="2750">Al valtet datmen u ontrou doet,</l>
<l>Daer en schiet niet off so grote wrake</l>
<l>Alsset doet vander mannen zake.</l>
<l>Een wijff die moetet heymelic lijden:</l>
<l>Een man die wil ter wrake tijden.</l>
<l n="2755">Want daer mach veel leets off comen,</l>
<l>Als ic in scriften hebbe vernomen,</l>
<l>Meer dan van enen off van tween,</l>
<l>Daer leyt of quam ende groot gheween.</l>
<l>                Hier voermaels, inder ouder ee,</l>
<l n="2760">Woende optie Mirtoische zee</l>
<l>Ene moghende vrouwe, sijts ghewes,</l>
<l>Ende was gheheten Orfennes.</l>
<l>Die schalke Alamides was hoir vader,</l>
<l>Wail bekent voer een verrader.</l>
<l n="2765">Sy was moedich ende schoen,</l>
<l>Ende besat eens conincx croen.</l>
<l>Sij hadde een schoon chasteel, voer trueren</l>
<l>Wael ghevest mit marboren muren,</l>
<l>Ghelegen optes meres kant.</l>
<l n="2770">Hoir schoinheit was wide bekant.</l>
<l>Enen heymelicken vrient hadsi verkoren,</l>
<l>Van slechter ridder aert gheboren,</l>
<l>Die hoir int herte liefste was.</l>
<l><pb n="I,104"/> Gheheten was hy Odolyas.</l>
<l n="2775">Andander zijde vanden ghelfen</l>
<l>Woende die coninc van Philadelfen.</l>
<l>Die hadde enen enighen zoon,</l>
<l>Edel, doeghende ende schoon.</l>
<l>Sinen name vinden wy dus,</l>
<l n="2780">Dat hi hiete Calistomus,</l>
<l>Ende was een dootlic vyant</l>
<l>Des Odolyas voer ghenant.</l>
<l>Hy was guetlic inder tael,</l>
<l>Alle sijn leven vuechde him wail.</l>
<l n="2785">Alsoe hi weder ende voert</l>
<l>Van Orfennes hadde ghehoirt</l>
<l>Ende van hoirre schoonheit spreken,</l>
<l>Wort hi van hoirre liefte ontsteken.</l>
<l>Die brant him inder herten ghinck,</l>
<l n="2790">Soe dat hi en dachte om gheen dinck,</l>
<l>Dan hij hair mocht comen bij.</l>
<l>Dichten ende scriven so conde hij,</l>
<l>Ende hadde veel goeder sinnen.</l>
<l>Suverlike brieven van minnen</l>
<l n="2795">Screef hi hoer van sijnre quale,</l>
<l>Die sy ontfinck harde wale,</l>
<l>Ende den bode sy oick dede</l>
<l>Grote vrienschap ende vrede;</l>
<l>Mer heymelike seyde sy Odolyas,</l>
<l n="2800">Wat inden brieve ghescreven was;</l>
<l>Van waen hi quam ende van wyen,</l>
<l><pb n="I,105"/> Lietsy him allegader sien,</l>
<l>Ende by Odolyas rade</l>
<l>So dede sy grote onghenade:</l>
<l n="2805">Want sy him schone woerden leende,</l>
<l>Die sy int herte niet en meende,</l>
<l>Daer sy den gueden mede verriet.</l>
<l>Gode ontferms dat dat gheschiet!</l>
<l>Sy dede him valschelic weder weten,</l>
<l n="2810">Dat hij hoir herte hadde beseten</l>
<l>Ende waer mit sijnre liefde ghebonden,</l>
<l>Om dat sy tot veel stonden</l>
<l>Van sijnre schoonheit hadde ghehoirt,</l>
<l>Van sijnre duechdt ende hoghe gheboort,</l>
<l n="2815">Ende woude wail dat hoir God gonde,</l>
<l>Dat sy tsamen bij monde ende monde</l>
<l>Vriendelic mochten onderspreken.</l>
<l>Ay hoort dese valsche treken,</l>
<l>Ende dat grote onghelimpe,</l>
<l n="2820">Die dit wijff in bosen schimpe</l>
<l>Den edelen vorst heeft an ghescreven,</l>
<l>Dat beter achter waer ghebleven!</l>
<l>Wat lach der valschen wive dair an,</l>
<l>Dat sy an haer toech den man,</l>
<l n="2825">Den sy hoir liefde niet en gonde?</l>
<l>Die him dair voer hoeden conde</l>
<l>En wert ter werlt nye gheboren.</l>
<l>Alsoe soudmenre veel verdoren.</l>
<l>Die wise bode te heyme quam</l>
<l n="2830">Ende ghinck dair hij sijn heer vernam.</l>
<l><pb n="I,106"/> Den brieff so las die edel heer</l>
<l>Ende verblijde him harde zeer.</l>
<l>Hij dede him selven te verstaen,</l>
<l>Dat alle dinck was wel vergaen,</l>
<l n="2835">Ende hoepte van sijnre troesterinne</l>
<l>Loon tontfaen in goeder minne.</l>
<l>Och hoe luttel sorchde hi</l>
<l>Voer die valsche boevery,</l>
<l>Die sy in hoirre herten droech!</l>
<l n="2840">Hy was ghetroost, hy sanck, hi loech,</l>
<l>Hi vreuchde him der goeder meerre,</l>
<l>Vroechden vol was sijn ghebeerre,</l>
<l>Dien brief den hielt hi weerdelick,</l>
<l>Ende was in hope moedes rijck.</l>
<l n="2845">                Daer na twaelff daghen of elve</l>
<l>Ghinc hy sitten scriven selve</l>
<l>Enen brieff uut sinen ghedochte,</l>
<l>Als hi suverlicste mochte,</l>
<l>Daer hi in roerde ende beghaerde,</l>
<l n="2850">Oft ghenoechde der schoonre waerde,</l>
<l>Dat hy by hoir heymelic</l>
<l>Mochte comen in horen rijck,</l>
<l>Ende dat sy selve raemde,</l>
<l>Hoe dat alre best bethaemde</l>
<l n="2855">Ende dat ymmer bleve verholen.</l>
<l>Die knecht die heeft him wech ghestolen</l>
<l>Wijsliken, mit snelre list,</l>
<l><pb n="I,107"/> Datter nyemant off en wist.</l>
<l>Over tmeer is hi ghecomen,</l>
<l n="2860">Dair hi die vrouwe heeft vernomen</l>
<l>Gaen spaetseren inden graze,</l>
<l>Allene buten den pallase.</l>
<l>Doe sine sach, ghinc sy him teghen.</l>
<l>Oetmoedelic is hi gheneghen</l>
<l n="2865">Voerder vrouwen op sinen knyen</l>
<l>Ende gaff hoir den brieff mittien,</l>
<l>Dien sy las ende ghinc van daen,</l>
<l>Ende dede Odolyas verstaen,</l>
<l>Datter een bode waer ghecomen</l>
<l n="2870">Van Calistomus den vromen.</l>
<l>Odolyas te hant daer quam,</l>
<l>Listeliken, datmens niet en vernam.</l>
<l>Heymelic was hij daer ende stille.</l>
<l>Die brieve besach hij tsinen wille,</l>
<l n="2875">Die Chalistomus hadde ghescreven.</l>
<l>Odolias heeft so bedreven,</l>
<l>Dat die vrouwe hem weder ontboot,</l>
<l>Des sy en meynde cleyn noch groot,</l>
<l>Dan omden gueden te verderven</l>
<l n="2880">Ende hoirs vriendes wille te werven.</l>
<l>Si ontboot him dat hi quame</l>
<l>Ende enen dienre mit him name,</l>
<l>Sonder meer, ende heymelic.</l>
<l>Stede ende stonde dier ghelijc</l>
<l n="2885">Heeft si him bescheiden wael,</l>
<l><pb n="I,108"/> Ende al mit schoonre loser tael.</l>
<l>Die bode maecte him optie vaert</l>
<l>Ende snelde tsinen here waert.</l>
<l>Als hi quam te sinen lande,</l>
<l n="2890">Calistomus, die goederhande,</l>
<l>Sachen mit goeden oghen ane</l>
<l>Ende heeften vriendelic ontfaen.</l>
<l>Him ghenuechde wail die antwoirde:</l>
<l>Want hi gheloefde hoer woerde,</l>
<l n="2895">Die sy mit valschen pennen screff.</l>
<l>Odolias by hoer steets bleeff,</l>
<l>Ende dede sijn dinck alst him ghenoechde.</l>
<l>Calistomus hem naerstelic vuechde</l>
<l>Te trecken heymelic bijder vrouwen.</l>
<l n="2900">Die bode die goet was ende ghetrouwe</l>
<l>Was sijn knape ende anders gheen.</l>
<l>Eens nachts, als die maen scheen,</l>
<l>Soe voer hi over, die edel heer,</l>
<l>Mit enen dienre, sonder meer,</l>
<l n="2905">Op dat haer te bet mocht ghenoeghen.</l>
<l>Wint ende weder waren ghevueghen,</l>
<l>So dat sy quamen ant ander lant,</l>
<l>Daer him dat chasteel wort becant.</l>
<l>Hi ghinc spaetsieren bijder stranghe</l>
<l n="2910">In enen woude, alsoe langhe</l>
<l>Dattet [anden] avonde droech.</l>
<l>Die bode ten chasteel sloech,</l>
<l>Daer hi die schone loze vant.</l>
<l><pb n="I,109"/> Sy nammen vriendelic byder hant</l>
<l n="2915">Ende vraechde him naden here sijn.</l>
<l>Hi sprac:" Edele vrouwe mijn,</l>
<l>Hy hout hier heymelic buten der vesten</l>
<l>Ende rust allene onder den esten:</l>
<l>Zeer mach him nae u verlanghen:</l>
<l n="2920">Alst u dunct tijt, so wil [ic] ganghen</l>
<l>Ende segghen hem wes is u wille."</l>
<l>Orfennes sprac:" Ganc henen stille,</l>
<l>Ende als die tijt soe is bekint,</l>
<l>Dat die nacht den dach verwint,</l>
<l n="2925">So saltu mit hem comen hier,</l>
<l>After in dat groen vergier,</l>
<l>Dat lustelic steet opter zee.</l>
<l>Sijn langhe beyden doet my wee.</l>
<l>Daer sullen wy spreken onder ons beyden,</l>
<l n="2930">Ende dan sal icken boven leyden,</l>
<l>Ende vueghen onse ghenoechte te samen,</l>
<l>Als wy vriendelicste connen ramen."</l>
<l>Die knecht was vro ende ghinc te hant</l>
<l>Daer hi sijn here allene vant,</l>
<l n="2935">Hopende, in enen gruenen angher.</l>
<l>Der goeder maren wart hi zwangher.</l>
<l>Hi verwachte den lieven tijt</l>
<l>Mit groter vroechden ende jolijt.</l>
<l>                Alst quam anden avontstonde,</l>
<l n="2940">Dat die duisterheit begonde</l>
<l><pb n="I,110"/> Des daghes glesten te verdriven,</l>
<l>So began die vroechde te clyven</l>
<l>In Chalistomus ghedachte.</l>
<l>Harde listelic ende sachte</l>
<l n="2945">Ghinc hi inden schonen gaert,</l>
<l>Daer him die vrouwe off hadde verclaert.</l>
<l>Hi vant open poorte ende brugghe.</l>
<l>Sijn knecht volchde him opten rugghe.</l>
<l>Dat water liep ghelijc enen pijl.</l>
<l n="2950">Daer saten si enen gueden wijl</l>
<l>Ende saghen der rivieren vlucht.</l>
<l>Die mane scheen, claer als [<hi rend="italic">l.</hi> was] die lucht,</l>
<l>Vol sterren was des hemels troen.</l>
<l>Ten lesten quam die vrouwe schoen</l>
<l n="2955">Mit rijcken abijt toe ghemaect.</l>
<l>Sy vant den ridder wel gheraect</l>
<l>Sitten daer hi hoers verbeyde.</l>
<l>Si dructen in horen armen beyde,</l>
<l>Ende leende him den roden mont</l>
<l n="2960">Meer dan vijff ende twintich stont</l>
<l>Seer vriendelic, ende sprac him an:</l>
<l>"Weest willecoem, alre liefste man!</l>
<l>Ghi sijt mijn lieflic enich oirt."</l>
<l>Wopen over dat valsche woert,</l>
<l n="2965">Dat uuter herten niet en quam!</l>
<l>Den edelen bijder hant sy nam</l>
<l><pb n="I,111"/> Ende leyden guetliken daer boven,</l>
<l>Daer sy heymelic plach te hoven,</l>
<l>In eenre camer suverlic,</l>
<l n="2970">Als wael betaemt den heren rijck.</l>
<l>Een rijckelic bedde hi daer sach,</l>
<l>Daer Odolyas onder lach</l>
<l>Ende wachte opten edelen man.</l>
<l>Daer wiste hi harde luttel van.</l>
<l n="2975">Die knecht bleeff [buten] ende was die vroomste</l>
<l>Om te wachten sijns heren coemste.</l>
<l>In vruechden vielen sy te samen</l>
<l>Opten bedde, daer sy namen</l>
<l>Elck van anderen sulc ghenuecht</l>
<l n="2980">Alst plach te wesen daert wel vuecht.</l>
<l>Die ridder alle sijns leits ghenas,</l>
<l>Ende als die sorghe minste was</l>
<l>Te richt stont Odolyas op</l>
<l>Ende sloech den ridder opten cop</l>
<l n="2985">Mit enen hamer, dat hi bleeff</l>
<l>Ende nye brieff daer na en screeff.</l>
<l>Daer gheschiede die valsche moert</l>
<l>Daer ich ye off hebbe ghehoirt.</l>
<l>Odolyas, die wrede tyran,</l>
<l n="2990">Heeft ghedoot den edelen man</l>
<l>Ende heeft tweerehande wrake</l>
<l>Volbracht mit eenre zake.</l>
<l>Noch en was hi niet te vreden,</l>
<l>Ende ghinc van boven tot beneden,</l>
<l n="2995"><pb n="I,112"/> Ghecleet ende in sulken schijn,</l>
<l>Off hy camerlinc hadde ghesijn.</l>
<l>Den knecht dede hi verstaen,</l>
<l>Dat hi opwaert soude gaen.</l>
<l>Si ginghen beyde dair waert tsamen,</l>
<l n="3000">Ende als sy opter brugghe quamen</l>
<l>(Sonder hoede ghinc die knecht)</l>
<l>Odolyas heeft him te recht</l>
<l>Vander brugghe neder ghestoten,</l>
<l>Daer hi ter zeewairt is ghevloten.</l>
<l n="3005">Des ridders lichaem haelde hi mede</l>
<l>Ende werpt in terselver stede.</l>
<l>O wee der armer ghecker minnen,</l>
<l>Die die vorste droech in sinne,</l>
<l>Op eenre onghenadigher vrouwe,</l>
<l n="3010">Die loos was ende onghetrouwe!</l>
<l>Had hi mijnre lere ghedacht,</l>
<l>Daer ic hier voer aff hebbe ghesacht,</l>
<l>Ende hadde wael doen ondersoeken</l>
<l>Hoor ghestant in allen hoecken,</l>
<l n="3015">Ende hi gheweten hadde te voren</l>
<l>Dat sy enen anderen hadde vercoren,</l>
<l>Soe hadde hij ander[s] sijns bedacht</l>
<l>Ende voerden harden slach verwacht.</l>
<l>Nu ghinc hi gheclic daer toe</l>
<l n="3020"><pb n="I,113"/> Ende en wist selve wat noch hoe.</l>
<l>Sonder [raet] ende sonder sin</l>
<l>Proefde hi sijns heyls ghewin,</l>
<l>Dat him gheckelic is vergaen.</l>
<l>Wacht u, wacht u wel voert aen,</l>
<l n="3025">Lieve vrienden, wacht u wael</l>
<l>Voerder wiven schone tael,</l>
<l>Die loesheit inder herten draghen!</l>
<l>Pijnt u altoes te bevraghen,</l>
<l>Wye si is ende hoe ghedaen,</l>
<l n="3030">Ende ymmer hoet u voerder waen,</l>
<l>Die u rasch bedrieghen mach.</l>
<l>Wacht u voer des wijfs gheclach,</l>
<l>Die uwen vyande is sibbe.</l>
<l>Men vint menighen quaden dribbe,</l>
<l n="3035">Mocht sy horen toern so wreken,</l>
<l>Sy soude u vriendelic aenspreken</l>
<l>Mit zueten liefliken woerden;</l>
<l>Mer si holp u liever moerden,</l>
<l>Saech sijs wech off hadde sijs macht.</l>
<l n="3040">Elck man daer hem voren wacht.</l>
<l>Neemt exempel an Achilles,</l>
<l>Die vroemste, ende die meer willes</l>
<l>Hadde bedreven int Troissche heer,</l>
<l>Dan enich ander vorst off heer.</l>
<l n="3045"><pb n="I,114"/> Hi hadde Hector doot gheslegen.</l>
<l>Daer na wort hi vast beleghen</l>
<l>Mit vuerigher minne in sijn herte,</l>
<l>Die him dede menighe smarte,</l>
<l>Van der schoenre Pollexina.</l>
<l n="3050">Sijn liefde stont hoer in liefden na.</l>
<l>Hectors suster so was sy,</l>
<l>Schone, guet ende wandel vry.</l>
<l>Die historie waer te lanck</l>
<l>Hier aff te maken een gheclanc;</l>
<l n="3055">Doch seg ic u op deser stede,</l>
<l>Hoe Achilles volghen dede</l>
<l>Oetmoedelic an hairre moeder,</l>
<l>Die der saken wel was vroeder,</l>
<l>Ende begheerde seer mittien</l>
<l n="3060">Die schone Pollexina te sien</l>
<l>Ende te spreken mit goeder stade:</l>
<l>Want hise bijder moeder rade</l>
<l>Te wive woude nemen gaerne.</l>
<l>Hecuba ghinck sonder saerne</l>
<l n="3065">Ende sloot mit Parijs horen raet.</l>
<l>Te richt sy totten bode gaet</l>
<l>Ende sette Achilles stede ende stonde,</l>
<l>Want sy hem vast gheleyde gonde</l>
<l>Voer hoer ende voer elken man,</l>
<l n="3070">So dat hi comen soude dan</l>
<l>Inden tempel van Jupitaer,</l>
<l><pb n="I,115"/> Daer soudsi sijnre nemen waer</l>
<l>Ende oick Pollexina, hoer dochter.</l>
<l>Achilles sliep doe veel te sochter</l>
<l n="3075">Ende verhuechde him die lieven stonden.</l>
<l>Him docht, hi was van sorghen ontbonden,</l>
<l>Doe hi die goede maer vernam.</l>
<l>Cort daer na die tijt omme quam,</l>
<l>Dat hi heymelic soude gaen,</l>
<l n="3080">Daer him Hecuba dede verstaen.</l>
<l>Hi ghinc mit vroechden daer ter stede</l>
<l>Ende nam Patroculus mede,</l>
<l>Die was sijn heymelic ghesel</l>
<l>Ende ghetruwede hem in allen zaken wel.</l>
<l n="3085">Hi was truwe ende van goeder wise</l>
<l>Ende conde zwighen wael van prise.</l>
<l>Hecuba wachte oick den tijt,</l>
<l>Ende droech oick in haer herte nijt.</l>
<l>Valsch ende quaet was dat si raemde,</l>
<l n="3090">Dat gueden wiven qualic bethaemde.</l>
<l>Ernstelick sy tot Paris sprac,</l>
<l>Ende seyde:" God gheve di onghemac,</l>
<l>Oftu Achilles niet doot en stekes</l>
<l>Ende Hector dinen broeder wrekes.</l>
<l n="3095">Hi sal hier comen inden tempel</l>
<l>Sonder bannier ofte wimpel,</l>
<l>Sonder wapen ende sonder weer:</l>
<l>Siet dat hi niet weder en kere.</l>
<l><pb n="I,116"/> Neemt die beste uwer maghe</l>
<l n="3100">Ende schict u heymelic inder laghe.</l>
<l>Als ghi en teghen mi spreken siet,</l>
<l>So set hem toe ende en lates niet</l>
<l>Ende doet als ic hebbe ghesproken,</l>
<l>Dat onse toern worde gheworken."</l>
<l n="3105">Aldus heeft Paris valsche daet</l>
<l>Ghedaen bij sijnre moeder raet.</l>
<l>Doch heet sij goet onder den wiven;</l>
<l>Mer daer en willix niet bi bliven:</l>
<l>Want wes te voren was gheschiet</l>
<l n="3110">Dat en salmen hier weghen niet.</l>
<l>Hector was doch vele min</l>
<l>Dan alle die werlt, in minen sin.</l>
<l>Nu seitmen doch al opelick,</l>
<l>Dat een guet wijff erentrijck</l>
<l n="3115">Om alle die werlt gheen quaet en dede.</l>
<l>Seker, was dat ghene quaethede,</l>
<l>Soe en weet ic niet wat quaet[heyt] es.</l>
<l>Want ic bin seker ende ghewes,</l>
<l>Als een wijff es soe moertdadich</l>
<l n="3120">Ende so boes ende onghenadich,</l>
<l>Dat si verraderie doet,</l>
<l>Daer een vorst om stort sijn bloet,</l>
<l>Om te wreken horen toern,</l>
<l>Ic segghe u alle dat te voren,</l>
<l n="3125">Dat si nymmermeer en mach sijn</l>
<l>Goet noch eerbair, trou noch fijn.</l>
<l><pb n="I,117"/> Ende soe sy beter is van aerde,</l>
<l>So sy snoder is van waerde:</l>
<l>Want soe een mensche beter sy,</l>
<l n="3130">Soe hem bet betaemt daer bij</l>
<l>Dat hi reckelic sij ende edel.</l>
<l>Doet hi loesheit als een snedel,</l>
<l>So is hi so veel meer gheschant</l>
<l>Als hi hogher is becant.</l>
<l n="3135">Een steen die hoghe is ghestelt</l>
<l>Valt veel zwaerre op een velt,</l>
<l>Dan een steen die laghe leecht.</l>
<l>Den wisen es ghenoech gheseecht.</l>
<l>Achilles ende Paroculus</l>
<l n="3140">Quamen beyde stille ende sus</l>
<l>In Jupiters tempel ghegaen,</l>
<l>Daer sy Hecuba vonden staen.</l>
<l>Ten eersten, als ghewoenlic es,</l>
<l>So knielde neder Achilles</l>
<l n="3145">Ende bat den Goden an.</l>
<l>Paris, die hoveerdighe man,</l>
<l>Die al die Troissche stat verdarff</l>
<l>Mit sijnre bruut die hi ghewerff,</l>
<l>Heeft Achilles, den ridder goet,</l>
<l n="3150">Van after ghestoten in sijn voet,</l>
<l>Dair sijn doot wonde [an] lach.</l>
<l>Doch sloech hi daer na menighen [s]lach,</l>
<l>Ende die guede Patroculus</l>
<l>Maecte menighen man confuus,</l>
<l n="3155"><pb n="I,118"/> Doe hi sijn eynde sach ghenaken.</l>
<l>Wat Achilles mochte raken,</l>
<l>Dat ghinc tot sijnre lester vaert.</l>
<l>Alle die laghe wort meest vertaert,</l>
<l>Sonder Parijs ende noch een,</l>
<l n="3160">Die bleven daer onder hem tween,</l>
<l>Daer grote wrake om wort ghedaen;</l>
<l>Maer daer en leyt ons hier niet aen.</l>
<l>Dit dreeff een wijff van goeden name;</l>
<l>Mer sy docht my onbequame</l>
<l n="3165">Ende valsch, dat seg ic lude ende stille:</l>
<l>Elck man segghe wat hi wille.</l>
<l>Al was sy van oncuuscheit reyn,</l>
<l>Tander was veel groter eyn.</l>
<l>Wat seg wy dan van goeden wiven?</l>
<l n="3170">Ic en darre niet meer aff scriven:</l>
<l>Want sullen dat goede wiven sijn,</l>
<l>Die brouwen connen sulck venijn,</l>
<l>Soe en weet ic niet wat segghen voirt.</l>
<l>Om God laet schuwen sulken woert!</l>
<l n="3175">Boesheit nyemant en is bequaem.</l>
<l>Noch prisic bet een vrouwen naem,</l>
<l>Die zedich waer ende goederhande,</l>
<l>Ende truwelic dro[e]ghe der minnen bande,</l>
<l>Ende van nyemant arch en sprake,</l>
<l n="3180">Maer saghe an hoirs selfs zake,</l>
<l>Ende hadde een weynich overghetreden</l>
<l>Der eren pat in menschelicheden</l>
<l><pb n="I,119"/> Mit enen vrunde ende niet meer,</l>
<l>Dan datmen bewisen soude eer</l>
<l n="3185">Eenre valscher lozer verraderinne,</l>
<l>Die wreet ende nydich waer van sinne,</l>
<l>Ende oick soe hatelic waer ende wanschapen</l>
<l>Dat nyemant en begheerde bij haer te slapen.</l>
<l>Der duvel woude hoorre doecht!</l>
<l n="3190">Off sy in eren hout hoer yoecht,</l>
<l>Als nyemant hoirs lijfs en begheert,</l>
<l>Hoe veel danckes is sy weert?</l>
<l>Ten is gheen wonder dat een boem,</l>
<l>Die nyemant heeft ghenomen goem,</l>
<l n="3195">Noch mit bilen men hout daer aen,</l>
<l>Dat hi langhe blivet staen.</l>
<l>Bij hem selven en valt hi niet.</l>
<l>Soe en doet dat wijff die heeft verdriet.</l>
<l>Hier van is ghenoech gheseit.</l>
<l n="3200">Ghi, goede mannen, weest ghemeyt,</l>
<l>Siet wat goets tot uwen live,</l>
<l>Ende overdeynct dat ic hier scrive.</l>
<l>Overslaet mit scharpen oghen,</l>
<l>Hoe David ende Salomon werden bedrogen,</l>
<l n="3205">Sampson, Loth ende oick Adam,</l>
<l>Dat al van vrouwen toe quam.</l>
<l>Ghi vrouwen, heb dy oick ghebreck,</l>
<l>Dat selden valt, so siet u speck</l>
<l>In goeden water van rivieren,</l>
<l n="3210"><pb n="I,120"/> Dat die vule stinckende dieren</l>
<l>Nyet en hebben voert ontreynt.</l>
<l>Doedijs niet, ghi namaels weynt.</l>
<l>                Also ic te voren hebbe gheruert</l>
<l>Van minne, die dicke wert bezuert,</l>
<l n="3215">Alsmense gheckelic aenvaet</l>
<l>Sonder voerdacht ende beraet,</l>
<l>Die den menighen heeft ter doot</l>
<l>Ghebracht of in strengher noot</l>
<l>Ende in groten jammers druc,</l>
<l n="3220">So val ic noch op tselve stuck,</l>
<l>Ende waerschu alle goede manne,</l>
<l>Dat sy hem wachten voor die panne</l>
<l>Dair die ander in sijn ghepijnt.</l>
<l>Besiet u als die sonne schijnt</l>
<l n="3225">Ende alle die werlt is verlicht,</l>
<l>Waer ghi u fundament op sticht.</l>
<l>Set ghijt op een lozen gront,</l>
<l>Wes ghi bouwet valt terstont.</l>
<l>By nacht en radic u niet te striden,</l>
<l n="3230">Noch mit blinden paerden te rijden.</l>
<l>Verwacht altoes den claren dach,</l>
<l>Ende rijt dan uut om u beyach,</l>
<l>Dat ghi u claerlick moecht versien</l>
<l>Eer ghi mit desen off mit dien</l>
<l n="3235"><pb n="I,121"/> In minnentliken banden treet,</l>
<l>Ende wacht u ymmer voer dat leet,</l>
<l>Dat den menighen wedervaert,</l>
<l>Dair ic u veel off hebbe verclaert.</l>
<l>Ymmer wacht u voer Hecuba</l>
<l n="3240">Ende voer die lose Lucrecia:</l>
<l>Wacht u voer Orfenes ganck,</l>
<l>Ende voerder meer minnen zanck,</l>
<l>Die die schipluden veel bedrieghen:</l>
<l>Ende voir die wive die gaerne lieghen</l>
<l n="3245">Suldi u wachten, ghi goede man.</l>
<l>O edel vrouwen, so wacht u dan,</l>
<l>Dat ghi niet bedroghen en wert</l>
<l>Vanden mannen van loser aert.</l>
<l>Wacht u van Eneas droch,</l>
<l n="3250">Van Demofon, ende hoet u noch</l>
<l>Van Jason ende van Theseus,</l>
<l>Ende sonderlinghe voer Tyrobus,</l>
<l>Den gheck, die Perna heeft verraden.</l>
<l>Wilt u der lichter mannen ontladen,</l>
<l n="3255">Die wanckel sijn in horen moet.</l>
<l>Volcht minen raet, het wart u goet.</l>
<l>                Ic heb gheseit int voer ghescrichte,</l>
<l>Daer op fondeer ic mijn ghedichte,</l>
<l>Als vander liefden vier manieren,</l>
<l n="3260">Daer ic gaerne off soude dictieren,</l>
<l><pb n="I,122"/> Dat nutte waer voer den ghenen</l>
<l>Die der lieffte hoer herte gheven [<hi rend="italic">l</hi>. lenen].</l>
<l>Vander ghecker minnen stuck</l>
<l>Heb ic ghescreven veel ende duck,</l>
<l n="3265">Ende watsy onraets heeft gheploghen.</l>
<l>Nu willict bringhen hier voer oghen</l>
<l>Van rechter, goeder, edelre minnen,</l>
<l>Die goede menschen inden sinne</l>
<l>Lieflic draghen mit reynen moede.</l>
<l n="3270">Daer om so heit si minne goede.</l>
<l>Da[e]n beghint onse ander boeck.</l>
<l>Ten derden wil ic nemen roeck</l>
<l>Van ongheoirlofde minne te spreken,</l>
<l>Al soudmense bi[l]lijcx laten steken;</l>
<l n="3275">Doch donct my dat niet en schaet,</l>
<l>Datmen leest bede goet ende quaet.</l>
<l>Ten vierden, oft Goids wille sy,</l>
<l>Willic spreken van minnen vry,</l>
<l>Die gheoirloft is over al,</l>
<l n="3280">Also als in echtschap wesen zal.</l>
<l>Vander ghecker heb di ghehoirt.</l>
<l>Die wil ende can mach lesen voirt.</l>
</div>
<div type="chapter"><head type="chapter"><pb n="I,123"/> HIER BEGHINT DAT ANDERDE BOECK ALS VANDER GOEDER REYNRE MINNEN.</head>
<l>                Reghel, oirde ende leringhe</l>
<l>Verchieren tijtlike dinghen,</l>
<l>Soe wael als die gheestelike,</l>
<l>Ende elck na sijn ghelike.</l>
<l n="5">Want also een gheestelick man</l>
<l>Sculdich is te houden an</l>
<l>Reghel, disciplijn ende oirde,</l>
<l>Wil hi scuwen schandes boorde,</l>
<l>So sal een yghelick waerlic man,</l>
<l n="10">Die lijff ende sinne ye ghewan</l>
<l>Ende oick elc doeghende schamel wijff</l>
<l>Hoir rechte reghel houden stijff</l>
<l>Ende die oerde van goeder minne.</l>
<l>Ja die sulck sijn van sinne,</l>
<l n="15">Dat sy liefde moeten draghen</l>
<l>Off dair in setten hoir behaghen</l>
<l>Ende van naturen sijn ghestelt</l>
<l><pb n="I,124"/> Minne te draghen mit ghewelt.</l>
<l>Die menighe him dair toe gheeft,</l>
<l n="20">Des hi int herte niet en heeft.</l>
<l>Die en gheefter niet omme goet [<hi rend="italic">l</hi>. hoet] vaert.</l>
<l>Al dwaelt hi uuten rechten aert</l>
<l>So keert hi weder sinen moet:</l>
<l>Die beteringhe donct him wesen goet.</l>
<l n="25">Mer dat en donct den ghenen niet,</l>
<l>Die daer wee off is gheschiet.</l>
<l>Soudet daer altoes op staen</l>
<l>Alsmen mit wanckel hadde misdaen</l>
<l>Ende men alle den somer uut</l>
<l n="30">Gheplucket hadde een vreemd cruut,</l>
<l>Datmen dan des winters soude</l>
<l>Weder comen also houde</l>
<l>Ende plucken die matelieven?</l>
<l>Trouwen, trouwen, sulke dieven</l>
<l n="35">Stelen dair sy moghen gaen.</l>
<l>Maer ick en raets[e] niet te ontfaen.</l>
<l>Ghi vrouwen, eernstelick daer op ghist:</l>
<l>Heeft hi mit wille eens ghemist,</l>
<l>Hi speelt dat spil wel anderwerff.</l>
<l n="40">Menichfolt noch nye en sterff.</l>
<l>Wye dat eenwerff heeft gheraest,</l>
<l>Sijn aensicht staet altoes verbaest.</l>
<l>In deser minne van soeter roke</l>
<l>Daer wy aff dichten dese sproke,</l>
<l n="45">Daer moet wancke sijn verdriven [<hi rend="italic">l.</hi> verdreven].</l>
<l><pb n="I,125"/> In steder truwen moetmen leven.</l>
<l>Alle die sinnen ende ghedachten</l>
<l>Sullen oetmoedich ende sachte</l>
<l>Staen in reynre schamelheit.</l>
<l n="50">Dit is die minne, die wael leit</l>
<l>Druc ende sorghe can verdriven.</l>
<l>Dese minne staet op een bliven:</l>
<l>Tscheyden dat is hier verwaten.</l>
<l>Dese en loopt niet after straten</l>
<l n="55">Met enen lyedekijn om broot.</l>
<l>Tfondament is starck ende groot,</l>
<l>Daer sy so vestentlijck op staet,</l>
<l>Dat sy niet van steden en gaet.</l>
<l>Si leyt int herte besloten vast,</l>
<l n="60">Daer sy so suetelick op rast</l>
<l>Ende soe vriendelic wert ghevoedet,</l>
<l>Dat sy en wagghelt noch en woedet.</l>
<l>Dat is die rechte edele minne,</l>
<l>Die bloeyet inder gueden sinne,</l>
<l n="65">Die elck anderen truwelic dienen</l>
<l>Ende onverscheiden liefte lienen,</l>
<l>Die beyde in hoirs herten lant</l>
<l>Draghen den minnentliken bant,</l>
<l>Even vuerich ende even vast.</l>
<l n="70">Sinnich [<hi rend="italic">l.</hi> Enich] is hoer beyder last.</l>
<l>Die lampen branden daer ghelijck.</l>
<l>Si sijn oick beyde even rijck,</l>
<l>Al wair sy van eens conincx croon</l>
<l>Ende hi dan waer eens coopmans soon.</l>
<l n="75"><pb n="I,126"/> Dese minne gheliket al:</l>
<l>Si maect van enen berghe een dal</l>
<l>Ende die dalen can si hoghen,</l>
<l>Dat machmen daghelix sien mit oghen.</l>
<l>Wes den enen doncket goet</l>
<l n="80">Dat prijst die ander in sinen moet:</l>
<l>Wes deen den anderen niet en gan</l>
<l>Daer en wil die ander oick niet an.</l>
<l>Si en hebben nymmermeer gheschil:</l>
<l>Wes doen [<hi rend="italic">l.</hi> deen] begheert dander wil:</l>
<l n="85">Elck is den anderen wael ghemick.</l>
<l>Aldus plaghen mijn bruut ende ick</l>
<l>Elck mit anderen eens te leven.</l>
<l>Vreuchden veel cond sy mi gheven:</l>
<l>Ic leefde vro in soeter hopen.</l>
<l n="90">Daer na wort si soe moede van lopen,</l>
<l>Dat haer na nuwer spisen luste.</l>
<l>Doe viel ic neder op die ruste</l>
<l>Ende liet ander luden jaghen,</l>
<l>Die vorsche honden te bringhen plaghen.</l>
<l n="95">Ic stack van lande minen schuut</l>
<l>Ende voer thuus; mijn tijt was uut.</l>
<l>Hoe wael si mijnre hoer ontsloech,</l>
<l>Nochtan gondic hoer dat si loech,</l>
<l>Ende reet te velde om nuwe lust,</l>
<l n="100">Sint icker doch ontberen must.</l>
<l>Mijn tijt en was niet ewelic durich.</l>
<l>Ic was in tijde vro ende vuerich,</l>
<l>Doe die sonne lichte scheen;</l>
<l><pb n="I,127"/> Mar zeder dat die maen green</l>
<l n="105">Ende Ave Mary was gheluut,</l>
<l>Doe wort dat vuer ghegoten uut</l>
<l>Int leste vanden avontstonde,</l>
<l>Soe dattet nye sint en conde</l>
<l>Weder branden noch verlichten.</l>
<l n="110">Nu wil wy voert van saken dichten,</l>
<l>Die onser materien roeren an</l>
<l>Ende vertellen u een ghewan</l>
<l>Van tween edelen gueden minschen,</l>
<l>Die rechte minne nae allen winschen</l>
<l n="115">Ghelijcke droeghen inder tijt</l>
<l>Ende worden beyde hoirs lives quijt.</l>
<l>Dat dede die craft der groter minne,</l>
<l>Daer sy truwelijck leefden inne.</l>
<l>                Voirmaels, inder ouder stont,</l>
<l n="120">Upter zee van Ellespont,</l>
<l>Soe woende een coninc van Abiden.</l>
<l>Over die zee, ter ander zijden,</l>
<l>Woende die coninc van Sestoen.</l>
<l>Die van Abijden had enen zoen,</l>
<l n="125">Scoon, starck ende wael gheraect,</l>
<l>In doechden zedich ende volmaect:</l>
<l>Leander was hi gheheten.</l>
<l>Die ander coninc, suldi weten,</l>
<l>Had een dochter suverlijck,</l>
<l n="130"><pb n="I,128"/> Doerluchtich, schoon ende doechdentlijck.</l>
<l>Dese twee waren so ghesint,</l>
<l>Dat elc anderen heeft ghemint</l>
<l>Mit ziele ende mitter ganser doecht.</l>
<l>Elck was van anderen zeer verhoecht.</l>
<l n="135">Sij branden beyde van groter minne,</l>
<l>Die sy droeghen in haren sinne.</l>
<l>Die liefte en mocht niet beter sijn,</l>
<l>Alsoe sy deden wael aenschijn.</l>
<l>Die zee was diep ende niet te wijt</l>
<l n="140">Ende Leander, des zeker sijt,</l>
<l>Was so machtich inden leden,</l>
<l>Dat hij die zee tot sulken steden</l>
<l>Mit sinen armen over zwam,</l>
<l>So dattet nyemant en vernam</l>
<l n="145">Dat die liefte in beyden was.</l>
<l>Want twas een ghemeen repas,</l>
<l>Vandaen mit schepen over te varen:</l>
<l>Tvolck plach daer mit groten scharen</l>
<l>Te vergaderen op dat zant</l>
<l n="150">Ende voeren over in Zesten lant.</l>
<l>Leander en wort daer nye ghesien,</l>
<l>Dat hi over voer mittien</l>
<l>Off mit desen tenigher ure.</l>
<l>Die schone wijflike creature,</l>
<l n="155">Die van veel doechden hadde prijs,</l>
<l>Hadde enen knecht, gheleert ende wijs.</l>
<l><pb n="I,129"/> Als hoir die minne maecte banghe,</l>
<l>Ende die ridder merrede langhe</l>
<l>Dat hij niet en quam tot haer,</l>
<l n="160">Sende si den bode aldair</l>
<l>Mit eenre bootscap die sy maecte,</l>
<l>(Dat konde wael die waelgheraecte)</l>
<l>Ende als hij den bode vernam,</l>
<l>Des nachts hi dan over zwam</l>
<l n="165">Tot sijnre minnentliker vrouwe,</l>
<l>Die hi minde in ganser trouwe,</l>
<l>Sonder enigherhande fael.</l>
<l>Des zo ghetruwede sy hem wael</l>
<l>Ende dede hem alles des ghelijck,</l>
<l n="170">Wes hi oick gheerde op eerden rijck.</l>
<l>Na dat sy vermocht in eren</l>
<l>Deed sy him guetlic sonder weren:</l>
<l>Want hoir meninghe ende die sijn</l>
<l>Die stonden in gheliken schijn</l>
<l n="175">Ende alle hoer zaken waren goet</l>
<l>Ende onverscheyden inden moet.</l>
<l>Nu ghevielt eens, dat dat meer</l>
<l>Van stormen was verbolghen zeer</l>
<l>Ende wayde een onverdrachlic wijnt,</l>
<l n="180">Soe dat hi niet en was ghesint</l>
<l>Over te waden in dier noot,</l>
<l>Want hi beyaghen mocht die doot.</l>
<l>Doch duyerde die storm so langhe,</l>
<l><pb n="I,130"/> Dat him sijn herte wert so banghe,</l>
<l n="185">Dat hi szwemmens woude bestaen:</l>
<l>Want sijn herte docht him ontgaen,</l>
<l>So zeer beghonde him te verlanghen.</l>
<l>Sijn armen liet hi int water hanghen:</l>
<l>Al naect spranck hi in die baren bloot.</l>
<l n="190">Die storm was zwaer, die stroem liep groot.</l>
<l>Haddet gheweest ghevuechlic weder,</l>
<l>Hi haddet ghezwommen ghins ende weder;</l>
<l>Mer nu en condijs niet ghelengen:</l>
<l>Die stroom en woudes niet ghehenghen.</l>
<l n="195">Die waghen sloeghen hem inden mont</l>
<l>Ende hij verdranck in corter stont.</l>
<l>Hier binnen wert dat water linde</l>
<l>Ende tweder stillede vanden winde.</l>
<l>Die maecht mit hoerre zoeter hant</l>
<l n="200">Screeff een brieff ende heeft ghesant</l>
<l>Horen trouwen bode over tmeer</l>
<l>Tot Leander den groten heer.</l>
<l>Den brieff, dien sij hem oversende,</l>
<l>Also Ovidius hoer legende</l>
<l n="205">In epistolen heeft bescreven,</l>
<l>Die hout aldus ghelijck ende even.</l>
<l>Die sin daer off is recht aldus.</l>
<l>"Den minnentliken Abydeus</l>
<l>Sende ic, Adonis van Zesten rijck,</l>
<l n="210">Dusent grueten guetelijck.</l>
<l>Du alre liefste salich man,</l>
<l><pb n="I,131"/> Hoe moechstu wesen nu daer an,</l>
<l>Dattu so langhe hebs ghebeyt</l>
<l>Te comen daer dijn herte leyt,</l>
<l n="215">Daer du dijn ruste plaghes te zoecken?</l>
<l>Als du comes uut dinen hoecken,</l>
<l>Als alle dijn leden sijn moede ende mat</l>
<l>Ende du van twater bist worden nat,</l>
<l>Ghedenck hoe ic dan plach te comen,</l>
<l n="220">Als ic dijns zwem[m]ens hebbe vernomen,</l>
<l>Dattu biste comen ant lant,</l>
<l>So come ic lieflic alte hant</l>
<l>Bereyt mit drueghen blancken laken,</l>
<l>Dijn zuete leden druuch te maken:</l>
<l n="225">Ic druck di vriendelic in minen armen,</l>
<l>Dijn schone lijff te verwarmen:</l>
<l>Goede cleyder, te maken [<hi rend="italic">l.</hi> maten] heit,</l>
<l>Heb ic di alle weghe bereyt.</l>
<l>Soe gaen wy op die camer schoon,</l>
<l n="230">Ghechiert als een conincx troen.</l>
<l>Twe lieve minnentlike monde</l>
<l>Versamenen him wel menighe stonde.</l>
<l>Al die ghenuechte, gunst ende vrede,</l>
<l>Die ye wijff enen goeden man dede,</l>
<l n="235">Doe ic mit zueter lusten di.</l>
<l><pb n="I,132"/> So de[e]stu lieflic weder my.</l>
<l>Die ene borst verwarmt den ander.</l>
<l>Waer blivestu, mijn trute Leander,</l>
<l>Dattu nu dus langhe marres</l>
<l n="240">Ende my dijn waerde lieff [<hi rend="italic">l</hi>. lijff] ontverres,</l>
<l>Daer alle mijn troost ende toeverlaet</l>
<l>Ende alle mijn salicheit an staet?</l>
<l>Ach, wat mach die sake sijn,</l>
<l>Dattu verghetes die havene mijn,</l>
<l n="245">Die du tot so menighen sommen</l>
<l>Manlic over hebs ghezwommen?</l>
<l>Off di dijn vader aldaer lettet</l>
<l>Om enighe saken die hem ansettet?</l>
<l>Off toern, off siecte, off enich verdriet?</l>
<l n="250">Off nuwe minne? des en ghelove ic niet.</l>
<l>Die stede ongheveynsde truwe</l>
<l>Ende vast ghelove, die ic buwe</l>
<l>In dy, ende du oick in my,</l>
<l>Die blive ghedurich sonder sij,</l>
<l n="255">Sonder ymmermeer te breken.</l>
<l>Nu en weet ic meer wat spreken.</l>
<l>O Leander, liefste man,</l>
<l>Du mach wel wesen [bet] daer an</l>
<l>Dan ic allene salich wijff.</l>
<l n="260">Ghi, mannen, hebt doch tijt verdrijff.</l>
<l><pb n="I,133"/> Ghi rijdet mitten honden jaghen,</l>
<l>End mitten voghelen tallen daghen:</l>
<l>Nu sidi inder oefeningh der wapen,</l>
<l>Isset mit leyen ofte papen:</l>
<l n="265">Ghi stichtet ymmer een ghelach,</l>
<l>Daer ghi mede verdrijft den dach:</l>
<l>Ende ick, scamel jonghe deerne,</l>
<l>Soude bij wilen lachen gheerne;</l>
<l>Mer sint my niet ghebueren en mach,</l>
<l n="270">Dan stille te sitten alle den dach,</l>
<l>Soe en weet ic niet beters op eerden,</l>
<l>Dan minne te draghen, macht mi weerden,</l>
<l>Als ic hope dattet zal:</l>
<l>Want mijn ghetruwen settic al</l>
<l n="275">In di, Leander, zonder wanch,</l>
<l>End oick en gheer gheen wissel ganch.</l>
<l>So en doestu oick, dat weetic wael.</l>
<l>Des nachts sit ic in onser zael</l>
<l>Mit onser moeder Romadis,</l>
<l n="280">Die onser minnen heelster is.</l>
<l>Si helpt mi waken alden nacht,</l>
<l>Als ic dijnre coomste wacht:</l>
<l>Si troest my, als ic mismoedich bin.</l>
<l>Bij wilen coomt my inden sin,</l>
<l n="285">Dat my donckt dat ic wat hore:</l>
<l>So lopic gherade totter dore</l>
<l>Ende meyne dattu bist ghecomen.</l>
<l><pb n="I,134"/> Als ic dan niet en hebbe vernomen,</l>
<l>So valt mijn hert in drucke zwaer,</l>
<l n="290">Ende alle weghe heb ic vaer,</l>
<l>Dat di leyde mach gheschien;</l>
<l>Ende om dattu teyken moghes sien,</l>
<l>Soe doe ic altoes sonder letten</l>
<l>Opten toerne een kaerse setten,</l>
<l n="295">Alsoe ic hebbe van ghewoent,</l>
<l>Op dattu blives onghehoont.</l>
<l>Als my die vake dan bestaet</l>
<l>Ende twater an die mure slaet,</l>
<l>Soe waen ic alle weghe dan</l>
<l n="300">Dattu daer biste, mijn liefste man.</l>
<l>Wat ic lope en vinde niet.</l>
<l>O wy! wat is my gheschiet!</l>
<l>Ic wachte, ic wake, twort my zuyer;</l>
<l>Ic sitte dromende bijden vuyer:</l>
<l n="305">My donct dan dattu by mi bist,</l>
<l>Dat alle gader niet en ist.</l>
<l>Als ic dan weder wakende werde,</l>
<l>So sitte ic noch bijden haerde</l>
<l>Ende droghe die schone sachte doecken.</l>
<l n="310">O wy! ic mach dat water vloeken,</l>
<l>Dat so onstuyer heeft gheweest</l>
<l>Van groten storme ende tempeest.</l>
<l>Du, soete lieve waerde ridder,</l>
<l>Al soud my vallen noch so bitter</l>
<l n="315"><pb n="I,135"/> Ende so hert dat langhe beyden,</l>
<l>Soe en wil doch vanden lande niet scheyden</l>
<l>Eer die zee saftmoedich wort:</l>
<l>Want al valt my tbeyden hart,</l>
<l>Ic beyde liever noch een jaer,</l>
<l n="320">Dan di misschiede van een haer.</l>
<l>Mijn lijden waer een lijdelic noot;</l>
<l>Mer dattu werven souds den doot,</l>
<l>Daer waer ic ymmer bij bederft.</l>
<l>Mij donct al rede mijn herte sterft</l>
<l n="325">Van anxte dat ic des ghewaghe.</l>
<l>O menschen [<hi rend="italic">l</hi>. mensche] liefst! verwacht die daghe,</l>
<l>Thent die waghen sijn ghezoetet.</l>
<l>Mijn herte di dusent stonde gruetet.</l>
<l>Ic bidde dijnre waerder manheit,</l>
<l n="330">Sint du mij gheves cont ende leyt,</l>
<l>Dat goede antwoerde worde my</l>
<l>Ende dat Leander die bode sy."</l>
<l>Dit was die sin van horen brieve,</l>
<l>Die si sende horen lieve.</l>
<l n="335">Daer mede toech die bode vandaen;</l>
<l>Mer nyemant en heeft den brief ontfaen.</l>
<l>                Doe die bode over quam,</l>
<l>Van Leander hi niet en vernam.</l>
<l>Tot Abyden ghinc die maer,</l>
<l n="340">Dat Leander verloren waer.</l>
<l><pb n="I,136"/> Si meynden, dat ene Godinne</l>
<l>Aen hoer hem ghetoghen had bij minne</l>
<l>Om dat hi soe goedelijck was.</l>
<l>Elck man truerde int pallas.</l>
<l n="345">Die vader dreef oic groten rouwe.</l>
<l>Hier en binnen is die joncfrouwe</l>
<l>After uuten hove ghegaen</l>
<l>Wanderen op des meres baen,</l>
<l>Ende Roemadis hoir voetster mede.</l>
<l n="350">Daer quamen sy op ene stede,</l>
<l>Daer hi doot was anghecomen.</l>
<l>Als dat die juffrou heeft vernomen,</l>
<l>Die yammer screy, die sij daer teelde,</l>
<l>Dat zuete lieflike beelde,</l>
<l n="355">Ende dien rou dien sy daer dreeff,</l>
<l>Die wanic dat nye clerck en scre[e]ff.</l>
<l>Die leyde claghentlike woerde,</l>
<l>Die sy sprac eer therte schoerde,</l>
<l>Dat onverduldich hande wriven,</l>
<l n="360">Dat waer veel te lanc te scriven.</l>
<l>Tgheclach was groot ende over groot.</l>
<l>Si sprac: " O wy! du hebs den doot</l>
<l>Om mijnre liefden wil beyaecht,</l>
<l>Dat allen Goden si gheclaecht:</l>
<l n="365">Hoe soude mijn herte nu ghedoghen,</l>
<l>Dat ic voert soude leven moghen</l>
<l>Sonder di in deser tijt!</l>
<l><pb n="I,137"/> O wy, o wy! mijn herte splijt!"</l>
<l>Sprac die roede suete mont.</l>
<l n="370">Si custen meer dan dusent stont,</l>
<l>Den doden lichaem, daer hi lach.</l>
<l>Dicke riep sy: " o wy! o wach!</l>
<l>Wat sal ic doen? off waer? off hoe?"</l>
<l>Der moeder sprac si truerlic toe,</l>
<l n="375">Om dat sise quyt woude wesen,</l>
<l>(Want mit sterven woud sy ghenesen)</l>
<l>Ende beval hoer op te gaen</l>
<l>Ende den luden te doen verstaen,</l>
<l>Dat si quamen sonder falen</l>
<l n="380">Om den lichaem in te halen.</l>
<l>Die moeder volchde hoir gheboden.</l>
<l>Te hant nam sy den doden</l>
<l>Ende droechen, als een rasende wijff,</l>
<l>Daer die stroom was diep ende stijff.</l>
<l n="385">Daer spranc sy mit hem in dat meer</l>
<l>Ende loonde hem mit gheliker weer.</l>
<l>Also si hadde[n] ghelijc ghemint</l>
<l>Ende altoes waren ghelijc ghesint,</l>
<l>So woudsy ghelijc hem sterven</l>
<l n="390">Ende nymmermeer nuwe minne werven.</l>
<l>Die rouwe, die daer wert ghedreven,</l>
<l>Die en is hier niet bescreven:</l>
<l>Want elk mach dencken wel,</l>
<l>Wat rouwe in dat lant ghevel.</l>
<l n="395"><pb n="I,138"/>                 O edel vrouwe ende goede man,</l>
<l>Hier salmen truwelic deyncken an.</l>
<l>Hier liet truwe truwe bliken.</l>
<l>Der truwen en woude sy niet bezwiken.</l>
<l>Die wile si leefden waren sy</l>
<l n="400">Onverscheiden ende wandels vry:</l>
<l>Dus sijn sy inder lesten noot</l>
<l>Onghescheiden ghebleven doot.</l>
<l>Daer wrocht Venus den rechten aert.</l>
<l>Nochtan waer beter tlijff ghespaert,</l>
<l n="405">Also als ic voer hebbe bescreven.</l>
<l>Men mach wel in lieften leven</l>
<l>Ende leven in rechtveerdighe minne</l>
<l>In live, in herte, in moede, in sinne,</l>
<l>Ende dat elc draghe groten laste</l>
<l n="410">Mit sijns herten liefste gaste,</l>
<l>Sonder, off die ene storve,</l>
<l>Dat die ander slijfs verdorve.</l>
<l>Trouwen, dat en prisic niet.</l>
<l>Nochtan ist wel meer gheschiet.</l>
<l n="415">Die avontuyer ghehenghet vele,</l>
<l>Dat den menighen ghelt die kele.</l>
<l>Den menighen schiet in minnen leet</l>
<l>Mit onsinnigher haesticheit,</l>
<l>Den menighen bij onverdulde.</l>
<l n="420">Sulc en betaelt niet sijn schulde</l>
<l>Als hi soude na liefden lopen:</l>
<l>So valt dic ander in wanhopen.</l>
<l><pb n="I,139"/> Mistroest den menighen doet gaen</l>
<l>Als hi liever bleve staen.</l>
<l n="425">Sulke saken brenghen voort</l>
<l>Dat deen danders herte moert,</l>
<l>Ende sonderlinghe bose tonghen,</l>
<l>Die altoes nydelic hebben ghedronghen</l>
<l>Goeder minne, waer sise wisten.</l>
<l n="430">Merct wat sochte si boser listen,</l>
<l>Van Bourgoigne die hartoghinne,</l>
<l>Opten ridder, die goede minne</l>
<l>Droech in herten wanckels vrij</l>
<l>Ter burchgravinnen van Virgi.</l>
<l n="435">Die edele maghet ende joncfrou</l>
<l>Minde den ridder mit sulker trou,</l>
<l>Dat si voer alle der werlt vrie</l>
<l>Te wesen koes sine amye.</l>
<l>Ende hi diende haer suete ende sochte,</l>
<l n="440">Mit alle der truwen dien hi mochte,</l>
<l>Heymelic in stilre list,</l>
<l>Datter nyemant off en wist.</l>
<l>Si leefden mit ghenoechlicheiden,</l>
<l>Mit groter lust ende vrede,</l>
<l n="445">Tot dat ene leyde tonghe brack</l>
<l>Hoir liefte, blijschap ende ghemack.</l>
<l>O wee, valsche tonghen blat,</l>
<l>Dat altoes snepper is ende rat</l>
<l><pb n="I,140"/> Te spreken arch van goeden dinghen,</l>
<l n="450">Ende gheen goet en connen inghen,</l>
<l>Al en saghen si nummer quaet!</l>
<l>Wopen over dat valsche zaet,</l>
<l>Dat so wijde wert ghesaeyt</l>
<l>Ende nummer en wert off ghemayet!</l>
<l n="455">Doch bij wile so sterven sy:</l>
<l>Soe lacht die edele minne vry.</l>
<l>Dese moghende lantsvrouwe</l>
<l>Sprac den ridder an op trouwe</l>
<l>Heymelic om sijnre minne.</l>
<l n="460">Die ridder dacht in sinen sinne,</l>
<l>Het waer emmer een cranck room,</l>
<l>Dat hi sijnre minne bloom,</l>
<l>Die so louter bloeyende stont,</l>
<l>Setten soude op een ander gront</l>
<l n="465">Ende minnen sijns heren wijff,</l>
<l>Die him ghetruede guet ende lijff:</l>
<l>Soe dat hi hoer weder seyde</l>
<l>Die lieft den si hem voren leyde,</l>
<l>Ende en woud haer gheven gheen consent,</l>
<l n="470">Want hi waerre bij gheschent</l>
<l>Alst sinen heer quaem te voren.</l>
<l>Oick soud sijs hebben toern,</l>
<l>Die liefste was in sinen moet,</l>
<l>Dien hi om alle der werlt guet</l>
<l n="475">Niet en woude hebben vertoernt.</l>
<l>Die vrou ghelijc enen stier ghehoirnt</l>
<l><pb n="I,141"/> Ghinc van hem verbolghen zeer.</l>
<l>Thoirnlic ghinc sy thoren heer,</l>
<l>Den hertoghe van Bourgoingne goet.</l>
<l n="480">Ene grote claghe sy hem doet</l>
<l>Over den ridder erentrijck</l>
<l>Ende beloechen valschelijck.</l>
<l>Sy seyde dat hi hoer aen lach</l>
<l>Van minne altoes nacht ende dach</l>
<l n="485">Ende en lietse rusten nymmermeer.</l>
<l>Doe dat hoerde die goede heer,</l>
<l>Seyde hi: " Heeft hi dat ghesproken?</l>
<l>Dat wort an sinen live ghewroken."</l>
<l>Die hertoghe kende den ridder wael,</l>
<l n="490">Dat hi was goet alte mael;</l>
<l>Hij deden heymelic bij hem comen,</l>
<l>Ende seyde: " Ridder, ic heb vernomen,</l>
<l>Dat ghi uwer vrouwen, minen wive,</l>
<l>Wout hebben gheschent an horen live,</l>
<l n="495">Had sijt u willen consenteren.</l>
<l>Soudy so mijn wijff onteeren?</l>
<l>Des en ghetruwe ic u niet toe."</l>
<l>"Ghenadighe heer, ic seg u hoe,"</l>
<l>Sprac die ridder zeer beganghen,</l>
<l n="500">"Hoe dat mit allen is verganghen,</l>
<l>Sal ic u vertellen waerlijc."</l>
<l>Hij verantwoerde hem so claerlijck</l>
<l>Ende ontschuldichde hem alsoe,</l>
<l>Dats die hertoghe wel was vro,</l>
<l n="505"><pb n="I,142"/> Ende bedancte den goeden man.</l>
<l>Doch ghinc hi hem scharpelic an</l>
<l>Ende woude weten sine minne,</l>
<l>Up dat die hertoghe in sinen sinne</l>
<l>Hem des anders te bet verdroeghe.</l>
<l n="510">Hi stont in zwaren onghevoeghe,</l>
<l>Dat hi sine minne moste melden,</l>
<l>Dat men pleecht te doen soe selden;</l>
<l>Doch om te doden tquade vermoeden</l>
<l>Woude hi sinen here den sin bevroeden,</l>
<l n="515">Ende voerden mit hem op eenre vaert,</l>
<l>Daer hi der dinghen zeker waert</l>
<l>Ende sach sijn nichte, ende oick den hont</l>
<l>Die him der zaken maecte kont.</l>
<l>Die hertoghe loefde him sekerlijck</l>
<l n="520">Wel te hebben [<hi rend="italic">l</hi>. helen] ewelijck.</l>
<l>Haddet gheweten die cuyssche smael,</l>
<l>Si hadde verganghen, weet ic wail.</l>
<l>Nochtan wes die ridder deed,</l>
<l>Was bij bedwanghe ende naersticheed</l>
<l n="525">Vanden hertoghe sinen heer.</l>
<l>Oick truerde des sijn herte zeer.</l>
<l>Dair na als die hertoghe quam</l>
<l>Dair hi sijn goede wijff vernam,</l>
<l>Rechte voirt hi hoer verweet,</l>
<l n="530">Dat sy lueghen hadde gheseet.</l>
<l>Si seyde: " Heer, hoe weet ghi dat?"</l>
<l>Hij sprac: " Ic weet wel hoe ende wat,</l>
<l><pb n="I,143"/> Ende waer sijn liefte is gheleghen.</l>
<l>Tot u so en is hi niet gheneghen,</l>
<l n="535">Noch en gheert niet uwe minne,</l>
<l>Mer mijn nichte, die burchgravinne,</l>
<l>Heeft sijn hert ende is des machtich.</l>
<l>Mer ic zweer by Gode waerachtich,</l>
<l>Die vander maghet wort ghebairt,</l>
<l n="540">Ist dat ghij dit openbaert,</l>
<l>Off mijnre nichten dit verwijt,</l>
<l>Ghij wert daer omme uwes lives quyt."</l>
<l>Nu moechdi hebben wel ghehoert</l>
<l>Hoe die zaken eynden voirt:</l>
<l n="545">Want tgheviel in enen hove,</l>
<l>Dat die hertoghe van groten love</l>
<l>Mit rijcken kosten dede houden,</l>
<l>Daer sy bij een dansen zouden,</l>
<l>Soe verweet die hartoghinne</l>
<l n="550">Der joncfrouwen van hoirre minne</l>
<l>Ende vergat hoirs heren woert.</l>
<l>Die joncfrouwe wart so seer ghestoert</l>
<l>Ende mismoedich vander dinck,</l>
<l>Dat sij in eenre camer ghinck,</l>
<l n="555">Ende dreeff misbaer ende hantgheslach,</l>
<l>Daer ene ziecke joncfrouwe lach,</l>
<l>Die alle hoer claghe alleen hoerde.</l>
<l>Hoe sy daer in hoir sonden smoirde</l>
<l>Van groten minnentliken we</l>
<l n="560">Dat hebdi lichte ghelesen mee.</l>
<l><pb n="I,144"/> Die ridder dair na bij hoir quam,</l>
<l>Ende als hise doot vernam,</l>
<l>Soe dochte hi wane quam die zake,</l>
<l>Ende dede over hem selven die wrake.</l>
<l n="565">Een zwairt hy doer sijn herte viel.</l>
<l>God hebbe hoire beyder ziel!</l>
<l>Doe sy beyde te samen leefden,</l>
<l>In liefden sy ghelike zweefden,</l>
<l>Ende soe sy leefden enichlijck,</l>
<l n="570">Sijn sy ghestorven beyde ghelijck.</l>
<l>Dat was der vuerigher minnen dwanck,</l>
<l>Die beyde herten daer toe wranck,</l>
<l>Dat deen om sanders wille sterff</l>
<l>Ende elck van anderen loon ghewerff.</l>
<l n="575">Ach hoe edel was die lieft!</l>
<l>Hoe vast bezeghelt ende bebrieft</l>
<l>Was sy! nochtan wert hoir leven</l>
<l>Nye beseghelt noch bescreven,</l>
<l>Alsoe die menighe dat glosieren.</l>
<l n="580">Die hertoghe was goedertieren;</l>
<l>Mer hy wert fel als een serpent</l>
<l>Doe hi hoirde dat fondament</l>
<l>Van deser yammerliker zake.</l>
<l>Zeer vertoernt ende tonghemake</l>
<l n="585">Ghinck hi daer hi vant sijn wijff</l>
<l>Ende heeft haar ghenomen tlijff</l>
<l>Alsoe hi haer hadde ghezworen.</l>
<l>Nu hebben dese drie tlijff verloren</l>
<l><pb n="I,145"/> Bij clappers tonghen; wat doen wy dan?</l>
<l n="590">Daer voer wacht u, wijff ende man,</l>
<l>Dat ghi niet en coemt in schaden</l>
<l>Bijder valscher tonghen bladen:</l>
<l>Want men vint gheen soe boes venijn</l>
<l>Als rechte clappers tonghen sijn.</l>
<l n="595">Tonde [<hi rend="italic">l</hi>. Tonghe] breect doch lijff ende been.</l>
<l>Dat pleechmen te segghen int ghemeen,</l>
<l>Die veel clapt dat hi veel liecht.</l>
<l>Veel te lieghen zeer bedriecht.</l>
<l>Wye niet en wil sijn bedroghen</l>
<l n="600">Die wacht hem vander clapper loghen.</l>
<l>Hoirre is so veel in allen straten,</l>
<l>Men canse leyder niet ghehaten [<hi rend="italic">l</hi>. ghelaten]:</l>
<l>Want quaet saet heeft alle weghe</l>
<l>Wael te wassen goede deghe,</l>
<l n="605">Ende tgoede wort vanden quade</l>
<l>Veel verwonnen: dat is scade.</l>
<l>Tquade is so wijde versparret</l>
<l>Datter elck man an verwarret.</l>
<l>                Van deser minne van goeder vrucht</l>
<l n="610">Soude ic spreken; maer ic ducht,</l>
<l>Dat mij die ghene sullen begripen,</l>
<l>Die veel liever mit Metkijn pijpen</l>
<l>Ende gaerner houden after aen,</l>
<l>Dan sy mitter minnen vaen</l>
<l n="615"><pb n="I,146"/> Eerlic soude gaen te stride.</l>
<l>Doch wat ic daer om lijde,</l>
<l>Ic prise der edelre minnen zaken</l>
<l>Ende wouder noch wel meer off smaken [<hi rend="italic">l.</hi> maken],</l>
<l>Waer ic in konsten scharp geslepen.</l>
<l n="620">Virgilius die wert begrepen,</l>
<l>Ende menich ander, in horen dichten,</l>
<l>Van vulen ongheleerden wichten,</l>
<l>Diet verbeteren niet en konden.</l>
<l>Men heeft doch dick ende wael ghevonden</l>
<l n="625">Dat die rued den wijnt verbaft</l>
<l>Ende een gheck sijn wiser straft.</l>
<l>Soudment daer om laten bliven</l>
<l>Goede dinghen te bescriven,</l>
<l>Dat en docht my niet wesen nut.</l>
<l n="630">Als ic oud bin ende verdut</l>
<l>Ende die oghen werden bont</l>
<l>Soe verde als my God tleven gont,</l>
<l>So en sallicx niet hantieren konnen.</l>
<l>Men sal mi ymmer billicx gonnen,</l>
<l n="635">Dat ic arbeyde op minen kost</l>
<l>Die wile ic hebbe sin ende lost.</l>
<l>Wye dese woerden niet en ghenueghen,</l>
<l>Die mach hem tanderen saken vueghen</l>
<l>Ende laten dit liet onghesonghen.</l>
<l n="640">Daer en is doch nyemant toe ghedwonghen</l>
<l>Te lesen dinghen die hi laect.</l>
<l>Ende zeker, wes ic hebbe ghemaect,</l>
<l><pb n="I,147"/> Dats opt verbeteren al ghedaen</l>
<l>Den gheenre dies him bet verstaen.</l>
<l n="645">Ic houde my voer een menschelic romp,</l>
<l>Onverstandel, ruyde ende stomp,</l>
<l>Ende kenne een yghelic voer mijn wiser.</l>
<l>Mer die wetsteen maect een yser</l>
<l>Scarp: nochtan so en is hij</l>
<l n="650">Selve niet scharp, dat doncket my.</l>
<l>Die wijngaert stam is ruyd ende groff:</l>
<l>Dies niet kende en gaefs gheen loff:</l>
<l>So durre is hi ende onghemaect.</l>
<l>Nochtan soe worter off ghemaect</l>
<l n="655">Die soete natheit vanden wijn.</l>
<l>Al bin ic stomp, vanden [<hi rend="italic">l.</hi> van] ruden schijn,</l>
<l>Daer om en suldi my niet versmaden</l>
<l>Off u mijn sinnen tbeste raden.</l>
<l>                Die soe edel sijn van herten,</l>
<l n="660">Dat sy hem der minnen smarten</l>
<l>Vertroesten willen inder tijt,</l>
<l>Ende verwachten dat jolijt</l>
<l>Ende die ghenoechte die minne gheeft,</l>
<l>Die sullen verstaen wattet in heeft.</l>
<l n="665">Want rude menschen van grover aert,</l>
<l>Die sommighe volghen des ploeghes staert,</l>
<l>Die ten water varen visschen,</l>
<l>Die tvleysch houden opten disschen,</l>
<l>Smede die dat yser bluffen,</l>
<l n="670"><pb n="I,148"/> Spitter, delver mit horen muffen,</l>
<l>Monick, schipper, waghenaren,</l>
<l>Tymmerluyden, molenaren,</l>
<l>Plackers ende die vetten die huden,</l>
<l>Ende anders vele der ambochtsluden,</l>
<l n="675">Van sulken en heb ic nye ghehoert</l>
<l>Datse die minne ye heeft ghemoert,</l>
<l>Als sy die edel luden doet.</l>
<l>Daer omme seg ic uut minen moet,</l>
<l>Dat minne, daer wy dus off lesen,</l>
<l n="680">Moet een edel zake wesen,</l>
<l>Wantsy mit nyemant ghemeen en heeft,</l>
<l>Dan mitten ghenen die edelic leeft,</l>
<l>Off daermen guede daden off hoirt,</l>
<l>Off die is van goeder gheboort,</l>
<l n="685">Off die van naturen edel sijn</l>
<l>Ende van duechdentliken schijn,</l>
<l>Reyn, cuysch, subtijl van sinnen,</l>
<l>Die eerbaer sijn ende tru van binnen,</l>
<l>Lustelic, guet, van sinen [<hi rend="italic">l.</hi> finen] aerde,</l>
<l n="690">Off bete[me]lijck sijn ten zwaerde</l>
<l>Ende der wapen gaerne behaghen,</l>
<l>Off die hoir liefde heymelic draghen</l>
<l>Ende huefsch sijn in horen manieren</l>
<l>Ende die hem zedelic regieren</l>
<l n="695">Mit wijsheit ende mit zueter list.</l>
<l>Dit sijn sy, daer die minne op ghist,</l>
<l>Ende diese noot tot horen huse.</l>
<l><pb n="I,149"/> Mar die gheburen van groven huse,</l>
<l>Die mitten gueden altoes schimpen,</l>
<l n="700">Ende spreken arch mitten onghelimpen</l>
<l>Van alre minnentliker doecht</l>
<l>Daer ons [<hi rend="italic">l.</hi> en is] die minne niet off en [<hi rend="italic">l.</hi> off] verhuecht;</l>
<l>Want sy haten bloedelijck</l>
<l>Alle die minnen doechdentlijck.</l>
<l n="705">Des machmen exempel nemen wael</l>
<l>Aen heer Nytert van Ruwendael.</l>
<l>                Reyne minne, die stedelic blueyet</l>
<l>Ende in edelen herten grueyet,</l>
<l>Die salmen houden onbevlecket,</l>
<l n="710">Ende elck zal bliven ongheghecket</l>
<l>Vanden anderen ende onbelistet.</l>
<l>Waer reyne minne int herte nistet</l>
<l>Daer off coemt alle reynicheit.</l>
<l>Waert anders, daer off quaem alle leyt.</l>
<l n="715">Goede gunste ende suete woerde,</l>
<l>Vriendelic sien, ghelike accoerde</l>
<l>Houden die rechte minne staen.</l>
<l>Men salre niet veel naerre gaen.</l>
<l>Die eer sal ymmer sijn besorcht,</l>
<l n="720">Datse onsuverheit niet en worcht.</l>
<l>Dese goede minne is wail bekant</l>
<l>Onder den gueden int Duutssche lant;</l>
<l><pb n="I,150"/> Mer Lombaert, Engelsche ende Wael</l>
<l>Verstaen hem selden sulker tael.</l>
<l n="725">Hoir landen hebben een ander wet,</l>
<l>Dan ons die minne heeft gheset;</l>
<l>Doch moghen daer wel sommighe sijn,</l>
<l>Die van herten sijn so fijn,</l>
<l>Dat sy wail die dueghet mercken</l>
<l n="730">Ende na gherechte liefde wercken.</l>
<l>Mer over berch en sijn sij niet.</l>
<l>Si soecken thoen al bijden stiet.</l>
<l>Luttel droecht off reynicheit,</l>
<l>Luttel tru off stedicheit</l>
<l n="735">Ende luttel waerheit suldi vinden</l>
<l>Onder der Ytalianen kinden.</l>
<l>Want ic kenne wel hoer manieren.</l>
<l>Die vrouwen sijn daer guedertieren,</l>
<l>Sedich, simpel ende devoet;</l>
<l n="740">Mer reynicheit is dair al doot.</l>
<l>God gheve hem heyl ende goede sinne,</l>
<l>Die gaerne draghet reyne minne.</l>
<l>                Minne die rechtveerdich is</l>
<l>Heeft vier graden, sijts ghewis,</l>
<l n="745">Daer ic u off wil doen verstaen</l>
<l>Datmen wael moet opwerts gaen</l>
<l>[Vanden eersten totten anderen,</l>
<l>Ende voirt totten derden wanderen.</l>
<l>Des hebben wij oirloff al ghenomen.</l>
<l n="750"><pb n="I,151"/> Mer totten vierden grade te comen,</l>
<l>Dats verboden in onser wet,</l>
<l>Die reyne minne heeft gheset.</l>
<l>Totten vierden, hoechsten grade</l>
<l>En climmet nyemant sonder scade.</l>
<l n="755">Daer om verbied ic daer te wercken.</l>
<l>Mer wort die prince vander kercken</l>
<l>Daer om versocht, als reden gheeft,</l>
<l>Die dan zijn brieve daer of heeft</l>
<l>Ende mitten hantvesten mach bewijsen,</l>
<l n="760">Die mach wel vrijlic opwaert rijsen</l>
<l>Ende treden over den derden graet.</l>
<l>Seker het waer anders quaet.</l>
<l>Na dien dat ic van graden ruer,</l>
<l>So wil ic segghen die figuer,</l>
<l n="765">Waer op dat die graden staen.</l>
<l>Die eerste is int anevaen</l>
<l>Van gueder minnen zuet ghewellet,</l>
<l>Dats als een mensche so is ghestellet,</l>
<l>Dat hi den anderen gaerne siet.</l>
<l n="770">Wairmen enich gheselscap pliet,</l>
<l>Indien dat zij is op ter stede,</l>
<l>So gaet hi daer gaerne mede.</l>
<l>Mit ghelate, mit lieflijc zyen,</l>
<l>Mit guetelijck spreken int ghemyen,</l>
<l n="775">Of mit een drucken by der hant,</l>
<l>So wart zijs zeker ende becant,</l>
<l>Dat hem hoir minne wee beraet.</l>
<l>Van duechden zijs dan niet en laet,</l>
<l>Heeft zij niet anders inden zin,</l>
<l n="780">Si en gunnet hem hoirre min</l>
<l><pb n="I,152"/> Ende loent hem zijnre duechden daet.</l>
<l>Dan crijcht die minne hoir eerste graet.</l>
<l>Dese en heeft noch gheen ghewelt,</l>
<l>Dan opter straten of op dat velt,</l>
<l n="785">Onder ander gheselscap ghemeen.</l>
<l>Mer niet en comen zij alleen,</l>
<l>Dan alsmen dus spacieren gaet,</l>
<l>Die een sit, die ander staet,</l>
<l>So treden zij ter zijden uut</l>
<l n="790">Ende spreken quanshuys over luyt;</l>
<l>Mer als alle man lude spreect,</l>
<l>Dan seyt hi hoir wes hem ghebreect;</l>
<l>Mer die woirden en hoortmen niet.</l>
<l>Te rechte hi dan omme siet,</l>
<l n="795">Of daer yemant is gheveynst,</l>
<l>So spreken zij dan van Bouwijns heynst:</l>
<l>Een vriendelic drucken bijder hant</l>
<l>Wart hem beyden daer becant.</l>
<l>Mit sulker vruechden sceyden zij,</l>
<l n="800">Hoir ghelove so gheert hij.</l>
<l>Verbonden so worden zij dan te samen.</l>
<l>Onderlinghe zij dan ramen,</l>
<l>Hoe zij bi wijlen mitten oghen</l>
<l>Lieflijc sien ende mercken moghen.</l>
<l n="805">So gaet hi openbaerlijck wanderen</l>
<l>Sedelic mit enen anderen</l>
<l>Voirden huyse daer zij woent.</l>
<l>Siet hi dan die hoghe ghecroent,</l>
<l>So wast zijn hart in groter vroechden,</l>
<l n="810">Ende zij oec in ghelijcken doechden</l>
<l>Scencke [<hi rend="italic">l.</hi> Scenckt] hem dan een lieflijc wencken,</l>
<l><pb n="I,153"/> Dat hi des nachts daer om moet dencken.</l>
<l>Hier op zo zijn zij wael ghemoet</l>
<l>Ende hopen twart noch alle goet.</l>
<l n="815">Sijn zij in kercken of in cluusen,</l>
<l>Die cat siet altoos na den musen.</l>
<l>Dus draghen zij die lieve min</l>
<l>In horen eersten aenbeghin.</l>
<l>Oeck ghevalt bi wijlen wael,</l>
<l n="820">Dat zij van rechter minnen quael</l>
<l>Bi horen segghen ende bi vraghen,</l>
<l>Die malcander nye en saghen,</l>
<l>Daer den menighen of is gheschiet</l>
<l>Jammer, leyt ende groet verdriet,</l>
<l n="825">Alsmen wael vernemen mach</l>
<l>By enen exempel, dat ghescach</l>
<l>Enen vorste ende een vorstinne,</l>
<l>Die leefden in alsulker minnen.</l>
<l>                   Het was in tijden hier te voren</l>
<l n="830">Een edel vorst ende hoech gheboren.</l>
<l>Hollant had hi mit recht beseten,</l>
<l>Grave Florijs was hi gheheten</l>
<l>Ende was in zijnre tijt vermaert</l>
<l>Voer enen den besten in hogher aert,</l>
<l n="835">Die was inden kerstenre ewe.</l>
<l>Aern, paeu, lam end lewe,</l>
<l>Dien vier was hi wael ghelijck.</l>
<l>Een edel vrou, van doechden rijck,</l>
<l>Die van Cleermont was gravinne,</l>
<l n="840"><pb n="I,154"/> Van vormen schoon, van sueten zinne,</l>
<l>Hadde so ghesint den vromen man</l>
<l>Om rechte doecht die daer lach an,</l>
<l>Dat zij last int herte ghecreech,</l>
<l>Dat zij duechdentlijcke versweech.</l>
<l n="845">Mer zij bracht daer toe haren heer,</l>
<l>Dat hi doer zijns hoves eer</l>
<l>Enen rijcken tornoy dede roepen.</l>
<l>Die mare dede hi wyde loepen</l>
<l>Mit erauden ende ander boden,</l>
<l n="850">Die die vreemde heren noden,</l>
<l>Also als dat is ghewoenlijck.</l>
<l>Dit dede die vrouwe erentrijck,</l>
<l>Want si kende den edelen grave,</l>
<l>Van duechden so rijck ende van have,</l>
<l n="855">Als hi den hoff hadde vernomen,</l>
<l>Dat hi daer entelic soude comen:</l>
<l>Want hi des plach in menighen rijck.</l>
<l>Oeck screef zij hem doechdentlijck</l>
<l>Den laste die hoir int harte wranck,</l>
<l n="860">Dat hem oec meest te ryden dwanck.</l>
<l>Hi trat in reynre minnen oirden</l>
<l>Ende screef antwoerde mit sueten woerden,</l>
<l>Dat hijt gairne ende vruntlijc dede,</l>
<l>Wes hoir ghenuechte was ende vrede.</l>
<l n="865">Die tijt quam, datmen reet te hove.</l>
<l>Veel goeder mannen van groter love</l>
<l>Bracht hi mit hem op dat velt.</l>
<l>Hi sloech daer neder zijn ghetelt</l>
<l>Mit groten coste bijder stat.</l>
<l n="870">Des anderen daghes die grave op sat</l>
<l><pb n="I,155"/> Ende reet vorstelijck ter baen,</l>
<l>Daer hijt so wael heeft ghedaen,</l>
<l>Dat die vrouwen ghemeenlijck</l>
<l>Gaven loff den vorste rijck</l>
<l n="875">Ende spraken vele van zijnre doecht.</l>
<l>Des wort die vrouwe zeer verhoecht,</l>
<l>Dat zij den ghenen hoirde prijsen,</l>
<l>Die hoir in vroechden dede rijsen.</l>
<l>Die grave van Cleermont lach aldaer</l>
<l n="880">Bij der vrouwe: want hi was zwaer</l>
<l>Van live ende oec van daghen mede,</l>
<l>Ende socht ghemac ende vrede;</l>
<l>Mer wreet en airnst was hi altoos.</l>
<l>Die vrouwe sprac wat rokeloes</l>
<l n="885">Een minlic woerdekijn sonder hoede</l>
<l>Vanden grave van frisschen moede,</l>
<l>Die so ridderlijck tornierde,</l>
<l>Des doch hoir harte te mael faelgierde</l>
<l>Doe si hoir selven wael bedacht.</l>
<l n="890">Op sulke dinghen die nyder wacht,</l>
<l>Waer datmen eerbaerheit sal scaffen,</l>
<l>Altijt hoe hise mach ghestraffen.</l>
<l>Die heer selve dat woirt versan,</l>
<l>Dat uutten edelen herte ran,</l>
<l n="895">Ende heeftet int quade ghekeert,</l>
<l>Also die felle altoes begheert</l>
<l>Vanden gueden te maken quaet,</l>
<l>Daer guede vroechde zeer bi vergaet.</l>
<l>Hi sprac der vrouwen airnstelic toe</l>
<l n="900">Ende seyde: " Vrouwe, ic sye wel, hoe</l>
<l>Ende op wyen ghij sijt ghesint;</l>
<l><pb n="I,156"/> Mer die ghene die gij mint</l>
<l>Sal huyden varen zijn leste vaert."</l>
<l>Die felle vorst ghincg nederwaert</l>
<l n="905">Ende dede oeck zijn wapen an</l>
<l>Ende vergaderde alle zijn man,</l>
<l>Also hi selve daer here was,</l>
<l>Ende verlaechde wael te pas</l>
<l>Den Hollantscen vorst mit groten last</l>
<l n="910">Ende sloechen doet, den edelen gast,</l>
<l>Die hi billijcken soude eren.</l>
<l>Die [<hi rend="italic">l.</hi> Des] toornde zeer den vreemden heren,</l>
<l>Want het gheschiede mit snelre achte,</l>
<l>So datter hem nyemant voir en wachte,</l>
<l n="915">Doch wort hij ridderlijck ghewroken.</l>
<l>Hier of is ghenoech ghesproken.</l>
<l>Die salighe hoech gheboren vrouwe</l>
<l>Dreef in hoer moet so starcken rouwe,</l>
<l>Dat mense na den selven dach</l>
<l n="920">Nye lachen noch verblyden en sach;</l>
<l>Mer starf daer na in corter stont,</l>
<l>Want si int herte was ghewont,</l>
<l>Daer hoer of quam des dodes quael.</l>
<l>Nochtan moechdi gheloven wael,</l>
<l n="925">Dat sy nie tot horen daghen</l>
<l>Malcander en spraken noch en saghen],</l>
<l>Dan hise scouwen mocht daer boven</l>
<l>Die wile dat helmen stoven;</l>
<l>Mer sy hem nye tot ghenen stonden,</l>
<l n="930"><pb n="I,157"/> Hij en hadde die helm int hoeft ghebonden.</l>
<l>Nochtan so bleven sy dus int strick.</l>
<l>Nu merct hoe ende in wat stick</l>
<l>Ende in wat grade dat si sijn</l>
<l>Ghecomen in des dodes pijn.</l>
<l n="935">Die rijcke vorst van hoghen naem,</l>
<l>Die nie en dede der minnen schaem</l>
<l>Ende nye dan duecht en heeft gheyaecht,</l>
<l>Wort ten dode dus verla[e]cht</l>
<l>Ende is ghestorven doer die minne,</l>
<l n="940">Eer hi ghecomen is daer inne.</l>
<l>My dunct dat hy nauwelic heeft</l>
<l>Der minnen eerste graet beleeft,</l>
<l>Want hem die wech wert ondergaen</l>
<l>Doe hi te clymmen hadde bestaen.</l>
<l n="945">Mar daer die een den anderen scouwet</l>
<l>Ende mit verbande wort ghebouwet</l>
<l>Der minnen ene vaste zale</l>
<l>Mit mont, mit hant, mit zuete tale,</l>
<l>Daer wort die liefde mede gheent</l>
<l n="950">Op een lustelic fondament.</l>
<l>Waer also die liefte staet,</l>
<l>Daer es sij inden eersten graet,</l>
<l>Daer duert sy oick bij wilen langhe,</l>
<l>Eer sy clymt ten hogheren ganghe</l>
<l n="955">Ende sterft dicke in sulken staet</l>
<l>Eer sy ten anderen grade gaet;</l>
<l>Daer ich u nu wil aff beduden</l>
<l><pb n="I,158"/> Exempel van tween jonghen luden,</l>
<l>Die storven inden eersten grade,</l>
<l n="960">Dat waerlic yammer was ende schade.</l>
<l>                In ouden geesten van Babylone</l>
<l>Heb ic ghelesen hystorien schone.</l>
<l>Sonderlinghe so deynck ic nu</l>
<l>Om ene: die wil ic segghen u.</l>
<l n="965">Twee hoghe vorsten vanden rijck,</l>
<l>Die van coemsten waren ghelijck,</l>
<l>Woenden beyde in een straet,</l>
<l>Huus an huus, mit een plate.</l>
<l>Die een had enen jonghen zoen,</l>
<l n="970">Die guet was, eerbaer ende schoen</l>
<l>Ende was gheheten Pyramus.</l>
<l>Die ander, die int naeste huus</l>
<l>Woende, had een dochter goet,</l>
<l>Zedich, schoen ende wael ghemoet,</l>
<l n="975">Lustelijck en[de] zeer bequaem:</l>
<l>Tisbes was hoir rechte naem.</l>
<l>Dese twee malcanderen dienden,</l>
<l>Dat nyemant en wiste van horen vrienden.</l>
<l>Hoe sy elck anderen woenden bij,</l>
<l n="980">Soe en waren sy nochtan nye so vry,</l>
<l>Dat sy malcanderen int ghemeen</l>
<l>Dorsten spreken groot off cleen.</l>
<l>Want als deen den anderen sach,</l>
<l>So sloech vrou Venus haren slach,</l>
<l n="985"><pb n="I,159"/> Dat deen off dander al verkeerde</l>
<l>Ende sijn verwen al muteerde,</l>
<l>So dat sij daer om mosten laten</l>
<l>Yet te spreken opter straten.</l>
<l>Een cleyn veynsterkijn, wijt ende ront,</l>
<l n="990">Dat twisschen beyden muren stont,</l>
<l>Mit yseren tralyen vast ghewracht,</l>
<l>Daer plaghen sy, alst was bij nacht,</l>
<l>In heymeliker vergaderinghen</l>
<l>Te vercallen haren dinghen.</l>
<l n="995">Dat was alle die vroechde en[de] heyl,</l>
<l>Die deen vanden anderen creech te deyl.</l>
<l>Mit woerden ende mit lieflic sien</l>
<l>Plach him beyden goet te gheschien.</l>
<l>Dat veynster was so cleyn ende dick,</l>
<l n="1000">Dattet hem was onghemick:</l>
<l>Den mont en mochten si niet lenen.</l>
<l>Des morghens scheyden sy van enen.</l>
<l>Hoe lanc, hoe cout die nachten waren,</l>
<l>Daer te staen was al hoir gharen.</l>
<l n="1005">Sy en quamen nye ten anderen grade,</l>
<l>Dat was yammer ende schade.</l>
<l>Op een tijt sy noch versaemden</l>
<l>Voer dat veynster, daer sy raemden</l>
<l>Ende overdroghen mit malcanderen,</l>
<l n="1010">Dat sy te samen wouden wanderen</l>
<l>Des morghens vro buten der stede,</l>
<l>Om te meren horen vrede,</l>
<l><pb n="I,160"/> Tot ene fonteyne, die daer stont</l>
<l>In enen bossche van bloemen bont,</l>
<l n="1015">Also alst was in sMeyes tijt.</l>
<l>Des morghens vro, des zeker sijt,</l>
<l>Also als hair verlanghede zeer,</l>
<l>Was Thysbes vroe indie weer</l>
<l>Ende meynde Piramus wair voir.</l>
<l n="1020">Liselicken sloetstu [<hi rend="italic">l.</hi> sloetsi] die doer</l>
<l>Ende lyep tot dier fonteynen</l>
<l>Haestelic: sy was alleynen.</l>
<l>Enen mantel sy om hoir sloech,</l>
<l>Sij en wist niet dat was so vroech.</l>
<l n="1025">Als sy bijder fonteynen quam,</l>
<l>Uuten woude dat sy vernam</l>
<l>Ene lewinne, comende daer</l>
<l>Ende nam der fonteynen waer.</l>
<l>Te hant sach sy haer coomste wel</l>
<l n="1030">Ende liep van danen harde snel,</l>
<l>Want sy ontsach des beestes moet,</l>
<l>Om dat haer tanden waren bebloet,</l>
<l>Dat was anxtelic an te sien.</l>
<l>Eer hoir die beeste conde ghesien,</l>
<l n="1035">Was si ghelopen alte hant</l>
<l>In een hol dat sij daer vant,</l>
<l>Een spelonca van ene steen.</l>
<l>Daer ghinc sy sitten in alleen,</l>
<l>En van anxte, die si leet,</l>
<l n="1040">So ontviel haer haer overste cleet,</l>
<l><pb n="I,161"/> Also haestelic liep sij int gat;</l>
<l>Sij en sorchde niet voer dat.</l>
<l>Als die lewinne hadde ghedroncken,</l>
<l>Ghencsi vast al omme roncken</l>
<l n="1045">Ende nam den wech te woude waert.</l>
<l>Thant so is hoir verbairt</l>
<l>Die heucke, die opten weghe lach:</l>
<l>Ende also vro als sy die sach,</l>
<l>Ghinc sise schoren ende rijten</l>
<l n="1050">Ende mitten bloedighen tanden bijten.</l>
<l>Si wreeffse duen teghen der aerden.</l>
<l>Daer mede ghinc sy hoirre vairden.</l>
<l>Tisbes was in groten vaer,</l>
<l>Off die lewinne quaem tot hair,</l>
<l n="1055">Dat sij dan ymmer ware doot.</l>
<l>Dus en roerde sy cleyn noch groot</l>
<l>Ende hilt hoir stilre dan een muys.</l>
<l>Nu comt die goede Pyramus</l>
<l>Ende droech een zwaert van goeden oirde,</l>
<l n="1060">Als goede mannen toe behoerde.</l>
<l>Hij verhoechde hem dusen stont</l>
<l>Upten minnentliken vont,</l>
<l>Die hi hoepte te vinden dair</l>
<l>Sitten bijder fonteynen claer,</l>
<l n="1065">Off dat sy ymmer comen soude,</l>
<l>Dair an hi twivelen niet en woude.</l>
<l>Als hy den clede quam ghehende,</l>
<l>Dat hi harde wael bekende,</l>
<l>Ende sach dat bloedich ende gheschoert,</l>
<l n="1070"><pb n="I,162"/> Ende alle die sticken sicht ende spoert,</l>
<l>Hij wart bleec ende onghemoet.</l>
<l>Van drucke wort hi halff verwoet</l>
<l>Ende meynde datter hadde gheweest</l>
<l>Een leeu, wolff off ander beest,</l>
<l n="1075">Die Thisbes aldair hadde verslonden.</l>
<l>Groot jammer dreeff hi daer ten stonden,</l>
<l>Hi nam die stucken vanden clede</l>
<l>Ende vergaderdse op ene stede</l>
<l>Ende kustse off sijt selff hadde ghesijn</l>
<l n="1080">Ende sprac:" och soete vriendinne mijn,</l>
<l>Lieve alre liefste waerde maghet!</l>
<l>Wat helpet nu seer gheclaghet?</l>
<l>Dit yammer heb ic di gheworven,</l>
<l>Dattu om minent wil sijste ghestorven.</l>
<l n="1085">Doer mijn vervolch, doer mine bede</l>
<l>Bistu ghecomen hier ter stede,</l>
<l>Daer du hebs den doot ghesmaect.</l>
<l>Nu bin ic van vrienden naect</l>
<l>Ende bin inder werlt alleen.</l>
<l n="1090">Wy leefden samentlic ghemeen,</l>
<l>Hoe soudet nu voeghen my</l>
<l>Allene te leven sonder dy?</l>
<l>Neen, dair en mach niet off comen."</l>
<l>Mittien heeft hi sijn zweert ghenomen</l>
<l n="1095">Ende heeft hem doer sijn lijff ghesteken.</l>
<l>Daer most dat edele herte breken,</l>
<l>Daer hem toe dwanck die reyne minne,</l>
<l><pb n="I,163"/> Die hi droech tot sine vriendinne.</l>
<l>Onlanghe als dit is gheschiet,</l>
<l n="1100">Thisbes al omme hoirt ende siet</l>
<l>Ende meynt dat dier is wech ghegaen.</l>
<l>Sij ghinc een stucxkijn voerwaert aen:</l>
<l>Daer sach sy Pyramus legghen doot.</l>
<l>Daer hieff [si] ghescrey ende jammer groot.</l>
<l n="1105">Si wranck die suver witte hande,</l>
<l>Hoir gheclach was menigherhande,</l>
<l>Si custe den doden an sinen mont</l>
<l>Droeflic meer dan dusent stont.</l>
<l>"O wee, o wee," sprac sy, die tsairt,</l>
<l n="1110">"Wat is meer [<hi rend="italic">l.</hi> mi], arme deerne, verbaert!</l>
<l>Ic hadde ghehoept up svroechdens stuck:</l>
<l>Nu vindic alle leyt ende druck.</l>
<l>Die liefste, die ye my ghewairt,</l>
<l>Die is ghestorven op deser vaert</l>
<l n="1115">Bij mijnre schult. Wat mach ic bet,</l>
<l>Dan mede te sterven onghelet,</l>
<l>Op dat [ic] ewelick bij hem blive."</l>
<l>Sij toech dat zwaert uut sinen live,</l>
<l>Daer sy hoer lichaem mede doerstack,</l>
<l n="1120">So dat haer dat edele herte brack</l>
<l>Ende viel mit horen live opt sijn.</l>
<l>Dus gaf sy hoer selven medecijn</l>
<l>Teghen der bitter rouwen slach,</l>
<l>Die hair so zwaer int herte lach.</l>
<l n="1125">Och hoe edel ende volmaect</l>
<l><pb n="I,164"/> Ende van alre zwacheit naect</l>
<l>Was die liefte van desen paren,</l>
<l>Die in haren reynen jonghen jaren</l>
<l>Storven doer der minnen quael</l>
<l n="1130">Ende sijn ghedoot mit enen stael.</l>
<l>Och hoe menich isser noch</l>
<l>Ghebleven inden selven troch,</l>
<l>Die ic niet al bescriven en can!</l>
<l>O minne draghers, siet dit an,</l>
<l n="1135">Wat dene om des anders wille dede,</l>
<l>Die onderlinghe soe luttel vrede,</l>
<l>Soe weynich vroechden ye ghecreghen.</l>
<l>Want ten was so niet gheleghen,</l>
<l>Dat sy minlic ye te samen</l>
<l n="1140">Boven den eersten graet ye quamen.</l>
<l>Ghi sijt al heter in uwen rade;</l>
<l>Coemdi totten anderen grade,</l>
<l>Ende wort u dan die derde niet</l>
<l>Rechtevoirt eert u verdriet,</l>
<l n="1145">Soe donckt u dat ghi niet en wint.</l>
<l>Waren die vroukijns soe ghesint</l>
<l>Dat sy u langhe lieten lopen</l>
<l>Ende ghecten u mit groten hopen,</l>
<l>Na dien dat ghij dus haestich sijt,</l>
<l n="1150">Soe deden sy u rechte vijt.</l>
<l>Mer zedighe mannen, die tallen tijden</l>
<l>Entelick mitten vroukijns lijden</l>
<l>Ende verbeyden langhe daghen</l>
<l><pb n="I,165"/> Schamelick nader vrouwen behaghen</l>
<l n="1155">Ende bidden altoes huefschelic voirt,</l>
<l>Dier bede sal emmer sijn ghehoirt:</l>
<l>Die vrouwen sullen dat aansien</l>
<l>Ende laten hem wat guets gheschien.</l>
<l>Die inden eersten graet vol langhe</l>
<l n="1160">Heeft ghestaen bij lieften bedwanghe</l>
<l>Ende naden anderen oetmoedelijc wach[t],</l>
<l>Die soude emmer bi[l]lijcx sijn gheacht</l>
<l>Ende ten anderen werden ghevuyrt:</l>
<l>Wat wye wail lijdet ende wail bezuyrt,</l>
<l n="1165">Dien sal dat zuete mit rechte vromen</l>
<l>Wanneer sijn tijt is omme ghecomen.</l>
<l>                Die ander graet steet inden gairde.</l>
<l>Daer gheet sy spelen, die zuete wairde;</l>
<l>So comt hair vrynt ende tredet dair in</l>
<l n="1170">Ende gruetse mit enen zueten sin</l>
<l>Ende sy hem weder vrundelijc.</l>
<l>Die woerden vallen dair suverlijck.</l>
<l>Malcanderen nemen sy bijder hant,</l>
<l>Dusent vroechden werden dair bekant,</l>
<l n="1175">Elck ghift te kennen sijn ghedwanck,</l>
<l>Die woerdekijns gheven zuet gheclanck,</l>
<l>Elck spreect wes dander gheerne hoirt</l>
<l>Ende brinct dat also lieflic voirt</l>
<l>Als hi dat best gheramen can.</l>
<l n="1180"><pb n="I,166"/> So plucken sy dair die bloemkijns dan</l>
<l>Ende gheven malcander des teen gave,</l>
<l>Dat sy ontfanghen voir rijcke have.</l>
<l>Dat vriendelic drucken bijder hant</l>
<l>Mae[c]t van beyden enen bant.</l>
<l n="1185">Mit praten ende mit lieflic cozen</l>
<l>Breken sy die rode rosen.</l>
<l>Dit nemen sy voer grote lust</l>
<l>Ende yghelic hert dair wel op rust.</l>
<l>Aldus so driven sy haer ghenoecht,</l>
<l n="1190">Ter tijt toe, dattet God soe vuecht,</l>
<l>Dattet tijt is daen te scheyden.</l>
<l>So spreken sij onder hem beyden</l>
<l>Ende ramen ander daghe ende stonde.</l>
<l>So varen sy ten roden monde</l>
<l n="1195">Ende maken een vriendelijc ghescheyt,</l>
<l>Dat him beyden doch is leyt;</l>
<l>Mar wanttet ymmer wesen moet,</l>
<l>So saften sy den truerighen moet</l>
<l>Ende verhoghen hem opt weder comen.</l>
<l n="1200">Mit dier hope soe wart ghenomen</l>
<l>Oerloff ende scheyden dan</l>
<l>Ende yghelic gaet in sijn gheban.</l>
<l>Daer op rusten sy alte wael,</l>
<l>Ende elken donct, dat hi een grael</l>
<l n="1205">Van grote salde ghewonnen heeft,</l>
<l>So dat hi lieflic ende vrolic leeft.</l>
<l><pb n="I,167"/> Him donct him en mach niet deren,</l>
<l>Ende al dat him mach bezweren,</l>
<l>Dat verghet hi doer dat pant,</l>
<l n="1210">Dat hi inden gairde vant.</l>
<l>So spreect hi allen vrouwen loff,</l>
<l>Doer die wonne, die inden hoff</l>
<l>Hadde gheweest, doe hi daer was</l>
<l>Ende die rijcheit vant int gras.</l>
<l n="1215">Dus heeft sijn hert een zuet verdrach.</l>
<l>Als sy dan op enighen dach</l>
<l>Comen elc anderen te ghemoete</l>
<l>So condelic wert dair ene gruete</l>
<l>Also hem elc voer anderen midet:</l>
<l n="1220">Want die natuer des niet [en] ghelidet</l>
<l>Sij en moeten wandelen hoir ghelaet</l>
<l>Ander verwe off anden ghelaet.</l>
<l>Daer om een roeckeloes ghemoet</l>
<l>In sulken dinghen dicwijl doet,</l>
<l n="1225">Datter sommighen wert bekant,</l>
<l>Datter minne steit int lant.</l>
<l>Want Ovidius heeft bescreven:</l>
<l>"Die ghene die in minne leven</l>
<l>En connen houden [gheen] ghelaet;"</l>
<l n="1230">Mer nochtan, dat wel verstaet,</l>
<l>So is die een zedigher veel</l>
<l>Dan dander is in sulken speel.</l>
<l>Die luden en sijn niet even wijs.</l>
<l><pb n="I,168"/> Daerom gheve ic der wijsheit prijs,</l>
<l n="1235">Die wael bedecket menighen daet,</l>
<l>Des hem die gheck niet en verstaet.</l>
<l>Van desen is ghenoech gheseit.</l>
<l>Waer dus die liefte wart gheleit,</l>
<l>Daer is minne inden anderen graet,</l>
<l n="1240">Daer sy dicke bliven staet</l>
<l>Menighen tijt ende langhe daghen,</l>
<l>Eer sy coomt tot hogheren slaghen,</l>
<l>So dat die goede menschen duck</l>
<l>Sterven in dit selve stuck,</l>
<l n="1245">Eer sy den anderen graet vernemen.</l>
<l>Dier is veel tusschen [Bonnen] ende Bremen,</l>
<l>Die nymmermeer ander graet en werven</l>
<l>Ende willen gaerne dair in sterven.</l>
<l>Want tgheluck is so onghelijck.</l>
<l n="1250">Het is die menighe op eertrijck</l>
<l>So duldich so wesmen hem an leyt,</l>
<l>Het dunckt him guet, al waert een leyt.</l>
<l>Des anders [<hi rend="italic">l.</hi> andere] hebben dusen stuck,</l>
<l>Een wair him groot gheluck.</l>
<l n="1255">Elken is die vroechde so groot</l>
<l>Als sy him dunckt na sijn ghenoet.</l>
<l>So grote vroechde heeft Peterkijn</l>
<l>Mit Metkijn off mit Nezekijn,</l>
<l>Als een hertoghe mit sijnre vrouwen,</l>
<l n="1260">Die hem doet ghenoechte bouwen.</l>
<l><pb n="I,169"/> So bleven die twee ghelieven steken</l>
<l>Ende storven beyde ghelijck,</l>
<l>Dat was die burchgravinne rijck</l>
<l n="1265">Van Virgi, die schone joncfrouwe,</l>
<l>Ende die ridder vol van [t]rouwe</l>
<l>Dair ic voer off hebbe gheseit.</l>
<l>Nu soe bin ic voert bereyt</l>
<l>Te spreken vanden derden graet,</l>
<l n="1270">Up wat ghevaerde dat hi staet</l>
<l>Ende wat vroechden hi can gheven</l>
<l>Den ghenen die dair inne leven.</l>
<l>                Eerst beghintmen opter straet,</l>
<l>Daer na men inden gaerde gaet,</l>
<l n="1275">Ten derden gaetmen daer boven,</l>
<l>Soemen in cameren plach te hoven</l>
<l>Mit truwen vrienden heymelick,</l>
<l>Behouden alder eeren strick.</l>
<l>Alssy in sulker vrienscap staen,</l>
<l n="1280">Dat deen wort minnentlic ontfaen</l>
<l>Van sinen lieven wederpaer</l>
<l>Ende wort in liefliker waer</l>
<l>Mit volre gunste wel ontfanghen,</l>
<l>Mit sueten armen ombevanghen,</l>
<l n="1285">Soe gaetet anden derden grade.</l>
<l>Des en heeft nyemant schade,</l>
<l>Dan die valsche nydighe man,</l>
<l>Die nyemant der ghenuechten en gan.</l>
<l>Want daer en wort nyemant, des ghelovet,</l>
<l n="1290"><pb n="I,170"/> Van ere noch van goede berovet.</l>
<l>Up een koetskijn vallen sy</l>
<l>Ende sijn alre sorghen vrij:</l>
<l>Het dunct hem sijn een paradijs.</l>
<l>Mer is enich van hem beyden wijs,</l>
<l n="1295">So meen ic datter sorghe is bij,</l>
<l>Op [dat]ter sorghes nootlijck sy.</l>
<l>Doch wes mit sorghen is ghestolen,</l>
<l>Dat is zuet ende blijff verholen.</l>
<l>Daer legghen sy in groter lust:</l>
<l n="1300">Menichwerff wart dair ghecust,</l>
<l>Die lipkijns werden gheconreydet,</l>
<l>Vroechden meret, trueren beydet,</l>
<l>Menich guetlic, lieflic woert</l>
<l>Wort van beyden daer ghehoert,</l>
<l n="1305">Vriendelick drucken sy die armen,</l>
<l>In gueder vroechden sy hem warmen,</l>
<l>Lachende blencken dair die oghen,</l>
<l>Elck anderen troest van allen doghen:</l>
<l>Al waer hi sieck ende onghesont</l>
<l n="1310">Elck ghenase in sulker stont.</l>
<l>Die witte kele ende wancskijn root</l>
<l>Machmen handelen dair al bloot.</l>
<l>Die borstkijns machmen wel an stoten,</l>
<l>Sijn sy niet te vast besloten,</l>
<l n="1315">Ende byeden hem gueden dach.</l>
<l><pb n="I,171"/> Daer off en sal men gheen gheclach</l>
<l>Maken ander vrouwen zijden;</l>
<l>Elck sal anderen vollentlike blijden</l>
<l>Ende doen mit gonsten uptien til</l>
<l n="1320">Alle dat sijn vruntkijn wil,</l>
<l>Sonder te sterven als sy plaghen.</l>
<l>Wes ic seg dat salmen waghen</l>
<l>Altoes behouden lijff ende eer.</l>
<l>Tgoet is gaende ende wandelbe[e]r.</l>
<l n="1325">Al is machtich die pennic,</l>
<l>Minne verwint doch alle dinck.</l>
<l>Woude daer yemant teghen segghen,</l>
<l>Dien woud ic mit reden neder legghen.</l>
<l>Dit is van minne die derde graet.</l>
<l n="1330">Die vierde is op een ander maet.</l>
<l>Mar eer daer off woerden luden,</l>
<l>So willic u noch eerst beduden</l>
<l>Een corte historic van hem twien,</l>
<l>Die oick, na dat ic hebbe ghesien,</l>
<l n="1335">Liefden [<hi rend="italic">l.</hi> Leefden] inder minnen stact</l>
<l>Ende storven inden derden graet.</l>
<l>Hadden die Goden hem ghegont,</l>
<l>Dat ghecomen hadde die stont,</l>
<l>Die hoirre twe by wilen gheren,</l>
<l n="1340">Sy hadden sonder wanch mit eren</l>
<l>Inden vierden graet ghecomen.</l>
<l>Mar valsche tonghen hebbent benomen,</l>
<l>Die sien altoes om haer beyach,</l>
<l><pb n="I,172"/> Daer ic u aff sal doen verslach.</l>
<l n="1345">                Voertijts woende binnen Rome</l>
<l>Een rijck edelinc ende vrome,</l>
<l>Die machtich was, wy lesen dus,</l>
<l>Ende was gheheten Paulicius.</l>
<l>Mit corten reden seg ic u dat</l>
<l n="1350">Hi wort verdreven uter stadt,</l>
<l>Bij zaken wantmen gaf hem scolde</l>
<l>Dat die keyserinne solde</l>
<l>Mit hem te schicken hebben ghehadt.</l>
<l>Hi toech van danen sinen pat</l>
<l n="1355">In Griecken, onder enen heer,</l>
<l>Dair hi bleeff in groter eer.</l>
<l>Want goets ghenoech ende groot ghesinde</l>
<l>Hadde hij, dat hij seer minde.</l>
<l>Die coninc, als ic can gheweten,</l>
<l n="1360">Was Henedorius gheheten.</l>
<l>Hem was lieve tot desen gast:</l>
<l>Al quamer meer, hij naemse vast.</l>
<l>Goede, rijcke onderzaten</l>
<l>Cleden wel des heren straten.</l>
<l n="1365">Hij regneerde int selve lant,</l>
<l>Daer Parys Helenen prant.</l>
<l>Paulucius, dese edel Romaen,</l>
<l>Had enen soen, heet Quintillaen,</l>
<l>Die lustelic, jonc ende lustich was,</l>
<l n="1370">Schoen van leden ende wail te pas</l>
<l><pb n="I,173"/> Ende en was out mer twintich jaer.</l>
<l>Nu was des conincx vrouwe aldair</l>
<l>so rechte schoen ende suverlyc,</l>
<l>Dat hoirs ghenoet in enighen rijck</l>
<l n="1375">Niet en was, als ic versta</l>
<l>Ende was gheheten Pernella.</l>
<l>Hoghes daghes, alsmen vierde,</l>
<l>So plach te comen die wael gechierde</l>
<l>Inden tempel, daer sy stont</l>
<l n="1380">Harde ant pallas, ende was ront</l>
<l>Ghetymmert ende also ghewrocht,</l>
<l>Dat zy uut hoerre camer mocht</l>
<l>Altoes inden tempel gaen</l>
<l>Sonder yemants weder staen.</l>
<l n="1385">Up enen tijt alst was ghewoen</l>
<l>So quam Paulucius mit sinen zoen</l>
<l>Eerlich ganghen inden tempel.</l>
<l>Die soen was sedich ende sempel,</l>
<l>So schoen, so frisch in allen sijn wesen,</l>
<l n="1390">Dat alle man om sach na desen.</l>
<l>Penella, die coninghinne schoon,</l>
<l>Sach oic den vader ende den zoon,</l>
<l>Die beyde waren wail gheleert</l>
<l>Ende rijckelijck ghehabitueert.</l>
<l n="1395">Dese jonghe Quintiliaen</l>
<l>Ghinc bij sinen vader staen,</l>
<l>Dair hij die vrouwe mochte sien.</l>
<l><pb n="I,174"/> Sijn oghe liet hi dairwairts vlyen</l>
<l>Sedelick, sonder wanghelaet,</l>
<l n="1400">Als een die hem wail verstaet.</l>
<l>Bij wilen sach sij opten jonghen;</l>
<l>Mer noch en was sy niet bedwonghen</l>
<l>Van lieften van enighen man,</l>
<l>Die ye menschen name ghewan.</l>
<l n="1405">Wanneer die vrouwe op hem sach,</l>
<l>So docht hem dat een vuerich slach</l>
<l>Recht mids in sijn herte brande.</l>
<l>Die vrouwe ten laesten wail bekande,</l>
<l>Na dat sy ghemercken conde,</l>
<l n="1410">Dat die jonghe man hair wail gonde.</l>
<l>Dat viel te twee stonden ofte drien</l>
<l>Datsi malcanderen plaghen te sien,</l>
<l>So dat die vrouwe wert ghevanghen</l>
<l>Ende heeft minnentlic ontfanghen</l>
<l n="1415">Tgheschut, dat uut sinen oghen</l>
<l>In hairre herten quam ghevloghen.</l>
<l>Die brant wert starck ende lieflic brande,</l>
<l>Si leefden ghelijck in liefden bande,</l>
<l>Ende hi vernam oic wail ter stont</l>
<l n="1420">Dat sij was int herte ghewont.</l>
<l>Si was in menighen ghedachte,</l>
<l>Wat weghe, wat liste sy best wrachte</l>
<l>Dat sy hem spreken moch[te].</l>
<l>Hij leefde slecht in wanghedochte</l>
<l n="1425"><pb n="I,175"/> Ende hij meynde dat hi nymmermeer deghe,</l>
<l>Gheluc noch heyl van hoir en creghe:</l>
<l>Want hi en dorstes niet ghenenden</l>
<l>Bode off brieve an hoir te senden,</l>
<l>Om dat hy hoer soe onghelijck was.</l>
<l n="1430">Penella op een tijt sat ende las,</l>
<l>Datmen die liefde vordert wel</l>
<l>Mit enen gueden heel ghesel.</l>
<l>Nu so hadde die vrouwe een camer wijff,</l>
<l>Den si ghetruwede eer ende lijff</l>
<l n="1435">Ende was gheheten Balotides.</l>
<l>Penella seyde hoer die les,</l>
<l>Hoe si int herte was ghewont,</l>
<l>Ende si dede haer op die stont</l>
<l>Zweren, dat sijs nymmermeer</l>
<l n="1440">En melde, duer der Goden eer,</l>
<l>Ende bat hair vriendelic aldaer,</l>
<l>Dat sy des jonghen name waer</l>
<l>Als sy heymelicste mochte,</l>
<l>Ende seyde wes haer goet dochte,</l>
<l n="1445">Dat hi inden tempel quaem</l>
<l>Ende hoirre aldair waer naem.</l>
<l>Sij dede dat haer die vrouwe heet;</l>
<l>Mar het was haer int herte leet.</l>
<l>Nye van doechden; mer sy woude</l>
<l n="1450">Dat sy enen anderen minnen soude,</l>
<l>Daer sy bate off soude ontfaen.</l>
<l>Die bootschap heeft sy wail ghedaen.</l>
<l><pb n="I,176"/> Den tijt bescheyde si hem also,</l>
<l>Ende dat soud sijn voer daghe vro.</l>
<l n="1455">Die jonghe vorst ont der joncfrou wael</l>
<l>Ende dancte haer der zueter tael.</l>
<l>Sijn hert was vro en[de] vreuchden rijc</l>
<l>Ende verwachte den tijt oetmoedelijck</l>
<l>Ende quam aldair op sinen dach</l>
<l n="1460">Soe vroe dat nyemant des en sach,</l>
<l>Ende [si] wachte mede die stonde wael</l>
<l>Als die oick van groter quael</l>
<l>Woude nemen medecijn:</l>
<l>Hoirre gheen en mochte blijder sijn.</l>
<l n="1465">Twee monden, beyde zuet ende root,</l>
<l>Deden malcander vrienscap groot,</l>
<l>Elck den anderen in armen dructe,</l>
<l>Elck docht dat hem zeer wail ghelucte.</l>
<l>Die zuete woirden die sy spraken</l>
<l n="1470">En kan ic niet int scrifte maken.</l>
<l>Die tijt en mocht niet wesen lanck:</l>
<l>Een scheyden daer him beyden dwanck.</l>
<l>Die coninc, die daer droech die croen,</l>
<l>Hadde eens broeders zoen,</l>
<l n="1475">Folkas was die name sijn.</l>
<l>Dese valsche malandrijn</l>
<l>Droech minne op sijns oems wijff,</l>
<l>(Dat dede hoir minnentlic schoen lijff)</l>
<l>Ende hadde Balotides gheseit</l>
<l n="1480"><pb n="I,177"/> Dien bant, die hem int herte leyt,</l>
<l>Ende sy gheloefde him, sonder waen,</l>
<l>Si soudet der vrouwen doen verstaen.</l>
<l>Mair mids dat die coninghinne</l>
<l>Anderswair hadde gheleit hoir minne</l>
<l n="1485">Soe en dorst zij hoir dair van niet spreken</l>
<l>Ende dus so liet sy dat zwaert steken.</l>
<l>Op een tijt vraechde hoir Folkas,</l>
<l>Hoe dattet mit dien dinghen was?</l>
<l>Sij sprac:" Heer, laet sijn u jacht.</l>
<l n="1490">Het is om niet dat ghi veel wacht:</l>
<l>Mijn vrou is anders sins ghesint.</l>
<l>Mit enen jonghen dien sij mint,</l>
<l>Daer drijft zij hair ghenoechte mede.</l>
<l>Ic sal u segghen stont ende stede</l>
<l n="1495">Wanneer dattes meer gheschiet."</l>
<l>"Doet my dat ende lates niet,"</l>
<l>Sprac Folkas totten bosen wive.</l>
<l>Dese coninck, daer ic aff scrive,</l>
<l>Hadde een oirloghe in handen,</l>
<l n="1500">So dat die beste van sinen landen</l>
<l>Een deel te velde souden tijden,</l>
<l>Ende Quintiliaen soud mede rijden.</l>
<l>Doe dochte hi in sinen moet:</l>
<l>"Oirloff ghenomen dat waer goet,"</l>
<l n="1505">Ende pijnde dat hi sprac</l>
<l>Balotides, die valsche lack,</l>
<l>Die der vrouwen heeft gheseit,</l>
<l><pb n="I,178"/> Dat him Quintiliaen bereyt</l>
<l>Mede te trecken inden heer</l>
<l n="1510">Ende dat hi hadde groten gheer</l>
<l>Hair te spreken, wairt hoir ghenaem.</l>
<l>Die vrouwe gheerde dat hi quaem,</l>
<l>Want haer daer na verlanghede zeer.</l>
<l>Balotides dede enen keer</l>
<l n="1515">Tot Quintiliaen ende seide him soe,</l>
<l>Dat hi quame des morghens vro.</l>
<l>Den tijt wachte hij behendelijck</l>
<l>Ende Penella des ghelijck.</l>
<l>Daer si inden tempel spraken</l>
<l n="1520">Overdroghen si hoer zaken</l>
<l>Dat sij inder camer ghinghen.</l>
<l>Daer vielen soete handelinghen.</l>
<l>Sij hadden hondert dusent vrouchden</l>
<l>In gueden minnentliken doechden.</l>
<l n="1525">Hij swoer hoir trouwe onverbroken.</l>
<l>Des ghelijck heeft sij ghesproken,</l>
<l>Waer[t] dat hair die Goden gonden</l>
<l>Dat sij woirde onghebonden,</l>
<l>Si soude worden sijn echte wijff.</l>
<l n="1530">Dat zwoer sy opter Goden lijff.</l>
<l>Dus laghen sy in groter weelde[n]</l>
<l>Lieflic mit malcander ende speelde[n].</l>
<l>Die vroechde brachtse in sulken ruste,</l>
<l>Dat hem beyde slapens luste.</l>
<l n="1535">Balotides, die wrede rebas,</l>
<l><pb n="I,179"/> Liep totten schalken Folkas</l>
<l>Ende seyde him alle dese dinck.</l>
<l>Folkas haeste him ten coninck</l>
<l>Ende seyde hem dese mere.</l>
<l n="1540">Die coninc was in twivele zere,</l>
<l>Want hi tsinen daghen nye en vernam</l>
<l>Dat sijn wijff na minne zwam;</l>
<l>Doch hi volchde Folkas rade</l>
<l>Ende ghinc mede ten camenade,</l>
<l n="1545">Daer sise beyde hebben ghevonden,</l>
<l>In lieven armen vast ghebonden:</l>
<l>Deen mont an dander druct.</l>
<l>Folkas te hant sijn mes uut ruct</l>
<l>Ende bij des conincx bevelen</l>
<l n="1550">Doerstack hi beyde die suete kelen,</l>
<l>Die nie en daden ander daet</l>
<l>Meer dan hier bescreven staet,</l>
<l>(Wopen over tvalsche wijff,</l>
<l>Die him beyden nam het lijff</l>
<l n="1555">Dat him God hadde ghegheven!)</l>
<l>Ende sijn dus samentlick ghebleven</l>
<l>Inder minnen derde graet.</l>
<l>Wacht u vrienden voer sulken raet,</l>
<l>Wacht u voer valsche woerden mede:</l>
<l n="1560">Goede hoede brinct goede vrede.</l>
<l>                Vanden graden spreken wy voert.</l>
<l>Ghi hebt wail vanden eersten ghehoirt,</l>
<l><pb n="I,180"/> Hoe hi opter straten ghinck.</l>
<l>Die ander men inden gaerde vint,</l>
<l n="1565">In die camer die derde staet,</l>
<l>Die vierde opten bedde gaet.</l>
<l>Mar dat is anders te verstaen.</l>
<l>Die in die derde grade gaen</l>
<l>Rueren tbedde wel bij tijden,</l>
<l n="1570">Dat is ghedect in allen sijden,</l>
<l>Boven, midden ende beneden.</l>
<l>Dat machmen doen ende al mit reden,</l>
<l>Dat en is trechte bedde niet,</l>
<l>Dair die vierde graet toe vlyet.</l>
<l n="1575">Die beyde sijn van tween sinnen;</l>
<l>Deen is van buten, dander van binnen.</l>
<l>So wye dat gaet opt bedde van buten</l>
<l>Die en mach gheen minne sluten</l>
<l>Sij en blijft al inden derden graet.</l>
<l n="1580">Daer en is arch noch misdaet.</l>
<l>Dat bedde van buten machmen bueken</l>
<l>Sonder yet dair inne te brueken;</l>
<l>Want eer die hout hoir crenskijn vast.</l>
<l>Mer die nyder brouwet last</l>
<l n="1585">Ende die clapper backet leyt,</l>
<l>Hoe wael het mitten dinghen steyt.</l>
<l>Sien sy sulver ende gout,</l>
<l>Si maker off vermolsent hout.</l>
<l><pb n="I,181"/> Wat goet is segghen sy voer quaet.</l>
<l n="1590">Daer omme hoet u voer dat saet.</l>
<l>Den vierden graet en sal gheen man</l>
<l>Mit bescheyde hem nemen an,</l>
<l>Ten moet mit sulker voirwairde sijn</l>
<l>Als ons bescrivet dat Latijn.</l>
<l n="1595">Dat bedde datten vierden maect</l>
<l>Is van allen decsel naect,</l>
<l>Begheerlic, zuet, zaft ende blanck,</l>
<l>Nieste breet, te maten lanck,</l>
<l>Bloot ende suverlijc bereyt,</l>
<l n="1600">Daer gheen decsel op en leet</l>
<l>Van wollen noch van linnen laken</l>
<l>Noch bonte cleder vanden raecken</l>
<l>Noch camcaet noch syden doecken,</l>
<l>Dat gheen man en moet bezoecken,</l>
<l n="1605">Ten sy den ghenen dan bekant</l>
<l>Die rechter is indes gheestes lant.</l>
<l>Verneme diet vernemen wil,</l>
<l>Ic en segghe niet meer op desen til;</l>
<l>Mar daer voer wachte hem elc ghepair,</l>
<l n="1610">Dat dat bedde van hogher waer</l>
<l>Niet roeckelois en werde versocht.</l>
<l>Al waert oick datment werven mocht,</l>
<l>Niemant en zal des begheren</l>
<l>Ten sy mit rechte ende mit eeren.</l>
<l n="1615">Het valt soe veel in menighen steden,</l>
<l>Wanneer soe dattet wort ghetreden</l>
<l><pb n="I,182"/> Over die derde graet van minnen,</l>
<l>Dat dan die liefte beghint te dinnen</l>
<l>Ende die zueticheit gaet aff.</l>
<l n="1620">Dat schone coern wert een caff,</l>
<l>Die brant wort daer mede ghelesschet,</l>
<l>Die claerheit wort zeer aff ghewesschet,</l>
<l>Dat weder wart duuster dan,</l>
<l>So volchter druc ende lijden an.</l>
<l n="1625">Die vroukijns bliven inden sorghen,</l>
<l>Ende die mannen lopen hem vermorghen</l>
<l>Hier, aldair en[de] over al.</l>
<l>Hij verzoucket berch ende dal,</l>
<l>So langhe dat hi wat nuwes vint,</l>
<l n="1630">Daer hi van nuwes op wert ghesint.</l>
<l>Dat eerste is dan al vergheten,</l>
<l>Dat heeft die vierde graet verbeten,</l>
<l>Die der zueter minnen brande</l>
<l>Van eeren heeft ghebracht te scande,</l>
<l n="1635">Daer hem billic een goet man</l>
<l>Naerstelic sal wachten van,</l>
<l>Ende my heeft zeker wonder groot,</l>
<l>Dat eens goetmans ghenoet</l>
<l>Hem der hetten niet en hoedet.</l>
<l n="1640">Want natuer ons des bevroedet,</l>
<l>Als wy so verre ghecomen sijn,</l>
<l><pb n="I,183"/> Dat wy in minnentliken schijn</l>
<l>Mit goeden wiven sijn verbonden,</l>
<l>Sullen wy mit handen ende monden</l>
<l n="1645">Hoer gans ghelove segghen ende houden</l>
<l>Mit herte ende sinne onghespouden:</l>
<l>Alle dat hoir live begharen</l>
<l>Sullen wy volleysten sonder sparen:</l>
<l>Daer en sal nyemant liever sijn</l>
<l n="1650">Dan dien du hebste int herte dijn.</l>
<l>Also salt sijn mit elken man,</l>
<l>Die sinen live der eren gan.</l>
<l>Hoe soude dan yemant sijn so bois,</l>
<l>Dat hi die liefte die hy ye coys</l>
<l n="1655">Scenden soude ende makense quaet</l>
<l>Die him so hoghe inden moede staet,</l>
<l>Ende ontreynen dat schone yuweel</l>
<l>Dat hij minde boven enich deel?</l>
<l>Seker, dochten dit die gheen</l>
<l n="1660">Die hem stoten an desen steen,</l>
<l>Si souden waerlic gaen besijden</l>
<l>Ende enen beteren wech omme lijden.</l>
<l>Reyne minne die is te prisen,</l>
<l>Want sy doet alle vroechden risen</l>
<l n="1665">Ende sy sijn vrij van alre daet,</l>
<l>Al spreect een bose nyder quaet.</l>
<l><pb n="I,184"/> Si sijn so vrij op hoirre duecht,</l>
<l>Dat sy niet en worden onthuecht.</l>
<l>Si bliven vro ende en achten niet</l>
<l n="1670">Die stralen die die clapper schiet.</l>
<l>Al heeft die clapboghe grote macht,</l>
<l>Die reyne liefte en slaets gheen acht.</l>
<l>Een yghelic wacht hem quader daet.</l>
<l>Der loghentael wert ymmer raet.</l>
<l n="1675">Hadde Fillis, die vrouwe schoen,</l>
<l>Des ghehoet mit Demofoen,</l>
<l>Hadde Medea, die suete maecht,</l>
<l>Van Jason niet ghesijn verlaecht,</l>
<l>Hadde Adriana gheschuwet dat wack</l>
<l n="1680">Doe Theseus hoer bedde brack,</l>
<l>Hadde Dydamya ghesijn behende</l>
<l>Doe Achilles hoer bekende,</l>
<l>Hadde Oenoene verdocht die dinghen</l>
<l>Doe sij ende Parijs te bedde ghinghen,</l>
<l n="1685">Hadde Kanates ghebruuct wijshede</l>
<l>Doe sij hoirs broeders wille dede,</l>
<l>Had Mirra reyne minne ghedraghen</l>
<l>Doe sij horen vader woude behaghen,</l>
<l>Had Dido in hoer eer ghebleven</l>
<l n="1690">Doe hoer Eneas woude begheven,</l>
<l>Alle dese vrouwen voirnoemt</l>
<l>Mochten hem des hebben beroemt;</l>
<l>Mer sij hebbent selve bedorven</l>
<l>Ende sijn van rouwe al ghestorven.</l>
<l n="1695"><pb n="I,185"/> Dit comter off van sulker marct.</l>
<l>Als deen den anderen niet en starct,</l>
<l>Mit rechte trouwe, die daer gheboirt,</l>
<l>Soe is die melck te mael vergoert.</l>
<l>Mer doetmen soe ic hebbe ghescreven,</l>
<l n="1700">So volcht daer een ghenoechlic leven.</l>
<l>Na dat die luden sijn ghesint,</l>
<l>Die ene schelt, die ander mint.</l>
<l>                Off my yemant woude straffen,</l>
<l>Soe en wil ic niet dair tegen haffen,</l>
<l n="1705">Ic en wil des wel gheloven,</l>
<l>Dat sij bij wilen treden boven</l>
<l>Ende leven inden vierden graet,</l>
<l>Daer nochtan liefte vaste staet</l>
<l>In truwen, sonder wanckels leyt,</l>
<l n="1710">In gansen ghelove ende stedicheit,</l>
<l>Ende leven heymelic in een,</l>
<l>Soe dat nyemant, groot noch cleen,</l>
<l>En weet van hoirre beyder zaken</l>
<l>Of mense prisen sal off laken,</l>
<l n="1715">Ende nyemant en weet zeker des</l>
<l>Off sij reyn off anders es,</l>
<l>Ende meynen oick in horen moet</l>
<l>Dat sij reyn is ende goet,</l>
<l>Ende node malcander schenden souden,</l>
<l n="1720">Want sijt voer reyne minne houden</l>
<l>Daer die gonst vast is ghebonden</l>
<l><pb n="I,186"/> Ende bernende wasset tallen stonden</l>
<l>Mit truwer liefte sonder wanch</l>
<l>Ende elc dient op heyls danck</l>
<l n="1725">Ende elc scuwet duen des anders leyt,</l>
<l>Elc is tot allen tijden bereyt</l>
<l>Te doen mit ganser herten vrij</l>
<l>So wes des anders begheerte sy.</l>
<l>Die man die meynt, so een guet wijff</l>
<l n="1730">Vorder over ghift hoer lijff</l>
<l>Ende meer om sinen wille doet,</l>
<l>Soe hi van rechten schulden moet</l>
<l>Te duenre sijn tot hair verbonden</l>
<l>Hoir te dienen tallen stonden:</l>
<l n="1735">Want men seit mit veel te lienen</l>
<l>Machmen billic wail verdienen.</l>
<l>Dat guede wijff meynt oick mede,</l>
<l>Is hoir vrient van edelre zede</l>
<l>Ende si veel doet om sinen wil,</l>
<l n="1740">Soe moet hi ymmer, lude en stil,</l>
<l>Dat verd[i]enen ende over deyncken,</l>
<l>Hoe sy hoer selven gheert te creyncken</l>
<l>Om hem te starcken ende te hueghen.</l>
<l>Sij meynen trouwen, tis al lueghen,</l>
<l n="1745">Seit yemant dat sij anders leven,</l>
<l>Dan rechte minne heeft ghegheven.</l>
<l>Si meynen dat hoir dinck is claer,</l>
<l>Want sy malcander segghen waer.</l>
<l>Si en willen mit woerden niet betalen,</l>
<l n="1750"><pb n="I,187"/> Hoerre gheen en wil den anderen falen:</l>
<l>Lijff, guet ende alle dienstbairheit</l>
<l>Is den anderen altoes bereyt.</l>
<l>In deser opinien bliven sij</l>
<l>Ende meynen datse lovelic sy.</l>
<l n="1755">Dat wy segghen van reynen dinghen</l>
<l>Houden sij voer queteringhen,</l>
<l>Ende dat reyne minnen oirde</l>
<l>Niet en is dan schone woerde,</l>
<l>Des elck man heeft soe veel te bat</l>
<l n="1760">Als van enen verloren schat.</l>
<l>Dus leven si in hoir ghenuecht,</l>
<l>Ter tijt toe dattet God soe vuecht,</l>
<l>Dat sij ter echtscap moghen raken,</l>
<l>Want daer up doen sy dese saken,</l>
<l n="1765">Dats al hoir antwoirde diemen vint,</l>
<l>Anders waer hoer sake blint.</l>
<l>Maer na dat ic my laet wisen,</l>
<l>So en salmen dat billicx niet prisen:</l>
<l>Dats als een wijff van goeden naem</l>
<l n="1770">Hoir selven set in sulker taem</l>
<l>So moet ymmer die eer zwacken,</l>
<l>Ende off sijt alzo heymelic zacken</l>
<l>Dattet nyemant en gaet van monde,</l>
<l>So isset doch een dootlike sonde,</l>
<l n="1775">Daerment billicx om laten sal.</l>
<l>Noch een sonderling gheval</l>
<l>Wetic, daer ment om sal laten.</l>
<l><pb n="I,188"/> Twee goede menschen, die hem saten</l>
<l>Malcanderen minnentlike [te] dienen</l>
<l n="1780">Up sulke hope ende mienen,</l>
<l>Dat him God noch gonnen mach,</l>
<l>Te leven sulken blijden dach,</l>
<l>Dat sij malcander echte werden,</l>
<l>Dien waert alte zuer te harden</l>
<l n="1785">Ende thongerbeen te cluven</l>
<l>Sonder spise over te prueven.</l>
<l>Want alset dan ter maeltijt quaem,</l>
<l>So soudet sijn soe veel bequaem</l>
<l>Die zuete [spise] mit hongher te eten,</l>
<l n="1790">Dat alle die hongher dan wair vergheten,</l>
<l>Die ye te voren hadde ghesijn.</l>
<l>Mit groter lust in lieven schijn</l>
<l>Soudmen dan grote beten biten,</l>
<l>Van outs en soudmen niet verwiten,</l>
<l n="1795">Alle dinck soud wesen nu.</l>
<l>Om sulker vreuchden seg ic u</l>
<l>Datment soude laten mede.</l>
<l>Mer oft hem so leecht in die lede</l>
<l>Dat sijs laten niet en willen,</l>
<l n="1800">So bid ic dat sijs guetlic stillen</l>
<l>Ende houdent also heymelic,</l>
<l>Dat die ere blive rijck</l>
<l>Ter werlt, al ist voer Gode zonde:</l>
<l>Sij beterent na tot enighen stonde.</l>
<l n="1805"><pb n="I,189"/> Sinte Pouwels seit int ghemeen:</l>
<l>"Wilmens dan niet coken reen</l>
<l>So latet doch verholen sijn."</l>
<l>Mer dit is die lesse mijn,</l>
<l>Datmen tpruefsel aff sal laten:</l>
<l n="1810">Het sal verblijden ende baten.</l>
<l>                Ic wil des gheloven wail,</l>
<l>Dat voertijts tot sommigen mael</l>
<l>Ganse liefde in truwen fijn</l>
<l>Tusschen den ghenen heeft ghesijn,</l>
<l n="1815">Die stonden in dat vierde slot.</l>
<l>Elck dient bij sonder sinen God.</l>
<l>Soe wael dient Gode Hein ende Han,</l>
<l>Ghelijck doet een begheven man,</l>
<l>Al staet die een in hogher scouwe.</l>
<l n="1820">Ic wil van overdraghender trouwe</l>
<l>Segghen, dair ic off hebbe ghehoirt,</l>
<l>Ende is een waerachtich woert,</l>
<l>Als ons die geesten claer belyen.</l>
<l>In ouden stont was in Suryen</l>
<l n="1825">Een coninc moghende ende vry:</l>
<l>Demetrius soe hetede hi.</l>
<l>Dat rijck had hi in sinen handen</l>
<l>Ende was bekant in menighen landen.</l>
<l>Nu was dair een eerbair wijff,</l>
<l n="1830">Die horen knecht beroefde tlijff;</l>
<l>Mer dat quam onnoselic toe</l>
<l>Ende ic wil u segghen hoe.</l>
<l><pb n="I,190"/> Dat guede wijff was nuwelijc</l>
<l>Weduwe gheworden ende was rijck.</l>
<l n="1835">Sabina so was sij gheheten.</l>
<l>Van horen ghestande suldi weten.</l>
<l>Een weynich [<hi rend="italic">l.</hi> eynich] vruntkijn hadsi vercoren,</l>
<l>Vrisch, niet rijck, maer wail gheboren,</l>
<l>Daer sij veel vreuchden mede dreeff,</l>
<l n="1840">Want hi hoer tru ende stede ble[e]ff.</l>
<l>Ic versta wel dat hi was</l>
<l>Gheheten Floridamas.</l>
<l>Elck was den anderen wel te wille.</l>
<l>Sij hadden heymelic en[de] stille</l>
<l n="1845">Malcanderen ghedient menigen dach:</l>
<l>Nu, sint davonture versach,</l>
<l>Dat si allene was ende vrij</l>
<l>Uten bande, so woude sy</l>
<l>Hoeren lieven vrient teen manne trouwen,</l>
<l n="1850">Ende dede enen schonen camer buwen</l>
<l>Ende dien costelijck bemalen,</l>
<l>Om hem rijckelick tonthalen.</l>
<l>Op een tijt sij daer boven ghinc,</l>
<l>Daer die wercluden deden hoir dinck,</l>
<l n="1855">Ende raecte ymmer mitten voet</l>
<l>Enen bile, die beneden woet</l>
<l>Ende viel den knecht op sijn hoeft,</l>
<l>Dattet recht midden wert ghecloeft.</l>
<l>Die knecht most daer verliesen tlijff.</l>
<l n="1860">Daer wort ghevanghen tgoede wijff.</l>
<l><pb n="I,191"/> Men leydse vast in sekeren banden:</l>
<l>Want naden recht vanden lande</l>
<l>So hadsi dat lijff verboert.</l>
<l>Floridamas was seer ghestuert,</l>
<l n="1865">Sijn herte dochte hem al verganghen</l>
<l>Om dat Sabina was ghevanghen.</l>
<l>In groten druck en[de] sorghen</l>
<l>Ghinc hi wanderen alle morghen</l>
<l>Inden tempel ende bat den goden,</l>
<l n="1870">Dat sij hoer hulpen uuten noden.</l>
<l>Hi en conde hoer helpen noch daren,</l>
<l>Want hi en dorst niet openbaren</l>
<l>Dat him int herte was so banghe.</l>
<l>Inden karker lach si langhe:</l>
<l n="1875">Want, om dat si was vermaert</l>
<l>In eren ende van goeder aert,</l>
<l>So en deedmen hoer gheen haestichede</l>
<l>Mit rechte an live noch an lede;</l>
<l>Mer haer leven lach dair an.</l>
<l n="1880">Up een tijt sprac sij den man,</l>
<l>Die meyster was vanden ghevangen</l>
<l>Ende seyde: " Vrient, nu wilt doch ganghen</l>
<l>Totten coninc op desen til</l>
<l>Ende bidt hem, off hi comen wil</l>
<l n="1885">Spreken mit enen ghevanghen wive."</l>
<l>Die meester zwoer bij sinen live,</l>
<l>Na dien dat hoir dat was ghenaem</l>
<l>Hi soudet doen, watter off quaem:</l>
<l><pb n="I,192"/> Si waer so dueghende ende so edel,</l>
<l n="1890">Liet hi dat, hi waer een snedel.</l>
<l>Dus liep hi totten coninc schier</l>
<l>Ende seyde hem die manier</l>
<l>Als hem Sabina hadde ghebeden.</l>
<l>Die coninc lachende ghinc beneden</l>
<l n="1895">Dueghentlic ende woude horen</l>
<l>Wat dat wijfkijn hadde voren.</l>
<l>Hij vraechde, wat dat waer haer noot.</l>
<l>Sij sprac: " Edel vorste groet,</l>
<l>Al hebbe ic hier ghewoent mijn daghe,</l>
<l n="1900">Ic bin hier vreemt van maghe,</l>
<l>Gheen kinder soe en heb ic mede.</l>
<l>Ic wort gheboren van deser stede</l>
<l>Omtrent viertich deser milen:</l>
<l>Ic woude gaerne darwairts ylen</l>
<l n="1905">Om te maken mijn testament.</l>
<l>Mijn ouders woenen dair omtrent:</l>
<l>Ic woude mijn stucken gheerne reyden,</l>
<l>Dat sij mit lieve van ene scheyden</l>
<l>Ende deylen mochten minen goede</l>
<l n="1910">Sonder twist off onghemoede.</l>
<l>Woudi my uwen oerloff gonnen</l>
<l>Tot dat vijftien daghe omme ronnen,</l>
<l>Ic woude hier weder comen an</l>
<l>Sonder twivel, ende sterven dan</l>
<l n="1915">Alst u docht wesen rechtens tijt."</l>
<l>Dit docht den coninc nuwe vijt,</l>
<l><pb n="I,193"/> Dat dit wijff dach woude gheren,</l>
<l>Ende antwoerde haer half in scheren.</l>
<l>"Wijfkijn," sprac die coninck goet,</l>
<l n="1920">"Du biste selve des wail vroet,</l>
<l>Dat recht moet hebben sinen loop;</l>
<l>Mer hebstu erghent enighen hoop</l>
<l>Off enich ghetru an enen vrient,</l>
<l>Die du so wail moechs hebben ghedient,</l>
<l n="1925">Dat hi een verbant ane ghinghe</l>
<l>Die wile du dedes dine dinghe</l>
<l>Ende quame voer di hier inder hecht,</l>
<l>Ende soude dulden sulken recht,</l>
<l>Dattu selve soudes ghedoghen,</l>
<l n="1930">Oftu niet weder en quaems voer oghen:</l>
<l>Vindes du sulken vrient int leven,</l>
<l>So sal ick di oirloff gheven,</l>
<l>Also du hebs begheert an my."</l>
<l>Die coninc meynde wel, dat sy</l>
<l n="1935">Nymmermeer die mensche en vonde,</l>
<l>Die hem voer hair also verbonde.</l>
<l>Te hant heeft sij een bode ghesent</l>
<l>Om Floridamas haren vrent,</l>
<l>Die dair tot hair quam te hant.</l>
<l n="1940">Vriendelick nam sy hem bijder hant</l>
<l>Ende sprack hem toe van deser dinck,</l>
<l>Die hoir wail gonde die coninck,</l>
<l>Op dat si enen vrient mochte vinden,</l>
<l>Die him dair voer hair woude verbinden.</l>
<l n="1945"><pb n="I,194"/> Die trouwe was so groot in beyden,</l>
<l>Dat die zake was goet te reyden.</l>
<l>Hij dede al dat sij hem bat</l>
<l>Ende hij ghinc sitten daer sij sat.</l>
<l>Die coninck gaff den wivekijn</l>
<l n="1950">Vijftien daghen lanck termijn.</l>
<l>Waert dat sy binnen dier tijt</l>
<l>Niet weder en quaem, des seker sijt,</l>
<l>So soude Floridamas tlijff</l>
<l>Verloren hebben voer dat wijff.</l>
<l n="1955">Och! hoe wael kende hi die trouwe,</l>
<l>Die sy droech, die doeghende vrouwe!</l>
<l>Hine twivelde niet dair an,</l>
<l>Si en souden wail verlossenen dan.</l>
<l>Ende off des doch niet en viel,</l>
<l n="1960">Soe was hi noch ghevreest sijn siel,</l>
<l>Want hi liever hadde te sterven,</l>
<l>Dan sy vanden live soude bederven.</l>
<l>En was dat gheen ghetruwe da[e]t,</l>
<l>Soe en weet ic niet waer truwe staet.</l>
<l n="1965">Al waren sy in die vierde line,</l>
<l>Noch prisic [bet] die lieve Sabine</l>
<l>Dan Hecuba, die moerderinne,</l>
<l>Off enighe ghelike hoerre sinne.</l>
<l>Ic blijffs daer bij tot alre stonde,</l>
<l n="1970">Dat manslacht, moirt, is me[e]rre zonde,</l>
<l><pb n="I,195"/> Ende verradelike daet,</l>
<l>Die ans [<hi rend="italic">l.</hi> an] smannes live gaet,</l>
<l>Dan die natuerlicke ghenoecht</l>
<l>Diemen oick in sonden vuecht.</l>
<l n="1975">Daer en mach my niemant bringhen aff;</l>
<l>Maer ic en prise niet [e]en caff,</l>
<l>Datmen tproefsel mint [<hi rend="italic">l.</hi> nimt] te voren,</l>
<l>Daermen twachten heeft vercoren.</l>
<l>Dat gaet daer hene. Nu is Sabine</l>
<l n="1980">Ghelossent uut des karckers pine.</l>
<l>Den dach heeft sy an ghenomen</l>
<l>Ende is tot horen maghen ghecomen,</l>
<l>Dien harde lede was te moede</l>
<l>Om hoirre vanghenisse ende armoede,</l>
<l n="1985">Dair sy onnoselicken in quam.</l>
<l>Hoir erfnamen sy bij een nam</l>
<l>Ende beschickede al hoir zaken</l>
<l>Als sy bescheydelicste conde naken.</l>
<l>Goets tijts voerden lesten dach</l>
<l n="1990">Ghebuerde dair een groot beclach.</l>
<l>Si nam oerloff an horen bloede</l>
<l>Ende keerde weder, die waerde goede,</l>
<l>Ende woude lossenen haren vrient,</l>
<l>Die hoir in trouwen hadde ghedient.</l>
<l n="1995">Veel liever had zy te sterven</l>
<l>Dan Floridamas te derven.</l>
<l>Doe sij weder quam inder stadt,</l>
<l>Dat volck wort al van wonder mat.</l>
<l><pb n="I,196"/> Die mare ghinc thans voerden coninc,</l>
<l n="2000">Dien sere verwonderde van dese dinck,</l>
<l>Want hi nye en hadde ghehoirt</l>
<l>Van sulker truwen spreken voert.</l>
<l>Sabina haeste haer ten hove</l>
<l>Voirden coninc van groten love</l>
<l n="2005">Ende gheerde datmen Floridamas</l>
<l>Lossede uut der va[n]ghenis kas,</l>
<l>Want sy weder woude gaen</l>
<l>Ende laten hair inden yser slaen</l>
<l>Also sy danen was ghescheyden.</l>
<l n="2010">Die coninc hietse een luttel beyden</l>
<l>Ende sachse mit goeden oghen an:</l>
<l>Hi bedochte die trouwe vanden man,</l>
<l>Dien hi dede sine vriendinne</l>
<l>Ende als hi ghewoech die starcke minne</l>
<l n="2015">Die twisschen beyden stont so vast,</l>
<l>Dat elck liever hadde den last</l>
<l>Dan dander dair in waer ghebleven,</l>
<l>Sprac hi:" Ic wil dit al vergheven,</l>
<l>Wijff, dattu moechs hebben misdaen,</l>
<l n="2020">Up dat die minne mach bliven staen,</l>
<l>Dairmen billic off spreken sal</l>
<l>Ende lovent over die werlt al.</l>
<l>Ic gheve di weder lijff ende leven;</l>
<l>Mar du sals goede soene gheven</l>
<l n="2025"><pb n="I,197"/> Des doden maghen, na dat buert</l>
<l>Ende van ghewoenten dat behoirt.</l>
<l>Alsmen goede ghewoente doet,</l>
<l>Mit recht dan nyemant claghen en moet.</l>
<l>Wyen dat vol gheschiet mit recht</l>
<l n="2030">Ende mit goeder ghewoente echt</l>
<l>Die heeft billicx niet te claghen."</l>
<l>Floridamas wart uut gheslaghen.</l>
<l>Sij waren beyde zeer verhuecht</l>
<l>Ende danckeden den coninc sijnre doecht,</l>
<l n="2035">Die hi ghenadelic hadde ghedaen</l>
<l>Ende sijn beyde thuus ghegaen:</l>
<l>Want mit deser vreemder maer</l>
<l>Soe worden hoir saken openbair,</l>
<l>Soe dat sy daer rechte voert</l>
<l n="2040">Malcanderen truweden in die poort.</l>
<l>Hoer vrienden waren in vroechden ru,</l>
<l>Die oude vreuchde wart weder nu,</l>
<l>Ende dreven menighe vreuchden scijn</l>
<l>Recht off het nye en hadde ghesijn.</l>
<l n="2045">Daer was trouwe ende trouwe was daer,</l>
<l>Die minne was guet ende vreuchden baer.</l>
<l>Al was sy inden vierden graet,</l>
<l>Soghedaen en was niet quaet.</l>
<l>                Salighe vrouwen ende goede man,</l>
<l n="2050">Ontfanct dese woirden ende dey[n]cter an.</l>
<l><pb n="I,198"/> Sluutse vast in uwen sinne,</l>
<l>Wildi volghen waerlike minne.</l>
<l>Want wildi dencken dese leer,</l>
<l>Ghi en verdolet nymmermeer;</l>
<l n="2055">Mer versmadi desen sanck</l>
<l>Ende doet roeckelosen anevanck,</l>
<l>Sekerlijc, tis seer te duchten,</l>
<l>Ghi reyt u sorghen ende suchten.</l>
<l>Ic heb u recht der minnen aert</l>
<l n="2060">Eens deels bescreven onghespaert,</l>
<l>Hoe groet, hoe diep si is ende lanck</l>
<l>Ende waer op steet die hoechste ganck,</l>
<l>Hoe verre datmen mit eren sal</l>
<l>Wanderen inder minnen dal.</l>
<l n="2065">Den arbeit doe ic voerden jonghen,</l>
<l>Die daer lichte in sijn ghespronghen</l>
<l>Ter minnen, sonder groot beraet,</l>
<l>Dair veel leyts aff te comen staet</l>
<l>Alse [<hi rend="italic">l</hi>. Als sise] niet te rechte en draghen.</l>
<l n="2070">Sonder wijsheit veel te jaghen</l>
<l>Maect arbeit groet ende cleen ghewin,</l>
<l>Ende dat bedrucket seer den sin:</l>
<l>Want wie veel arbeyt sonder danck,</l>
<l>Dien donct den tijt altoes te lanck.</l>
<l n="2075">Hier om, dat sy hem dan te bet</l>
<l>Voersien van alles dat hem let,</l>
<l>Soe hebbe ic desen vier graden</l>
<l>Toe gheschicket vier wise raden,</l>
<l><pb n="I,199"/> Die hulpen sullen ende leren</l>
<l n="2080">Den, die hem ter minnen keren:</l>
<l>Dat sijn vier volmaecte doechden,</l>
<l>Die rechte minne in volre vrocchden</l>
<l>Risen doen up alre vaert.</l>
<l>Elken enen graet bewaert.</l>
<l n="2085">Dat sijn mate ende wijsheit,</l>
<l>Starcheit ende rechtveerdicheit.</l>
<l>Mate hout den eersten graet,</l>
<l>Wijsheit den anderen wel bi staet,</l>
<l>Starcheit ghift den derden moet,</l>
<l n="2090">Rechtveerdicheit is den vierden guet.</l>
<l>Soe wye in enich vanden graden</l>
<l>Is, die neme te sinen staden</l>
<l>Den raet, die totten grade behoirt.</l>
<l>Wye inden eersten ringhet voert,</l>
<l n="2095">Daer meest onsedicheit in valt,</l>
<l>Die sal hebben in sijn behalt</l>
<l>Mate, waer hi hene gaet:</l>
<l>Want waer een dinck op maten staet</l>
<l>Daer en can gheen onmaet hebben macht.</l>
<l n="2100">Valtet hem anders dan hi ghedacht,</l>
<l>Hij en es onsedich noch onverduldich:</l>
<l>Die schult, die hem die minne is sculdich,</l>
<l>Die wart hem vrilic wail betaelt,</l>
<l>Des hi van mate niet en faelt.</l>
<l n="2105">Huefscheit ghevoedert mit zedicheit</l>
<l>Dat is maten omme cleyt.</l>
<l><pb n="I,200"/> Hier toe behoirt die verwe groen:</l>
<l>Want mate is een hope coen,</l>
<l>Ende mate doet hope vast houden</l>
<l n="2110">Ende alle haesticheit vercouden.</l>
<l>Groen is doch een anevanck:</l>
<l>Daer om so ist die rechte ganck,</l>
<l>Waer nuwe minne wert gheleyt,</l>
<l>Dat sy mit groenen sy vercleyt,</l>
<l n="2115">Salmen voldoen den rechten aert;</l>
<l>Mer elck een sijn ghenuechte gaert.</l>
<l>                Soe wye den anderen graet beleeft</l>
<l>Die moet sien so dat hi heeft</l>
<l>Wijsheit tot sinen hoghen rade:</l>
<l n="2120">Want alsmen gaet ten anderen grade</l>
<l>Soe behoeftmen die meeste hoede</l>
<l>Voirder clapper ende nyders roede,</l>
<l>Die altoes legghen nauwe laghen.</l>
<l>Condi dan wijsheit by u draghen,</l>
<l n="2125">Soe en sal u ghecheit niet verheren;</l>
<l>Wijsheit sal u den wech wel leren,</l>
<l>Ist dat ghi doelt buten pade.</l>
<l>Daer om neemt wijsheit tuwen rade.</l>
<l>Anxt, voerdacht ende heymelicheit</l>
<l n="2130">Dat sijn der wijsheit beste cleyt.</l>
<l>Die sullen sijn van verwen wit:</l>
<l>Want wijsheit die is onbesmit</l>
<l>Ende wil datmen reyn coke</l>
<l><pb n="I,201"/> Op dat die ghecheit niet en smoke:</l>
<l n="2135">Want soude ghecheit smoken veel,</l>
<l>Die wijsheit smoerde in hoer keel.</l>
<l>Daer om suldi die wijsheit draghen</l>
<l>Mit reynre claerheit ombeslaghen.</l>
<l>Hebdi ghemaect een ghec opset,</l>
<l n="2140">Daer ghy mede moecht werden belet,</l>
<l>Dat sal u wijsheit mit horen cleyde</l>
<l>Breken ende beter reyden.</l>
<l>Daer schade off soude hebben ghecomen</l>
<l>Dat heeft die wijsheit dick benomen.</l>
<l n="2145">Wise mannen salmen soecken,</l>
<l>Die omme sien in allen hoecken</l>
<l>Ende altois sijn wail verdacht</l>
<l>Off enich melder op hem wacht.</l>
<l>Men sal reyne mannen kiesen,</l>
<l n="2150">Die node eer ende loff verliesen,</l>
<l>Die heymelic sijn van wiser vormen</l>
<l>Ende wael enen gaert commen formen,</l>
<l>Daer dat li[e]ve wederpair</l>
<l>Sit ende neemt der coomsten wair.</l>
<l n="2155">Wes men an heft mittie vroede</l>
<l>Dat eyndet gaerne al int goede.</l>
<l>Een edel man, wijs ende vroet,</l>
<l>Die hoesschelic draghet sinen moet,</l>
<l>Die scamel is, in dienste bereyt,</l>
<l n="2160">Die doechdentlijck na eren steyt,</l>
<l><pb n="I,202"/> Wail ghesien in elken hoff</l>
<l>Ende altoes spreect den vrouwen loff,</l>
<l>Dien salmen guetelic ontfaen,</l>
<l>Wye hi is ende hoe ghedaen.</l>
<l n="2165">Dat is hi die men sal bewarmen</l>
<l>Inden lieven blancken armen.</l>
<l>Aensiet die doecht ende niet die schoont,</l>
<l>Off ghi wert daer bij ghehoent.</l>
<l>Had Parijs die schoonte niet vercoren,</l>
<l n="2170">Troyen waer noch onverloren.</l>
<l>Laet die doecht hoirs selfs ghenieten:</l>
<l>Dat en sal ny[e]mant verdrieten,</l>
<l>Dan den ghenen, die doecht haten.</l>
<l>Ghi, goede wiven, ghi moet u saten</l>
<l n="2175">Emmer te minnen die edel goede</l>
<l>Bij eenre sake die ic bevroede.</l>
<l>Want ist dat ghi die goede ontfaet</l>
<l>Ende schuwet die ghene die sijn quaet,</l>
<l>Ghi sult alle die werlt doen groeyen</l>
<l n="2180">In doechden ende in eren bloeyen.</l>
<l>Want als die zwacke dat verstaen,</l>
<l>Dat ghij die goede trecket aen</l>
<l>Ende gont hem uwer minnen croen,</l>
<l>So sal elc man staen na loon</l>
<l n="2185">Ende saten him naerstelike ter duecht,</l>
<l>Up dat hi oec mach sijn verhuecht;</l>
<l>Alle boesheit sal hi schuwen</l>
<l>Ende in doechden hem vernuwen</l>
<l><pb n="I,203"/> Ende worden erentrijck ende goet.</l>
<l n="2190">Besiet wat wonder dat ghi doet</l>
<l>Ende hoe hoechlic dat ghi breyt</l>
<l>U eer ende uwe lovelicheit,</l>
<l>Als ghi tganse lant purgiert</l>
<l>Ende alle man ter dueghet stiert.</l>
<l n="2195">Des verdiendi Goeds hulde,</l>
<l>Want sy worden bij uwer schulde</l>
<l>Uut archeyt totter doech[t] ghestelt.</l>
<l>Een predicker, die loopt after tfelt</l>
<l>Ende predict in cloesteren ende in kercken</l>
<l n="2200">En doet niet soe veel goeder wercken</l>
<l>Als ghi doet mit sulker voeghe.</l>
<l>Elcs guets mans hert mit rechte loeghe,</l>
<l>Waert dat ghi dat wout beghinnen</l>
<l>Die guede in sulker wijs te minnen</l>
<l n="2205">Als ghi mit rechte wel doen sult.</l>
<l>Hier om so lijt ende hebt verdult,</l>
<l>Hout u vaste an die vroomste</l>
<l>Ende en siet niet an die coomste,</l>
<l>Mer siet die doecht die hem maect schoen,</l>
<l n="2210">Laet hem verdienen der salden croen.</l>
<l>Ghij mannen, doet oic des ghelijc,</l>
<l>So wordi salich ende vreuchden rijck.</l>
<l>Kiest die doecht voer alle guet,</l>
<l>Daermen eerlijc draecht den moet.</l>
<l n="2215">Wildi na die schoonheit kiesen</l>
<l>Ende laten die doecht hoer loon verliesen,</l>
<l><pb n="I,204"/> Soe gaet ghi op een wanckel brugghe.</l>
<l>Die schone vintmen vele stugghe,</l>
<l>Overdwaelsch ende hoevaerdich,</l>
<l n="2220">Onbekennende ende onwaerdich.</l>
<l>Goede mannen sy versmaden,</l>
<l>Die niet en sijn van hoghen staden.</l>
<l>Nauwelijck en willen sy hoirs ghelijck,</l>
<l>Off sy en sijn dan over rijck.</l>
<l n="2225">Die overschoen sijn ende jonck,</l>
<l>Die sijn so druetich ende so pronck,</l>
<l>Alle man dunct hem sijn te cleyn.</l>
<l>Soe maken sij hem dan ghemeyn</l>
<l>Mit heren die hoir beter sijn</l>
<l n="2230">Ende crijghen dan een quaden fijn,</l>
<l>Daer sij een mantel off behouden,</l>
<l>Die beter waer onghegouden.</l>
<l>Twaer seker schade voeren si bet.</l>
<l>Mij dunct, na mines sinnes wet,</l>
<l n="2235">Dat een gadelijck wijff hoveerdich</l>
<l>En is niet twe peren waerdich:</l>
<l>Want tis dat onbequaemste dier,</l>
<l>Dat twisschen Rome is ende hier.</l>
<l>Sinte Gregorius selve bescreeft</l>
<l n="2240">In eenre lessen die hi ons gheeft,</l>
<l>So wye der hoverdyen min</l>
<l>Draghen off hebben inden sin,</l>
<l>Soe wy suverlicker sijn bereyt</l>
<l>Totter minnen zoeticheit,</l>
<l n="2245"><pb n="I,205"/> Saftmoedicheit hoert daer bij,</l>
<l>Hoedanich dat die minne sij.</l>
<l>Al wair een wijff een hoghe vorstinne,</l>
<l>Die lustich waer, van waerden sinne,</l>
<l>Ende hadsi dan daer bij hoveerde,</l>
<l n="2250">So en waer haer duecht van gheenre waerde:</l>
<l>Want hoveerdye stinct voer Gode.</l>
<l>Mer oetmoet so soud ic laten node:</l>
<l>Die voecht zeer wael den vrouwen goet,</l>
<l>Die daer draghen frisschen moet,</l>
<l n="2255">Ende oic mannen van goeder waerde.</l>
<l>Tscheelt veel oetmoet ende hoveerde.</l>
<l>                Die inden derde grade woent,</l>
<l>Tis seer ghevreest hi en wert gheloont</l>
<l>Off hi en hout sijn wederpaer,</l>
<l n="2260">Regneert starcheit niet aldair:</l>
<l>Want alst meest is te doen,</l>
<l>Salmen in starcheit wesen coen:</l>
<l>Eer ghi naerre den vijanden sijt,</l>
<l>Soe u meer ghenaket strijt.</l>
<l n="2265">In striden salmen wesen starck:</l>
<l>Ic meen in deser minnen parck,</l>
<l>Daer sy twee tsamen legghen bemueyrt</l>
<l>Ende elck den anderen lieflic rueyrt</l>
<l><pb n="I,206"/> Met arm, mit mond, mit lieflic drucken.</l>
<l n="2270">In desen minnentliken stucken</l>
<l>Salmen stark ende machtich wesen</l>
<l>Te wederbinden sulke vresen</l>
<l>Als dair off moghen comen voert.</l>
<l>Ghi hebt bij wilen wel ghehoert,</l>
<l n="2275">A[l]st vuer is in sijn heetsten branden</l>
<l>So moet menre toe mit allen handen</l>
<l>Ende starckeliken weder staen,</l>
<l>Off het wil al vorder gaen.</l>
<l>Ghecrijcht dat hert enen zwacken waen,</l>
<l n="2280">Dat sullen die sinnen weder staen.</l>
<l>Des menschen hert gheert dicke quaet</l>
<l>Dat hi mit crachte weder staet.</l>
<l>Dus salmen dat mit vlijte keren</l>
<l>Ende mit starcken moede weren</l>
<l n="2285">Dat die brant gheen schade en doe:</l>
<l>Manlic salmen gaen daer toe.</l>
<l>Teghen der sinnen ane vechten</l>
<l>Salmen een bannier op rechten,</l>
<l>Die van schamelheit is ghemaect.</l>
<l n="2290">Si is goet ende onghelaect</l>
<l>Ende heeft craft int wederstaen</l>
<l>Voer alle dander die omme gaen.</l>
<l>Blijschap sal daer wesen mede:</l>
<l>Want blijschap ende schamelhede</l>
<l n="2295">Dat sijn die clede van verwen roet,</l>
<l>Die starckheit draghen inder noot.</l>
<l><pb n="I,207"/> Roit dat is een vrolic brant,</l>
<l>Die die minne bringt int lant.</l>
<l>Wil crancheit uuten wege glijden</l>
<l n="2300">So sal blijschap daer teghen striden</l>
<l>Ende nemen schamelheit te hulp,</l>
<l>Soe en gavicker niet om een schulp</l>
<l>Om al dat crancheit soude wercken.</l>
<l>Blijschap doet die sinnen stercken,</l>
<l n="2305">Dat hij altoes vrolick leeft</l>
<l>Wanneer dat hi gheen twifel en heeft</l>
<l>An sijnre vrouwen reynicheit.</l>
<l>Brinct dat hem gheens druckes leyt,</l>
<l>So moet hij ymmer vrolic wesen:</l>
<l n="2310">Die vroechde starct hem in desen,</l>
<l>Dat hi mit schamelheit verweert</l>
<l>Datter nyemant en worde onteert.</l>
<l>Wye dat vuer soe draghen can</l>
<l>Dat hem nyemant en brandet daer an</l>
<l n="2315">Mer like wael blijft inden brande,</l>
<l>Die mach billic in elken lande</l>
<l>Root draghen mit ghelimpe:</l>
<l>Want hi ten aernste ende ten schimpe</l>
<l>Altoes vrilic voert mach gaen</l>
<l n="2320">Daer anderen souden bliven staen.</l>
<l>Vanden vierden graet te spreken</l>
<l>Laet ic hier op dese tijt steken;</l>
<l>Mer ic sals u maken cont,</l>
<l>Des my God dat leven gont,</l>
<l><pb n="I,208"/> Hier after in dat vierde boeck:</l>
<l>Daer wil ich des nemen roeck.</l>
<l>Want dat is gheoirlofde minne,</l>
<l>Dair ick aff spreken wil mit sinne.</l>
<l>Wye enich van desen graden vier</l>
<l n="2330">Beseten heeft, die soecke al hier</l>
<l>Ende sie wat hulpe hem is nutte,</l>
<l>Dair hi sijn liefte mede beschutte,</l>
<l>Up dat hise te rechte draghe</l>
<l>Ende vrolic leve al sijn daghe.</l>
<l n="2335">                Een, die mensch is ende man</l>
<l>Ende emmer wil der lieften an,</l>
<l>Want menich is van sulker aert,</l>
<l>Wat him daer in weder vaert,</l>
<l>Hij mint ende wil oick minnen mede</l>
<l n="2340">So langhe hi lijff heeft ende oick lede,</l>
<l>Ende sal die liefte mit hem vueren</l>
<l>In sijn graff, ter lester uren,</l>
<l>So si hem dwersch int herte leyt.</l>
<l>Off him dan tvolghen wort ontseyt</l>
<l n="2345">Ende si sijnre niet en acht</l>
<l>Daer al sijn hert op rust ende wacht,</l>
<l>Ic weet bij ander luden wail</l>
<l>Dat hi dan leeft in zwaerre quael.</l>
<l>Al gheert een man bij wilen een</l>
<l n="2350">Die hi begheert, hi spreect al neen</l>
<l>Dat hi veel clopt ende waer gheerne in.</l>
<l><pb n="I,209"/> Soe hebben die vrouwen oick een sin.</l>
<l>Si en willense niet al in laten,</l>
<l>Die daer volghen inder straten.</l>
<l n="2355">Elck kiest gaern des hem ghenoecht,</l>
<l>Ende off een hem also ghevuecht</l>
<l>Dat hi clopt voer eens doven duer</l>
<l>Ende staet jaer ende dach daer voer</l>
<l>Ende verderft yan hongher groot,</l>
<l n="2360">Mocht hi niet liever wesen doot?</l>
<l>Daer om so ist een hart gheclach</l>
<l>Te duken onder der minnen slach,</l>
<l>Want si slaet so misselijck.</l>
<l>Dicke wert een in minnen rijck</l>
<l n="2365">Ende verwerft des hi begaert:</l>
<l>Een ander siel ende lijff vertaert,</l>
<l>Hi bidt, hi jaecht jaer ende daghe,</l>
<l>Hi soecket list ende nauwe laghe,</l>
<l>Ende wat hi drijft, hi en kan doch niet</l>
<l n="2370">Vercrighen des hi gaerne siet.</l>
<l>Soe is hi een onverduldich man.</l>
<l>Die dan den sin muteren can</l>
<l>Ende rijden up een ander velt</l>
<l>Besien hoe dat dair is ghestelt,</l>
<l n="2375">Oft hem daer yet bet ghelucket,</l>
<l>Die heeft der wijsheit wel gheplucket.</l>
<l>Vint hijt dan goet, hi blive aldair:</l>
<l>Want dat hi minde hondert jair</l>
<l>Daermen sijnre niet en wil,</l>
<l n="2380"><pb n="I,210"/> Soe waert al verloren spil.</l>
<l>Die minne staet op avontuer,</l>
<l>Ende wye dan lopen wil teghen die muyer</l>
<l>Mitten hoefde, die machet breken:</l>
<l>So soud men hem des schande spreken</l>
<l n="2385">Totter scade die hi hilt.</l>
<l>Minne is tam, bi wilen wilt,</l>
<l>By wilen is si guet te vanghen,</l>
<l>By wilen wil sy al ontganghen:</l>
<l>Minne siet wail, al is si blint;</l>
<l n="2390">Want si wil hebben dat si mint,</l>
<l>Si en gheert niet die hoer minnen.</l>
<l>Ic en conder nye ghewinnen,</l>
<l>Hoe lustich ic ye was off jonck:</l>
<l>Nye en dranck ich den zoeten dronck.</l>
<l n="2395">Socht ic westweert off int zuut,</l>
<l>Die goede vrou was altoes uut.</l>
<l>Socht icse verre in orienten,</l>
<l>So was sy emmer uut om renten.</l>
<l>Sochtich an die noerder zijde,</l>
<l n="2400">Soe verloes ic mijn ghetijde.</l>
<l>Mijn vyant was die avontuyer:</l>
<l>Ic sochtet soet, ic vant dat zuyer:</l>
<l>Lieff zocht ich, ich vant dat leyt.</l>
<l>Dus liep ich, arm man, lanch ende breyt.</l>
<l n="2405">Ghinc ic opwaert, ghinc ic neder,</l>
<l>Het was altoes een onstuyer weder.</l>
<l><pb n="I,211"/> Wat ich bat mit goeliken woerden,</l>
<l>Die wint quam altoes uuten noerden</l>
<l>Mit enen storm, die was so groot,</l>
<l n="2410">Dat hi sloech alle die bloemkijns doot,</l>
<l>Daer ghenade uut plach te vloeyen.</l>
<l>Had ic ryemen, ic mochte roeyen;</l>
<l>Mer ich en mocht nerghen over varen.</l>
<l>Dit mach den menighen oick verbaren,</l>
<l n="2415">Ducht ich veel in desen daghen,</l>
<l>Die emmer willen sijn ghedraghen</l>
<l>Ende si sijn te veel zwaer van ghewichte.</l>
<l>Desen radic in mijn ghedichte,</l>
<l>Dat sij zoecken over al.</l>
<l n="2420">Misselijc waer sy goet gheval</l>
<l>Werven moghen mitter duecht.</l>
<l>Des nu nyemant en is verhuecht;</l>
<l>Mer men gheert nu al die schoont.</l>
<l>Daer mede werden zij dick ghehoont.</l>
<l n="2425">Want icker my niet voer en hoede:</l>
<l>Ic hadde ghemeent, dat die goede</l>
<l>Ander goeden hadden ghemint.</l>
<l>Nu en vant icse soe niet ghesint.</l>
<l>Duecht, oetmoedicheit noch smeken</l>
<l n="2430">En conde dair nerghent na ghereken.</l>
<l>Vrienscap, eer ende schamelheit,</l>
<l>Huefscheit, lieve ende dienstbaerheit,</l>
<l>Lieflic bidden ende zuete woird</l>
<l>En mochten nye werden ghehoirt.</l>
<l n="2435"><pb n="I,212"/> Eer meer ghevolcht, eer min gheworven.</l>
<l>Ghenade ende troest waren al ghestorven</l>
<l>Ende hebben langhe doot gheweest.</l>
<l>Doe ich voelde dese tempeest</l>
<l>Ende dat sy so langhe duyerde,</l>
<l n="2440">Beryet ic my ende lach ende kuyrde</l>
<l>Ende meende in goeder wacht te staen</l>
<l>Des tharde weder ware ghedaen.</l>
<l>Dair na heb ic so langhe ghewacht</l>
<l>Reghen, storm ende duyster nacht,</l>
<l n="2445">Haghel, wint ende luttel sonnen,</l>
<l>Dat my die daghen hebben verwonnen</l>
<l>Ende hebbe so langhe opt mijn gheteert,</l>
<l>Datmen mijnre nu niet en begheert.</l>
<l>Dus ist dat icket laten moet:</l>
<l n="2450">Want my die tijt op zwichten doet.</l>
<l>Waer ich gadelic, lustich ende schoon</l>
<l>Ende ich kond singhen zoet ghedoon,</l>
<l>Waer ich rijck jonck ende spillich,</l>
<l>Fri[s]ch, als ic mocht wesen billich,</l>
<l n="2455">Waert dat my God der salden gonde</l>
<l>Ende ich dan schoon spreken konde:</l>
<l>Mocht ich hoir dan berechten weer,</l>
<l>Men souden my dan licht achten meer.</l>
<l>Ja waert my dan soe bekant</l>
<l n="2460">Dat ic mocht soecken Venus lant -</l>
<l><pb n="I,213"/> Mer neen, ic wander neder waert:</l>
<l>Die hoghe berghen sijn mi te hart</l>
<l>Die overlanden te verzoecken.</l>
<l>Ic moet my voert houden in hoecken:</l>
<l n="2465">Want viertich jaren sijn gheleden.</l>
<l>Ich moet bij graden neder treden</l>
<l>Ende nymmermeer na minne staen.</l>
<l>So leyde heeft si my ghedaen.</l>
<l>Dus so heb ic u wat gheseit</l>
<l n="2470">Van mijnre armen doricheit;</l>
<l>Mair du, wail lieve eerbair man,</l>
<l>Sin dit bat ende deynck hier an.</l>
<l>Int verbeyden sultu ouden</l>
<l>Ende tvuer sal wail vercouden:</l>
<l n="2475">So wortstu vanden sorghe vrij.</l>
<l>Weetstu niet bet, soe volghe my.</l>
<l>                List ende behendighe zaken,</l>
<l>Daermen liefde mede mach maken</l>
<l>En sijn in minnen niet verboden.</l>
<l n="2480">Die him daer mede wil beroeden,</l>
<l>Mach mit list ende abele dinghen</l>
<l>Die vroukijns wael bi wilen bringhen</l>
<l>Datmenre off ghewerft den zeghe,</l>
<l>Des men anders niet wail en creghe;</l>
<l n="2485"><pb n="I,214"/> Mer trouwen men en mach nyemant dwinghen</l>
<l>Der minnen diskant te singhen,</l>
<l>Want dats verboden ende quaet.</l>
<l>Daer om elck man dat dwinghen laet.</l>
<l>Wye mit crachte ende ghewelt</l>
<l n="2490">Off mit dwanghe die vrouwen velt,</l>
<l>Comter claghe vanden wive,</l>
<l>Dat gaet den man an sinen live</l>
<l>Nae Goedes ende des keysers recht.</l>
<l>Voertijts inder Yueden gheslecht,</l>
<l n="2495">Twee valsche papen hadden verlaecht</l>
<l>Zuzanna, die men schone saecht,</l>
<l>Ter stede dair sy was ghegaen</l>
<l>Om hair hoeft aldair te dwaen</l>
<l>Ende was in eynen schoenen boemgaert,</l>
<l n="2500">Daer sij mit hoirre schalker aert</l>
<l>Heymelijck waren in ghecomen.</l>
<l>Als Zuzanna den heeft vernomen</l>
<l>Was hoer harde wee te moede:</l>
<l>Want sij docht, die schone goede,</l>
<l n="2505">Dat sij emmer sloot die poort.</l>
<l>Si gaven haer menich listich woert</l>
<l>Ende gheerden wille van horen live.</l>
<l>Mit corten woerden ict u scrive,</l>
<l>Spraken sij mit woerden plat uut,</l>
<l n="2510">Sij soude werden hoirre beyder bruut</l>
<l>Ende soude doen al hoer ghenueghen,</l>
<l><pb n="I,215"/> Ofsy wouden hair overtughen,</l>
<l>Segghen dat sise hadden ghevonden</l>
<l>Mit enen man in sulken sonden.</l>
<l n="2515">Suzanna stont in groten vresen.</l>
<l>Si dochte: "doe ic enich van desen,</l>
<l>Soe bin ic doot off plat gheschent.</l>
<l>Ic neme liever dat my God sent</l>
<l>Ende weygher hem die dorpernye,</l>
<l n="2520">Oick wat torment ic dair om lye."</l>
<l>Hoirs dreyghens set si hoir te vreden</l>
<l>Ende seyde, dat sijs niet en dede.</l>
<l>Si riep ende maecte gheluut,</l>
<l>Dat alle die naburen quamen uut.</l>
<l n="2525">Nu waren dese papen wail gheloeft:</l>
<l>Want sy waren der luden hooft.</l>
<l>Daer seyden sy, dat si Suzanne</l>
<l>Hadden begrepen mit enen manne</l>
<l>Ende was after wech ghelopen.</l>
<l n="2530">Dat volck quam daer mit groten hopen,</l>
<l>Om dat Suzanna was vermaert</l>
<l>Voer enen wijff van goeder aert,</l>
<l>Soe dattet den luden zeer vervreemde.</l>
<l>Daer most sij gaen in groter scheemde</l>
<l n="2535">Alle die stat duer, ghevanghen.</l>
<l>Daer quam Daniel gheganghen,</l>
<l><pb n="I,216"/> Die heylighe prophete Goeds</l>
<l>Ende him verdroot des groten noids,</l>
<l>Daer die juffrou [in] was ghebracht.</l>
<l n="2540">Hi was oick moeghende ende wel gheacht</l>
<l>Ende alle guede wiven ende mannen</l>
<l>Waren te doghen mit Suzannen.</l>
<l>Die papen ende die vander wet</l>
<l>Wouden Suzannen sonder let</l>
<l n="2545">Ghesteent hebben buten der stat.</l>
<l>Daniel vraechde: "wat is dat?"</l>
<l>Also hi daer was wail ghehoirt</l>
<l>So tuefden si alle na sijn woert:</l>
<l>Al was hi jonc, hi was ontsien.</l>
<l n="2550">Die papen seyden hem mittien,</l>
<l>Hoe dat Suzanna int openbaer</l>
<l>In sulker sonden ghevonden waer</l>
<l>Ende dat so hadden sij beyde ghesien:</l>
<l>Daer om so soude trecht gheschien.</l>
<l n="2555">Als Daniel dit heeft ghehoirt</l>
<l>So nam hi bij hem rechtevoirt</l>
<l>Die rechthouders vander stede</l>
<l>Ende sommighe vanden besten mede</l>
<l>Ende die twee papen dede hi scheyden</l>
<l n="2560">Ende nam den enen van hem beyden:</l>
<l>Hij vraechde hem claerlijc om die stede,</l>
<l>Onder wat boem dat si misdede?</l>
<l>Hij seyde: "twas onder een pijn boem:"</l>
<l>Want hi nam der zaken goem.</l>
<l n="2565"><pb n="I,217"/> Dien dede hi an zijde gaen</l>
<l>Ende ghinc doe den anderen aen</l>
<l>Mit sulker vraghe als dander was.</l>
<l>Hij sprac: "nyemant en twivel das,</l>
<l>Onder een pruumboem was tgheleyde</l>
<l n="2570">Doe sprac Daniel ende seyde:</l>
<l>"In uwen halze hebdijt gheloghen!"</l>
<l>Hi dede Suzanna comen voer oghen</l>
<l>Te segghen hoe dattet es gheschiet.</l>
<l>Si seyde twaer ende en loech niet.</l>
<l n="2575">Daer worden die valsche onghehuyr</l>
<l>Ter doet ghebracht ter selver ure.</l>
<l>Sij lijden daer alle haer opset</l>
<l>Ende worden ghesteent al nader wet.</l>
<l>Dus creghen sij hoir rechte loon</l>
<l n="2580">Na hoirre valscheit ende hoon.</l>
<l>Suzanna wart gheleyt tharen hove</l>
<l>Ende bleeff in eren ende love</l>
<l>Mit groter chierheit ende vreuchde.</l>
<l>Dus ghenoot si hoerre doechde.</l>
<l n="2585">                Wacht u te dwinghen goede wijff,</l>
<l>Wildi behouden eer ende lijff.</l>
<l>Waer die minne wort ghedwonghen</l>
<l>Daer wort dicwijl quaet ghesonghen.</l>
<l>Parijs Helenen mit crachten wan</l>
<l n="2590"><pb n="I,218"/> Ende ontvoerdse haren man,</l>
<l>Die hem alle die vrienschap dede</l>
<l>Dien hi conde, ende alle die vrede.</l>
<l>Daer quam quaets aff also veel,</l>
<l>Dattet den menighen gout die keel.</l>
<l n="2595">Doch wil ic wel gheloven das,</l>
<l>Dattet int leste hoir wille was.</l>
<l>Men mach gheen wijff up ghenen thil</l>
<l>Bringhen daer si niet wesen en wil,</l>
<l>Heeft si tonghe, voet ofte hande.</l>
<l n="2600">Wye des bestaet verwervet schande.</l>
<l>Mer list ende minlike rade,</l>
<l>Subtile vonden ende guetlike dade</l>
<l>Moetmen vrilic ordoneren</l>
<l>Om die sinnen te verkeren,</l>
<l n="2605">Daer die vrouwen soe duen staen.</l>
<l>Ten donct my niet wesen misdaen</l>
<l>Datmen goede woerden vorwet</l>
<l>Daermen harde spise mede morwet</l>
<l>Ende datmen rame medecijn</l>
<l n="2610">Teghen onverdrachlike pijn,</l>
<l>Als een subtijl joncman eens dede,</l>
<l>Daer hi bij warff sijns herten vrede,</l>
<l>Des ic u nu wil maken vroet.</l>
<l>Twas recht edel ende goet.</l>
<l n="2615">                Voertijts, inder ouder ee,</l>
<l><pb n="I,219"/> Was een maecht, heet Cydipe,</l>
<l>Begheven in Dyanen tempel.</l>
<l>Si was schoen, guetlic ende sempel</l>
<l>Ende leefde dair in sulker wonne</l>
<l n="2620">Volna als mit ons doet een nonne.</l>
<l>Een jonc man lustich ende bequaem,</l>
<l>Atonsius was sinen naem,</l>
<l>Die eerbaer was ende hoefsch van zeden,</l>
<l>Dese droech die minne in alle sijn leden</l>
<l n="2625">So starck, so vuerich ende also vast,</l>
<l>So dat hi dach noch nacht en rast.</l>
<l>Dat dede hem dese joncfrou waert.</l>
<l>Si was van edelre rijcker aert</l>
<l>Ende hi was van slechter coomste;</l>
<l n="2630">Mer wair hi was, hi was die vroomste,</l>
<l>So edel was hi van manieren,</l>
<l>Duechdelic ende guedertieren.</l>
<l>Langhe volchde hi haer in guete.</l>
<l>Dat kende wail die lieve zuete,</l>
<l n="2635">Oick so en twivelde hoer niet,</l>
<l>Dat him hoir minne dede verdriet.</l>
<l>Si gonde him wael heymelijck;</l>
<l>Mer omme dat sy was gheestelick</l>
<l>Soe was si altois in vaer</l>
<l n="2640">Dattet horen vrienden tondanck waer,</l>
<l>So dat si him altois weygherde;</l>
<l>Doch lach hi altoes ende heygherde</l>
<l>Omtrent den tempel ende dair bij</l>
<l><pb n="I,220"/> Ende visierde altoes, hoe hi</l>
<l n="2645">Mochte comen hoir te spreken.</l>
<l>Daer omme visierde hi nauwe treken.</l>
<l>Somwijl, als die tijt ghelach,</l>
<l>Ghevielt wel, dat hise sach</l>
<l>Ende sprack hoir vriendeliken toe.</l>
<l n="2650">Nu wil ic u segghen, hoe</l>
<l>Dat hi hem halp uut sulker noot.</l>
<l>Hi nam enen schonen appel roet</l>
<l>Ende screff mit letteren aldair in</l>
<l>Twe veersen van deser sin:</l>
<l n="2655">"Ic, Cydipe, ghelove dy,</l>
<l>Atonsius, mine trouwe vrij,</l>
<l>Dat zweer ic di bijder Godynnen,</l>
<l>Dyane, mine meesterinnen</l>
<l>Ende ic sal tot di comen uut</l>
<l n="2660">Om te bliven dijn echte bruut."</l>
<l>Desen appel warp hi ter stede</l>
<l>Daer si te doen plach hoer ghebede.</l>
<l>Op enen tijt als sij daer quam</l>
<l>Ende den appel schoen vernam,</l>
<l n="2665">So dochtet haer een guetlic vont.</l>
<l>Die letteren las sy daer ter stont,</l>
<l>Die dair in stonden ghescreven,</l>
<l>Daer sy him trouwe mede heeft ghegheven.</l>
<l>Als sijt bedacht in haren sin</l>
<l n="2670">Wat die woorden hadden in,</l>
<l>Doe dochtsi watsi hadde ghedaen.</l>
<l><pb n="I,221"/> Die woerden mosten te bande gaen,</l>
<l>Off si most menedich sijn</l>
<l>Dyanen, der Godinnen fijn.</l>
<l n="2675">Cort daer na, als hi vernam</l>
<l>Dat sij inder capellen quam,</l>
<l>Pijnde hi hem by haer te comen</l>
<l>Ende vraechde off sy yet hadde vernomen</l>
<l>Van enen roden appel ront,</l>
<l n="2680">Daer wat in ghescreven stont</l>
<l>Ende off sijt yet hadde ghelesen</l>
<l>Wat ghescreven stont in desen?</l>
<l>Si sprac, "ja," mit zueten woerden.</l>
<l>"Soe maen ic u, by uwer oerden,"</l>
<l n="2685">Sprack hi, "dat ghi doet voert aene</l>
<l>Dat ghi ghezworen hebt Dyane.</l>
<l>Ic hope, ghi sijt so voldedich,</l>
<l>Dat ghi niet en wert menedich."</l>
<l>Si sprack mit sinnen onverkeert:</l>
<l n="2690">"Ghi hebt u lessen wail gheleert;</l>
<l>Ic en tijts nyemant dan minen oghen,</l>
<l>Dat ic mit sien dus bin bedroghen</l>
<l>Dat ic den heilighen hebbe ghezworen.</l>
<l>Dadics niet, ic bleve verloren.</l>
<l n="2695">Ic come tavont, inder nacht,</l>
<l>Tot uwen huse: daer mijnre wacht."</l>
<l>Dus creech hi mit sijnre list</l>
<l>Hoer trouwe, eer sijt selver wist.</l>
<l>Dit te doen is onverboden</l>
<l n="2700"><pb n="I,222"/> Ende wes men looft den goden</l>
<l>Dat salmen houden sonder wanch.</l>
<l>Noch weet ic een ander ganch,</l>
<l>Die een goet man listelic dede,</l>
<l>Daer hi ghecreech ene vrouwe mede.</l>
<l n="2705">                In Griecken voertijts was gheseten</l>
<l>Een coninck rijck ende was gheheten</l>
<l>Enomaus in Griexscher tael.</l>
<l>Een dochter had hi, die soe wael</l>
<l>Eene waghen [conde] toe bereyden</l>
<l n="2710">Ende so snelle voerwaerts leyden,</l>
<l>Dat nyemant en was hoirs ghelijc</l>
<l>In dat ganse coninckrijck.</l>
<l>Dese joncfrou was, als ic versta,</l>
<l>Gheheten Ypodomya.</l>
<l n="2715">Si was te mael suverlijck,</l>
<l>Wael ghedaen ende moedes rijck.</l>
<l>Die coninc hadde uut doen senden</l>
<l>Ende ghecondicht in allen enden,</l>
<l>Soe wye dat mennen conde den waghen</l>
<l n="2720">Ende se sneller voerwaert jaghen</l>
<l>Dan sijn dochter jaghen conde,</l>
<l>Die soudse hebben uptie stonde</l>
<l>Ende behouden tot sinen wive.</l>
<l>Nye en was man van moeder live</l>
<l n="2725"><pb n="I,223"/> Diet hoer off conde ghewinnen,</l>
<l>Also subtijl was sy van sinnen.</l>
<l>Als sy horen waghen haestelic mende,</l>
<l>So bleven dander int afterende.</l>
<l>Pelops, des edelen man Tantalis soen,</l>
<l n="2730">Was listich, moedich ende schoen</l>
<l>Ende socht raet in alle hoecken</l>
<l>Hoe hij die juffrou mochte vercloecken.</l>
<l>Hij bedacht hem wail ende reet aldair.</l>
<l>Nu hadde dese juffrou een waghenair,</l>
<l n="2735">Die meester was van horen saken</l>
<l>Ende plach den waghen toe te maken</l>
<l>Also dat sijt alle man ontdede</l>
<l>Mit mennen tot enigher stede.</l>
<l>Altoes so want die juffrouwe dus.</l>
<l n="2740">Dese waghenair hiet Mirthous.</l>
<l>Pelops sprac den wagheman</l>
<l>Ende ghinc hem mit gheloften an</l>
<l>Ende woude him gheven goets ghenoech,</l>
<l>Op dat hi him dat ghevoech</l>
<l n="2745">Dede int reyden vanden waghen,</l>
<l>Dat hij der juffrou voer mocht jaghen.</l>
<l>Die waghenair hem weder zeede,</l>
<l>Dat hijs om ghelt niet en dede;</l>
<l>Mer op dat hi hem een dinck gonne</l>
<l n="2750">Woud hi hem helpen dat hijt wonne.</l>
<l><pb n="I,224"/> Pelops vraechde: "Wats die sake?"</l>
<l>Mirthous seyde: "Hebdi die rake,</l>
<l>Dat ghi verwint die vrouwe mijn,</l>
<l>So wil ic selve brudegom sijn</l>
<l n="2755">Den eersten nacht al heymelic."</l>
<l>Pelops antwoerde: "Sekerlijck,</l>
<l>Du sulter off hebben dinen wille."</l>
<l>Mirthous sprac: "Nu zwijch al stille,</l>
<l>Ic sal u helpen dat ghijt wint</l>
<l n="2760">Ende [sult] vercrighen dat ghi mint."</l>
<l>Mirthous ghinc ende brack die asse</l>
<l>Ende heeldse weder an mit wasse,</l>
<l>Dat niet harde vast en helt.</l>
<l>Des daghes alsmen quam opt velt,</l>
<l n="2765">Ypodomia en sorchde niet</l>
<l>Dat hoir die loosheit was gheschiet.</l>
<l>Elck ghinc sitten op sijn waghen</l>
<l>Ende als sy begonden duen te jaghen</l>
<l>So brack ontween Ypodomien as.</l>
<l n="2770">Pelops, die seer vrolic was,</l>
<l>Yaechde vaste voert mit haesticheit</l>
<l>Totter stede daert was gheseit.</l>
<l>Mitten cortsten, hij wan den strijt</l>
<l>Ende die coninck wart sijn dochter quijt.</l>
<l n="2775">Pelops creechse mit sulker list,</l>
<l>Daer die vader luttel off wist.</l>
<l>Had hise mit liste niet ghewonnen,</l>
<l>Dat heyl waer hem al ontronnen.</l>
<l><pb n="I,225"/> Mirthous, diese heeft vercoft,</l>
<l n="2780">Quam tot Pelops om sijn beloft.</l>
<l>Pelops seyde: "Laet di ghenueghen;</l>
<l>Ic sal di tavont bi haer vueghen."</l>
<l>Pelops was starck ende groot;</l>
<l>Des avonts, als die tijt gheboot</l>
<l n="2785">Datt Myrthous weder quam,</l>
<l>Inden arm datten Pelops nam</l>
<l>Ende warpen in een diep meer,</l>
<l>Dat hi nye en keerde weer.</l>
<l>Noch is dat water, suldi weten,</l>
<l n="2790">Die Mirtoissche zee gheheten.</l>
<l>Pelops hadde wel meer belooft</l>
<l>Eer hem dat cleynoet waer beroeft.</l>
<l>Hi loofde hem veel, sonder falen:</l>
<l>Want hi woude qualic betalen.</l>
<l n="2795">Die schult stont oic op sulken pas,</l>
<l>Dat hi quaet te betalen was.</l>
<l>Onredelic eysschen van enighen dinghen</l>
<l>Macct onredelike betalinghe.</l>
<l>Soe wye dat mit onreden menghet,</l>
<l n="2800">Die avontuer dat gheerne henghet</l>
<l>Dat onreden hem soe besletert,</l>
<l>So dat hijs selden wort verbetert.</l>
<l>Die boeve en schaemde hem niet te gheren</l>
<l>Eens conincx dochter te onneren.</l>
<l n="2805">Danck moet hebben Pelops vleysch,</l>
<l>Dat hi hem loonde na sijn eysch.</l>
<l><pb n="I,226"/>                 Also hier voer ghescreven staet</l>
<l>So sijn die vrouwen te dwinghen quaet;</l>
<l>Doch en ist niet al te laken</l>
<l n="2810">Een luttel dwanghes mit list te maken:</l>
<l>Want Ovidius wil dat lijden,</l>
<l>Dat jonghe maechden tsommighen tijden</l>
<l>Werden ontscaect van goeden mannen</l>
<l>Ende volchden harde node nochtanne,</l>
<l n="2815">So worden sy in corter stont</l>
<l>Van nuwer liefden soe ghewont,</l>
<l>Dat sy te blijven sijn bereet,</l>
<l>Het sij den ouderen lieff off leet.</l>
<l>Al wasset hem int eerste banghe,</l>
<l n="2820">Dat dede ontsich ende douder dwanghe</l>
<l>Ende als si uut dier dwanghe sijn</l>
<l>So leven si in blijden aenschijn.</l>
<l>Men moet den sommighen helpen, daer</l>
<l>Hi node is ende gheerne waer.</l>
<l n="2825">Die willighe soude gheerne gaen;</l>
<l>Mer ontsich doetse stille staen</l>
<l>Ende dat ontsich is hart te breken;</l>
<l>Maer hulpe moet men daer om toespreken.</l>
<l>Hulp breect sorghe ende ducht</l>
<l n="2830">Ende werpt den anxt in gheenre lucht.</l>
<l>Hulpe sterket den hoveerden.</l>
<l>Met hulpe machet al goet werden,</l>
<l>Dat sonder hulp in vresen staet.</l>
<l>Goede hulpe is troest ende raet.</l>
<l n="2835"><pb n="I,227"/> Sonder hulp is een ellendich.</l>
<l>God, die schepper veel behendich,</l>
<l>Doe hi gheschapen hadde den man,</l>
<l>So sciep hi een wijff daer an:</l>
<l>Want hi spract [<hi rend="italic">l</hi>. sprac], ten was niet goet</l>
<l n="2840">Alleen te wesen int ghemoet.</l>
<l>Hulp is een ontfanclic troest,</l>
<l>Die den menighen heeft verlost</l>
<l>Uut druc, uut sorghe ende uut leyde</l>
<l>Ende uut menighen arbeyde.</l>
<l n="2845">By hulpe gaet menighe zake voirt,</l>
<l>Die sonder hulpe bleve versmoort.</l>
<l>Dus salmen dicke die vrouwen mede</l>
<l>Bij wilen lossenen van die stede,</l>
<l>Daer sy so duen ghevanghen staen,</l>
<l n="2850">Dat si liever waren van daen;</l>
<l>Mer die hulpe sal emmer sijn</l>
<l>In duechden ende in eren fijn.</l>
<l>                Achilles, die wile hi was</l>
<l>Frisch ende inder meechden pas,</l>
<l n="2855">Sonder baert ende suverlijck,</l>
<l>Was hi eenre vrouwen ghelijck.</l>
<l>Sijn ouderen hem besteden</l>
<l>Buten slands, bij eenre reden,</l>
<l>Te wonen mit Lycomedis,</l>
<l n="2860"><pb n="I,228"/> Daer hi niet bekent en is.</l>
<l>Wijffs ghewaden droech hi an.</l>
<l>Daer woende die jonghe man</l>
<l>Ende nyemant en wist anders dair,</l>
<l>Dan hi ene juffrou waer.</l>
<l n="2865">Hi was so sedich int ghelaet,</l>
<l>Dat hem nyemant en gonde quaet.</l>
<l>Licomedis was over rijck</l>
<l>Ende hadde een dochter suverlijck,</l>
<l>Dydamya was sy gheheten.</l>
<l n="2870">Op een tijt, dat suldi weten,</l>
<l>Ghevielt dat daer veel gasten waren,</l>
<l>So dat sy hem mosten paren.</l>
<l>Achilles die wort doer sijn duecht</l>
<l>Bij Dydamia ghevuecht.</l>
<l n="2875">Des nachts als sij te bedde quamen</l>
<l>Ende laghen aldair naect tsamen</l>
<l>Doe waren sij harde onghelijck.</l>
<l>Achilles maectet ontschamelijck</l>
<l>Ende trat over den derden graet.</l>
<l n="2880">Die juffrou wort daer omme quaet</l>
<l>Ende was teghen hem onwaerdich</l>
<l>Om dat hi hadde gheweest onaerdich;</l>
<l>Maer sy en claechde over hem niet</l>
<l>Noch sy en seyde wes hoer gheschiet.</l>
<l n="2885">Cort daer na so quam Ulixes</l>
<l>Om te soecken den vromen Achilles,</l>
<l>Dat hij quaem int Griecsche heer</l>
<l><pb n="I,229"/> Om te wesen hoer overste eer.</l>
<l>Het was hem overwair gheseit,</l>
<l n="2890">Dat hi wijfflic was ghecleyt</l>
<l>Ende woende in Lycomedis huys.</l>
<l>Ulixes die was zeer confuus</l>
<l>Ende mit twifelen beseten,</l>
<l>Hoe hij bescheydelic soude weten,</l>
<l n="2895">Wye Acchilles waer off niet.</l>
<l>Nu hoirt hier, hoe hi hem beriet.</l>
<l>Hij maecte hem in een coepmans wizc</l>
<l>Ende cofte van alrehande prise</l>
<l>Cleynoden ende marserye,</l>
<l n="2900">Die den vrouwen waren nye.</l>
<l>Voert so coft hi een schoon zwaert,</l>
<l>Dat veel gheldes wel was waert,</l>
<l>Ende harnasch van goeder smede.</l>
<l>Dit nam Ulixes alle mede</l>
<l n="2905">Ende ghinc voer Lycomedis doer</l>
<l>Ende ondede sinen crame daer voer.</l>
<l>Daer quamen alle mannen ende vrouwen</l>
<l>Om die marserye te schouwen.</l>
<l>Elck besach dat hem ghenuechde.</l>
<l n="2910">Acchilles hem oic dair mede vuechde</l>
<l>Mitten anderen vrouwen te gaen</l>
<l>Daer die mersman was ghestaen.</l>
<l>Die vrouwen besaghen die juwelen,</l>
<l>Die behoirden thoren spelen.</l>
<l n="2915"><pb n="I,230"/> Achilles trat ter syden waert</l>
<l>Ende besach dat schone zwaert;</l>
<l>Mer hij en dorstes niet wel handelen</l>
<l>Ende sijn ghelaet begonde te wandelen,</l>
<l>So groot ghenuecht had hi dair in.</l>
<l n="2920">Ulixes docht in sinen sin,</l>
<l>Die juffrou waer so groot van leden</l>
<l>Ende so manlic van horen seden,</l>
<l>Dattet Achilles moste wesen,</l>
<l>Ende vraechde rechtevoirt mit desen:</l>
<l n="2925">"Juffrou, behaecht u dit harnasch wael?"</l>
<l>Achilles antwoerde in stilre tael:</l>
<l>"Meester, het donct my wesen goet,"</l>
<l>Ende hem veranderde al sijn bloet.</l>
<l>Ulixes sprac tot him alleen</l>
<l n="2930">Ende maenden upter Goden leen,</l>
<l>Dat hi hem seyde rechte dair,</l>
<l>Off hy yet Achilles waer.</l>
<l>Achilles en dorstet laten niet</l>
<l>Ende seyde al wes hem waer gheschiet.</l>
<l n="2935">Ulixes die wert vro ende blijde</l>
<l>Ende nam Acchilles uuter sijde</l>
<l>Ende dede hem mannen clederen maken,</l>
<l>Alst behoirde tot sinen saken.</l>
<l>Hij was een die vroomste man,</l>
<l n="2940">Die ye van moeder live quam.</l>
<l>Inden hove quam die maer,</l>
<l>Dat Acchilles een man waer,</l>
<l><pb n="I,231"/> Die daer voer maecht hadde ghegaen</l>
<l>Ende dat hi trecken soude van daen</l>
<l n="2945">Striden in dat Troyssche lant.</l>
<l>Nu alder eerst ontstack die brant,</l>
<l>Die Dydamya droech int herte.</l>
<l>Dat lede woert dede haer smerte,</l>
<l>Dat hi van dane soude varen.</l>
<l n="2950">Doe berouwedet hair int waren,</l>
<l>Dat sy hem onwaerde hadde ghedaen.</l>
<l>Die liefte heeft hoir thert bevaen,</l>
<l>Dat sy gheduren niet en conde</l>
<l>Soe minnentlic alssy hem gonde.</l>
<l n="2955">Achilles bleeff int dorp beneden</l>
<l>Tot dat sijn cleder waren ghesneden</l>
<l>Ende volmaect, dus bleeff hi daer</l>
<l>Ende Ulixes die nam sijnre waer.</l>
<l>Doe hij manlic was ghecleyt</l>
<l n="2960">Ende te varen al bereyt,</l>
<l>Ghinck hi boven inden hoff,</l>
<l>Omme te nemen oerloff,</l>
<l>An heren, vrouwen ende ghesinde.</l>
<l>Dydamya, die was mit kinde</l>
<l n="2965">Ende hadde him onwaerdich gheweest,</l>
<l>Die dede hem vrienscap ende feest</l>
<l>Ende hadde [gherne mit hem] ghevaren.</l>
<l>Hi seyde: "neen, ic wil u sparen,</l>
<l>Want ghi hebt mijn liefte ghespaert</l>
<l n="2970">Ende hebt my ghehadt onwaert</l>
<l><pb n="I,232"/> Seder dat ic u eerst diende."</l>
<l>Hij nam oirloff an die vriende</l>
<l>Ende voer henen sijnre gas.</l>
<l>Hoer liet hi bliven daer sy was:</l>
<l n="2975">Doe sy woude en woude hi niet.</l>
<l>Des ghelijcs is dicke gheschiet.</l>
<l>Dus valt wael, dat die vrouwen eerst</l>
<l>Toernich sijn mit groten neerst</l>
<l>Ende gaen biten opten toem</l>
<l n="2980">Die wile die man des neemt goom</l>
<l>Ende brinct den man mit dier onwaerde</l>
<l>Uut alre liefliker ghevaerde,</l>
<l>Dat him alle dinck wert onsoet;</l>
<l>Ten lesten wandelt sy den moet,</l>
<l n="2985">Als die man des heeft vergheten:</l>
<l>So moet sy dan alleen gaen eten</l>
<l>Om dat sy ghenen gast en heeft.</l>
<l>In onghemoede sy dan leeft,</l>
<l>Dat hoer onbekenthede heeft ghedaen,</l>
<l n="2990">Alsoet mit Dydamia is vergaen.</l>
<l>Doe sijt so verre hadde ghebracht</l>
<l>Dat liefde was uut sijn ghedacht,</l>
<l>Doe minde sy hem in groter waerde</l>
<l>Ende woude mit hem hoirre vaerde.</l>
<l n="2995">Doe loonde hi hoer onredelichede:</l>
<l>Want het was mit onbescheide</l>
<l>Dat sy die toerne op hem droech.</l>
<l>Een luttel toerns is doch ghenoech</l>
<l><pb n="I,233"/> Wanneer den vrouwen is misdaen;</l>
<l n="3000">Mer dat en sal niet langhe staen,</l>
<l>Dats den man oick niet en verdriet.</l>
<l>Doe die saken waren gheschiet</l>
<l>Van Dydamya ende Achilles,</l>
<l>Wat baet was doe veel gheschilles</l>
<l n="3005">Ende veel onghelaets te driven?</l>
<l>Het moste doch gheschiet bliven.</l>
<l>Wat mochtsi doe bet hebben ghedaen,</l>
<l>Dan dat sien vriendelic hadde ontfaen</l>
<l>Ende hadden heymelic ghebleven</l>
<l n="3010">In enen minnentliken leven?</l>
<l>Si hadden lichte an hoir ghetoghen,</l>
<l>Hij en hadde van haer niet scheyden moghen:</l>
<l>Soe hadde sij in groten rusten</l>
<l>Bij hem ghebleven in soeten lusten.</l>
<l n="3015">Nu is hoir tgheluc ontronnen:</l>
<l>Dat heeft sy mit onweerde ghewonnen.</l>
<l>Nu ist hoir leet dat sijt ye dede.</l>
<l>Doe sy der saken was te vreden</l>
<l>Dat hi horen bedde nakede</l>
<l n="3020">Ende gheen claghe daer off en makede,</l>
<l>Doe soude sij hem billic voertaen</l>
<l>Vreuchde ende vrede hebben ghedaen:</l>
<l>Want alset staet in sulken schijn,</l>
<l>So en sal billic gheen ander sijn,</l>
<l n="3025">Daer men vrienschap off behoeft.</l>
<l>Tis beter een dan meer gheproeft.</l>
<l><pb n="I,234"/> Een mach billic wesen goet:</l>
<l>Mer wye daer over set den voet</l>
<l>Die wil der eren wech vergheten</l>
<l n="3030">Ende is qualic opgheseten.</l>
<l>                Ghy, goede vrouwen ende eerbair wive,</l>
<l>Slaet doch acht uwen waerden live,</l>
<l>Weest guetelic, zedich alle mannen</l>
<l>Ende volghet der edelre Suzanne,</l>
<l n="3035">Diet al verwan mit horen doecht:</l>
<l>Weest upter wijfflicheit verhuecht.</l>
<l>Die u bedrijcht mit valschen hoon,</l>
<l>Vrilick, hi crijcht daer na sijn loon.</l>
<l>Stadi mit yemant in belove,</l>
<l n="3040">Wildi sijn van goeden love,</l>
<l>So hout hem sijn belofte vast:</l>
<l>Want ghi beyde daer up rast.</l>
<l>Mit anderen suldi guetelic leven</l>
<l>Ende woerden om woerden gheven;</l>
<l n="3045">Mer in gheenre gheloefliker maten,</l>
<l>Dat sy hem yet daer up verlaten.</l>
<l>Daer ghij sijt, daer houwet stede</l>
<l>Mit volre vrienschap ende vrede.</l>
<l>Toecht an nyemant ghene onweerde;</l>
<l n="3050">Mer vindi yemant van quaden aerde,</l>
<l><pb n="I,235"/> Vlyet daer aff, schuwet sijn ghemoet.</l>
<l>Ghi mannen, hebt oick frisschen moet</l>
<l>Ende weest bij wilen [een] weynich coen</l>
<l>Te schaffen datmen mit eren sal doen</l>
<l n="3055">Ende daer die eer int voerste staet.</l>
<l>Enen cleynen toern wort ymmer raet.</l>
<l>Een man bij wijlen ontscaect een wijff,</l>
<l>So toirnt sy hoer in al hoer lijff.</l>
<l>Daer na hoir herte so omme keert,</l>
<l n="3060">Dat sy anders niet en gheert</l>
<l>Dan al te doen dat hem is lieff,</l>
<l>Ghelijc Dydamia screef den brieff.</l>
<l>Condijs anders niet ghebreken,</l>
<l>So moechdi const ende list toe spreken:</l>
<l n="3065">Die sijn doch beter toe ghesproken,</l>
<l>Dan thert van groter wee ghebroken:</l>
<l>Als Neptanabus te doen plach</l>
<l>Ende Olimpia gaerne sach,</l>
<l>Des groten Alexanders moeder.</l>
<l n="3070">Hi was in zwarten consten vroeder</l>
<l>Dan yemant anders diemen wiste.</l>
<l>Mit sijnre meysterliker liste</l>
<l>So werf hi sijns herten gheer</l>
<l>Ende verweerdet wijslic mitter eer:</l>
<l n="3075">Want dat Olimpia wort verdult</l>
<l>Des gafmen den Goeden schult,</l>
<l>Ende wes doe die Goden deden</l>
<l><pb n="I,236"/> Was goet ende eerlic tallen steden.</l>
<l>Neptanabus uut Libien quam</l>
<l n="3080">In Griecken lant, daer hi vernam,</l>
<l>Dat was Olympia, die schone,</l>
<l>Eens conincx wijff van Machedone.</l>
<l>Hi wort te richt in al dat lant</l>
<l>Voer enen wisen meester bekant,</l>
<l n="3085">Soe dat hi quam tot enen tijden</l>
<l>Te sitten bijder vrouwen zijden,</l>
<l>Die was soe utermaten schoon,</l>
<l>Dat sy van schoonten droech die crone</l>
<l>Voer alle die in Griecken waren.</l>
<l n="3090">Hy begonde te verclaren</l>
<l>Ende te spreken suverlijck</l>
<l>Van groten zaken wonderlijck</l>
<l>Ende wes den coninc soude gheschien.</l>
<l>Doe vraechde die schone vrouwe mittien,</l>
<l n="3095">Off hij yet wiste van hoirre ghevairde</l>
<l>Ende hoe sy in deser aerde</l>
<l>Horen tijt soude regneren.</l>
<l>"Vrouwe," sprac hi, "mit groter eeren</l>
<l>Suldi uwen tijt toe bringhen.</l>
<l n="3100">Die Goden hebben vreemde dinghen</l>
<l>Mit u te schaffen inder tijt.</l>
<l>Ic wil dat ghy des zeker sijt,</l>
<l>Een God heeft u hert ende sin ghegheven</l>
<l>Ende wil natuerlic mit u leven,</l>
<l n="3105">Ende hi sal in wonderliker formen</l>
<l><pb n="I,237"/> Te nacht in dese camer stormen;</l>
<l>Mer weest sonder anxt ende blijde,</l>
<l>Hij sal comen bij uwer zijde</l>
<l>Ende winnen an u een kint,</l>
<l n="3110">Dat vanden Goden sal sijn ghemint</l>
<l>Ende sal alle die werlt dwinghen</l>
<l>Datmenre ewelic off sal singhen.</l>
<l>Wanneer hi coomt, so swijcht al stille</l>
<l>Ende laten doen al sinen wille.</l>
<l n="3115">Die Goeden willen dattet gheschie:</l>
<l>Want sulck wonder en gheschiede nye."</l>
<l>Die vrouwe sprac in soeten schijn:</l>
<l>"Der Goden wille dat is die mijn,</l>
<l>Dier en can ich niet weder staen."</l>
<l n="3120">Neptanabus is van dane ghegaen</l>
<l>Ende verwachte die avontstonde.</l>
<l>Hij dede als hij zeer wael konde</l>
<l>Ende verschiep hem vriendelic</l>
<l>Tot enen drake coninclijck,</l>
<l n="3125">Groot ende schoen van alle ghebair,</l>
<l>Glymmende off hi gulden wair,</l>
<l>Mit vloghelen als paewes vederen.</l>
<l>Purpur, lazuer waren sine clederen:</l>
<l>Sijn hooft was menschelijc, over schoon:</l>
<l n="3130">Daer op had hi enen gulden croen,</l>
<l>Gheschepen nae eens hanes cam,</l>
<l>Zaft haer ghelijck een lam</l>
<l>Ende al vergult oft waer een inghel.</l>
<l>Des nachts quam hi over die chinghel</l>
<l n="3135"><pb n="I,238"/> Ende stormde daer ter veynster in</l>
<l>Omme te rueren der vrouwen sin.</l>
<l>Daer ghinc hi bijder schoenre legghen</l>
<l>Ende dede des ic en can ghesegghen.</l>
<l>Sij waende dattet was een God;</l>
<l n="3140">Mer neen, hi hilt mit haer sijn spot.</l>
<l>Doch sulken kint worter off ontfanghen</l>
<l>Als dair die woirden off waren gheganghen.</l>
<l>Dus heeft hi mit list gheworven,</l>
<l>Daer die menigh om is ghestorven.</l>
<l n="3145">Hadde hijt mit consten niet ghemaect,</l>
<l>Hi en hadder nymmermeer an gheraect.</l>
<l>                List ende const sijn goet gheleert.</l>
<l>Die menich worter bij gheleert [<hi rend="italic">l</hi>. gheeert]:</l>
<l>Schande worter bij verholen.</l>
<l n="3150">Neptanabus heeft der vrouwen ghestolen</l>
<l>Hoir eer ende bleeff schandes vrij:</l>
<l>Want mitter selver list heeft hij</l>
<l>Die zake ghedect ende bleeff in eren.</l>
<l>Want doet [<hi rend="italic">l</hi>. doe] tgherucht begonde te meren</l>
<l n="3155">Over des conincx huysghesinde</l>
<l>Dat die vrouwe was mit kinde,</l>
<l>Doe ghinc tgherucht oick mede</l>
<l>Dattet God selve dede,</l>
<l>Ende wes die Goden plaghen te vueghen</l>
<l n="3160">Daer lyet hem een yghelic mede ghenuegen.</l>
<l><pb n="I,239"/> Hoir eer floreerde veel te meer.</l>
<l>Phillips toernde hem int eerste zeer;</l>
<l>Mer doe hi vanden Goden vernam,</l>
<l>Die zake hem doe wail bequam:</l>
<l n="3165">Hi dochte, God deet hem te eren.</l>
<l>Dus plach hi die vrouwe te visiteren,</l>
<l>Die schoonste van al Griecken lant,</l>
<l>Ende wat hi dede, twas al bekant</l>
<l>Dat hoir die Goeden hadden vercoren.</l>
<l n="3170">Hi lyet hem bij wilen sien en horen</l>
<l>Inder camer openbaerlijck</l>
<l>Als hi den Goden was ghelijck.</l>
<l>Hij quam eens inder camer ghegaen,</l>
<l>Daer Phillips selve was bi ghestaen,</l>
<l n="3175">Oft een groet paeu hadde ghesijn,</l>
<l>Mit eenre croen van gouden fijn,</l>
<l>So chierlic, dattet was wonder groot</l>
<l>Ende leyde in horen schoot</l>
<l>Sijn hoeft ende dre[e]ff alte schoen ghelaet.</l>
<l n="3180">Die coninc ende alle sijn raet</l>
<l>Waren vervaert ende stonden stille</l>
<l>Ende lieten hem doen al sine wille.</l>
<l>Si saghen wel, ten mocht niet sijn</l>
<l>Dan te recht een godlic schijn.</l>
<l n="3185">Stille sonder enich gheluut</l>
<l>Maecte hi hem te veynster uut.</l>
<l>After dien was die coninck</l>
<l><pb n="I,240"/> Wael te vreden deser dinck</l>
<l>Ende dede der vrouwen grote ruste</l>
<l n="3190">Ende lyet haer hebben wes haer luste,</l>
<l>Als wail betaemt der coninghinnen.</l>
<l>Dustanighe saken, wilt versinnen,</l>
<l>Sijn der vrouwen eer mede ghesterket,</l>
<l>Off ghi yet zwackes werct.</l>
<l n="3195">Eert die vrouwen, waerde man,</l>
<l>Ende die su[l]ker konsten niet en can,</l>
<l>Als nyemant huden sdaghes en doet,</l>
<l>Die werde bedacht in sinen moet,</l>
<l>Dat hi der vrouwen ere wachte</l>
<l n="3200">Mit anderen liste ende ghescachte,</l>
<l>Als men vele wel heeft ghevonden</l>
<l>Noch huden ende in ouden stonden,</l>
<l>Dier ic u een deel wil saghen;</l>
<l>Want zuete woirden doen behagen,</l>
<l n="3205">Daer wy rade uut nemen moeghen,</l>
<l>Die te schimpe ende te aernste doghen.</l>
<l>                Te Romen in die stat heb ic ghesien</l>
<l>Enen groten ronden steen</l>
<l>Ende was na enen hoefde ghemaect.</l>
<l n="3210">Mond ende tand scharp ghehaect</l>
<l>Hadde die steen, suldi weten,</l>
<l>Ende is die steen des tuuchs gheheten.</l>
<l><pb n="I,241"/> Als yemant in saken wort bedraghen</l>
<l>So en dorst mens nergent vorder vraghen;</l>
<l n="3215">Mer voer den steen wort hi gheleyt,</l>
<l>Die men die sake aenseit,</l>
<l>Ende stack sijn hant inden mont.</l>
<l>Daer zwoer hi voer die zake ter stont.</l>
<l>Swoer hi dan enen quaden eet,</l>
<l n="3220">Die steen die hant te mael off beet</l>
<l>Ghelijc sij aff ghesneden waer.</l>
<l>Op enen tijt so gheviel daer,</l>
<l>Dat een frisch jonc gheselle</l>
<l>Ende was gheheten Romanelle</l>
<l n="3225">Minde ene suverlike vrouwe</l>
<l>Ende si hem in ghesteder trouwe.</l>
<l>Hoe verre si waren inden graden</l>
<l>Des en kan ic niet gheraden.</l>
<l>Paulina soe was si gheheten.</l>
<l n="3230">Het wort haren man ghedaen te weten,</l>
<l>Men hadde sulke ganghe ghesien,</l>
<l>Dat si seker minne moste plien;</l>
<l>Mer gheen bescheit en wisten sij.</l>
<l>Die manne woude wesen twivels vry</l>
<l n="3235">Ende seidet sinen wive ane,</l>
<l>Si moster voerden steen om gaen.</l>
<l>Paulina sprac: "Verdraecht my des,</l>
<l>Wanttet seker lueghene es;</l>
<l>Doch wildijt emmer hebben ghedaen,</l>
<l n="3240">So wil icker gaerne gaen."</l>
<l><pb n="I,242"/> Des avonts poechdesi sulken raet,</l>
<l>Dat Romanel quam tot hoir laet.</l>
<l>Daer seidese [<hi rend="italic">l</hi>. seide] si hem hoet was gheschiet.</l>
<l>Hi troestese ende seyde: "Verslaet u niet:</l>
<l n="3245">Ghi [sult] lossenen uwen hant</l>
<l>Ende hi sal dair om werden ghescant.</l>
<l>Morghen als ghi dair wart gaet,</l>
<l>So sal ic lopen bider straet,</l>
<l>Vermaect als een gheboren dwaes</l>
<l n="3250">Ende doen den luden veel solaes:</l>
<l>Ic sal my seer hatelijck</l>
<l>Maken ende vule vanden slijck.</l>
<l>Als ghi coemt daert [<hi rend="italic">l</hi>. daer] tvolc is meest,</l>
<l>So sal ic, als een dom beest,</l>
<l n="3255">U bevaen in minen armen</l>
<l>Ende ghi sult roepen dan: "Wacharmen!"</l>
<l>Ic sal u cussen an uwen mont</l>
<l>Ende lopen weder wech ter stont.</l>
<l>Dan so suldi vrilic zweren</l>
<l n="3260">Sonder verwe te muteren,</l>
<l>Dat ghi nye man en waert bij</l>
<l>Dan uwen echten man ende my."</l>
<l>Aldus ghevielt: die vont was claer.</l>
<l>Romanel quam smorghens dair.</l>
<l n="3265">Eer sy te zweren conde comen</l>
<l>Heeft hise wel vierwarff ghenomen</l>
<l>Ende ghedruct in sinen armen,</l>
<l>Dat sy telken riep: "Wacharmen!"</l>
<l><pb n="I,243"/> Ende heeftse also dicke ghecust</l>
<l n="3270">Datmen daer off weren must.</l>
<l>Sij stack hoir hant inden steen</l>
<l>Ende zwoer daer, dat ne gheen</l>
<l>Man hoer lijff hadde ghenaect,</l>
<l>Dan dien dwaes die daer liep naect</l>
<l n="3275">Ende hoirs selves echte man.</l>
<l>Hoir hant soe haelde si weder an</l>
<l>Ongheschaet ende onghebeten.</l>
<l>Doe wort hoir man lelic verweten</l>
<l>Van horen vrienden ende maghen</l>
<l n="3280">Ende wouden hem hebben gheslaghen,</l>
<l>Haddent vrienden niet belet,</l>
<l>Soe datter ene soene wert gheset,</l>
<l>Dair die man doe zoende mede</l>
<l>Voer die confuus die hi hoer dede.</l>
<l n="3285">Dus heeft die man den daet ontgouden</l>
<l>Ende tgoede wijff hant ende eer behouden.</l>
<l>Leefden sy eerlic off in sonden,</l>
<l>Die list was emmer goet ghevonden,</l>
<l>Daer sy hoer eer mede behilt.</l>
<l n="3290">Het is emmer een edel schilt,</l>
<l>Daermen bij behouden mach</l>
<l>Eer, lijff, goet, op enen dach.</l>
<l>Ten is gheen wijff so onghestede,</l>
<l>Waert dat sij anders dan wael dede,</l>
<l n="3295">Ic en gonde haer wael dat sij</l>
<l>In eren bleve ende schandes vrij:</l>
<l><pb n="I,244"/> Het donct my doch so guetlic luden</l>
<l>Datmen duecht spreect vanden luden.</l>
<l>                Noch seg ic van enen vonde,</l>
<l n="3300">Daer ene vrou tot eenre stonde</l>
<l>Mede ghebleven is in die eer,</l>
<l>Die lieffde [<hi rend="italic">l</hi>. leefde] inder minnen keer,</l>
<l>Rackelic ende wail beleyt.</l>
<l>In ganser liefden ende stedicheit</l>
<l n="3305">Had sy enen eerbaren man ghesint,</l>
<l>Die was eens rijckes burghers kint</l>
<l>Te Graen, in die goede stat.</l>
<l>Wes die een den anderen bat</l>
<l>Dat wort ghedaen mit loutren wille,</l>
<l n="3310">Eerlijck, huefschelick ende stille.</l>
<l>Si was uter maten schoon:</l>
<l>Voer alle die vrouwen droech si den croen,</l>
<l>Die binnen Graen waren gheseten.</l>
<l>Samyte soe was sy gheheten:</l>
<l n="3315">Astenborch so hiet die man,</l>
<l>Daer veel doechden laghen an.</l>
<l>Twisschen Schieren [<hi rend="italic">l</hi>. Stieren] ende Hongheryen</l>
<l>So leyt Graen, dat hoir ic lyen.</l>
<l>Een wise heelghesellinne,</l>
<l n="3320">Dueghende ende scharp van sinne,</l>
<l>Hadden si in horen saken,</l>
<l>Den ich niet en can ghelaken,</l>
<l><pb n="I,245"/> Want icker duecht off hebbe ghehoirt.</l>
<l>Nu was een rechter inder poort</l>
<l n="3325">Ende was gheheten Oldegheer,</l>
<l>Die mit barnentliker gheer</l>
<l>Na Samiten liefde ranck.</l>
<l>Si woude in eens mannes dwanck</l>
<l>Leven, dien si was verbonden.</l>
<l n="3330">Si was weduwij tot dien stonden</l>
<l>Ende was hem tru in steder pas,</l>
<l>Hoe wail dat hi ghebonden was.</l>
<l>Die rechter deder zeer na volghen.</l>
<l>Zij en achte des niet: hi wart verbolghen.</l>
<l n="3335">Hi hadde wael heymelic verstaen,</l>
<l>Dat Astenborch, die wail ghedaen,</l>
<l>Zweefde in hoirre minnen pat</l>
<l>Ende dien was die rechter ghehat</l>
<l>Ende dochte, woud si sijns niet,</l>
<l n="3340">Hij soudse schennen, hoet gheschiet.</l>
<l>Menighen raet heeft hi ghesocht,</l>
<l>Hoe hise best verderven mocht.</l>
<l>Twe valsche ghetughen heeft hi vercreghen,</l>
<l>Die seggen souden tallen weghen,</l>
<l n="3345">Wes hi woude hebben gheseit.</l>
<l>Up enen nacht is hi bereyt</l>
<l>Ende is tot horen huse ghegaen.</l>
<l>Hi deedse vanden bedde op staen</l>
<l>Ende vraechde, waer dat waer hoir gast?</l>
<l n="3350">Si sprac: "Ic heb alleyn gherast,</l>
<l><pb n="I,246"/> Gheens gastes so en heb ic ghewacht.</l>
<l>Wat soecti hier dus inder nacht?"</l>
<l>Hij sprac: "Dat suldi wel verstaen:</l>
<l>Ghi moet ghevanghen mit mi gaen."</l>
<l n="3355">Sy sprac: "Des name ic wel verdrach,</l>
<l>Heer rechter, wacht doch anden dach</l>
<l>Ende wilt my voer die luden beschulden."</l>
<l>Wat si most doghen ende dulden!</l>
<l>Si most gaen int ghevanghen huus.</l>
<l n="3360">Des morghens dede hi hair confuus</l>
<l>Ende dede den luden te verstaen,</l>
<l>Dat hise in overspil hadde ghevaen</l>
<l>Mit sulken man ende dat hi woude</l>
<l>Over haer rechten, als hi soude</l>
<l n="3365">Teerst dat die recht dach quame.</l>
<l>Laurina was der vrouwen name,</l>
<l>Die heelgheselle was van him beyden.</l>
<l>Op een tijt ghinc si hoer bereyden</l>
<l>Mit enen heucke over slaghen,</l>
<l n="3370">Als doen die ghene die rouwe draghen,</l>
<l>Dat sij quaet was te bekennen.</l>
<l>Met spise ende dranc ghinc si vast mennen</l>
<l>Ende droech der vrouwen dat</l>
<l>Daer sy in die duusterhede sat.</l>
<l n="3375">Si mocht gaen onghebonden,</l>
<l>Mar vast ghesloten tallen stonden.</l>
<l><pb n="I,247"/> Het was oick so duuster daer,</l>
<l>Datter nyemant en mochte sien claer.</l>
<l>Die knecht, die die ghevanghen bewaerde,</l>
<l n="3380">En sloech gheen achte op hoir ghevaerde</l>
<l>Ende lietse tot hair inne gaen</l>
<l>Ende bleeff buten voer die doere staen</l>
<l>Om dat hise weder sluten soude.</l>
<l>Stille sprac sy, als die boude:</l>
<l n="3385">"Beslaet u in desen mantel wel,</l>
<l>Off icket waer ende nyemant el.</l>
<l>Gaet ghi recht uut also ic come:</l>
<l>Ic sal hier bliven ende nemens gome.</l>
<l>Draecht die sloetel ende die canne</l>
<l n="3390">Ende gaet zedeliken van danne</l>
<l>Tot minen huse off icket wair.</l>
<l>Gaet vrilic ende en hebt gheen vaer."</l>
<l>Sij dede also ende ghinc van daen.</l>
<l>Die knechte lietse hene gaen</l>
<l n="3395">Ende en hoede him voerden wissel niet,</l>
<l>Die daer binnen was gheschiet.</l>
<l>Si ghinc hoirre straten rechtevoirt</l>
<l>Ende ondede Laurinen poert.</l>
<l>Daer bleeff si in tot anden dach</l>
<l n="3400">Datmen daer te rechten plach.</l>
<l>Doemen die vierschaer soude beslaen,</l>
<l>Alle die stat quam daer ghegaen,</l>
<l>Bedroeft ende in groten rouwen</l>
<l><pb n="I,248"/> Om Samyte, der gueder vrouwen,</l>
<l n="3405">Daermen nye anders off en hoirde,</l>
<l>Dan eer ende lovelike woirde.</l>
<l>Astenborch was uuter stede,</l>
<l>Om dat die rechter mede</l>
<l>Hem hadde bedraghen inder daet,</l>
<l n="3410">Dat al valsch was ende quaet.</l>
<l>Doet quam ander tijt van rechte,</l>
<l>Soe ghinghen des bosen rechters knechte,</l>
<l>Om te halen dat goede wijff,</l>
<l>Diemen verwisen soude hoir lijff.</l>
<l n="3415">Als Laurina ghinder quam</l>
<l>Ende mense wail sach ende vernam,</l>
<l>Soe verwonderde seer den luden.</l>
<l>Die rechter sprac: "Wat sout beduden?</l>
<l>Dit en is dat rechte wijff niet."</l>
<l n="3420">Die knecht die sprac: "Wats gheschiet?</l>
<l>Dear en is ander wijff en gheen."</l>
<l>Doe sprac Laurina ende green:</l>
<l>"Wat wijff, valsch man, so bin ick,</l>
<l>Dattu my dus houdes in dijn strick?</l>
<l n="3425">Ende wat wijff is Samitte,</l>
<l>Die nye van man en hoerde verwitte</l>
<l>Ende sij is die beste vander stede?</l>
<l>Om dat ic alle die waerhede</l>
<l>Desen luden sal doen bekant</l>
<l n="3430">Soe bin ic hier van Marien ghesant.</l>
<l><pb n="I,249"/> Du biste ongherechtich ende loes.</l>
<l>Dijn vule herte Samyten vercoes,</l>
<l>Om dattu mit hoir woutste leven</l>
<l>Boesliken ende in sonden sneven,</l>
<l n="3435">Ende om dattu van hoer worts versmaet,</l>
<l>Hebstu ghevonden desen raet,</l>
<l>Dattuse schennen woudes mit wille.</l>
<l>Du quames bij nachte, heymelike, stille,</l>
<l>Tot horen huse om hoir te vanghen:</l>
<l n="3440">God heeft voersien, si is ontganghen,</l>
<l>Ic en weet hoe ick hier bin ghecomen."</l>
<l>Als dat die ghemeynte heeft vernomen,</l>
<l>Wart dair een groot rumoer verbaert.</l>
<l>Die rechter haeste te heyme waert</l>
<l n="3445">Ende reet heymelic uuter stede.</l>
<l>Daer na die ghemeente so veel dede,</l>
<l>Dat him sijn dienste wort verdraghen</l>
<l>Ende wert daer na gheloont mit slaghen:</l>
<l>Want Astenborch was machtich daer</l>
<l n="3450">Ende nam op een tijt sijnre waer</l>
<l>Ende las hem sijn endel veers.</l>
<l>Aldus betaeldmen hem sijn traveers.</l>
<l>Wye mit valscheyden den anderen hoont,</l>
<l>Die wort daer dicke mede gheloont.</l>
<l n="3455">Dus heeft die goede, wise Laurijn</l>
<l>Samyten verloost van sdodes pijn</l>
<l><pb n="I,250"/> Mit hoirre wijsheit ende list,</l>
<l>Dat nyemant daer off en wist.</l>
<l>Daer om donct my veel schelen</l>
<l n="3460">Mit wisen luden te gaen spelen,</l>
<l>Bij dattet is mitten ghecken,</l>
<l>Die selve altoes die slapers wecken.</l>
<l>Al en woudent die luden weten niet</l>
<l>Of him wat heymelicx ware gheschiet,</l>
<l n="3465">So wil hi doch datment weet,</l>
<l>Want hi en versinnet niet dat leet,</l>
<l>Datter namaels off mach comen.</l>
<l>Mitten wisen raet ghenomen</l>
<l>Dat is oirbairlic ende goet;</l>
<l n="3470">Mer wesmen mitten sotten doet</l>
<l>Dat plecht gheerne altoes te wanden</l>
<l>In druck, in schade off in schanden.</l>
<l>                Deser exempelen vintmen wel meer,</l>
<l>Die in behoudenisse wijfliker eer</l>
<l n="3475">Uut cloecken sinnen sijn ghesproten.</l>
<l>Daer omme scrijff icse onverdroten,</l>
<l>Want icse den vrienden scheynck</l>
<l>Up dat een yghelic daer aen denck.</l>
<l>Die dese off ander listen wil leren</l>
<l n="3480">Die machse wel int goede keren</l>
<l>Ende in duechdeliken wercken.</l>
<l>Wat schaet leren ende mercken?</l>
<l><pb n="I,251"/> Ten was nyman van wiser list,</l>
<l>Die gheen goet ende quaet en wist.</l>
<l n="3485">Dese listighe, nauwe vonde,</l>
<l>Daer ic u hier aff oirkonde,</l>
<l>Sijn int beste dus gheraemt,</l>
<l>Om dat vrouwen onverschaemt</l>
<l>Blijven souden ende gheeert,</l>
<l n="3490">Die men gheerne hadde ghedeert</l>
<l>Buten schulde, so deynck ick.</l>
<l>So nauwe en deynck ic niet dit stick,</l>
<l>Dat icker yet voer zweren wil;</l>
<l>Mer ist openbaer off stil,</l>
<l n="3495">Ic blive daer bi op alre vaert,</l>
<l>Dat vrouwen eer is goet bewaert.</l>
<l>Den goeden sijn wy schuldich dat</l>
<l>Te eren voer gout ende alle schat,</l>
<l>Want sy sijn waerdich alre wonnen.</l>
<l n="3500">Den anderen salmen oic dat gonnen</l>
<l>Om dat sy sijn van wives aerde.</l>
<l>Die zuete wijflike gaerde</l>
<l>Is so begheerlich inden mensch,</l>
<l>Al had een alder werlt wensch</l>
<l n="3505">Ende had hi gheen ghenoecht van vrouwen,</l>
<l>Soe waert een huus ghemaect van rouwen.</l>
<l>Sonder vrouwen en is gheen vreuchde.</l>
<l>Sullen wy dan niet eer en[de] doechde</l>
<l>Bewisen allen wijfliken beelden,</l>
<l><pb n="I,252"/> Die in suker lusteliker weelden</l>
<l>Houden die manlike staet?</l>
<l>Ende off een dede een zwacke daet,</l>
<l>Soudmen daer om die vrouwen schuwen,</l>
<l>Die alle die werlt in vreuchden nuwen?</l>
<l n="3515">Ic lijde datter vrouwen schoont</l>
<l>Heeft my meer dan eens ghehoont.</l>
<l>Soudic daer omme anderen wiven</l>
<l>Scaemt, schande off oneer scriven?</l>
<l>Seker het ware grote onghelimp,</l>
<l n="3520">Off my een vroukijn dede schimp,</l>
<l>Waer alle die werlt dan gheghecket;</l>
<l>Mer menich voghel is so ghebecket,</l>
<l>Al en saghe hi nymmermeer zwacke daet</l>
<l>Hij songhe tallen tijden quaet.</l>
<l n="3525">Doet hem een roeck een herrenscheit,</l>
<l>Hij wenschet allen crayen leyt.</l>
<l>                Te Parijs, an die plaetse Mabbaert,</l>
<l>Woende een man van go[e]der aert,</l>
<l>Die ene huefsche schone vrouwe</l>
<l n="3530">Diende in minnentliker trouwe</l>
<l>Ende plaghen te samen in soeter lucht</l>
<l>Te leven, alst hem ghebueren mocht.</l>
<l><pb n="I,253"/> Tgheviel dat eens die jonghelinc</l>
<l>Voer der vrouwen dore ghinc</l>
<l n="3535">Ende hadde gheerne sijn bij hair.</l>
<l>Die weert wart der ganghen ghewair</l>
<l>Ende vernam wael an sijn ghelaet</l>
<l>Dat hem therte ten huse wert staet.</l>
<l>Hij docht: "dese man meent mijn wijff."</l>
<l n="3540">Hij verclede hem als een ketijff,</l>
<l>Als off hij een knecht hadde ghesijn.</l>
<l>Hij riep den jonghen man stillekijn,</l>
<l>Dat hij in quame rechte voirt,</l>
<l>Want him bevolen was die poort</l>
<l n="3545">Ende sijn vrouwe na him wacht.</l>
<l>Die jonghe man ghinc in, onverdacht,</l>
<l>Ende hoepte op een vreuchden vont.</l>
<l>Die waert die leyde hem ter stont</l>
<l>Daer after, daer sijn knechten waren.</l>
<l n="3550">Doe ghinct an een droeflijc misbaren,</l>
<l>Want het was inder paerden stal</l>
<l>Dat hem schiede dat ongheval.</l>
<l>Daer stont een ronde kiste groot,</l>
<l>Daermen die haver in besloet.</l>
<l n="3555">Daer worpen sy den jonghen in.</l>
<l>Die weert en dede meer noch min,</l>
<l>Dan hi die kiste sluten dede,</l>
<l>Ende leyde die sloetel ter selver stede</l>
<l>Daer hi altoes te legghen plach.</l>
<l n="3560"><pb n="I,254"/> Hi haeste zeer in sijn beyach</l>
<l>Ende liep tot horen maghen</l>
<l>Om over sijn wijff te claghen.</l>
<l>Binnen desen so comt die juffrou,</l>
<l>Die hem beyden was ghetrou,</l>
<l n="3565">Ende sal den beesten tfoeder gheven.</l>
<l>Die kist ontsloot si mitter even,</l>
<l>Daer sij den even [<hi rend="italic">l.</hi> jonghelinc] in vant.</l>
<l>Hi sprac: "Haelt u vrouwe te hant."</l>
<l>Si dede also. Die vrouwe quam daer</l>
<l n="3570">Ende was voer him in sorghen zwair.</l>
<l>Hij toechde hoer vriendelic ghelaet</l>
<l>Ende teelden enen corten raet.</l>
<l>Enen ezel, die daer stont,</l>
<l>Worpen si in die kiste ront</l>
<l n="3575">Ende slotense vast weder toe.</l>
<l>Een cleen ghenuechtkijn hadden sy doe,</l>
<l>Want hem en dochte aldaer gheen beyden.</l>
<l>Dus so sijn sy haestelic ghescheyden.</l>
<l>Cort daer na so comt die man</l>
<l n="3580">Mit sinen zwagheren, Hein ende Jan,</l>
<l>Wouter ende Claes mit sinen vrienden</l>
<l>Ende meynen daer den man te vinden.</l>
<l>Elck hadde enen groten stock ghevat,</l>
<l>Daer sy hem mede wouden maken mat</l>
<l n="3585">Ende sijn ribben ontween stoten.</l>
<l><pb n="I,255"/> Die waert die heeft die kist ontsloten.</l>
<l>Hy sprac: "Siet toe ende slater na,</l>
<l>Dat hi ons emmer niet en ontgae."</l>
<l>Als sy den ezel ghinder sien,</l>
<l n="3590">Ghinghen sy den zwagher toe mittien</l>
<l>Ende sloeghen wel te maten zeer</l>
<l>Ende seyden: "Dat ghi dese onneer</l>
<l>Onser nichten doet, den goeden wive,</l>
<l>Dat suldi ghelden mitten live."</l>
<l n="3595">Hi riep ende sanck grote ghenade,</l>
<l>Want hi des nymmermeer en dade.</l>
<l>Si lieten hem doe rusten voert.</l>
<l>Die mare ghinc wijde in die poort.</l>
<l>Die man hads schande ende zeer</l>
<l n="3600">Ende tgoede wijff bleeff in die eer.</l>
<l>Weder sy schulde hadde off en gheen</l>
<l>Daer toe en seg ic ja noch neen.</l>
<l>Waermen soe twivelt int sermoen</l>
<l>Salmen der eeren een hulpe doen</l>
<l n="3605">Ende sterken altois die ere voirt,</l>
<l>Al waer si oic wail halff versmoort.</l>
<l>Dus wort dit mit liste gheworven,</l>
<l>Dat die vrouwe bleeff onverdorven.</l>
<l>Is dat niet een salich raet,</l>
<l n="3610">Daer die eer bi bliven staet?</l>
<l>Wat hadde yemant daer an ghewonnen,</l>
<l>Dat si der eren waer ontronnen?</l>
<l><pb n="I,256"/>                 Sulke list ende nauwe ganghe</l>
<l>Moetmen inder liefden dwanghe</l>
<l n="3615">Bij wilen sueken ende vinden.</l>
<l>Die coninc sat boven inder linden,</l>
<l>Doe [die] coninghinne reyne,</l>
<l>Ysalde, sat opter fonteyne</l>
<l>In soeter lust mit Tristram.</l>
<l n="3620">Ende doe sij sconincx hoeft vernam,</l>
<l>Deedsi Tristram neder crommen</l>
<l>Ende wijsde hem waer die visken zwommen.</l>
<l>Daer sach hijt ende nam des goom</l>
<l>Dat die coninc sat opten boom.</l>
<l n="3625">Die list vant daer die edele vrouwe.</l>
<l>Doe spraken sy van goeder trouwe,</l>
<l>Die elc man doen soude sijn heer</l>
<l>Ende hoe een yghelike vrouwe van eer</l>
<l>Horen echten man lieven soude.</l>
<l n="3630">Tristram wenschede, dat hi woude</l>
<l>Dat die coninc dair bij hem waer.</l>
<l>Si spraken beyde openbair</l>
<l>Vanden coninck so veel doechde,</l>
<l>Dat hem die coninck zeer verhuechde</l>
<l n="3635">Ende hadde afterdien goet ghetrouwe</l>
<l>Tot Trijstram ende sijnre vrouwe.</l>
<l>Die vrouwen sijn listich van vonde</l>
<l>Wanneer zij willen gaen ten gronde</l>
<l>Ende sijt mit naersten nemen ane,</l>
<l n="3640"><pb n="I,257"/> Als Laurine heeft ghedaen,</l>
<l>Die was listich ende ghetrouwe.</l>
<l>Oick so was eens ridders vrouwe</l>
<l>In Hijspaengen, die seer minde</l>
<l>Enen jonghelinc van horen ghesinde</l>
<l n="3645">Ende om datsi tquade vermoeden</l>
<l>Voer horen here woude verhoeden,</l>
<l>So vantsi enen corten raet.</l>
<l>Op enen avont, dat verstaet,</l>
<l>Als die beddeganc quam aen,</l>
<l n="3650">Deedsi horen vruntkijn vore gaen</l>
<l>In die waerderoebe heymelike.</l>
<l>Die heer, alst was ghewoenlike,</l>
<l>Ghinc te bedde: so dede sy mede.</l>
<l>"Here, wildi mi ene bede</l>
<l n="3655">Doen?" sprac si, die waerde vrouwe.</l>
<l>"Ja ic," sprac hi, "bi mijnre trouwe."</l>
<l>"Maer u schiltknape van uwen live,</l>
<l>Waer ic gae off wat ic drive,</l>
<l>En laet my nymmermeer mit vreden.</l>
<l n="3660">Om liefde heeft hi mi ghebeden</l>
<l>Ende gheert dat ic hem weder minne.</l>
<l>Ic hads verdriet in minen sinne</l>
<l>Ende so ics niet en conde voergaen,</l>
<l>So heb ic hem gheloofte ghedaen,</l>
<l n="3665">Dat ic tot hem sal comen te nacht</l>
<l><pb n="I,258"/> Inden boomgaert, daer hi my wacht.</l>
<l>Nu biddic u alte vriendelic,</l>
<l>Dat ghi u maket mijns ghelijck</l>
<l>Ende doet mine cleder aen.</l>
<l n="3670">Eenen doecke suldi opt hovet slaen,</l>
<l>So sal hi meynen dat icket bin.</l>
<l>Daer suldi horen sinen sin</l>
<l>Vander liefte dien hi tot my draecht."</l>
<l>Den heer dit alte wael behaecht.</l>
<l n="3675">Hi haeste hem als een vrolic man</l>
<l>Ende toech der vrouwen cleder an</l>
<l>Ende bereyde hem als een wijff.</l>
<l>Die vrouwe beval hem emmer stijff,</l>
<l>Off hi ten eersten niet en quame,</l>
<l n="3680">Dat hi sijnre waer name,</l>
<l>Want hi emmer comen must.</l>
<l>Hi sprac: "zwijcht al stille ende hout u rust.</l>
<l>Ic sal na hem houden wacht,</l>
<l>Al soud icker sitten alle den nacht."</l>
<l n="3685">Die stede deedsi him oick verstaen,</l>
<l>Waer hi sitten soude gaen.</l>
<l>Hi ghinc ter eenre doeren uut:</l>
<l>Die vrouwe dander dore ontsluut</l>
<l>Ende nam bij haer den lieven gast,</l>
<l n="3690">Daer si malcander groten rast</l>
<l>Ende menighen vrienschap deden</l>
<l>In groter ghenuechten ende in vreden.</l>
<l><pb n="I,259"/> Doe sij tmeestendeel vander nacht</l>
<l>Ghebruket hadden zuet ende zacht,</l>
<l n="3695">Doe seyde sy hem alle ghevaerde</l>
<l>Ende sprac: "Gaet ghi nu inden gaerde</l>
<l>Ende hebt enen omme wech gheraemt</l>
<l>Recht off ghi over die mure quaemt.</l>
<l>Gaet him mit enen stocke toe</l>
<l n="3700">Ende segghet: valsche vrouwe, hoe</l>
<l>Sidi soe coene, dat ghi hier coomt?</l>
<l>Ende spreket also dattet u vroomt</l>
<l>Ende dat wy voert altoes</l>
<l>Vergaderen moghen sorghelois."</l>
<l n="3705">Die jonghe was starck ende snel:</l>
<l>Hi meynde, hi sout bewaren wel.</l>
<l>Vrolich was hi ende ghinc van daen,</l>
<l>Daer hi den ridder vant staen.</l>
<l>Hi sprac: "Ja vrouwe, sidi daer?</l>
<l n="3710">Ghi hebt mijns wail ghenomen wair,</l>
<l>Ghi hebt uwen dach wael ghehouden;</l>
<l>Mer dat wart u wail vergouden.</l>
<l>Dit heb ic u op een prueven ghedaen.</l>
<l>Nu weet ic wat ghi sijt voert aen.</l>
<l n="3715">Had my ter herten eernst gheweest,</l>
<l>Ghi en had den dach licht niet gheleeft.</l>
<l>Minen heer en wil ic gheen ontrou</l>
<l>Doen aen sijns selfs vrou,</l>
<l>Oft God wil, nu noch nymmermeer.</l>
<l n="3720">Nu gaet weder tminen heer</l>
<l><pb n="I,260"/> Ende blijft bij uwen gueden man."</l>
<l>Mittien sloech hi den onsalighen an</l>
<l>Mit enen stock om sijn lijff,</l>
<l>Dat hi stan als een siek wijff.</l>
<l n="3725">Hi sprac: "Die duvel woude uwer eren!</l>
<l>Aldus sal ic u comen leren</l>
<l>Tot vreemden mannen inden gaert."</l>
<l>Die ridder liep ter camer waert,</l>
<l>Die knaep volghede hem na mit slaghen,</l>
<l n="3730">Want hi en dorst niet ghewaghen</l>
<l>Wye hi was, mer hi liep vast voort.</l>
<l>Doe hi in was sloot hi die poort.</l>
<l>Die knape over die mure clam,</l>
<l>Ende als die ridder boven quam</l>
<l n="3735">Vraechde die vrouwe: "Lieve here, hoe soe?"</l>
<l>"Ach vrou!". sprac hi, "Ic bin onvro;</l>
<l>Doch bin ich der maren blide.</l>
<l>Mijn hooft, mijn rugghe, mijn lenden, mijn zijde</l>
<l>Sijn my al ontween ghesleghen.</l>
<l n="3740">Die knape is een edel deghen.</l>
<l>Hi is goet, rechtveerdich ende trouwe:</l>
<l>Hi sal u dienen aldus, vrouwe,</l>
<l>Ende u lijff ende ere bewaren.</l>
<l>Aldus heb ic daer mede ghevaren."</l>
<l n="3745">Dit was een list van eenre vrouwen.</l>
<l>Die man wort hardelic gheblouwen</l>
<l>Ende si creech stonde ende rume stede</l>
<l><pb n="I,261"/> Te bruken haer ghenoechde ende vrede,</l>
<l>Daer si oic mede haer eer behilt:</l>
<l n="3750">Want haer man was wael ghestilt,</l>
<l>Dat hi hem zeer wail liet ghenueghen.</l>
<l>Scande comt van onghevueghen.</l>
<l>Onghevoech doet schant ontdecken</l>
<l>Ende doet slapende wolven wecken,</l>
<l n="3755">Dat sy so verre ende lude hulen</l>
<l>Die daet en mach niet langher schulen.</l>
<l>Melden, lieghen dan gaen voren.</l>
<l>So heeft die eer hair macht verloren.</l>
<l>Mer alsijt beyde wijslic vueghen</l>
<l n="3760">Dat hem alle man laet ghenoeghen,</l>
<l>Also dese twe hebben ghedaen,</l>
<l>So mochtet langhe verholen staen,</l>
<l>Ende also langhe alst heymelic sij</l>
<l>So is eer altoes daer bij.</l>
<l n="3765">Die vrouwen weten list ghenoech,</l>
<l>Als sise bruken mit ghevoech.</l>
<l>Want hem een zake ter herten gaet,</l>
<l>So weten sij altoes goeden raet;</l>
<l>Mer alssi dan onwillich sijn</l>
<l n="3770">So en weten si nau een radekijn.</l>
<l>Men seit, mit onwillighen paerden</l>
<l>Ist quaet ploeghen inder aerden.</l>
<l>                Men moet bi wilen vinden raet,</l>
<l>Daer die minne bluete staet,</l>
<l n="3775">Dat die eer an elke syde</l>
<l><pb n="I,262"/> Niet en verliese hoir ghesmide.</l>
<l>Die eer en doech niet begheven,</l>
<l>In wat grade datsi leven.</l>
<l>Doetmen anders dan ter reden,</l>
<l n="3780">Worter erghent overghetreden</l>
<l>Ende volchmen niet die rechte roede,</l>
<l>Dat vergheve God, die goede.</l>
<l>Ic en cans niet ondersoecken;</l>
<l>Mer dien willic emmer vloecken,</l>
<l n="3785">Die yemant schent, nacht of dach,</l>
<l>In dien dat hijt wel beteren mach.</l>
<l>David socht enen nauwen raet;</l>
<l>Mer die was sondich ende quaet:</l>
<l>Doch vertoornde hi onsen Heer</l>
<l n="3790">Om te behouden eens wives eer.</l>
<l>Dat was Barsabee, die schone,</l>
<l>Daer hi by wan Salomone,</l>
<l>Als die Bibel dat beduut.</l>
<l>Hier off so ist spreken uut.</l>
<l n="3795">Dit is gheseit van list te zoecken.</l>
<l>Waer liefte staet in enighen hoecken,</l>
<l>Daer sulke [<hi rend="italic">l</hi>. sullen] list ende wijsheit</l>
<l>Altoes in hulpe sijn bereyt.</l>
<l>Heymelicheit ende goeden raet</l>
<l n="3800">Hoghen zeer der minnen staet.</l>
<l>Dese doen die liefte groeyen</l>
<l>Ende in groter vruechden bloeyen.</l>
<l>Heb dise niet so ist doch verloren:</l>
<l><pb n="I,263"/> Wanttet wort distel, al saydi coern.</l>
<l n="3805">Mit liste doetmen menighen stucken,</l>
<l>Die anders niet wael en souden ghelucken.</l>
<l>List doet oic op menighen dach</l>
<l>Des die cracht niet doen en mach.</l>
<l>Ghewelt maect vyantschap ende strijt:</l>
<l n="3810">Mit liste soentmen menighen nijt.</l>
<l>Wes men mit ghewelde doet</l>
<l>Dat bringhet toern ende weder moet;</l>
<l>Mar dat [mit] liste wert ghedaen</l>
<l>Pleech wel lichtelic te vergaen.</l>
<l n="3815">Want craft dat is hoveerdicheit;</l>
<l>Mer list die soect oetmoedicheit.</l>
<l>Wye gheweldelic hem gheneert</l>
<l>Dat is die gheen die strijdens gheert;</l>
<l>Mer list die soecket subtilen sinnen,</l>
<l n="3820">Daer sy den moet mede mach verwinnen.</l>
<l>Hier om so schuwet ghewelt ende cracht,</l>
<l>Want si voeden vyantschap ende haft.</l>
<l>List wort dicke wail verdraghen.</l>
<l>Men spreect doch, consten sijn goet te dragen.</l>
<l n="3825">                Is een man soe duen ghebonden,</l>
<l>Dat him die minne slaet grote wonden,</l>
<l>Ende hi hant noch voet en heeft,</l>
<l>Die hi tot enigher weer gheeft,</l>
<l>Noch oick en weet ghenen raet</l>
<l n="3830"><pb n="I,264"/> Hoe hise alder best wederstaet,</l>
<l>Soe en wetic daer niet beters teghen,</l>
<l>Dan dat ghi soect in allen weghen</l>
<l>Enen goeden heymeliken vrient,</l>
<l>Daer ghi off moecht werden ghedient,</l>
<l n="3835">Tsy enen man off een wijff,</l>
<l>Mer liever eens goeds mannes lijff</l>
<l>Up dat ghi des sijt van stade,</l>
<l>Die sal sijn subtijl van rade,</l>
<l>Ghetru ende oick die ere mint,</l>
<l n="3840">Heymelick ende wail ghesint,</l>
<l>Die wail kent der minnen perkel,</l>
<l>Wael spreken can ende mercken,</l>
<l>Die wael wachten can den tijt,</l>
<l>Ende die oick niet en is benijt</l>
<l n="3845">Ter stede daer hi wanderen moet</l>
<l>Ende die mit list sijn dinghen doet,</l>
<l>Die oick vrienden troesten can</l>
<l>Als sy cranckelic sijn daer an,</l>
<l>Ende wail oick mede een soen can maken</l>
<l n="3850">Als verwerret staen die saken,</l>
<l>Want hi mach vrilic gaen ende spreken</l>
<l>Daer ghi moet duken ende smeken,</l>
<l>Hij mach gaen tot allen tijden</l>
<l>Daer ghi u schaemt den ganck te lijden.</l>
<l n="3855">Waermen wil die minne zoecken</l>
<l><pb n="I,265"/> Daer moetmen des gheselles roecken.</l>
<l>Hi is quaet al dair tontberen</l>
<l>Daerment schaffen wil mit eren.</l>
<l>Waermen comanschepe doet</l>
<l n="3860">Dair is die middelaer alte guet.</l>
<l>Een doet bij wilen mit een ghesel,</l>
<l>Hi en dedes allene nymmermeer wel.</l>
<l>Alle recht heeft hulpes noot.</l>
<l>Wat mach dan doen die minne groot,</l>
<l n="3865">Die boven alle rechte staet?</l>
<l>Bi welker minne [<hi rend="italic">l</hi>. Bi sulker hulp] die liefte staet,</l>
<l>Die bi wilen soude vergaen,</l>
<l>Soude dair nyemant tusschen gaen.</l>
<l>Achilles hadde doot ghebleven,</l>
<l n="3870">Had him Patroculus niet gheheven</l>
<l>Ende troesten als hi mismoedich was.</l>
<l>Horrestis leefde in sulken pas,</l>
<l>Dat hi bi wilen was verwoet;</l>
<l>Mer Pallades gaf hem weder moet,</l>
<l n="3875">Ende bi sinen wisen troost</l>
<l>Wert hi alte male verloost.</l>
<l>Elck denck selve hoe dat staet.</l>
<l>Wanneer dattet enen qualic gaet</l>
<l>Ende nerghent ghenen troost en vint</l>
<l n="3880">Aen den ghenen die hi mint,</l>
<l>Wat mach hem beter sijn op eerden,</l>
<l><pb n="I,266"/> Dan een vrient van goeder weerden,</l>
<l>Die him trou is totter doot</l>
<l>Ende him gheeft troost in sulker noot?</l>
<l n="3885">Want nyemant sonder troest en mach</l>
<l>Volstandich sijn in dat ghelach.</l>
<l>Wie dat enich is alleen</l>
<l>Die heeft weynich troost off gheen.</l>
<l>Ymmer neemt die hulpe mede;</l>
<l n="3890">Mer siet mit groter naerstichede,</l>
<l>Dat ghi den ghenen kent voer guet</l>
<l>In truwe, in list ende in steden moet,</l>
<l>Dien ghi u heymelicheit beveelt,</l>
<l>Dat hi u vroechde niet en steelt</l>
<l n="3895">Ende aen hem niet en trecke</l>
<l>Uwe pottaedse mitten specke.</l>
<l>Want sommighe nemen bootscap aen</l>
<l>Voer enen vrient aldair te gaen,</l>
<l>Hij verghet des vriendes woort</l>
<l n="3900">Ende helpt hem selven indie poort.</l>
<l>Also dede Neufrades,</l>
<l>Die mit sulker valscher les</l>
<l>Sinen vrient in rouwen bracht,</l>
<l>Die him alles goedes toe ghedacht.</l>
<l n="3905">                Neufrades was schalc ende lois</l>
<l>Ende dochte in sinen moet altoes,</l>
<l>Hoe hi mocht wercken boverye,</l>
<l><pb n="I,267"/> Valsheit ende verraderie,</l>
<l>Ende int aensien vanden menschen</l>
<l n="3910">Soe en condmen gheen beter wenschen</l>
<l>Van rade, van dade, van zedicheit,</l>
<l>Van sinnen ende van simpelheit.</l>
<l>Soe wail gheleec hi den gueden,</l>
<l>Datmen nict anders en conde vermoeden.</l>
<l n="3915">Voir sulke luden hem nyemant en mach</l>
<l>Verhoeden, noch voer sulken slach</l>
<l>Als hi in Amons saken sloech.</l>
<l>Twaer te segghen lanc ghenoech,</l>
<l>Hoe Amon ende Siccola</l>
<l n="3920">Malcanderen in liefden volchden na;</l>
<l>Mar die valscheit van Neufrades</l>
<l>Sal ic u segghen, can ic des.</l>
<l>Amon was een vrissche jonghe,</l>
<l>Rijck, edel ende van huefscher tonghe.</l>
<l n="3925">Hi was vry ende onghewijft.</l>
<l>Der minnen craft, die wonder drijft,</l>
<l>Lach him so duen in sinen moet</l>
<l>Van eenre die schoon was ende goet,</l>
<l>Eerbair, salich ende oick rijck.</l>
<l n="3930">Hoir herte had si des ghelijck</l>
<l>Den goeden Amon al ghegheven</l>
<l>In rechten minnentliken leven,</l>
<l>Mit groter gonst, mit reynre sinnen,</l>
<l>Alsoe die goede plaghen te minnen.</l>
<l n="3935">Siccola was der vrouwen naem.</l>
<l><pb n="I,268"/> Menighen list ende menighen raem</l>
<l>Wort gheraemt an beyden sijden.</l>
<l>Ten bate niet, sy mostent lijden:</l>
<l>Haer goede man en wouts niet henghen,</l>
<l n="3940">Dat veel luden tot haer ghenghen</l>
<l>Off dat si oick veel uut quam;</l>
<l>Mer Neufrades, dat valsche lam,</l>
<l>Die was des goetmans naghebuyr</l>
<l>Ende was van ypocrijts natuer,</l>
<l n="3945">Soe dats die goedeman niet en ghist</l>
<l>Dat Neufrades volbracht sijn list.</l>
<l>Hij was in dit minnentlic lijden</l>
<l>Heel ghesel an beyden siden,</l>
<l>Elck ghetruwede hem ganselijck;</l>
<l n="3950">Mer hij hem diende valschelijck.</l>
<l>Also die lollaerts gaerne pleghen,</l>
<l>So heeft dese vule onghedeghen</l>
<l>Minne an Siccola gheleyt,</l>
<l>Ende was hi hem beyden seyt</l>
<l n="3955">Gheloefden sy mit goeder herten.</l>
<l>Die minne begonde hem te smerten:</l>
<l>Hi docht al om sijns selves sake.</l>
<l>Up een tijt quam hi hoer te sprake</l>
<l>Ende visierde lueghenen groot,</l>
<l n="3960">Hoe dat Amon hoer ontboet</l>
<l>Sinen toern ende sine [on]minne</l>
<l>Ende dat si was uut sinen sinne,</l>
<l>Want hi van haer hadde ghesien</l>
<l><pb n="I,269"/> Daer hair schande off soude gheschien,</l>
<l n="3965">Si waer een lois, ontruwe wijff</l>
<l>Ende him was lede in al sijn lijff</l>
<l>Dat si him ye dus lieve wart.</l>
<l>Dus maecte hi den peper hart</l>
<l>Ende ghincse mit groten lueghenen an,</l>
<l n="3970">Daer sij so groten rouwe om ghewan,</l>
<l>Dat hair herte dochte breken.</l>
<l>Dus en woude hi niet meer spreken.</l>
<l>Op een ander tijt quam hi noch weder</l>
<l>Ende maectet hoir noch leder</l>
<l n="3975">Dan hi te voren hadde ghedaen</l>
<l>Ende maecte hoir te verstaen,</l>
<l>Dat sij Amon weder soude</l>
<l>Sijn clennoden senden van goude,</l>
<l>Die hi hoir lieflic hadde ghegont.</l>
<l n="3980">Siccola die gaff hem ter stont</l>
<l>Die juwelen weder te bringhen,</l>
<l>Want sy gheloifde him alder dinghen.</l>
<l>Si leet groten druck ende scheemde</l>
<l>Ende het hadde hoir alte vreemde</l>
<l n="3985">Hoe dat scheyden quam so fel:</l>
<l>Want si kende hoir selven wel</l>
<l>Ontschuldich in allen saken,</l>
<l>Daer hi hoer mede mochte wraken;</l>
<l>Doch na dien dat him so waer</l>
<l n="3990">Te moede dat hij woud van hair</l>
<l><pb n="I,270"/> Ende dat him hoir minne verdroet,</l>
<l>So most sij lijden doch den noot</l>
<l>Ende troesten hair selven mit ghemoede</l>
<l>Als sy best conde, die waerde goede.</l>
<l n="3995">Nu ghinc desen verrader boude</l>
<l>Daer hi Amon vinden soude</l>
<l>Ende sprac daer sulck onghevoeghe,</l>
<l>Hoe dat Siccola him verdroeghe</l>
<l>Sulker minne als si te voren</l>
<l n="4000">Him gheloeft hadde ende ghezworen</l>
<l>Ende dede him noch veel meer verstaen</l>
<l>Dan hi Siccola hadde ghedaen.</l>
<l>Dit hadde Amon alte vreemde,</l>
<l>Wantet ymmer niet en beteemde</l>
<l n="4005">Te scheyden sonder sake off reden.</l>
<l>Want hi en hadde te gheenre steden</l>
<l>Nye ghesijn in enighen gheruchte</l>
<l>Des sij hoir billix belghen mochte:</l>
<l>Want oick sijn herte stont in eren</l>
<l n="4010">Te leven altijt na hoir begheren</l>
<l>Ende al te doen wes hair ghenoecht,</l>
<l>Want davontuer dus heeft ghevuecht.</l>
<l>"Ic ducht oic dat ghijt hebt verdient,"</l>
<l>Sprac die onghetrouwe vrient,</l>
<l n="4015">"Ic hadde gaern ten besten ghesproken,</l>
<l>Mer sij begonde mij te bestoken:</l>
<l>Ic was blide dat iese liet.</l>
<l>Gheloefdijs niet, nu, so besiet,</l>
<l><pb n="I,271"/> Hier sijn u cleynoden ende juwelen.</l>
<l n="4020">Dese gaff si my dus an deelen</l>
<l>Ende hietse my u weder bringhen,</l>
<l>Want si en woude mit uwen dinghen</l>
<l>Niet becommert sijn voert aen."</l>
<l>Doe begondet eerst te gaen</l>
<l n="4025">Aen Amons hertwerck ende pijn.</l>
<l>Doch seydi hi: "Moetet emmer siju,</l>
<l>Soe moet ict heymelick liden dan</l>
<l>Ende troesten my als ic best kan."</l>
<l>Dat scheyden was him een zwaer dinck.</l>
<l n="4030">Truerende hi afterwaert ghinck.</l>
<l>Hy sorcht, hi claecht, hi sucht, hi gist,</l>
<l>Die cleynoden wan hi uter kist,</l>
<l>Die si hem voermaels hadde ghegheven.</l>
<l>Die bode die dit heeft bedreven</l>
<l n="4035">Namse heymelic onder sijn cleder</l>
<l>Om die hoer te bringhen weder.</l>
<l>Hi sprac: "Lieve Neufrades,</l>
<l>Na dattet dus gheschepen es,</l>
<l>Dat sy my weder heeft ghesant</l>
<l n="4040">Die cleynoden van mijnre hant,</l>
<l>Die ic hoer in trouwen gonde,</l>
<l>So gaet weder op die stonde</l>
<l>Ende brinct haer weder haer juwelen,</l>
<l>Die ic ye nam bij haerre bevelen,</l>
<l n="4045">Ende groetse my, off sijt wil horen."</l>
<l>Neufrades liep vaste voren,</l>
<l><pb n="I,272"/> Want hem blide was totter saken,</l>
<l>Ende ghincket daer noch qualiker maken,</l>
<l>So hi van woerden was behende.</l>
<l n="4050">Hi sprac: "Der lieften is een ende.</l>
<l>Hi beval my tot enen teyken,</l>
<l>Dat ic u weder soude reycken</l>
<l>Die ghiften die ghi hem eens sendet.</l>
<l>Nu mercket off hi is ghewendet."</l>
<l n="4055">Doe wort hoir hert in sorghen rijck.</l>
<l>Neufrades troestse suetelic.</l>
<l>Hi begonde haer an te legghen</l>
<l>Ende van sijnre liefte te segghen,</l>
<l>Want si waer van soe edelen stade,</l>
<l n="4060">Twaer groot jammer ende schade</l>
<l>Zoudsi niet in minnen zweven:</l>
<l>Hij woude truwelic mit haer leven,</l>
<l>Wes sij woude dat soude gheschien.</l>
<l>Hi sprac van desen ende van dien</l>
<l n="4065">Ende gaf hoer menich vriendelic woort</l>
<l>Daer si zeder weynich na hoirt:</l>
<l>Wanttet hoir niet en was te sinne,</l>
<l>Meer te draghen enighe minne.</l>
<l>Si hieten huefschelic thuuswert gaen;</l>
<l n="4070">Mar hi en woude niet van daen.</l>
<l>Doe toechde hi sinen valschen aert</l>
<l>Ende maecte dat goede wijff vervaert,</l>
<l>Alse pleghen die ypocriten,</l>
<l>Ende hi begonde hoer te verwiten</l>
<l n="4075"><pb n="I,273"/> Ende sprac: "Weeti niet, Siccola,</l>
<l>Dat ic altoes, voer en[de] na,</l>
<l>Gheweten heb uwe heymelicheit?</l>
<l>Dit wort uwen man gheseit,</l>
<l>Dat ghi sijt ene valsche vrouwe</l>
<l n="4080">Ende hem ghedaen hebt onghetrouwe</l>
<l>Mit Amon van Damyaten.</l>
<l>Off ghi sult uwe onwaerde laten</l>
<l>Ende vueghen u te minen wille,</l>
<l>Off ic wil gaen te hant al stille</l>
<l n="4085">Ende segghent uwen goeden man."</l>
<l>Nu isser Siccola qualic an:</l>
<l>Want sij wist wael ende twas waer,</l>
<l>Dat Amon was hair liefste kair;</l>
<l>Mer in alder lieften staet</l>
<l n="4090">Was si onschuldich zwacker daet.</l>
<l>Doch si kende hoirs mannes hoift,</l>
<l>Dat hi Neufrades wail gheloeft</l>
<l>Ende brocht hi hem an van overspel,</l>
<l>Dat waer emmer op hair keel</l>
<l n="4095">Off ewelic gheschant te sijn.</l>
<l>Si was in zeer bedructen aenschijn</l>
<l>Ende sorchde welc dat haer waer tbeste:</l>
<l>Doch bedacht sy hair int leste,</l>
<l>Dat beter waer een heymelike zonde</l>
<l n="4100">Dan an te gaen die dootlike wonde.</l>
<l>Een van beyden most emmer wesen.</l>
<l>Die valsche schalc creech mit desen</l>
<l><pb n="I,274"/> Alle dat sijn vule herte begheerde</l>
<l>Ende ghinc van daen al sijnre veerde.</l>
<l n="4105">Dus heeft die bose druut ghebrouwen</l>
<l>Twisschen Amon ende sijnre vrouwen,</l>
<l>Die malcanderen lieflic gonden,</l>
<l>Dat sy van een nu sijn ontbonden</l>
<l>Ende boetscap droech voer him selven.</l>
<l n="4110">Schandelic moetmen bedelven</l>
<l>Alle die sijn van sulker aert.</l>
<l>Wacht u wel, ghi vrouwen waert,</l>
<l>Ende oic ghi, waildadighe man,</l>
<l>Als ghi den heelghesel neemt an.</l>
<l n="4115">Neemt Patrokel ende Pylades;</l>
<l>Mer wacht u nau voer Neufrades</l>
<l>Ende voir Balotides, dat wijff,</l>
<l>Die booste die ye ontfinck lijff.</l>
<l>Si dede Penella ende Quintilliaen</l>
<l n="4120">Jammerlijck moorden ende verslaen;</l>
<l>Mair Laurina, die dede wail,</l>
<l>Die halp Samyten uuter quael,</l>
<l>Daer si doot waer ghebleven</l>
<l>Hadsi hoer ghenen raet ghegheven.</l>
<l n="4125"><pb n="I,275"/>                 O edel reyne wijfflick aert,</l>
<l>Louter bloeyende, schone gaert,</l>
<l>Daer alle lusten comen uut,</l>
<l>Daer vreuchde menichfoldich spruut!</l>
<l>O lieve, suete, waerde vrouwen,</l>
<l n="4130">Laet die minlike oghen schouwen.</l>
<l>O salighe wonnentlike beelden,</l>
<l>Die alle die werlt hout in weelden,</l>
<l>Al sijdi alre eren weerdich,</l>
<l>Weest op tvoerdeel niet hoveerdich.</l>
<l n="4135">Ic bidde u voir desen jonghen,</l>
<l>Die leven inder yuechden spronghen,</l>
<l>Want mijn tijt is veel gheleden,</l>
<l>Dat ghise setten wilt in vreden</l>
<l>Dien ghi weerdich vind der wonnen.</l>
<l n="4140">Daer op weest altoes versonnen</l>
<l>Mit list, mit wijsheide ende mit rade,</l>
<l>Also ic u hier mit gueder stade</l>
<l>Van punte te punte heb bescreven.</l>
<l>Helpt die tijtlike luden leven</l>
<l n="4145">Die wile ghi staet inder tijt.</l>
<l>Weest vriendelic, guetelic ende zonder nijt.</l>
<l>Ondect die lieflike aenghesichten</l>
<l>Ende wiltse niet te duen bezwichten,</l>
<l>Datmen die zoete wangskijns root</l>
<l n="4150">Schouwen mach in liefden noot.</l>
<l>Laet die luchtende carbonkel</l>
<l>Schieten vuerighe langhe vonkel,</l>
<l><pb n="I,276"/> Dat dat ganse lant ontsteke</l>
<l>Ende een yghelic hert in vroechden queke.</l>
<l n="4155">Daer willic vrilic raden toe,</l>
<l>Op datmen der eren niet misdoe.</l>
<l>Een meester van groter leren konstich,</l>
<l>Die van rechter herten is so wangonstich,</l>
<l>Dat hi nyemant voert en leret,</l>
<l n="4160">Wat is hi van sijnre consten vermeerret?</l>
<l>Hi sal sijn kunst breyden ende widen,</l>
<l>Soe wort hi vermeert in allen sijden.</l>
<l>Jonghe rosen inden knoppen,</l>
<l>Frissch[e] maechden, die hem bestoppen</l>
<l n="4165">Ende bewimpelen mit een cleyt,</l>
<l>Wyen gheven si vruechde off lusticheit?</l>
<l>Och, laet die zoete luchteren queyncken</l>
<l>Ende wilt trouwen vrienden ghedencken.</l>
<l>Gheeft troest die wijl ghi machtich sijt</l>
<l n="4170">Ende verdrivet mitten tijden den tijt.</l>
<l>Weest ontfarmich ende ghenadich.</l>
<l>Weest troestsamich ende gheradich.</l>
<l>Laet u niet so langhe volghen,</l>
<l>Dat dat zuete werde verzwolghen.</l>
<l n="4175">Wildi lieven, so gaet aen,</l>
<l>Off latet mit allen staen.</l>
<l>Blijft op u woert ende hout ghestede.</l>
<l>Bannet wanckel uuter stede.</l>
<l>Mochtet na minen willen ganghen,</l>
<l n="4180">Wanckel die waer langhe ghehanghen.</l>
<l><pb n="I,277"/> Laet goede mannen u gunste werven,</l>
<l>Dat sij van leyde niet en sterven</l>
<l>Ende ghij oic u leven hout.</l>
<l>Deynct al omme hoe menichfout</l>
<l n="4185">Dat sy bescreven staen hier inne,</l>
<l>Die sijn ghestorven doer die minne.</l>
<l>Weest tru ende guetelic enen vriende,</l>
<l>Also die zoete Amelye diende</l>
<l>Den edelen Willem van Brabant,</l>
<l n="4190">Stout, vroem ende wail bekant,</l>
<l>Die stom was ende wort ghesteken.</l>
<l>Sij dede hem meesterlike spreken</l>
<l>En[de] tyser, dat vanden spere brac,</l>
<l>Dat him langhe int herte stack,</l>
<l n="4195">Toech si uut bijden enden</l>
<l>Mit horen lieven witten henden,</l>
<l>Daer hi ganselic off wort ghenesen.</l>
<l>Dus suldi alle meysters wesen</l>
<l>Ende gheven rijcke medecijn</l>
<l n="4200">Teghen alle wantroestes pijn,</l>
<l>Die menich hert ten dode jaecht.</l>
<l>Sigonne, die duerluchtighe maecht,</l>
<l>Die beter was dan sommich ander,</l>
<l>Troeste den Symiate lander</l>
<l n="4205">Mit allen guetesten die si mucht.</l>
<l>Wat dede Ysalde, die edel vrucht,</l>
<l>Die Tristram trooste in alre noot</l>
<l>Ende bleef selve mit hem doot?</l>
<l><pb n="I,278"/> Zybelye van Zweden zuverlijck</l>
<l n="4210">Troeste Aetsert minnentlijck</l>
<l>Ende ghinc der rechter minnen pat.</l>
<l>Wat bate Anazartes dat,</l>
<l>Dat Ysus hem selven verhinck?</l>
<l>Het was een onghenadich dinck,</l>
<l n="4215">Sint si hem tlijff had moghen behouden,</l>
<l>Dat sij des niet en woude ghewouden.</l>
<l>Wat baet is an een stueren sin,</l>
<l>Daer heil, salicheit noch ghewin</l>
<l>Noch gheenre leye goet off en comt</l>
<l n="4220">Ende gheen hoirre beyden en vroemt?</l>
<l>Het valt bij wilen ende duck,</l>
<l>Datter veel vallen op een stuck.</l>
<l>Veel goeder mannen ringhen rive</l>
<l>Nader minnen van enen wive,</l>
<l n="4225">Si salt hem allen weder segghen:</l>
<l>Ten lesten sal si liefte legghen</l>
<l>Anden snootsten van hem allen</l>
<l>Ende sal daer mede inder asschen vallen.</l>
<l>Dit sien wy daghelicx gheschien.</l>
<l n="4230">Sulken onwille moet ghi vlyen</l>
<l>Ende houden u altoes ant beste.</l>
<l>Een yghelijc mijn lessen veste,</l>
<l>Die ic hier voren hebbe ghescreven,</l>
<l>So suldi altoes in vroechden leven</l>
<l n="4235">Die wijl ghi u ter minnen keert.</l>
<l>Wael ghevest is wael gheleert.</l>
<l><pb n="I,279"/>                 Nyemant en eppe dat voir onneer,</l>
<l>Dat ic den luden van minnen leer,</l>
<l>Die ter minnen sijn ghestelt.</l>
<l n="4240">Een schaepharder leert opt [<hi rend="italic">l.</hi> op] tfelt</l>
<l>Ende leert fleuyten ende pypen maken,</l>
<l>Een smit spreect van sinen saken,</l>
<l>Een paep leert sijn ghetide lesen;</l>
<l>Mer een minre is ducke in vresen,</l>
<l n="4245">Die hem der dinghen niet en verstaet.</l>
<l>Datmense lere donct mij goet raet.</l>
<l>Want vrouwen minne is altoes durich,</l>
<l>Si heeft altoes gheweset vuerich</l>
<l>Seder der werlt eerste beghinnen,</l>
<l n="4250">Ende altois salmen draghen minne</l>
<l>Ende sal staen in hogher weerden</l>
<l>Also langhe als menschen sijn op eerden.</l>
<l>Ic blive daer bij, als dat vergaet</l>
<l>Dat dan die wer[l]t niet langher en staet</l>
<l n="4255">Noch in eren noch in doechden</l>
<l>Noch in schaemten noch in vroechden,</l>
<l>Ende manheit, wil ic vrilic segghen,</l>
<l>Moet dan emmer neder legghen.</l>
<l>Sal minne vergaen, dat waer wonder,</l>
<l n="4260">So laghen alle die wise tonder:</l>
<l>Want si segghen sonderlinghe,</l>
<l>Dat minne verwinnet alle dinghe.</l>
<l>Sal sijt dan al verwinnen even,</l>
<l>Soe moet sijt emmer alle verleven.</l>
<l n="4265"><pb n="I,280"/> Daer om seg ic u, wael versint,</l>
<l>Dat minne alle dinc verwint</l>
<l>Wes is off ye was off wesen sal.</l>
<l>Mar Goeds minne gaet boven al.</l>
<l><hi rend="italic">Explicit liber secundus</hi> </l>
<l><hi rend="italic">Sequitur vero tercius.</hi> </l>
</div>
<div type="chapter"><head type="chapter"><pb n="II,1"/> VAN ONGHEOIRLOFDE MINNE</head>
<l>                Die scriven soude int openbaer</l>
<l>Dat elken mensche te wille waer,</l>
<l>Die soude vro op moeten staen.</l>
<l>God en heeft so nye ghedaen</l>
<l n="5">Dat allen menschen wel ghenoechde.</l>
<l>Dat hi na sinen wille voechde</l>
<l>Dat en ghenoechde den menschen nye.</l>
<l>Dat vintmen wael in Genezie</l>
<l>Ende in Moyses ander boecken.</l>
<l n="10">Wat woud icket dan verzoucken</l>
<l>Elken mensche te wille te spreken?</l>
<l>Die sorghe wil ic laten steken</l>
<l>Ende dichten na mijns selves sin.</l>
<l>Ist dat ic yet scrive hier in</l>
<l n="15">Dat den enen of oec den anderen</l>
<l>Niet en ghenoecht, die mach gaen wanderen</l>
<l>Ende latent anderen luden lezen,</l>
<l>Dien dit donct bequamelic wesen.</l>
<l>Het en is niet onbequaem</l>
<l n="20"><pb n="II,2"/> Te scriven van eer ende van schaem,</l>
<l>Van goede te scriven ende van quade.</l>
<l>Men moet van onraet ende van rade</l>
<l>Ende van ghecken bi wilen scriven</l>
<l>Ende oick van guede ende van quade wiven,</l>
<l n="25">Op datmen deen van dander scheyde.</l>
<l>Men moet ymmer weten beyde,</l>
<l>Salmen teen voer tander kyesen.</l>
<l>Men mach gheen eer daer by verliesen</l>
<l>Datmen schandelike dinghen lest.</l>
<l n="30">Hoe soudmen weten welc waer tbest,</l>
<l>Daer en most quaet onder sijn?</l>
<l>Waer alle dinck goet ende fijn,</l>
<l>Soe en soudmen nerghent vinden quaet.</l>
<l>Mit allen dinghen dattet dus staet.</l>
<l n="35">Had onrecht ye gheweest doot,</l>
<l>Rechts en hadde ghesijn gheen noot.</l>
<l>Waer gheen schande, so en waer gheen eer.</l>
<l>Waer gheen knecht, so en waer gheen heer.</l>
<l>Sal die doecht hoghe staen,</l>
<l n="40">Diltheit moeter onder gaen.</l>
<l>Bij onghevoeghe kentmen tghevoech.</l>
<l>Den verstandelen ist ghenoech</l>
<l>Gheseit mit corten overlope.</l>
<l>Ic en hebbe des ghenen hope,</l>
<l n="45">Dat ic dit wercskijn sal volbringhen</l>
<l>Onghestraft van zonderlinghen</l>
<l>Menschen die van wille sijn.</l>
<l><pb n="II,3"/> Nochtan so meynt die redene mijn</l>
<l>Van ongheoerlofder vulre minnen</l>
<l n="50">Te spreken ende van wat sinnen</l>
<l>Dat menschen voertijts hebben gheweest.</l>
<l>Die vander quader niet en leest,</l>
<l>Die en weet niet wat die goede is,</l>
<l>Ende sal hi sgoets werden ghewis,</l>
<l n="55">Soe moet hi ymmer tquade kennen</l>
<l>Ende schuwent dan mit allen sinnen.</l>
<l>Hoe salmen weten der minnen macht,</l>
<l>Men en moet eerst weten hoer gheslacht,</l>
<l>Hoe menich vierndeel dat si heeft</l>
<l n="60">Ende hoe elc van vieren leeft?</l>
<l>Dat moetmen weten by minen vermoede.</l>
<l>Dat quade woent vaste bijden goede,</l>
<l>Die schande woenet bijder eer,</l>
<l>Onverstant woent bijder leer.</l>
<l n="65">Sal goede minne werden beseten,</l>
<l>So moetmen wel hoer zwacheit weten,</l>
<l>Op datmen die mit naersten scuwe</l>
<l>Ende hoer doecht vaste truwe.</l>
<l>                Minne die ongheoerloft heet</l>
<l n="70">Heeft ghewrocht wel menich leet.</l>
<l>Si is in allen graden quaet.</l>
<l>Daer om ist recht datmense haet.</l>
<l>Twaer oeck schade ende yammer groot,</l>
<l>Waer si niet arm ende ghinghe om broot:</l>
<l n="75"><pb n="II,4"/> Want waer si rijck, sy schendet al,</l>
<l>Dat is off ymmer wesen sal.</l>
<l>Si sijn doch alle vermaledijt</l>
<l>Van Goeds monde, des seker zijt,</l>
<l>Die sulker minne ye gheploghen</l>
<l n="80">Ende al die daer om al smarte doghen.</l>
<l>Want wye dat sulke minne drecht,</l>
<l>Die verboert sijn lijff mit recht,</l>
<l>Als God selver ons doet weten.</l>
<l>Het en sal doch ghene minne heten,</l>
<l n="85">Want het is een duvelye.</l>
<l>Doch is sy van manieren drye.</l>
<l>Die eerste is onsprekelike.</l>
<l>Dander is bekant dier ghelijck.</l>
<l>Die derde is sondich ende quaet;</l>
<l n="90">Mer natuer werct die daet.</l>
<l>Die eerste is der naturen teghen:</l>
<l>Daer om soe heeftse God versleghen</l>
<l>Menich ende menigherhande</l>
<l>Mit vier, mit sulfer ende mit brande.</l>
<l n="95">Vijff steden dede hi versincken,</l>
<l>Om datmens langhe soude ghedincken</l>
<l>Ende anxte draghen voer die plaghe.</l>
<l>Nochtan so doetmense alle daghe</l>
<l>In Ytalyen openbaer</l>
<l n="100">Ende en achten der schanden niet een haer.</l>
<l>Die sonde laet ic staen bezyden:</l>
<l>God billic en souds niet lyden.</l>
<l><pb n="II,5"/> Die valsche luden, die vule honden</l>
<l>Leven meest in sulker zonden</l>
<l n="105">Ende en schamen hem des niet.</l>
<l>Ter werlt en is gheen vulre diet.</l>
<l>Wiven te slaen dat donct hem eer.</l>
<l>Die mannen schelden ymmermeer;</l>
<l>Mer sy en willen niet ten zwaerde.</l>
<l n="110">Het sijn rechte ghieren van aerde.</l>
<l>Goet te gaderen tallen tijden</l>
<l>Ende hongher groot daer om te lijden,</l>
<l>Hoeren nabueren oec te schenden,</l>
<l>Dese dinghen sy doen mit ghenenden:</l>
<l n="115">Ende nymmermeer te spreken duecht</l>
<l>Vander wijfliker yuecht,</l>
<l>Dat hebben sy al natuerlic in.</l>
<l>Onghetru so is al hoer sin.</l>
<l>Si en sijn nerghent toe bereyt,</l>
<l n="120">Dan tot groter herrenscheit.</l>
<l>Verraet, verghiffenisse, loghentael</l>
<l>Ende roverye hebben die sale</l>
<l>Van Ytalyen al beseten.</l>
<l>Dat en wort hem nymmermeer verweten,</l>
<l n="125">Dan alle daghen ende alle uren.</l>
<l>Daer sijn die scoonste creaturen</l>
<l>Van vrouwen, diemen vinden mach,</l>
<l>Ende waer die meest sijn int ghelach</l>
<l>Daer sijn altoes die vulste mannen.</l>
<l n="130">Tis wonder dat God van danne</l>
<l><pb n="II,6"/> Ymmermeer sijn toern off haelt.</l>
<l>Doch si worden wael betaelt:</l>
<l>Want God plaechtse alle daghe</l>
<l>Mit menigherhande zware slaghe.</l>
<l n="135">Sy en sijn nymmermeer, tot gheenre tijt,</l>
<l>Sonder oerloghe offte strijt:</l>
<l>Die een pertye dander yaecht:</l>
<l>Sy en sijn nymmermeer ongheplaecht.</l>
<l>Ten is gheen volck, dat donckt my,</l>
<l n="140">Dat billicx meer te bescimpen sy:</l>
<l>Ende nu willen dese onwaerde sotten</l>
<l>Alle der werlt bespotten,</l>
<l>Dats him van aerde in gheboren.</l>
<l>Hier aff en willen wy niet meer horen:</l>
<l n="145">Want die materi is hatelick.</l>
<l>Doch die vrouwen [sijn] suverlick,</l>
<l>Sedich ende bequaem te minnen;</l>
<l>Maer men macher niet an winnen.</l>
<l>Si leven veel in onghemoede.</l>
<l n="150">Dat doen dwanc sloten ende nauwe hoede.</l>
<l>                Die ander maniere van deser minnen</l>
<l>En salmen oick voer gheen liefte kinnen:</l>
<l>Want het is een beestelic leven,</l>
<l>Dat oick niet lichtelic en is verghe ven.</l>
<l n="155">Het is in woerden ende in daden</l>
<l>Van kersten menschen te versmaden.</l>
<l><pb n="II,7"/> Het is den heyden bet ghelijck</l>
<l>Dan den luden van kerstenrijck:</l>
<l>Want die heyden ende die honde</l>
<l n="160">Kavelen even veel die zonde.</l>
<l>Dat is mit beesten omme te gaen</l>
<l>Ende liefden daer te legghen aen.</l>
<l>Het is hier voertijts wael gheschiet</l>
<l>Onder theydelike ghediet,</l>
<l n="165">Want sy en houden ewe noch wit,</l>
<l>Dan dat him der ghenoechden sit,</l>
<l>Dat doen sy na hoers selfs behaghen.</l>
<l>Hier voertijts, in ouden daghen,</l>
<l>Alsomen inden geesten lest,</l>
<l n="170">So heeft eens conincx dochter gheweest,</l>
<l>Die Pasipeus was gheheten.</l>
<l>Haer vader was Minos van Creten.</l>
<l>Pasypeus, dese creatuer,</l>
<l>Was van menscheliker natuer</l>
<l n="175">So onghetempert ende blindt,</l>
<l>Dat sy enen stier heeft ghesint,</l>
<l>Daer sy hoer ghenuechte mede dreef.</l>
<l>Om dier vreemtheyt ic dit screeff,</l>
<l>Want het is een wonderlic dinck.</l>
<l n="180">Altoes si bijden stier ghinc,</l>
<l>In bosscher, in anger ende in weyden</l>
<l><pb n="II,8"/> Ende plach hem schoen gras te bereyden,</l>
<l>Haver ende dat hem wael voede.</l>
<l>Dus was die stier in haren moede.</l>
<l n="185">Gheens mannes en roecte si</l>
<l>Ende bleeff altoes den stier bi.</l>
<l>So onnatuerlic was dat wijff,</l>
<l>Dat si hoer menschelike lijff</l>
<l>Voechde tot eens be[e]stes vrede.</l>
<l n="190">Nu hoert wonder wat si dede.</l>
<l>Die vrouwen en sullen hem toirnen niet</l>
<l>Om dat ic scrive dat is gheschiet.</l>
<l>Al dede dat wijff ontemelike daet,</l>
<l>Ten zwacket niet die wijflike staet.</l>
<l n="195">Off een man waer een verrader,</l>
<l>Dair om en sullen die mannen allegader</l>
<l>Sulker ondaet niet ontghelden,</l>
<l>Wantmen dier ghelijc vindet selden.</l>
<l>Dese Pasipheus dede maken</l>
<l n="200">Van houte ende van linnen laken</l>
<l>Een coe recht ghecontrafeyt</l>
<l>Mit eenre coehuyt ombeleyt.</l>
<l>Daer scickede si hoer selven in</l>
<l>Ghevueghet na horen vulen sin.</l>
<l n="205">Die stier, die hoer so stont in waerden</l>
<l>Voer allen menschen opter aerden,</l>
<l>Bekende daer des beestes schijn</l>
<l>Als off si levende hadde ghesijn:</l>
<l>Die vrouwe ontfinck daer opten pas.</l>
<l n="210"><pb n="II,9"/> Dus plachsi daghelicx hoer ghedwas</l>
<l>Mitten stier also te driven</l>
<l>Ende plach steets by hem te bliven,</l>
<l>Tot datsi der vrucht ghenas,</l>
<l>Dat boven als een mensche was</l>
<l n="215">Ende beneden als een stier</l>
<l>Ende wort een gruwelic groot dier,</l>
<l>Als ghi hier voer wael hebt ghehoirt,</l>
<l>Dattet menighen man heeft ghemoert.</l>
<l>Mar Thezeus ghinc hem aen</l>
<l n="220">Bijder hulpe van Adriaen</l>
<l>Ende heeftet ter doot ghebracht.</l>
<l>Dit was een wonderlike jacht,</l>
<l>Die dit wijff int harte droech,</l>
<l>Doe si hoer mitten stier besloech.</l>
<l n="225">Hadde[t] die duvel niet ghedaen,</l>
<l>Sy en haddes nymmermeer bestaen.</l>
<l>Maer twas al een duvelye.</l>
<l>Hoerre Goden ende heerscappie</l>
<l>Ende alle datsi bedreven</l>
<l n="230">Daer was die duvel bi bescreven.</l>
<l>Die afgoden regierden trijcke:</l>
<l>Daer om leefden si ghemeenlike.</l>
<l>Ic hope dat huden opter vaert</l>
<l>Nyemant en is van sulker aert.</l>
<l n="235">Oft God wil so en isser nu ter tijt,</l>
<l>Die leven mach in sulker vijt,</l>
<l>Ten waer alleen in heydenisse.</l>
<l><pb n="II,10"/> Die en staen niet in onse lesse:</l>
<l>Want si en houden ewe noch wet,</l>
<l n="240">Dan een yghelic hem selven set,</l>
<l>Anders dan si afgoden eeren,</l>
<l>Daer die duvelen in regneren.</l>
<l>Daer na leven si ghemeenlick,</l>
<l>Want si sijn doch beestelic,</l>
<l n="245">Ende van beesten moetmen wa[e]l</l>
<l>Spreken beestelike tael.</l>
<l>                Alsmen van sulker leliker aert</l>
<l>Spreect, wort elck man vervaert</l>
<l>Ende hem gruwet altoes daer voren.</l>
<l n="250">Daer om soe en scatet niet te horen,</l>
<l>Op dat die mensche in sinen moede</l>
<l>Daer voer draghe starcke hoede.</l>
<l>Want al hope ic dat des nyet en es,</l>
<l>So salmen ymmer duchten des,</l>
<l n="255">Off die mensche woude tondeghen.</l>
<l>Want die menscheit is gheneghen</l>
<l>Tot alre quaetheit ende sonde.</l>
<l>Dat sprac God selver mitten monde,</l>
<l>Doe hi Noe te maken beval</l>
<l n="260">Den arck ende doomde der werlt al.</l>
<l>Wy sijn al van eenre roede,</l>
<l>Mer elck van sonderlinghen bloede.</l>
<l>Al leven wy onder eenre zonnen,</l>
<l><pb n="II,11"/> Der luder sinnen sijn van menig her konnen.</l>
<l n="265">So was die onghehuyr Sarffan</l>
<l>Van natueren een ghemelic man.</l>
<l>Van sinen onreynen aerde</l>
<l>Sal ic u segghen die ghevaerde.</l>
<l>                Inder wildernissen van Cartagen</l>
<l n="270">So woende in voerleden daghen</l>
<l>Van Hanibals gheslachte een man,</l>
<l>Van goeden rijck, ende hiete Farssan.</l>
<l>Dese hadde een hinde vercoren</l>
<l>Ende den Goden hadde hi ghezworen,</l>
<l n="275">Dat [hi] met anders ghene wive</l>
<l>En soude leven in sinen live.</l>
<l>Des dreven die Goden feesten:</l>
<l>Want het waren bose gheesten,</l>
<l>Dien daer mede wael gheholpen was.</l>
<l n="280">Waer hi bleef op enighen pas,</l>
<l>Daer was die hinde hem altoes bi.</l>
<l>Wanneer hi ruste so ruste si.</l>
<l>Enen halsbant van finen goude,</l>
<l>Als een coninck hebben soude,</l>
<l n="285">Hadde hi hoer om den hals doen maken.</l>
<l>Daer an so had hi vast doen haken</l>
<l>Een gulden ketten, te maten lanck,</l>
<l>Daer hi die beeste mede dwanck.</l>
<l>Hi placher natuerlic bi te sijn.</l>
<l n="290">Des dede hi enen quaden fijn.</l>
<l><pb n="II,12"/> Op een tijt was hi opghestaen</l>
<l>Ende soude met haer spacieren gaen</l>
<l>Inden woude, daer twas wilt,</l>
<l>Ende bij wilen die jagher hilt.</l>
<l n="295">Daer onstack sijn vule lust,</l>
<l>Dat hi sijn dier bekennen must.</l>
<l>Die wile hijt dede, quam daer ter stont</l>
<l>Een yagher an mit menighen hont.</l>
<l>Die honden hebben twilt voersien</l>
<l n="300">Ende setten hem toe mittien.</l>
<l>Die hinde hadde gaerne ghevloen;</l>
<l>Mer hi hiltse alsoe doon</l>
<l>Metter ketten, dat si en mochte.</l>
<l>Daer bleven si beyde int gheruchte.</l>
<l n="305">Die honden hebben dat dier te reten</l>
<l>Ende him die kele aff ghebeten.</l>
<l>Daer bleeff hi legghen in ellende.</l>
<l>Alle quaetheit heeft dus een eynde.</l>
<l>                Die derde manier is oec te laken;</l>
<l n="310">Mer men macher wat off maken,</l>
<l>Want si volghet der naturen.</l>
<l>Oick machmen leyden haer staturen,</l>
<l>Op datsi inden derden graet</l>
<l>Bliven sonder vorder maet.</l>
<l n="315">Maer waersi vorder gaen daer boven</l>
<l>So en ist nymmermeer te loven:</l>
<l>Want sy worden dan ter tijt</l>
<l><pb n="II,13"/> Van Gode slechs vermaledijt,</l>
<l>So Moyses scrijft, die prophete vroom,</l>
<l n="320">Inden booc van Deutronoom.</l>
<l>Dese mach wael heten minne.</l>
<l>Al waersi beter uuten sinne</l>
<l>Dan daer in, tis doch lieft,</l>
<l>Bij wilen doch harde doen berieft</l>
<l n="325">Ende wort so vestentlic ghehouden,</l>
<l>Datmense niet en mach ontvouden</l>
<l>Mit gheenre list noch gheenre boete.</l>
<l>Wat sondich is dats ghaerne zoete.</l>
<l>Dit is liefte die wart ghedraghen</l>
<l n="330">Van enes bloedes zibben maghen,</l>
<l>Daer die maechschip soe na vlyet,</l>
<l>Dattet hem selven billicx verbiet,</l>
<l>Off dat yemant minnet stijff</l>
<l>Sijns vaders, ooms off broeders wijff</l>
<l n="335">Off sijns neven die hem bestaet</l>
<l>Hinnen [<hi rend="italic">l.</hi> Binnen] leden der rechter maet,</l>
<l>Off dat een wijff is sulke van sinnen,</l>
<l>Dat si liefte draecht ende minne</l>
<l>Tot hoirs mannes zibbes maghe.</l>
<l n="340">Daer slaet minne blinde slaghe,</l>
<l>Daer sy die luden lieven doet</l>
<l>Daert by reden niet wesen en moet,</l>
<l>Ende maectse van herten coen,</l>
<l>Dat ongheoirloft is te doen</l>
<l n="345">Ende grote schande is int gherucht:</l>
<l><pb n="II,14"/> Want die eer verliest hoer vrucht</l>
<l>Ende die zonde is so groot,</l>
<l>Datse die ziele slaet ter doot.</l>
<l>Doch daer om en laetmens niet,</l>
<l n="350">Wanttet daghelicx meer gheschiet</l>
<l>Dan oirbairlic is, dat ducht ic;</l>
<l>Doch alre meest so vrucht ick,</l>
<l>Off dat vuer yet wort so heet,</l>
<l>Dat sy verliese[n] wize ende weet</l>
<l n="355">Ende treden vorder dant behoirt:</l>
<l>Want hoirre is so vele versmoort,</l>
<l>Die mit desen zwaren dinghen</l>
<l>In voertijden omme ghinghen.</l>
<l>Daer meen ic u wat off te spreken,</l>
<l n="360">Op dat ghi daer by neemt teken</l>
<l>Ende u sulker dinghen wacht,</l>
<l>Want si verderven ziele ende vacht.</l>
<l>                Miletus was Phebus kint.</l>
<l>Die heeft Menanders dochter ghemint,</l>
<l n="365">Die Tyana was gheheten.</l>
<l>Daer wan hi by, dat suldi weten,</l>
<l>Eenen zoon, die Caumis hiet</l>
<l>Ende ene dochter, van sinnen heet,</l>
<l>Die Biblides was ghenant.</l>
<l n="370">Dese maghet droech enen brant</l>
<l>In liefden wise op horen broeder,</l>
<l>Dat sy bi wilen was verwoeder</l>
<l><pb n="II,15"/> Dan hoerre eeren wael bethaemde.</l>
<l>Si en achte schande noch schaemde,</l>
<l n="375">Dan also veel myde sy,</l>
<l>Selve hem te comen bi</l>
<l>Om te segghen hoer meninghe;</l>
<l>Mer si screeff hem alle dinghe</l>
<l>So vriendelic als si conde visieren.</l>
<l n="380">Caumis die was goedertieren,</l>
<l>Behendich ende wael ghesint</l>
<l>Ende dochte, die zijn suster mint</l>
<l>In sulker mate als sy hem dede,</l>
<l>Die brake teghen Gode den vrede:</l>
<l n="385">Ende om dat hi in horen brieff</l>
<l>Wael kende, dat si hem hadde lieff</l>
<l>In overminnentlike[n] brande,</l>
<l>So woude hi breken sulke schande</l>
<l>Ende woude haer niet onwaerdelic</l>
<l n="390">Antwoerden; mer haestelijck</l>
<l>Reet hi in vreemden enden,</l>
<l>Off die lieffte yet mochte wenden</l>
<l>Als sijs daghelicx niet en saghe:</l>
<l>Want tghesicht leyt menighe laghe,</l>
<l n="395">Diemen wel veylich souden doergaen,</l>
<l>Lietet ghesicht sijn schieten staen.</l>
<l>Doe sy vernam, dat hi was voert,</l>
<l>So wort hoir hert so sere ghestoert,</l>
<l>Dat sy van groter minnen cracht</l>
<l n="400">En conde ghedueren dach noch nacht.</l>
<l><pb n="II,16"/> Sij liep hem haestelic na te voet,</l>
<l>Als die ghene die is verwoet,</l>
<l>So langhe dat si te male verdwaelde</l>
<l>In enen woude, daer si betaelde</l>
<l n="405">Den lesten schult van horen daghen.</l>
<l>Si hieff jammerlijck an te claghen,</l>
<l>Dat sij so doolde inden woude</l>
<l>Om enen, dien si gaerne soude</l>
<l>Voer allen mannen te wille sijn.</l>
<l n="410">Van groten druck ende bernender pijn</l>
<l>Alsoe sij in wanhope viel,</l>
<l>Soe verderff sy beyde, lijff ende ziel.</l>
<l>Want sij en mocht niet langher lopen,</l>
<l>An enen boom ghinc si hoir knopen</l>
<l n="415">Ende verhinc hoir selven daer.</l>
<l>Vrienden, nemet deser zaken waer</l>
<l>Ende wacht u voer die grote slaghe.</l>
<l>Nu moetic vraghen ene vraghe,</l>
<l>Off Caumis bet heeft ghedaen,</l>
<l n="420">Dat hi die daet heeft wederstaen</l>
<l>Ende sij in wanhope is versmoert</l>
<l>Bij sijnre sculde, als ghi wael hoert:</l>
<l>Want hadde hi hoer te wille ghestaen,</l>
<l>Die liefte had licht cort vergaen:</l>
<l n="425">Want soemen des speels meer hantiert,</l>
<l>Eer die hetten meer faelgeert,</l>
<l>Alsmen spreect int ghemeen.</l>
<l>Als dan die liefte waer worden cleen,</l>
<l><pb n="II,17"/> So hadden sij des affghestaen</l>
<l n="430">Ende beyde penitencie ghedaen.</l>
<l>Haddet dan yet beter ghewe[e]st</l>
<l>Dat hi horen wille hadde volleest,</l>
<l>Die [<hi rend="italic">l.</hi> Ende] si in sulker onverdulde</l>
<l>Niet en waer bij sinen schulde</l>
<l n="435">Ghecomen totten bitteren dode?</l>
<l>Dese vraghe soude ic node</l>
<l>Solveren, want icx niet en kan;</l>
<l>Maer ic rade wijff ende man,</l>
<l>Dat sy bedwinghen hoir natuer</l>
<l n="440">Teghen dat vyantlike vuyer:</l>
<l>Want in sulken schijn te sterven</l>
<l>Doet emmer ziele ende lijff verderven.</l>
<l>                Theseus, coninc van Athenen,</l>
<l>Die Adrianam in groten wenen</l>
<l n="445">Sterven lyet op een eylant,</l>
<l>Hadde enen zoen, wael becant,</l>
<l>Scoen, ghelatich ende bequaem:</l>
<l>Ypolitus soe was sijn naem.</l>
<l>Die coninghinne van Amazone</l>
<l n="450">Was moeder van desen zone.</l>
<l>Nu creech Theseus een wijff daer na</l>
<l>Ende was gheheten Fedra,</l>
<l>Dochter conincx Minos van Creten,</l>
<l>Ende Adriana, suldi weten,</l>
<l n="455"><pb n="II,18"/> Was Fedren suster, deser vrouwen.</l>
<l>Si was lieflic aen te schouwen</l>
<l>Ende zeer schone voer anderen wiven.</l>
<l>Si voerde den brant an horen live</l>
<l>Van groter onghetemperder minne,</l>
<l n="460">So vaste stont in horen sinne</l>
<l>Ypolitus, hoers mans zoen.</l>
<l>By wylen was hi ghewone</l>
<l>Mit hoer te spreken int ghemeyn;</l>
<l>Mer alssy hem hadde alleyn</l>
<l n="465">So sprac si hem van minnen an</l>
<l>Ende hi ghinc altoes van hoer dan:</l>
<l>Want hi en wouder niet na horen,</l>
<l>Hi scuwede zeer sijns vaders toern</l>
<l>Ende oec die schande [die] daer off luut.</l>
<l n="470">Op enen tijt soe was hi uut,</l>
<l>Dat hi niet en quam ter zale.</l>
<l>Si leet van liefde grote quale</l>
<l>Ende screeff hem enen brieff te hant,</l>
<l>Dat hi doch quame ints vaders lant,</l>
<l n="475">Ende troesten toe zeer minnentlick,</l>
<l>Hoe dat sy wael heymelick</l>
<l>Te samen liefde mochten draghen,</l>
<l>Want nyemant en soude daer na vraghen</l>
<l>Om datsi was sijns vaders wijff,</l>
<l n="480">Al hoir dinck ende hoir bedrijff</l>
<l>Soude in eren worden vertelt,</l>
<l>Want wes andere mit ghewelt</l>
<l>Of mit liste mosten stelen,</l>
<l><pb n="II,19"/> Des en dorsten si niet helen.</l>
<l n="485">Ende waert datsi enen anderen minde,</l>
<l>Daer soude aff clappen dat ghesinde;</l>
<l>Mer mit him so mocht si wel</l>
<l>Openbaerlic driven spel</l>
<l>Ende leven in minnentliker vroechden,</l>
<l n="490">Wantmen hem tot groter duechden</l>
<l>Prisen soude in elker stede</l>
<l>Dat hi sijnre moeyen vrienscap dede.</l>
<l>Si mochten leysten al hoir lusten:</l>
<l>Al waert dat si malcanderen kusten,</l>
<l n="495">Nyemant en soude dat bedencken,</l>
<l>Ende alsoe souden sy allencken</l>
<l>Alle hoir ghenoechte vorderen moghen:</l>
<l>Want hi mocht hem vrilic toghen</l>
<l>Ende by hoer comen alst hem lust,</l>
<l n="500">Dat een ander stelen must.</l>
<l>Ende si en mocht doch niet leven,</l>
<l>Hi en most hoir sine minne gheven.</l>
<l>Des waersi mit gansen sinne</l>
<l>Altoes bereyt tot sijnre minne.</l>
<l n="505">Dus screef si hem zeer guetelic,</l>
<l>Ende hi versmadet wijsselic.</l>
<l>Want hi om alle die werlt gans</l>
<l>Niet en woude an sulken dans.</l>
<l>Doe si sach dat niet en bate,</l>
<l n="510">Sochtsi weghe ende mate</l>
<l>Hoe si hem best verderven mucht.</l>
<l>Op een tijt quam si int [<hi rend="italic">l.</hi> mit] gherucht</l>
<l><pb n="II,20"/> Voerden coninc, sinen vader,</l>
<l>Ende claechde hoe die verrader,</l>
<l n="515">Ypolitus, haer hadde misdaen</l>
<l>Ende na hoerre minne hadde ghestaen</l>
<l>Ende onneren woude sijns vaders wijff.</l>
<l>Die coninc zwoer op sijn lijff,</l>
<l>Dat soude hem te quade vergaen.</l>
<l n="520">Hi dede Ypolitum tasten aen</l>
<l>Ende heeften op een eylant</l>
<l>In ewigher ghi[sel]schip ghesant,</l>
<l>Om dat hi aldaer soude verderven</l>
<l>Ende in ellenden soude sterven.</l>
<l n="525">Hi voer van daen in bedwanghe,</l>
<l>Ende als hi quam bider zee stranghe,</l>
<l>Viel die waghen van een steen</l>
<l>Ende hi brack sijn leden ontween.</l>
<l>Dyana maecten thant ghesont</l>
<l n="530">Ende voerden mit hoer op die stont.</l>
<l>Daer bleeff hij bijder Godinne:</l>
<l>Want sy droech hem goede minne,</l>
<l>Om dat hi schoen was ende bequaem.</l>
<l>Si gaf hem enen anderen naem</l>
<l n="535">Ende deden Byrbius heten.</l>
<l>Der boesheit en woudsi niet vergheten,</l>
<l>Die Fedra an him hadde ghedaen</l>
<l>Ende deedse van enen donre slaen,</l>
<l>Dat hoer den hals wort ghebroken.</l>
<l n="540">Dus heeft Dyana dat ghewroken.</l>
<l><pb n="II,21"/> Sulke dinghen eysschen wrake:</l>
<l>Want het was ene valsche zake,</l>
<l>Dat sien brocht in sulck verdriet,</l>
<l>Om dat hi sinen vader niet</l>
<l n="545">En woude vertoernen mit ontrouwe.</l>
<l>Sijn doecht wort hem gheloont mit rouwe,</l>
<l>Mit ellende ende mit verdriet;</l>
<l>Mer Dyana en woude des niet.</l>
<l>Si heeft him der doecht gheloont</l>
<l n="550">Ende bij hoerre zijden ghecroont;</l>
<l>Mer Fedra creech alsulken danck</l>
<l>Als dier zake buert om lanck.</l>
<l>                Aldus voer oeck Cenobea,</l>
<l>Eens conincx vrouwe, als ic versta.</l>
<l n="555">Fineus hiet hi, verstaet dat.</l>
<l>Hi hadde te voren een wijff ghehadt,</l>
<l>Daer hi twee sonen aff behielt.</l>
<l>Chenobea was van sinnen wilt</l>
<l>Ende lyet hoer Venus so becoren,</l>
<l n="560">Dat sy den enen leyde te voren</l>
<l>Van heymeliker minnen dade.</l>
<l>Doe die eerste dat versmade,</l>
<l>Sprac si den anderen des ghelijck</l>
<l>Mit sueten woerden suverlijck;</l>
<l n="565">Doch weerde hijt mit starcken sinnen,</l>
<l>Dat hire en woude niet bekinnen,</l>
<l>Want hi ontsach sijns vaders toorn.</l>
<l><pb n="II,22"/> Doesi sach, dattet al verloren</l>
<l>Was, wat si hem beyden bat,</l>
<l n="570">Wort sy den jonghen zeer ghehat</l>
<l>Ende claechde den vader over beyde,</l>
<l>Dat si hoir ter oncuusheyde</l>
<l>Wouden dwinghen beyde gader.</l>
<l>Dat vertoornde zeer den vader</l>
<l n="575">Ende dede hem beyden uutsteken</l>
<l>Hoir oghen, sonder meer bespreken.</l>
<l>Die Goeden en woudens niet ghehinghen,</l>
<l>Dattie zaken soe verghinghen,</l>
<l>Sonder wrake daer off te gheschien:</l>
<l n="580">Want Fineus verloos sijn sien,</l>
<l>Om dat hi blint hadde ghemaect</l>
<l>Ende sijn kinder valschelic besaeckt.</l>
<l>Als hi vanden Goden heeft verstaen,</l>
<l>Dat hi onrecht hadde ghedaen,</l>
<l n="585">Sijns selfs wijff te hant hi sende</l>
<l>Op een eylant in ellende.</l>
<l>Daer starfsy cort in wanhopen.</l>
<l>Dus mostse dier ondaet becopen,</l>
<l>Als recht was ende redelijck.</l>
<l n="590">Daer om seg ic u naerstelic,</l>
<l>Dat ghi u dier zaken hoedet,</l>
<l>Want ghi dat selve wael vermoedet,</l>
<l>Dat God des niet en wil ghetemen,</l>
<l>Dattet goeden eynde mach nemen.</l>
<l n="595">Het mach wael ene wile staen;</l>
<l><pb n="II,23"/> Mer altoes salt him evel gaen,</l>
<l>Off sy worden ewelijck</l>
<l>Verdoomt inder hellen rijck,</l>
<l>Ist dattet him hier wael vergaet.</l>
<l n="600">Om God, uwer dier zake ontslaet</l>
<l>Ende seghent u voir sulken duvel:</l>
<l>Want seker, ghi eet een quaet suvel,</l>
<l>Wildi sulck werck hantieren.</l>
<l>Laet die heylighe daghen [te] vieren</l>
<l n="605">Ende breect die viere anders wair.</l>
<l>Laet vader, oom ende broeder thair</l>
<l>Behouden, datsi houden moeten:</l>
<l>Het staet op alte zware boeten</l>
<l>Wairmen daer over treden wil.</l>
<l n="610">Tis al naerst ende gheen spil:</l>
<l>Want spil pleecht ghenoechliken te enden;</l>
<l>Mer dit brinct een in zwaer miswenden.</l>
<l>Doch oft inden sinnen si,</l>
<l>Datmenre niet en mach verbi,</l>
<l n="615">Stondet dan op een reyne maet,</l>
<l>In doechden, sonder zwacke daet</l>
<l>Ende si horen mannen hilden trouwe,</l>
<l>So sloech ict noch ter bester vouwe:</l>
<l>Want minne is blint ende vlieghet snel,</l>
<l n="620">Dat weten wy allegader wel,</l>
<l>Ende menich wert gheschoten schier</l>
<l>Mitter heter minnen vier</l>
<l>Eer hi weet waer hijt heeft,</l>
<l><pb n="II,24"/> Soe dat hi moet leven ende leeft</l>
<l n="625">In liefden dwanghe lude ende stil</l>
<l>Ende moet hem voeghen hoer te wil:</l>
<l>Want hi hem selven niet en can</l>
<l>Bedwinghen, als een ander man,</l>
<l>Dien die minne niet en dwinghet.</l>
<l n="630">Si mocht wel wesen onbevlinghet</l>
<l>Ende vloeyen uut een reyne beke,</l>
<l>Dese minne daer ic aff spreke;</l>
<l>Mer si is nochtan best ghescuwet:</l>
<l>Want die mene man niet en ghetruwet,</l>
<l n="635">Dat si in doecht floreren mach,</l>
<l>Om dat so sondich is tghescach.</l>
<l>So meynen si dat die vyant</l>
<l>Veel meer bedrivet in dat lant,</l>
<l>Dan in anderen slechten steden,</l>
<l n="640">Ende dat die brant van lusticheden</l>
<l>Haestelic aldaer ontstect.</l>
<l>Dits dat den luden veel ghebrect.</l>
<l>Mer vele luden, jonck ende oudt,</l>
<l>Sorghen voer tsgraven spichout,</l>
<l n="645">Des billix gheen node en dede.</l>
<l>Die lude en willen horen vrede</l>
<l>Niet laten om der luden baffen.</l>
<l>Nochtan die rades wil schaffen</l>
<l>Sal ymmer schuwen dat rumoir,</l>
<l n="650">Datter ludet after ende voir.</l>
<l><pb n="II,25"/> Wilmen die vroechde laten rijcken,</l>
<l>So salmen die gheruchten wijken</l>
<l>Ende vinden heymelike vonden,</l>
<l>Datmen stoppe der clapper monde;</l>
<l n="655">Mer die menighe is so dom,</l>
<l>Hi spreect: "Wat is my daerom?</l>
<l>En kan die clappers niet al ghestillen:</l>
<l>[Si] segghen dat si segghen willen.</l>
<l>Ic wil mijn ghenoechte scaffen</l>
<l n="660">Ende en laten dat om nyemants straffen."</l>
<l>Mer hoe doet dan die vrouwe waert,</l>
<l>Die in schanden wort vermaert?</l>
<l>Trouwen men sal so niet spreken.</l>
<l>Ghi sult dat mit bedwanghe breken.</l>
<l n="665">Men moet bij wilen ymmer dinghen</l>
<l>Laten om der clapper singhen</l>
<l>Ende gheven hulp der heymelicheit,</l>
<l>Off die schande wart dicke breyt.</l>
<l>                Scuwet deser minnen last</l>
<l n="670">Ende jaechtse uut uwen sinnen vast.</l>
<l>Grijptsi een stadt in uwen herten,</l>
<l>Ghi lijdt daer omme schande ende smarte.</l>
<l>Absolon was qualic bedocht</l>
<l>Doe hi sijns vaders bedde versocht</l>
<l n="675">Ende sondichde mit Davids wiven,</l>
<l>Alsoe die heilighe boecken scriven.</l>
<l>Dat en verghinc niet ongheplaecht.</l>
<l><pb n="II,26"/> Daer hi van Joab wort ghejaecht,</l>
<l>Quam hi onder enen boom ghereden,</l>
<l n="680">So hi was lanc ende schoon van leden:</l>
<l>Daer bleef hi mitten haer an</l>
<l>Verwerret, die hoveerdighe man.</l>
<l>Sijn paert ontghinc him, hi bleef hanghen:</l>
<l>Joab selve quam daer gheganghen,</l>
<l n="685">Die hooftman was van Davids heer,</l>
<l>Ende schoot Absolon drie speer</l>
<l>In sijn herte, dat hi verdarf,</l>
<l>Daer mede hi rechte loon verwarf.</l>
<l>                Noch suldi van ghelike horen,</l>
<l n="690">Hoe si hoir salicheit hebben verloren,</l>
<l>Die him sulker minne bewonden:</l>
<l>Want God plaecht gaerne die zonden,</l>
<l>Ende dese is noch meer te laken,</l>
<l>Dan die voer ghescreven zaken.</l>
<l n="695">Een coninc in Arabien was</l>
<l>Gheheten Cynaran, als ic las.</l>
<l>Die hadde een dochter, schoon van leden</l>
<l>Ende vuerich was in allen zeden.</l>
<l>Mirra was hoer rechte naem.</l>
<l n="700">Si haddes int herte selve schaem,</l>
<l>Dat sij ten vader liefte droech.</l>
<l>Dicke sij hoir daer om versloech.</l>
<l>Hoer sinne en woudts haar niet verdraghen</l>
<l>Sij en most den vader minne draghen.</l>
<l n="705"><pb n="II,27"/> Om alle die werlt so en dorst si niet</l>
<l>Claghen hoer minnentlic verdriet.</l>
<l>Op enen nacht is si op ghestaen</l>
<l>Ende woude haer selven verhangen gaen.</l>
<l>Hair voetster, die daer bi hoer lach,</l>
<l n="710">Hoirde haer suchten ende hoir gheclach</l>
<l>Ende vraechde wes haer mochte deren.</l>
<l>Si seyde hoir hoirs herten gheren</l>
<l>Ende altemael hoet mit hoer stont,</l>
<l>Si waer van minnen al ghewont,</l>
<l n="715">Si most bij horen vader wesen</l>
<l>Off nymmermeer den doot ghenesen.</l>
<l>Die voetster docht, doe sij dat hoerde:</l>
<l>Dat dese maecht hair selven moerde</l>
<l>Waer quaet, mochtment ande[r]s voeghen.</l>
<l n="720">Si sprac: "Mirra, laet u ghenoeghen:</l>
<l>Ic sal u helpen, offt u vroemt,</l>
<l>Dat ghi bij uwen vader coomt</l>
<l>Ende hij en sal van u niet weten,</l>
<l>Wye ghi sijt ende hoe gheheten."</l>
<l n="725">Daer mede sij te vreden bleeff.</l>
<l>Die voetster dat alsoe bedreeff,</l>
<l>Als die coninc allene sliep,</l>
<l>Dat sij heymelic tot hem liep</l>
<l>Ende seyde hem van eenre maecht,</l>
<l n="730">Die hoir horen noot hadde gheclaecht</l>
<l>Van minnen, die si tot hem droech.</l>
<l>Doe sprac die coninc ende loech:</l>
<l><pb n="II,28"/> "Machse tot my comen hier?"</l>
<l>Die voetster sprac: "Sij comt wel schier;</l>
<l n="735">Mer sy moet heymelic comen in.</l>
<l>Sy draecht op u soe starcken sin,</l>
<l>Dat si hoer scaemt des onghelimpe."</l>
<l>Die coninc sprac in soeten schimpe:</l>
<l>"Dat heymelic si ghenoecht mi wael."</l>
<l n="740">Sij quam bij duuster in die zael</l>
<l>Ende ghinc te bedde bijden vader.</l>
<l>Daer hadden si veel vroechden te gader</l>
<l>In dien sondeliken vrede.</l>
<l>Daer na die coninc comen dede</l>
<l n="745">Een licht, dat hise mocht besien.</l>
<l>Doen tlicht quam, sach hi mittien,</l>
<l>Dattet Mirra, sijn dochter, was.</l>
<l>Een zwaert vant hi daer te pas</l>
<l>Ende soudse hebben te hant versleghen;</l>
<l n="750">Mer haestelijck ende onghereghen</l>
<l>Uuter camer si ontvlo.</l>
<l>Die coninc was des seker onvro.</l>
<l>Des nachts toech si wech alleen</l>
<l>Ende behilt den buuck vol been.</l>
<l n="755">In vreemden landen so doelde si,</l>
<l>Tot dat hoer tijt ghenaecte bij,</l>
<l>Dat sij ghenas van enen kinde,</l>
<l>Allene, zonder huusghesinde.</l>
<l>Dat kint leyde si te vondelinghe.</l>
<l n="760">Het wort ghevonden wail gheringhe.</l>
<l>Twas zeer schoon ende wail ghedaen.</l>
<l><pb n="II,29"/> Rijcke luden nament aen</l>
<l>Ende voedent op mit haren goede.</l>
<l>Die moeder was oncuusch van moede</l>
<l n="765">Ende starf in openbaren sonden.</l>
<l>Venus heeft dit kint ghevonden</l>
<l>Doe hi was een jonghelinc.</l>
<l>In hoerre minne si hem ontfinck</l>
<l>Ende wort Adonius gheheten.</l>
<l n="770">Daer na wordt hi verbeten</l>
<l>Van enen beer in enen woude,</l>
<l>Daer hi een wilt jaghen soude.</l>
<l>Des was Venus zeer verwoet</l>
<l>Ende verwandelde sijn bloet</l>
<l n="775">In eenre bloem, dat suldi weten,</l>
<l>Die noch Adonius is gheheten.</l>
<l>                Besiet al omme hoe dat vergaet</l>
<l>Daer minne in sulker oerden staet.</l>
<l>Die wrede doot die heeft verslint</l>
<l n="780">Beyde, moeder ende kint,</l>
<l>Om die vule onnamighe zede,</l>
<l>Dien si mit horen vader dede.</l>
<l>Tis wail een vreselic woert,</l>
<l>Datmen van sulken zaken hoort.</l>
<l n="785">Een rechtveerdich menschelijck lijff,</l>
<l>Het si man off het sij wijff,</l>
<l>Dien mach gruwen sulker saghe.</l>
<l>Sal een minsche sijn sibbe maghe</l>
<l>Off sijnre maghe wijff of man</l>
<l n="790"><pb n="II,30"/> Minnen, wat is minne dan?</l>
<l>Minne sal een lieflic schijn</l>
<l>Tusschen vreemden luden sijn,</l>
<l>Datmen minnentlic sal draghen.</l>
<l>Tis waer, tusschen lieven maghen</l>
<l n="795">Soe moet ymmer liefde staen;</l>
<l>Mar dat is anders te verstaen:</l>
<l>Ten is die rechte minne niet,</l>
<l>Die vroechde ghift ende oec verdriet,</l>
<l>Daer onse materie spreket aff.</l>
<l n="800">Ghi vindet selden selck gheschaff,</l>
<l>Ten wort ghekeert in schande ende arch.</l>
<l>Jacob, die heylighe patriarch,</l>
<l>Doe hi van aertrijck soude verscheyden,</l>
<l>Woude hi sijn testament verbreyden</l>
<l n="805">Ende dede al sijn kinder tsamen</l>
<l>Voir him comen. Doe si quamen,</l>
<l>Seyde hi elken sijn gheval,</l>
<l>Hoet him in dit aertsche dal</l>
<l>Na sijnre condicien soude vergaen.</l>
<l n="810">Daer sij dus alle waren ghestaen,</l>
<l>Sprac hi tot sinen outsten zoon:</l>
<l>"Ruben, du biste quaets ghewoen:</l>
<l>Du en sult niet worden groot van maghen.</l>
<l>Dijn slacht sal minderen allen daghen,</l>
<l n="815">Ghelijc water sullen si vervloeyen,</l>
<l>Dijn gaerde sullen qualic groeyen,</l>
<l>Om dattu dijns vaders camer</l>
<l>Op sloeghes mit dinen hamer</l>
<l><pb n="II,31"/> Ende hebs dijns vaders bedde ontreynt."</l>
<l n="820">Die heylighe scrifte niet en meynt,</l>
<l>Dat Ruben alleen soude becopen;</l>
<l>Mer alle die ghene, die daer in lopen,</l>
<l>Om te vorderen sulke minne,</l>
<l>Die waren mede in Jacobs sinne,</l>
<l n="825">Doe hi sprac dat harde woert,</l>
<l>Daert menich mensche heeft ghehoert.</l>
<l>Dus so plaghen sy te varen,</l>
<l>Die him mit sulker minne ghenaren,</l>
<l>Ende ten is seker niet vreemde:</l>
<l n="830">Want het is een grote scheemde,</l>
<l>Daer grote schande ende schade of coemt.</l>
<l>Eersaem liefde eerlick vroomt.</l>
<l>                Hoe wael dat sonde ende schande is,</l>
<l>Soe was doch Semiramis,</l>
<l n="835">Van Babilone die coninghinne,</l>
<l>So onghetempert inden sinne,</l>
<l>Waer sy sach enen schonen man</l>
<l>Daer most si mit ghenoechten an</l>
<l>Ende alssy sijnre hadde ghenoech</l>
<l n="840">Bevalsy datmen doot sloech.</l>
<l>Hier mede so en lietsi haer niet gheno[e]ghen,</l>
<l>Si en most hoir noch tot dinghen vueghen,</l>
<l>Die hatelic sijn ende onghewoen.</l>
<l>Si hadde enen frisschen jonghen zoon.</l>
<l n="845">Die wile hi was een jonghelinck</l>
<l><pb n="II,32"/> Soe dede sy mit him hoer dinck.</l>
<l>Hi wist wel dattet qualic lyet;</l>
<l>Mer hi en dorst hoer weygheren niet.</l>
<l>Bijde manlike lede</l>
<l n="850">Mit yseren sine besluten dede,</l>
<l>Om dat anders ghene wive</l>
<l>Spelen en soude[n] mit sinen live.</l>
<l>Een sloetel was ghemaect daer toe:</l>
<l>Dien droech si allene doe.</l>
<l n="855">Wanneer sy bij hem woude wesen</l>
<l>So ontsloet si tslot mit desen</l>
<l>Ende als si sijnre hadde ghenoten</l>
<l>Most hi weder inden sloten.</l>
<l>Dit waren duvelike sinnen,</l>
<l n="860">Te leven in alsulker minnen.</l>
<l>Dit wijff was wail [van] sinnen blint,</l>
<l>Dat si mit hoirs selfs kint</l>
<l>In sulker wijs te leven plach,</l>
<l>Dat nyeman des ghelijck en slach [<hi rend="italic">l.</hi> sach].</l>
<l n="865">Dus was die jonghe qualick daer an;</l>
<l>Mer doe hi lancsam wart een man</l>
<l>En woude hijs niet langher lijden</l>
<l>Ende creech vrienden teren tyden,</l>
<l>Die him holpen, so dat hi</l>
<l n="870">Vanden sloten is worden vry.</l>
<l>Hi reet van daen al dat hi mocht</l>
<l>Ende verre vreemde lande versocht.</l>
<l>Si volchde him na, waer sine vernam</l>
<l><pb n="II,33"/> Dat hi in enighe lande quam.</l>
<l n="875">Hy docht, hi soude so verre vlyen,</l>
<l>Dat syen nymmermeer en soude sien</l>
<l>Ende toech te Thrier indie stadt.</l>
<l>Doe Semiramis vernam dat,</l>
<l>Is si hem noch ghevolghet na.</l>
<l n="880">Dit mach wel sijn, als ic versta,</l>
<l>Bet dan drie ende twintich hondert</l>
<l>Milen, oeck wyen dat verwondert,</l>
<l>Tusschen Thrier ende Babylone.</l>
<l>Doe sy quam bij haren zone,</l>
<l n="885">Gheerde si noch sijnre voere</l>
<l>Ende dat hi noch mit hair thuuswert voere.</l>
<l>Sij ghinghen tsamen, na hoerre zede,</l>
<l>In eenre heymeliker stede</l>
<l>In alsulken minnen schijn,</l>
<l n="890">Als ofsy vreudelic souden sijn.</l>
<l>Die zoen die moeder zwanck ter aerde</l>
<l>Ende doerstacse mit enen zwaerde.</l>
<l>Sulken eynde creech die vrouwe</l>
<l>Van hoerre vulre minnen scouwe.</l>
<l n="895">Dus was dat edel wijff verbaest</l>
<l>Ende op horen zoon verdwaest.</l>
<l>Nochtan was si so wijs ende vroet</l>
<l>Ende droech soe keyserliken moet,</l>
<l>Datsi allene regierde trijck</l>
<l n="900">Als een coninc gheweldelijck</l>
<l>Ende ommemuyrde Babilone</l>
<l>Mit toernen ende poerten schone</l>
<l><pb n="II,34"/> So hoech, so starck, so rijckelijck,</l>
<l>Dat nye mensche en sach des ghelijck.</l>
<l n="905">Si wan Carthage ende vele lande:</l>
<l>Dies menich coninc hadde schande;</l>
<l>Doch maecte hoir die liefde so sot,</l>
<l>Dat sise bracht in sdodes pot,</l>
<l>Als ghi wael claerlic hebt ghehoert.</l>
<l n="910">Een yghelijc mensche wacht him voert,</l>
<l>Alsoe wael die man als wijff,</l>
<l>Dat ghi niet en mint dat lijff,</l>
<l>Dat vanden uwen is ghecomen</l>
<l>Ende van u nature heeft ghenomen.</l>
<l n="915">Het luut alte over hatelijck;</l>
<l>Mer wairt so inder werlt rijck</l>
<l>Gheschepen, dattet oirbair wair,</l>
<l>So waert godlijc ende claer,</l>
<l>Alst bij Adams tijden was.</l>
<l n="920">Doe en was nyemant int aertsche gras,</l>
<l>Dan Adam, Eva ende hoer kinder,</l>
<l>Doe wast oirbaer ende gheen hinder:</l>
<l>Want het most doch wesen soe,</l>
<l>Datsi natuerlic waren vro</l>
<l n="925">Mit malcander, suster ende broeder.</l>
<l>Dat leerde him vader ende moeder.</l>
<l>Dit woude die goede God ghehinghen,</l>
<l>Om die werlt te volbringhen.</l>
<l>Dus heeft die Godheit oick gheleden</l>
<l n="930">Voer goet, dat Loths dochteren deden.</l>
<l><pb n="II,35"/> Doe dat lant verzoncken was,</l>
<l>Doe meenden sy entelic das,</l>
<l>Dat alle die werlt verghinc te gader</l>
<l>Sonder sy ende hoir vader.</l>
<l n="935">Die moeder wart tot enen steen</l>
<l>Verwandelt, want si int ghemeen</l>
<l>Overhorich was horen man.</l>
<l>Die maechden ghinghen den vader an</l>
<l>Ende maecten droncken vanden wijn,</l>
<l n="940">Om dat hi onwetende soude sijn.</l>
<l>Des nachts ghinghen sy by hem beyde</l>
<l>Ende elck hoer biden vader leyde.</l>
<l>Daer mede dede hi so sijn dinghen,</l>
<l>Dat sy beyde kint ontfinghen.</l>
<l n="945">Dit deden si in meninghe goet,</l>
<l>Om dat dat menschelike bloet</l>
<l>Niet te mael en soude vergaen:</l>
<l>Want sy meynden sonder waen,</l>
<l>Datter nyemant en ware ghebleven</l>
<l n="950">Dan si drie int aertsche leven.</l>
<l>In sulker wise ist wael te prisen;</l>
<l>Mar die in quader boesheit rysen</l>
<l>Ende tot sulker vulre daet</l>
<l>Hem selven gheven, dats al quaet,</l>
<l n="955">Sondelic, schandelic ende te schuwen.</l>
<l>Elken mensche sal daer voer gruwen:</l>
<l>Want tversoeckt in allen hoecken,</l>
<l>Overleest al u boecken,</l>
<l><pb n="II,36"/> Ghi vindet dat si alle twaren</l>
<l n="960">Qualick ende vulick hebben ghevaren.</l>
<l>Besiet die vyanttlike lesse</l>
<l>Vander quader Herodyadesse,</l>
<l>Die bij hoers mans broeder sat</l>
<l>Ende infirmeerde hem daer toe in dat,</l>
<l n="965">Dat die guede sinte Johan</l>
<l>Wart ghedoot, die heilighe man:</l>
<l>Want si hoer dochter also leerde,</l>
<l>Dat si sinte Jans hoeft begheerde.</l>
<l>Want Herodes loefde haer,</l>
<l n="970">Wes sy begheerde dat hoir wair,</l>
<l>Daer si om danste ende spranck.</l>
<l>Dat duert horen erven vele te lanck.</l>
<l>Die yammer, siecte ende quale,</l>
<l>Die daer off bleeff, die sietmen wale</l>
<l n="975">Alle jaer in sinte Jans feeste.</l>
<l>Die plaghe donct my sijn die meeste.</l>
<l>God loont den gueden mitter doecht:</l>
<l>Die quade laet hi onverhoecht.</l>
<l>Sullen wy minnen in onsen daghen,</l>
<l n="980">Soe laet ons Gode liefte draghen</l>
<l>Ende scuwen sondelike daet.</l>
<l>Hij is wijs, diet quade laet.</l>
<l>                Eens conincx dochter van rijcken moede</l>
<l><pb n="II,37"/> Leefde oick in sulker woede,</l>
<l n="985">Dat si mit bernentlike minne</l>
<l>Horen broeder droech in sinne.</l>
<l>Canaces was die maecht gheheten.</l>
<l>Hoer vader was, dat suldi weten,</l>
<l>Een coninc ende hiete Colus.</l>
<l n="990">Hoer broeder hete Machareus.</l>
<l>Hi minde sijnre suster mede</l>
<l>So ghierichlike als si hem dede:</l>
<l>Het was in beyden even starck.</l>
<l>Was dat niet eens duvels werck?</l>
<l n="995">Canaces was vol alre duecht,</l>
<l>So lieflijck ende van soeter yoecht,</l>
<l>Als wijf op eerden wesen mucht,</l>
<l>Hadsi verseten dit gherucht.</l>
<l>So langhe speelde si mitten broeder,</l>
<l n="1000">Dat si wert eens kints moeder.</l>
<l>Doe sij der vruchten was ghenesen,</l>
<l>Hoerde die coninc gheluut mit desen,</l>
<l>Als tgheween van enen kinde.</l>
<l>Hi sende te hant van sinen ghesinde,</l>
<l n="1005">Om te vernemen daer off bescheyt.</l>
<l>Doe wort him alle dinck gheseyt.</l>
<l>Machareus die wert vervaert</l>
<l>Ende reet van daen in vreemden aert,</l>
<l>Ende als dit Colus vernam,</l>
<l n="1010">Wert hi verwoet ende zeer gram.</l>
<l>Mit erren moede ghinc hi tot haer</l>
<l><pb n="II,38"/> Ende gaf hoer enen swaert aldaer.</l>
<l>Mit naersten heeft hi haer gheboden,</l>
<l>Dat si hoer selven soude doden</l>
<l n="1015">Ende dat kint dede hi int wout</l>
<l>Draghen inder beesten ghewout.</l>
<l>Dit zwaert sette si bi hoir al bloet;</l>
<l>Mer eer sy hoer gaf totter doot,</l>
<l>Screeff sy horen broeder ende lieff</l>
<l n="1020">So sueten vriendeliken brieff</l>
<l>Ende so yammerlijck van woerde,</l>
<l>Als ic ye in scriften hoerde,</l>
<l>Na dat Ovidius doet verslach</l>
<l>In sijnre epistolen, daer ict sach.</l>
<l n="1025">Te scriven waert vele moeyelijck;</l>
<l>Mar sy badt him vriendelijck,</l>
<l>Na dien dat hoer kijndekijn</l>
<l>Verloren waer in sulken schijn</l>
<l>Ende sy hem emmer volghen soude,</l>
<l n="1030">Dat hijt ghebeente gaderen woude</l>
<l>Ende doense in enen tonne te samen,</l>
<l>Daer si die ewighe ruste namen,</l>
<l>Ende badt hem, dat hi hem hoede</l>
<l>Voer sijns vaders onghemoede.</l>
<l n="1035">Dus bleven daer in jammers noot</l>
<l>Kint ende moeder beyde doot.</l>
<l>                Van desen saken meer te spreken,</l>
<l>Wil ic hier mede laten steken;</l>
<l>Mer noch een pointkijn is daer bij,</l>
<l n="1040"><pb n="II,39"/> Dat alle ongheoerloft sy:</l>
<l>Dats cracht ende weldighe moet,</l>
<l>Die men an vrouwen ende maechden doet</l>
<l>Die is te schuwen ymmer zeer.</l>
<l>Dat en is minne noch lieflijck eer;</l>
<l n="1045">Het is een boeflike ghenoecht,</l>
<l>Daer nyemant mede en is ghevuecht,</l>
<l>Ende si bringhet in groten nijdt,</l>
<l>Onvrede, oirloghe ende strijt,</l>
<l>Als wael scheen an Amone,</l>
<l n="1050">Coninc Davids oudste zone,</l>
<l>Die mit crafte ende ghewelt</l>
<l>Thamer, sijnre suster, bij hem helt</l>
<l>Ende deder mede sinen hontschen aert,</l>
<l>Ende nader daet hadde hise onwaert.</l>
<l n="1055">Ic en hoerde nye van vulre daet</l>
<l>Te spreken inder naturen staet:</l>
<l>Want hi hadde him sieck ghemaect,</l>
<l>Des quam tot hem die wael gheraect,</l>
<l>Die sijn suster natuerlijck was</l>
<l n="1060">Ende vande him inder siecten pas.</l>
<l>Guetlic is si bi hem gheseten</l>
<l>Om hem te doen een luttel eten.</l>
<l>Sijn knecht dede hi buten staen</l>
<l>Ende vercrachte die wail ghedaen,</l>
<l n="1065">Die zeer weemoedich van hem ghinck.</l>
<l>Hi stietse van hem, in waren dinck,</l>
<l>Mit groter onwaerdicheide,</l>
<l><pb n="II,40"/> Dat hoir alre weeste dede.</l>
<l>Sij schoerde haer cleder ende weende zeer.</l>
<l n="1070">Daer quam Absolon, die heer,</l>
<l>Die was hoir volle broeder,</l>
<l>Want si hadden ene moeder.</l>
<l>Hi vraechde Thamer, wat haer waer.</l>
<l>Sij seyde him die zake al claer.</l>
<l n="1075">Hi sprac: "Suster, zwijcht al stille.</l>
<l>Coomt mit my: tis myn wille,</l>
<l>Dat ghi woont in minen hove."</l>
<l>Op een tijt wast een dach van love,</l>
<l>Datmen die scapen souden scheren</l>
<l n="1080">Absolons, des groten heeren,</l>
<l>Ende op sulke daghen meest</l>
<l>Hilden si werscap ende feest.</l>
<l>Alle sijn broederen had hi ten eten.</l>
<l>Sinen knechten dede hi te weten,</l>
<l n="1085">Als die maeltijt ware ghedaen,</l>
<l>Dat sy Amon souden slaen</l>
<l>Ende anders der broederen gheen.</l>
<l>Si deden so, als dat wael scheen:</l>
<l>Want Amon bleeff dair legghen doot.</l>
<l n="1090">Die ander en leden ghenen noot.</l>
<l>Dus wart die craft aldaer ghewroken.</l>
<l>Noch segghe ic, als ic hebbe ghesproken:</l>
<l>Tis onrecht, datmen hem beclaecht,</l>
<l>Want hi heeft een reyne maecht</l>
<l n="1095"><pb n="II,41"/> Weder horen danck ghemint</l>
<l>Ende was daer toe sijns vaders kint,</l>
<l>Ende doe hi haer dus hadde ghenoten,</l>
<l>Dede hise uter camer stoten</l>
<l>Ende wort hoir onwaert after dien,</l>
<l n="1100">Dat hise nye en woude aensien.</l>
<l>Dese boesheit was drierehande,</l>
<l>Die hi dede mit groter schande:</l>
<l>Te recht is dese wrake gheschiet.</l>
<l>O vrienden, sulke dinghen vliet.</l>
<l n="1105">                Sulke dinghen niet te vlyen,</l>
<l>Daer moet onrecht af gheschien:</l>
<l>Want craft ende dading van ghewelt</l>
<l>Sijn so overdadich ghetelt,</l>
<l>Dat sy niet en konnen vergaen</l>
<l n="1110">Daer en wort wrake op ghedaen.</l>
<l>Want doe die werlt niet harde langhe</l>
<l>En hadde ghestaen in horen ganghe,</l>
<l>Doe wort wrake ghedaen daer op.</l>
<l>Die heyligh[e] patriarche Jacop,</l>
<l n="1115">Doe hi quam inder Heyden lant,</l>
<l>Sijn gheslacht worde wide bekant.</l>
<l>Een stadt, gheheten Sychem,</l>
<l>Stont niet verre van hem.</l>
<l>Sijn dochter, die schone Dyna,</l>
<l n="1120">Ghinc wanderen bijder stat soe na,</l>
<l><pb n="II,42"/> Dat die van Sychem quamen uut</l>
<l>Ende haeldense in. Si sloech gheluut;</l>
<l>Ten bate niet: in sondighen schijn</l>
<l>Most sy him daer te wille sijn.</l>
<l n="1125">Oneerlic voeren si daer mede</l>
<l>Ende lietense weder uuten stede.</l>
<l>Mit ghescrey so quam si claghen,</l>
<l>Daer hoer broeders liepen jaghen,</l>
<l>Symeon ende oeck Levi,</l>
<l n="1130">Ende claechde him, hoe dat si</l>
<l>Te Sychem binnen hadde ghevaren.</l>
<l>Si gaderden van horen scharen</l>
<l>Ende ghesinde in stilre list,</l>
<l>Dats die vader niet en wist.</l>
<l n="1135">Levi ende Symeon</l>
<l>Wouden wrake daer doen.</l>
<l>Si meynden, dat die Sychemiten</l>
<l>Him nymmermeer en souden verwiten,</l>
<l>Dat hoir suster in sulken schijn</l>
<l n="1140">Him te wille hadde ghesijn.</l>
<l>Si ghinghen ruekeloes inder stede</l>
<l>Ende en gaven nyemande vrede;</l>
<l>Mar alle die mannen, cleyn ende groot,</l>
<l>Sloeghen si mit zwaerden doot</l>
<l n="1145">Ende streken weder thuus.</l>
<l>Die vader was des zeer confuus</l>
<l>Ende vertoernt om dat bedriven;</l>
<l>Mer twas gheschiet, tmoste bliven.</l>
<l><pb n="II,43"/> Also si beyden hadden ghesproken,</l>
<l n="1150">So hadden si die craft ghewroken.</l>
<l>Also die daet was hatelic,</l>
<l>So was die wrake schadelic.</l>
<l>Dus heb ict u voer gheseit,</l>
<l>Dat craft ende gheweldicheit</l>
<l n="1155">Maken nijt ende grote veede</l>
<l>Ende van lieven maken lede:</l>
<l>Ende daer om salmense vlitelic laten</l>
<l>Ende oick mit groten sinnen haten,</l>
<l>Up datmen ghenen toerne en werve</l>
<l n="1160">Ende die ziele niet en bederve.</l>
<l>Der sielen sterven is te verstaen</l>
<l>Alssy ten ewighen dode gaen.</l>
<l>In deser ongheoirlofder minnen</l>
<l>Salmen schuwen mit allen sinnen,</l>
<l n="1165">Datmen gheen liefte voert en sette,</l>
<l>Dan mit luden van Kersten wette.</l>
<l>Nyemant en laet hem verleyden</l>
<l>Van enighen Yoden of van Heyden.</l>
<l>Een man die mint een Yoedsch wijff</l>
<l n="1170">Ende natuerlic roert hoer lijff</l>
<l>Off een Heydens dier ghelijck,</l>
<l>Hi verdient rechtveerdelijck,</l>
<l>Datmen brande in een vier</l>
<l>Ghelijck oft waer een beestelic dier.</l>
<l n="1175">Des ghelijck een wijff verdiende,</l>
<l><pb n="II,44"/> Die so den Yoeden off Heyden diende.</l>
<l>So groten zonde ist ende schande,</l>
<l>Datmense rechten sal mitten brande.</l>
<l>Schuwet dat, ghi guede man.</l>
<l n="1180">Ghi, eerbaer wive, sietet an,</l>
<l>Hoe groot dat die misdaden sijn,</l>
<l>Diemen recht mit sulker pijn.</l>
<l>Vlyet die hatelicke stucken</l>
<l>Ende laet u eer niet ontplucken.</l>
<l n="1185">Behout dat bloemkijn eer vast,</l>
<l>Soe doedi uwer herten rast</l>
<l>Ende bloeyt in loventliker wonne,</l>
<l>Soe moechdi als die bernende zonne</l>
<l>Claerlijck lichten, onbevlect,</l>
<l n="1190">Ombewimpelt, ombedect</l>
<l>Ende vrilic treden voert,</l>
<l>Onberucht van yemants woert.</l>
<l>Al ist dat die nyders baffen,</l>
<l>Daer en hebt niet mede te schaffen.</l>
<l n="1195">Des ghi der daet ontschuldich sijt,</l>
<l>So bloeyt u eer tot alre tijt.</l>
<l>                In dusdanigher minnen stucken</l>
<l>Doncket mi selden wael ghelucken.</l>
<l>So ic meer hoir van haren zaken,</l>
<l n="1200">So si my meer staen te laken:</l>
<l>Want ick en siese niet wel varen,</l>
<l>Diet hoir in dat ghelach vertaren.</l>
<l><pb n="II,45"/> Waert so rackelic ende so guet</l>
<l>Als edele liefde ende reyne moet,</l>
<l n="1205">Die niet en gheren in horen spise</l>
<l>Dan reyne cruden van goeden prise,</l>
<l>Sij en souden emmer so niet sterven</l>
<l>Ende so yammerlijck bederven.</l>
<l>Doch noch seg ic als ic seyde:</l>
<l n="1210">Leefden si in reynre weyde</l>
<l>Ende lieten die grove stoppelen staen,</l>
<l>Daer sy die bloemkijn mede verslaen</l>
<l>Ende dat menschelike cruut</l>
<l>Niet en wyesse ter aerden uut,</l>
<l n="1215">So mochtment noch verantwoirden wat.</l>
<l>Noch huden sdaghes valt wel dat,</l>
<l>Dat manne ende maechdekijn,</l>
<l>Die malcander sibbe sijn,</l>
<l>Lichte wael malcander gonnen</l>
<l n="1220">In soeter minnentliker wonnen,</l>
<l>Die niet en wouden anders wenschen,</l>
<l>Dan te leven, als goede menschen</l>
<l>In reynre liefde pleghen te doen;</l>
<l>Mer het is een vreemt faetsoen,</l>
<l n="1225">Den soen te leven mitter moeder</l>
<l>Off die suster mitten broeder</l>
<l>Off die vader mitter dochter.</l>
<l>Doch die wech is altoes sochter,</l>
<l>Scoonre ende bet ghetreden,</l>
<l n="1230">Die gaet totter helscher stede,</l>
<l><pb n="II,46"/> Dan die wech ten hemel waert.</l>
<l>Dat is een wonderlijck ghevaert.</l>
<l>Altoes sijn wy meer gheneghen</l>
<l>Boverie ende quaet te pleghen,</l>
<l n="1235">Dan te wercken guede zaken.</l>
<l>Nochtan souden wy gaerne naken</l>
<l>Der schoenre stat, die hoghe staet,</l>
<l>Ende die moet al mit gueder daet</l>
<l>Ghewonnen sijn, salmense vinden.</l>
<l n="1240">Dus lere ic mannen, wiven, kinden,</l>
<l>Dat wy lelike sonden vlyen,</l>
<l>Diemen naerstelike sal ontsien</l>
<l>Ende so overhatelic luden</l>
<l>Overal, int noert, int suden.</l>
<l n="1245">Sonde te doen is menschelic,</l>
<l>Die te beteren is godlic.</l>
<l>Moetet emmer ghesondicht sijn,</l>
<l>Soe laet ons doen cleyn sondekijn,</l>
<l>Die men heet ghenadelic.</l>
<l n="1250">Ende wye van moede is so rijck,</l>
<l>Dat hi moet minnen van naturen,</l>
<l>Die minne doch sulke creaturen</l>
<l>Als hi mit eren minnen mach</l>
<l>Ende scuwe den groten blinden slach</l>
<l n="1255">Ende vlye dat hatelicke woert,</l>
<l>Daermen so vele leets off hoert.</l>
<l>Ende moetet anders emmer wesen,</l>
<l>Soe bid ic vriendelic dien ende desen,</l>
<l>Dat sijt also heymelic schicken,</l>
<l n="1260"><pb n="II,47"/> Dat die melders niet en micken,</l>
<l>Op dat die weelde blive verholen</l>
<l>Ende die sonde Gode bevolen;</l>
<l>Maer punctet, off ghi moecht, daerbij,</l>
<l>Dattet sonder sonde si.</l>
</div>
<div type="chapter"><head type="chapter"><pb n="II,48"/> HIER BEGHINT DAT VIERDE BOECK, VANDER GHEOERLOFDER MINNE.</head>
<l>                Goede woerden ende reyne saken</l>
<l>En sijn billicx niet te laken,</l>
<l>Al en sijn si niet gheestelic.</l>
<l>God heeft doch der werlt rijck</l>
<l n="5">Ende den staet ghedeylt in tween;</l>
<l>Mer sonderlinghe wil hi dat die een</l>
<l>Tijtlike zaken zal ghebouwen.</l>
<l>Die ander sullen opwaert scouwen,</l>
<l>Ende wes sy van boven halen neder,</l>
<l n="10">Dat sullen sy ons leren weder,</l>
<l>Nader ouder lerers sanck.</l>
<l>Doen sijt wael, so buert hem danck.</l>
<l>Wy, tijtlike domme ruden,</l>
<l>Moeten bliven aertsche luden</l>
<l n="15">Ende bouwen werltlike dinghen.</l>
<l>Wy, die uuter aerden springhen,</l>
<l>Moeten aertsche nature pleghen,</l>
<l><pb n="II,49"/> Ende sint dattet is dus ghebleven,</l>
<l>Dat die werltlike scholen</l>
<l n="20">Mannen ende wiven sijn bevolen,</l>
<l>Soe moeten sy dair in studeren</l>
<l>Ende der werlt staet hantieren.</l>
<l>God wil die werlt hebben vervolt:</l>
<l>Want hi sprac in sijn ghedolt,</l>
<l n="25">Doe hi twee menschen hadde ghemaect</l>
<l>Ende si voer hem stonden naect:</l>
<l>"Wasset ende wordet menichfuldich."</l>
<l>Sijn ghebode sijn wy sculdich</l>
<l>Vast te houden, soe doen wy wael.</l>
<l n="30">Hi sprac in sijnre godliker sael:</l>
<l>"Dese menschen sullen sijn</l>
<l>In enen vleyssche twe schijn.</l>
<l>Die man sal laten sinen vader</l>
<l>Ende sijn moeder alte gader,</l>
<l n="35">Om te volghen sinen wive</l>
<l>Nader lust van horen live."</l>
<l>Sint God selver sprac die woerde,</l>
<l>Wat mach dan sijn hogher oerde</l>
<l>Dan echtscap, die God selve raemde?</l>
<l n="40">Ic weet wel, dattet niet en betaemde</l>
<l>Dat wy alle begheven waren:</l>
<l>Want so soude die werlt vervaren,</l>
<l>Oft souden sijn alle bastaerden</l>
<l>Die leven souden inder eerden.</l>
<l n="45"><pb n="II,50"/> Hadde dat gheweest Goeds wille,</l>
<l>Hi en hadde ymmer, lude of stille,</l>
<l>Man ende wijff niet versaemt.</l>
<l>Al ist dattet wel betaemt,</l>
<l>Datmen luden in oerden sent,</l>
<l n="50">Soe ist doch gheen sacrament,</l>
<l>Als echtschap is een vanden seven.</l>
<l>Diese gheestelike lude, die sijn begheven,</l>
<l>Predicken die wiven van horen man,</l>
<l>Ende doen hem te weten dan,</l>
<l n="55">Datsi in echtschap niet soe veel</l>
<l>Verdienen als in reynen speel.</l>
<l>Noch segghe ic ende hebbe gheseyt,</l>
<l>Soude alle man staen in reynicheit,</l>
<l>Soude niet echtschap sijn uutghedaen,</l>
<l n="60">Daer alle die werlt by mochte staen</l>
<l>Ende God selver heeft gheset?</l>
<l>Dit docht my sijn een vreemde wet.</l>
<l>Sullen wy nuwe dinghen hantieren,</l>
<l>Die menschen selve ordoneren,</l>
<l n="65">Ende laten die gheboden varen,</l>
<l>Die God selver wilde claren?</l>
<l>Laetse predicken! en wil niet kiven,</l>
<l>Bij Goeds gheboden wil ic bliven.</l>
<l>Dat God gheset heeft prisic mede.</l>
<l n="70">Het donct my sijn een lovelick zede,</l>
<l>Dat man ende wijff malcanderen minnen</l>
<l><pb n="II,51"/> Mit allen herten ende sinnen,</l>
<l>Alssy in echtschap sijn verbonden:</l>
<l>Want sy moeten tallen stonden</l>
<l n="75">Te samen bliven ghenatuyert</l>
<l>So langhe als him tleven duyrt.</l>
<l>Sy en hebben gheen proevel jaer</l>
<l>Als der begheven luden schaer.</l>
<l>Daer sy sijn daer moeten sy bliven.</l>
<l n="80">Wel him die te recht bedriven!</l>
<l>                Nu spreken wy vander minnen les,</l>
<l>Die elken mensche gheoerloft es.</l>
<l>Gheoirloft! O! hoe schoen luut dat,</l>
<l>Alsmen treden mach enen pat</l>
<l n="85">Veylichlic ende onberoeft</l>
<l>Ende sonder misdaet, des ghelooft.</l>
<l>Vrilic, wye dat mach gheschien</l>
<l>En derff der melders tonghe niet vlyen.</l>
<l>Hy en derff der avontuyr niet wachten</l>
<l n="90">Noch der nyders schimpen achten.</l>
<l>Hy gaet vrylic daer hy wil</l>
<l>Spade ende vro op allen thil,</l>
<l>Op dat hi gaet den rechten ganck.</l>
<l>Daermen van echtschap singhet den sanck,</l>
<l n="95">Daer mach hi vrylic hene gaen</l>
<l>Ende grot[e] sorghe laten staen.</l>
<l><pb n="II,52"/> Sonden schuwet hy oick dair mede.</l>
<l>Dit is billic ene goede stede,</l>
<l>Daermen dus vrilic wanderen mach</l>
<l n="100">Tallen tyden, nacht ende dach.</l>
<l>Hy en dar niet luusteren na dat hin nen,</l>
<l>Noch brugghen noch muren overclymmen.</l>
<l>Hi heeft enen effenen wech voerhande:</l>
<l>Dien gaet hi sonder schade ofte schande.</l>
<l n="105">Sijn scheen en stoet hi nerghent teghen.</l>
<l>Hy en is van nyemande beleghen</l>
<l>Noch ghewacht die him mach deren.</l>
<l>Hy en darff him niet verveerren</l>
<l>Voer der rueden aenbassen,</l>
<l n="110">Noch voer doerne, noch voer classen.</l>
<l>Onder den drope te staen al bloot,</l>
<l>Des en heeft hi ghenen noot.</l>
<l>Den portier en darf hi niet versolden.</l>
<l>Anxt en sals niet buten holden.</l>
<l n="115">Hy mach mit meerre eer in gaen,</l>
<l>Dan daer buten bliven staen,</l>
<l>Ende bedriven alles des hem lust.</l>
<l>Dat selve blijft altoes versust:</l>
<l>Nyemant en ruert daer aff den mont</l>
<l n="120">Noch nymmermeer en basset daer om hont.</l>
<l>Die tot sulker liefden vlyen</l>
<l>En dorven nymmermeer omme sien.</l>
<l><pb n="II,53"/> Daer off en coomt nymmermeer nijt</l>
<l>Noch vete noch vyantscap noch strijt.</l>
<l n="125">Sy is vry van allen sorghen,</l>
<l>Ist openbaer off ist verborghen.</l>
<l>Men macher altoes wesen by.</l>
<l>Waer sy also nuwe als vry,</l>
<l>Alst wael is mit sommighen menschen,</l>
<l n="130">Die niet en souden willen wenschen,</l>
<l>Dat hoirre enich sprake woerde,</l>
<l>Die die ander node hoerde,</l>
<l>Mer wes den enen wail ghenoecht</l>
<l>Daer toe him die ander vuecht.</l>
<l n="135">Soe waer dat staet in sulker wijs,</l>
<l>Daer isset wael een paradijs</l>
<l>Ende die liefde is altoes nu;</l>
<l>Mair, voerwaer so seg ic u,</l>
<l>Dairt anders is, dair wart sy oudt</l>
<l n="140">Ende der vruechden vuyer vercout:</l>
<l>Want als hoirre een him anders vuecht,</l>
<l>So ist al toern ende onghenuecht.</l>
<l>Doch die bant moet altoes blyven,</l>
<l>So wail den rijcken als den katyven,</l>
<l n="145">Ter tijt toe dat coomt die doot:</l>
<l>Die breect die bande ende alle sloot.</l>
<l>                Hier voer hebbe ic ghesporken veel</l>
<l>Van menigherhande minnen speel,</l>
<l>Hoe menighen graet die liefte heeft</l>
<l n="150"><pb n="II,54"/> Ende hoemen dair in redelic leeft,</l>
<l>Wat hulpe behoert tot elken grade,</l>
<l>Hoe sy ghenoemt sijn die rade,</l>
<l>Wat cleyder dat him best behaghen</l>
<l>Ende wat verwe datsi draghen.</l>
<l n="155">Des hebdi vanden drien ghehoert</l>
<l>Veel bescheits ende goede woert,</l>
<l>Die ic u screeff tot eenre ghifte</l>
<l>Int anderde boeck van onsen ghescrifte.</l>
<l>Daer liet ic vanden vierden steken,</l>
<l n="160">Om dat icker nu aff wil spreken:</l>
<l>Want die vierde graet gaet aen</l>
<l>Den ghenen, die in echtschap staen,</l>
<l>Daer sy mit eren oick in blyven.</l>
<l>Om dat so wil ict hier bescriven:</l>
<l n="165">Want naden vierden graets virtuten</l>
<l>So dunckt my [al]hier best sluten.</l>
<l>                Die inden vierden grade staen,</l>
<l>Ende sijn alsoe daer in ghegaen,</l>
<l>Alse behoirlic is ende eer,</l>
<l n="170">Die sellen hebben tot hoirre leer</l>
<l>Rechtveerdicheit in horen zaken.</l>
<l>Dese heeft twee cleyder doen maken,</l>
<l>Dat sijn ghestadicheit ende trouwe,</l>
<l>Ende als icse te recht aenschouwe,</l>
<l n="175">Sijn sy van blaewer verwen ghemaelt.</l>
<l>Ic seg u, dat hi niet en dwaelt,</l>
<l>Die in echtschap is verselt,</l>
<l><pb n="II,55"/> Dat hi sy altois ghestelt</l>
<l>In rechtveerdicheit te leven.</l>
<l n="180">Wes hi voer heeft angheheven,</l>
<l>Dat moet hi mit trouwen enden.</l>
<l>Ghestadicheit en moet niet wenden:</l>
<l>Want daer most ymmer sijn een blijff.</l>
<l>Mi[n]t een man een ander wijff</l>
<l n="185">Off enich wijff enen anderen man,</l>
<l>Daer gheen echtschip en is an,</l>
<l>Die en dorven niet ghestede bliven:</l>
<l>Want ist dat sy om zaken kiven,</l>
<l>Dat deen den anderen ontrouwe doet,</l>
<l n="190">So sal die andere sinen moet</l>
<l>Billic wandelen, op dat hi</l>
<l>Nyet allene in die perse en sy.</l>
<l>Wanneer hoer ene in liefden faelt,</l>
<l>So valt dat elck van anderen dwaelt,</l>
<l n="195">So is stedicheit verloren;</l>
<l>Mer daer echtschip is ghezworen,</l>
<l>Ist lieff, ist leyt, ist quaet, ist guet,</l>
<l>Dat is een dinck dat bliven moet</l>
<l>Ghestedelic ende onverbroken.</l>
<l n="200">Twoirt datter is voer[ghe]sproken</l>
<l>Moet vaste staen ende oick die truwe.</l>
<l>Al gheertmen [oec] bij wilen nuwe,</l>
<l>Trou moet bliven opten stal.</l>
<l>Tghebrec valt veel overal.</l>
<l n="205">Vernuwinghe heetmen een paradijs.</l>
<l><pb n="II,56"/> Diet laten conde, hi waer wel wijs.</l>
<l>Ten is ter werlt gheen meerre vrede,</l>
<l>Dan in truwen te bliven stede</l>
<l>Daer men woenstat heeft verkoren.</l>
<l n="210">By wandel blijftmen veel verloren.</l>
<l>                Fedra wandelde haren sin,</l>
<l>Doe si vergat hoirs heren min,</l>
<l>Ende gheerde die liefte van sinen soon,</l>
<l>Om dat hi jonck was ende schoon.</l>
<l n="215">Het was al vuyl dat si begheerde,</l>
<l>Daer sy hoer selven mede onteerde.</l>
<l>Daer by so leet sy schande ende schade:</l>
<l>Want sy dede valsche dade.</l>
<l>Dat wrack Dyana, die Godinne,</l>
<l n="220">Doer des gueden Ypolitus minne.</l>
<l>Van eenre donre wart sy gheslaghen,</l>
<l>Als ghi wel voer hebt horen waghen.</l>
<l>Die boesheit van quaden wiven</l>
<l>Heeft menighen mensche doen ontliven,</l>
<l n="225">Ende ymmer so sijn die mannen bois,</l>
<l>By wilen quaet ende truwelois;</l>
<l>Mer want den vrouwen toe behoert</l>
<l>Wijflicheit ende zuete woirt,</l>
<l>Goedertierenheit ende ghenade</l>
<l n="230">Ende alle guetlike ghenade,</l>
<l>Wanneer dat dan een wonder valt,</l>
<l>Dat si worden also ghestalt,</l>
<l><pb n="II,57"/> Dat si quade verboden dinghen</l>
<l>Voert setten, ende sonderlinghen</l>
<l n="235">Mannen te verraden ende te moerden,</l>
<l>So spreect alle man van dien woerden.</l>
<l>Dat doet die mare veel wyder gaen,</l>
<l>Dan oft een manhoift hadde ghedaen:</l>
<l>Want mannen sijn bet ghewoen der daet</l>
<l n="240">Die by wilen qualic staet.</l>
<l>Mannen hantieren zweerde ende wapen,</l>
<l>Sijn si ridder, sijn si knapen:</l>
<l>Vrouwen hantieren safte dinghen.</l>
<l>Daer om so stelen [<hi rend="italic">l.</hi> schelen] sy onderlinghen.</l>
<l n="245">Wan sy dan onghenadighe zaken</l>
<l>Onderwinden hem te maken</l>
<l>Ende overtreden buter pleghe,</l>
<l>So wert him selden eer off deghe,</l>
<l>Als Clytemestra is gheschiet,</l>
<l n="250">Die hoirs mannes minne lyet,</l>
<l>Die wijl dat hi voer Troyen lach,</l>
<l>Daermen hem dicke striden sach.</l>
<l>Hi was der bester vorsten een,</l>
<l>Die daer was int heer ghemeen,</l>
<l n="255">Ende was een coninc verre becant.</l>
<l>Aghamenoen was hi ghenant.</l>
<l><pb n="II,58"/> Thien jair sy te velde laghen</l>
<l>Ende binnen dien langhen daghen</l>
<l>So en quam hi niet [tot] sinen lande.</l>
<l n="260">Clitemestra dede hem schande,</l>
<l>Want hi was hoir verre van,</l>
<l>Mer leyde liefte an enen man,</l>
<l>Die hoir te minnen was onghelijck,</l>
<l>Mer hi was van goede rijck.</l>
<l n="265">Egistus so was sijn naem.</l>
<l>Si plach mit hem sonder schaem</l>
<l>Ende hi mit hoir int openbair</l>
<l>Staets te rijden haer en[de] daer</l>
<l>Ende maecte confuus also groot,</l>
<l n="270">Dattet alle der werlt verdroot.</l>
<l>Al rede raemde[n] sy te voren,</l>
<l>Hoe sy den coninc hoech gheboren</l>
<l>Ter doot sullen moghen bringhen,</l>
<l>Op dat si sonder sorghe hoer dinghen</l>
<l n="275">Vrilick moghen staets hantieren</l>
<l>Ende dat lant onder hem regieren.</l>
<l>Sij ordoneerdent, als hij quaem,</l>
<l>Dat sy Egistus bij hoer naem</l>
<l>Heymelic ter eerster nacht,</l>
<l n="280">Die daer op soude houden wacht,</l>
<l>Ende als sy him slapen hoerden</l>
<l>Souden si hem int bedde moerden.</l>
<l><pb n="II,59"/> Dit so docht him beyden goet:</l>
<l>Hier op hadden si frisschen moet</l>
<l n="285">Ende deden malcanderen lief ende vrede</l>
<l>Na hoirre vulre onnutter zede.</l>
<l>Doe Troeyen ghewonnen wart,</l>
<l>Waren die Griecken dandre hart,</l>
<l>Om dat him tvolck vander stede</l>
<l n="290">Menighen groten schade dede.</l>
<l>Mit groter wreder onghenade</l>
<l>Daden sy den Troysschen schade.</l>
<l>Alle hebben sise doot ghesteken</l>
<l>Om Achilles wel te wreken</l>
<l n="295">Ende menich edel vorste groot,</l>
<l>Die daer waren ghebleven doot.</l>
<l>Wive ende kinder ontgouden dat.</l>
<l>Si destrueerden alle die stat,</l>
<l>So dat sy grote ghenade songhen,</l>
<l n="300">Beyde, ouden ende jonghen.</l>
<l>Sonderlinghe der maechden scharen,</l>
<l>Die groter vorsten kinder waren,</l>
<l>Ende vrouwen van goeder zede</l>
<l>Riepen ghenaden ende vrede,</l>
<l n="305">So dat vele der Gri[e]xscher heren</l>
<l>Vrouwen ende maechden wouden eren.</l>
<l>Sij deden hem ghenade groot</l>
<l>Ende beschuttense voerden doot.</l>
<l>Elck nammer twee, drie off meer</l>
<l n="310"><pb n="II,60"/> Ende voerdense mit hem over tmeer,</l>
<l>Dat si haer live mochten behouden,</l>
<l>Dair sise oick eren wouden.</l>
<l>Cassandra, die edele vorstinne,</l>
<l>Pryamus dochter, wijs van sinne,</l>
<l n="315">Socht an Agamenon ghenade,</l>
<l>Om dat hi die overste was van stade.</l>
<l>In doechden deerden him hoir claghen:</l>
<l>Hi voerdse met hem tsinen maghen.</l>
<l>Nu heeft Clytemestra verstaen,</l>
<l n="320">Dat hoir hoir man is afghegaen</l>
<l>Ende brinct een ander wijff te huus,</l>
<l>Daer sy off worden soude confuus.</l>
<l>Si sprac Egisto, horen ghesel:</l>
<l>"Nu gaen onse dinghen wel.</l>
<l n="325">Ic heb ene redelike zake,</l>
<l>Off yemant waer die op ons sprake,</l>
<l>Dat ic mit reden minen heer</l>
<l>Doden mach ende al mit eer:</l>
<l>Want hi brenct een ander wijff,</l>
<l n="330">Daer hi mede versmaet mijn lijff."</l>
<l>Ay hoert des valsches wives reden,</l>
<l>Hoe sy dat yser beghint te smeden</l>
<l>Om te maken enen crommen naghel!</l>
<l>Si en was rechtveerdich noch behaghel,</l>
<l n="335">Doe sy tymmerde dat opset</l>
<l><pb n="II,61"/> Soe boesliken teghen der eren wet;</l>
<l>Doch also sijt vat ontstack,</l>
<l>So tap[te]sijt uut dat altoes lack,</l>
<l>Daer en bleeff gheen doeghet in:</l>
<l n="340">Want vol venijns so was haer sin.</l>
<l>Die edele vorst quam tsinen hove</l>
<l>Ende bracht die vrouwe van hoghen love</l>
<l>Om hoir lieve ende eer te doen.</l>
<l>Clitemestra was also koen,</l>
<l n="345">Dat sy den coninc teghen gaet</l>
<l>Ende toecht hem een vriendelic ghelaet;</l>
<l>Mer dat was inder herten dorre.</l>
<l>Wapen over die valsche snorre,</l>
<l>Die wail wiste in waren dinck,</l>
<l n="350">Dat hire wail mede ommeghinck</l>
<l>Ende niet dan doecht en yaechde,</l>
<l>Daer sy zeer luttel na vraechde!</l>
<l>Want sy en liets dair om niet</l>
<l>Si en dede dat die duvel riet,</l>
<l n="355">Also si mit Egisto raemde.</l>
<l>Snachs, alst bijder tijt bethaemde,</l>
<l>Dat hi rusten soude wat,</l>
<l>So en was Egistus niet soe lat</l>
<l>Hi en dede sijn dinghen mitten wive</l>
<l n="360">Ende beroifden vanden live</l>
<l>Den besten een die sporen spien.</l>
<l>God gonne ons, dat wy moeten vlyen</l>
<l><pb n="II,62"/> Sulke wiven ende sulken raet,</l>
<l>Daer niet [in en] is dan quaet.</l>
<l n="365">                Als een wijff hoer minne wandelt</l>
<l>Soe is die man qualick ghehandelt:</l>
<l>Wantsi beyde verliesen eer.</l>
<l>Dats te verstaen in sulker weer,</l>
<l>Alssy boverye hantieren.</l>
<l n="370">Mair dat mannen hoir liefte mutieren</l>
<l>Ende legghense ter ander stede,</l>
<l>Al heeft dat wijff daer om onvrede</l>
<l>Ende onghenuecht in hoirre herten,</l>
<l>Hoer eer en lijt daer off gheen smarte.</l>
<l n="375">Die man en wert oick niet gheschint,</l>
<l>Off hi in doechden erghent mint,</l>
<l>Ende waert oick dat hi zwacheit dede,</l>
<l>Op dattet waer tot sulker stede,</l>
<l>Daer gheen eer en waer te breken,</l>
<l n="380">So en soudmens him gheen schande spreken,</l>
<l>Ende woudment him in schimp verkeren,</l>
<l>Mit lachen mach hi dat verweren.</l>
<l>Doch sijn sin des wel oircondet,</l>
<l>Dat hi voer Gode heeft ghesondet;</l>
<l n="385">Mer des en boert hem ghene schande,</l>
<l>Te spreken naden eertschen lande.</l>
<l>Nu sijn dijn [<hi rend="italic">l.</hi> dan] die vrouwen menigherley</l>
<l>Ende maken hier off groot gescrey</l>
<l>Ende segghen: "Sal mijn man dat doen,</l>
<l n="390"><pb n="II,63"/> So wil ic oick in dat sayson,</l>
<l>Ic en wil lijden niet meer dit wee,</l>
<l>Doet hijs een, soe doe ics twee:"</l>
<l>Ende willent daer gheliken dan,</l>
<l>Dat si scaffen ende die man.</l>
<l n="395">Trouwen, tis een groot gheschil,</l>
<l>Der mannen ende der vrouwen wil.</l>
<l>Vander mannen onghestede</l>
<l>En valt niet dan een onvrede;</l>
<l>Mer onrechts groot ende veel rumoer</l>
<l n="400">Comt vander vrouwen zwacke voer,</l>
<l>Die boven horen echten man</l>
<l>Enen vreemden trecken an.</l>
<l>Mit oirloff so spreec ic dese leer,</l>
<l>Behouden goeder vrouwen eer.</l>
<l n="405">Winnet een man in oeverspel</l>
<l>Kinder, luttel ofte veel,</l>
<l>Die bliven bastaerde ende onecht,</l>
<l>Ten erve en hebben sy ghenen recht;</l>
<l>Mer der vrouwen sondighe zaken</l>
<l n="410">En moghen gheen onterfnisse maken.</l>
<l>Een yghelic denc ende doe verslach,</l>
<l>Waer meest quaets off comen mach.</l>
<l>Souden him die vrouwen so saten,</l>
<l>Te visitieren vreemde straten</l>
<l n="415"><pb n="II,64"/> Ende gheselschap te hantieren,</l>
<l>Als die mannen dicke visieren,</l>
<l>Daer doch hoer eer niet bij en mindert,</l>
<l>Soe waer die wijflicheit ghehindert</l>
<l>Ende int ewighe slijck versmoert,</l>
<l n="420">Wijflicke eer waer al verdoort,</l>
<l>Goede wiven mit suveren doecken</l>
<l>Waren dan verre te zoecken,</l>
<l>Vrouwelic eer verloer den camp.</l>
<l>God hoede ons voer sulken schamp!</l>
<l n="425">Ach lieve vrouwen, die woerden laet:</l>
<l>Want als ghi selve te gronde gaet,</l>
<l>Soe merct ghi selve wel ter oirden</l>
<l>Dat ghi missegghet in sulken woerden.</l>
<l>Seyde[n] u die predicare</l>
<l n="430">Uuten boecken theilighe ware,</l>
<l>Hoe ghi schuldich sijt den man</l>
<l>Oetmoedichlic te volghen an</l>
<l>Ende hoe die vrouwen in menighen lande</l>
<l>Leven inder mannen bande</l>
<l n="435">Ende wat groter zonde ghij doet</l>
<l>Als ghi daer teghen set den moet,</l>
<l>Sonder twivel ghi soud u duck</l>
<l>Beraden in dat selve stuck,</l>
<l>Eer ghi mit wreden sinnen stout</l>
<l n="440">Teghen die mannen spreken sout;</l>
<l><pb n="II,65"/> Mer sommighe die, die cappen draghen,</l>
<l>Castyen u al mit smekende slaghen</l>
<l>Ende gaen den wech van rechte boeven,</l>
<l>Om dat si uwer liefden behoeven.</l>
<l n="445">Sy en wisen u niet den rechten vaert,</l>
<l>Want sy soecken alle den aert</l>
<l>Hoe si u tot hem trecken moghen,</l>
<l>Daer om slaen si al van oghen.</l>
<l>Ic hebt van sommighe wel ghehoert.</l>
<l n="450">Tis jammer, datse niet die moert</l>
<l>En slaet daer si op deerde gaen.</l>
<l>Hier mede latic dat bestaen</l>
<l>Ende spreke van desen bosen wive,</l>
<l>Die soe wredelic brocht van live</l>
<l n="455">Den edelen vromen Agamenoen,</l>
<l>Die in ridderliken doen</l>
<l>Thien jair lanck hadde uut gheweest</l>
<l>Ende was die beste dairmen off leest</l>
<l>In dat grote Griexe heer.</l>
<l n="460">Sij en sach niet an dat grote deer,</l>
<l>Dat hoir selven kenlic lette:</l>
<l>Want si wass doch al vol smette</l>
<l>Ende was van also vulen seden,</l>
<l>Thadde gheweest veel meerre reden,</l>
<l n="465">Datmen hoir dat hadde ghedaen.</l>
<l>Doch sij en es oick niet ontgaen.</l>
<l><pb n="II,66"/> Horrestis was hoerre beyder soon,</l>
<l>Hi was edel, starck ende schoon.</l>
<l>Doe hi dat vernam allegader,</l>
<l n="470">Dat sijn moeder sinen vader</l>
<l>Hadde ghemoert in sulker wijs</l>
<l>Mit Egistus, horen amijs,</l>
<l>Quam hi over mit haesten groot</l>
<l>Ende sloechse beyde doot.</l>
<l n="475">Dus hadde Clytemestra</l>
<l>Loon des daets, als ic versta,</l>
<l>Ende Egistus, die verrader.</l>
<l>God bedroefse beyde gader!</l>
<l>                Reden voer maect reden na:</l>
<l n="480">Tis een lanck strijt neen ende ja;</l>
<l>Mer wye den anderen reden doet,</l>
<l>Reden hem gaern weder ghemoet.</l>
<l>Deen vrienschap brinct dander in:</l>
<l>Vyantscip vertoernt den sin.</l>
<l n="485">Die op onreden staet,</l>
<l>Die den anderen sijn hant off slaet,</l>
<l>Die verdient met reden wel,</l>
<l>Datmen hem doe dat selve spel</l>
<l>Off een ander des ghelijc.</l>
<l n="490">Niet dat ic hier in wijck,</l>
<l>Dat Clytemestra enich recht</l>
<l>Hebben mocht in hoer ghevecht:</l>
<l>Want sij en hadde recht noch reden,</l>
<l><pb n="II,67"/> Noch eer, noch duecht in allen leden;</l>
<l n="495">Mer dat Medea dede quaet</l>
<l>En was niet sonder redens raet,</l>
<l>Al hadt beter sijn ghelaten,</l>
<l>Want twas te veel ende overmaten.</l>
<l>Oick hadsy verdient wel</l>
<l n="500">Een quade schennisse op hoir vel:</l>
<l>Want doe si mit Jason quam</l>
<l>Ende sy Peleus vernam,</l>
<l>Die coninc was, Jasons oom,</l>
<l>Van dier tijt so nam sy goom,</l>
<l n="505">Hoe sien best vanden live brocht</l>
<l>Ende Jason alleen regneren mocht.</l>
<l>In zwarter const was si gheleert:</l>
<l>Op een tijt heeft sy gheordoneert</l>
<l>Ende dede sinen dochteren verstaen,</l>
<l n="510">Dat sy den vader souden doot slaen</l>
<l>Ende dan so woud sy comen rive</l>
<l>Ende maken weder in jonghen live.</l>
<l>Die maechden waren des wel vro</l>
<l>Ende dochten: "mocht onse vader so</l>
<l n="515">In langhen live leven voert,</l>
<l>Wy souden wel hebben dat ons boort,</l>
<l>Bet dan hi ons ontstorve</l>
<l>Ende onse neve trijck gheworve.</l>
<l>Si gheloefden Medeen woerden</l>
<l n="520">Ende ghenghen daer toe ende moerden</l>
<l>Op hope dat hi soude vernuwen.</l>
<l><pb n="II,68"/> Doe most Medea dat hoff schuwen:</l>
<l>Want alle dat volck vanden lande</l>
<l>Woudense doden mitten brande.</l>
<l n="525">Si vloech van danen over tmeer.</l>
<l>Die maechden waren truerich zeer</l>
<l>Ende leden van rouwen groten noot,</l>
<l>Dat sy den vader hadden ghedoot.</l>
<l>Jason trike alleen bewaert.</l>
<l n="530">Medea doolde in vreemder aert:</l>
<l>Nyemant en konde vernemen dat,</l>
<l>Waer sy was off waer si sat.</l>
<l>So langhe was Jason alleen,</l>
<l>Dat sijn lant al ghemeen</l>
<l n="535">Wouden dat hi hilic dade,</l>
<l>So dat hi by sijns lants rade</l>
<l>Nam een wijff, heet Creusa.</l>
<l>Hoer vader was, als ic versta,</l>
<l>Die rijcke coninc grote Creoen.</l>
<l n="540">Hij dede rijckelike bruloft doen,</l>
<l>Als wael bethaemt sulken heer.</l>
<l>Die maer ghinc thant wyde ende veer,</l>
<l>Dat Yason hadde een wijff ghenomen.</l>
<l>Medea heeftet oick vernomen.</l>
<l n="545">Si wart onvroet in haren sinne,</l>
<l>Om dat Jason alrede hoir minne</l>
<l>Hadde vergheten ende ghewandelt:</l>
<l>Hoer docht, si qualic was ghehandelt</l>
<l>Ende meynde, sy woude oick voert an</l>
<l n="550"><pb n="II,69"/> Tquaetste doen dat si can.</l>
<l>Twee kinder hadsi ghecreghen</l>
<l>Van Yason, den vromen deghen:</l>
<l>Die sloech si doot beyde gader</l>
<l>In schennisse vanden vader:</l>
<l n="555">Sij at ende dranck der kinder bloet</l>
<l>Ende wort rasende ende verwoet.</l>
<l>Doch maecte sy na horen sinne</l>
<l>Een hemde, dat si der coninghinne</l>
<l>Zende, ende doe sijt aendede</l>
<l n="560">Verbrande si te hant opter stede.</l>
<l>Dus heeft Medea him gheloont,</l>
<l>Dat hi hoer dus hadde ghehoont</l>
<l>Ende ghedaen alsulken hinder.</l>
<l>Daer om verloes hi wijff ende kinder,</l>
<l n="565">Ende Medea, dat verstaet,</l>
<l>Wort oic gheloont van hoirre daet,</l>
<l>Dat sy dede die maechden slaen</l>
<l>Horen vader doot op goeden waen.</l>
<l>Mer Creusa die quam qualick toe</l>
<l n="570">In desen saken, ic seg u hoe,</l>
<l>Want si en wiste cleyn noch groot</l>
<l>Dat Jason hadde een beddenoet;</l>
<l>Mer trouwen, salment te rechte meten,</l>
<l>So was si dat sculdich te weten,</l>
<l n="575">Also hier voer ghescreven staet</l>
<l>Int eerste boeck, daermen verslaet,</l>
<l>Hoe men naerstelic sal versoucken</l>
<l><pb n="II,70"/> Des mans ghestant in allen hoecken,</l>
<l>Eermen anden dans sal gaen.</l>
<l n="580">Heeft sy daer om niet misdaen</l>
<l>Om dat si daer off niet en wist,</l>
<l>Si en heeft ymmer niet ghemist</l>
<l>Si en heeft eens anders wives man</l>
<l>Ghenomen; daer misdede sy an.</l>
<l n="585">Die menighe gaet mit sienden oghen</l>
<l>Daer hi ongheval moet doghen.</l>
<l>Wyen wil hi die schulde gheven,</l>
<l>Dan sijns selfs ghecke leven?</l>
<l>Had hi wijslic sijn bedacht,</l>
<l n="590">Hi had hem voerden val ghewacht.</l>
<l>                Een man, die is also verdult,</l>
<l>Dat hi een goet wijff sonder schult</l>
<l>Van him yaecht, die him is echt,</l>
<l>Ende haelt een ander int gherecht</l>
<l n="595">Daer sijn wijff te sitten plach,</l>
<l>Die heeft gheleeft sijn eren dach.</l>
<l>Als hi so openbaerlic sit</l>
<l>In overspele, al vol [<hi rend="italic">l.</hi> vul] besmit,</l>
<l><pb n="II,71"/> Ende weyghert die trouwe sinen wive,</l>
<l n="600">Die hi zwoer by sinen live,</l>
<l>So is hy ymmer openbaerlic</l>
<l>Gheschent wittelic ende waerlic.</l>
<l>Alle goede eerbaer man</l>
<l>Sullen sijnre ontberen dan,</l>
<l n="605">Van gheenre zaken en salmen prisen,</l>
<l>Hij en sal mit recht gheen vonnisse wisen</l>
<l>Noch tughen over ghene zake.</l>
<l>Desen man ic bloedelic lake;</l>
<l>Veel meer een wijff, die horen man</l>
<l n="610">Verdrijft ende haelt enen anderen an.</l>
<l>Dat en machmen nerghent toghen.</l>
<l>Doch moetmen veel by wilen doghen:</l>
<l>Wes doch heymelic wert ghesondicht</l>
<l>Ende den luden onghekondicht</l>
<l n="615">Ende houdent samelic verholen</l>
<l>Als sy ymmer sullen dolen,</l>
<l>Daer is doch te lijden mede.</l>
<l>Het is, God betert! veel een zede,</l>
<l>Dat die mannen doen bij tijden</l>
<l n="620">Dat hoir wiven niet gaerne en lijden:</l>
<l>Doch houden sijt gaerne uuten oghen</l>
<l>Alssy heymelicste moghen.</l>
<l>Trouwen in sulck aenstoken</l>
<l>En wort die echtscap niet ghebroken.</l>
<l n="625">Menich man een vruntkijn heeft,</l>
<l>Daer hy mede in vroechden leeft,</l>
<l><pb n="II,72"/> Die nochtan sinen wive gont</l>
<l>Voir alle dat levet inder stont.</l>
<l>Soe is noch menich eerbair heelt,</l>
<l n="630">Die enen goeden wive beveelt</l>
<l>Sijn lijff, hert, moet ende sinne</l>
<l>In reynre doechdentliker minne</l>
<l>Ende woude niet om die werelt al</l>
<l>Dat hoir eer creghe misval,</l>
<l n="635">Dan dat hise gaerne siet</l>
<l>Ende lieflic tot hoir gonsten vlyet.</l>
<l>Sinen wive en gont hi niet te min.</l>
<l>Hadsy soe redeliken sin,</l>
<l>Dat sy guetlic woude mercken</l>
<l n="640">Ende liet die eerlicke wercken</l>
<l>Bliven onberucht van monde,</l>
<l>Daer sy harde grote sonde</l>
<l>An doen, als sy anders segghen</l>
<l>Dan die waerheit mach belegghen.</l>
<l n="645">Mer menich is so boes van aerde,</l>
<l>Si en liets niet om dusent paerde</l>
<l>Si en soude segghen dat hoir ghenoecht,</l>
<l>Weder het wael off qualiken vuecht.</l>
<l>Hoir donckt oec in hoers selfs moet,</l>
<l n="650">Dat si daer an niet misdoet,</l>
<l>Dat si den goeden stelt sijn eer</l>
<l>Ende nye en creech ter zwacheit gheer.</l>
<l><pb n="II,73"/> Laet [dat] een man bij wilen doet</l>
<l>Gode te eren in sinen moet</l>
<l n="655">Ende denct om ghene ydel dinghen</l>
<l>Dan dat in doechden te volbringhen,</l>
<l>Si sal dat wenden na horen staet</l>
<l>Ende maken daer off een ghecke daet:</l>
<l>Want wes den man ghenoechlic deynct,</l>
<l n="660">Daer aff hoir ghenoechte creynct.</l>
<l>Alsoe voer David, die heylighe man,</l>
<l>Dair ic u wat wil segghen van.</l>
<l>Het gheviel op enen pas,</l>
<l>Dat die heilighe Gods arke was</l>
<l n="665">Tot Aminadaps inden hove,</l>
<l>Diese daer hielt in groten love,</l>
<l>So dat David ende mit hem</l>
<l>Alle die van Jherusalem</l>
<l>Om die arke toghen uut,</l>
<l n="670">Diese mit sanghe ende gheluut</l>
<l>Binnen Jherusalem hebben ghebracht.</l>
<l>David dede dair toe sijn macht,</l>
<l>Dat alle die paepschip vander stede</l>
<l>Grote devocie daer toe dede.</l>
<l n="675">Hy toech uut sijn overste cleyt</l>
<l>Van ynnentliker oetmoedicheit,</l>
<l>Om die ander exempel te gheven</l>
<l>Dat sy so oick souden leven,</l>
<l>Alsoe hi daer een coninc was.</l>
<l n="680">Deen die sanck ende dander las</l>
<l><pb n="II,74"/> Gode te love ende te eren,</l>
<l>Dat hi die arke dede keren.</l>
<l>Barsbiens ghinc die coninc groot</l>
<l>Ende in linnen clederen bloot</l>
<l n="685">Speelde hi voer dat heylichdoem</l>
<l>Mitter harpe ende andere zom.</l>
<l>Als die arcke die stat ghenaect,</l>
<l>Sach sijn wijff, dat hi so naect</l>
<l>Ende vrolick voerder casse ghinc.</l>
<l n="690">Hoir vader die was Saul, die coninc,</l>
<l>Ende sy was Nycol gheheten.</l>
<l>Daer sy in een veynster was gheseten,</l>
<l>Scimpte si van verren dair mede</l>
<l>Om dat hi die devocie dede</l>
<l n="695">Ende meynde slechs dat hi so speelde</l>
<l>Van ghecker minnentliker weelde.</l>
<l>Doe die arcke was gheset</l>
<l>Inden tempel, nader wet,</l>
<l>Ende David quam ten pallais in,</l>
<l n="700">Sprac si uut enen wreden sin:</l>
<l>"Hoe gloriose ende hoe fijn</l>
<l>Heeft die coninc huden ghesijn,</l>
<l>Doe hi al naect ghinc spelen</l>
<l>Baersbiens ende bloter kelen,</l>
<l n="705">Dat him die maechden mochten sien</l>
<l>Ende tot sijnre lieften vlyen!</l>
<l>Hoe ghenoechlic maecte hi hem</l>
<l>Den vrouwen van Jherusalem!"</l>
<l><pb n="II,75"/> Ay hoert die valsche, nydighe woerde,</l>
<l n="710">Die David daer van Nycol hoerde.</l>
<l>Hoer vader had in sinen gheest</l>
<l>Davids vyant altoes gheweest:</l>
<l>Des droech sy hem altoes enen stillen nijt.</l>
<l>David sprac mit eernsten vlijt:</l>
<l n="715">"Du hebs uut dinen bosen moede</l>
<l>Mi ghestraft om tslechte goede</l>
<l>Ende hoe du dunckes in sinen sin,</l>
<l>So spreecstu loghen meer noch min;</l>
<l>Mer die maechden, die ic huden</l>
<l n="720">Ghefestieert hebbe voerden luden,</l>
<l>Die sal ic noch veel hogher eren</l>
<l>Ende du suls mijnre feest ontberen,</l>
<l>Du suls sonder vruchte sterven</l>
<l>Ende Gode ghene kinder erven."</l>
<l n="725">Wat heeft hoir nu gheholpen dat,</l>
<l>Dat sy dat quade tonghenblat</l>
<l>Onredelic roerde opten man?</l>
<l>Seker si sijn daer qualic an</l>
<l>Ende doncken my gheckelic beraden,</l>
<l n="730">Die hem selven soe beschaden</l>
<l>Ende allen vrede van hem trecken,</l>
<l>Als sy den man in toerne verwecken,</l>
<l>Dien sy sculdich sijn te wijcken.</l>
<l>Willen sy ymmer hem gheliken,</l>
<l n="735">Dat doet ymmer die bose gheest,</l>
<l><pb n="II,76"/> Diese daer in starcket meest,</l>
<l>Om dat si Gode vertoernen sullen.</l>
<l>Wat sijn beter brieff of bullen,</l>
<l>Dan dat die Overste selve sprack</l>
<l n="740">Doe Yeve sijn ghebode brack?</l>
<l>Hij sprac: "Du selte altoes sijn</l>
<l>Onder den man in diensteliken schijn.</l>
<l>Du selte him oetmoedelic eren:</l>
<l>Want hi sal dijn lijff beheren."</l>
<l n="745">Elck mercke dese hoghe saken,</l>
<l>Off sy God niet lueghenaer maken</l>
<l>Soe wanneer sy hier boven gaen.</l>
<l>Ende die dat doet, wat hoerter aen?</l>
<l>Verbuert hi niet, dat hout my vreemde.</l>
<l n="750">So comen sy sommighe sonder scheemde</l>
<l>Ende roepen lude dan:</l>
<l>"En verboert hi niet, die man</l>
<l>Die sinen gueden wive misdoet?"</l>
<l>Misdoen dat hevet menighen moet.</l>
<l n="755">Tskeysers rechten segghen stijff:</l>
<l>"Dat een man sloeghe sijn wijff</l>
<l>Doot off dat hise verleemde,</l>
<l>So waert rechte ende beteemde,</l>
<l>Datmen tlijff mitten live betale;</l>
<l n="760">Mer die leemte machmen wale</l>
<l>Betalen mit alsulken lede</l>
<l>Off ghelt daer voir na slants zede."</l>
<l>Waert oick dat hi van hoer scheyde</l>
<l><pb n="II,77"/> Sonder recht, mit onbescheyde</l>
<l n="765">Ende een ander openbaerlic</l>
<l>By hem sette, ic seg u waerlic,</l>
<l>Dat hy ewelic is gheschant,</l>
<l>Waer hi keert in enich lant</l>
<l>Ende men machen mit rechte wael</l>
<l n="770">Dwinghen dat hise weder hael.</l>
<l>Wil hi him ghetroesten der schande,</l>
<l>Hi machse slaen over alle hande,</l>
<l>Sonder bruecke teghen den heer;</l>
<l>Mer hi verliest der werlt eer</l>
<l n="775">Ende wye dat doet, ic segghe u dat mede,</l>
<l>Dat is een boef in alle sijn lede</l>
<l>Ende alle guede eerbaer man</l>
<l>Souden hem billijcx scuwen dan.</l>
<l>Anders en can des mannes lijff</l>
<l n="780">Niet bruekich worden teghen twijff.</l>
<l>Wes hi doet moet hoer ghenoeghen.</l>
<l>Willen sijt ymmer anders vueghen</l>
<l>Dant God selver heeft gheset,</l>
<l>Soe moeten sy bij wilen let</l>
<l n="785">Ende grote onghevueghe lijden,</l>
<l>Als gheviel in ouden tijden,</l>
<l>Doe Asswerus, die grote heer,</l>
<l>Den hoff hilt mit rijcker eer</l>
<l>Buten Nynyve, die grote stat.</l>
<l n="790">Hi was coninc, verstaet dat,</l>
<l>Over hondert ende twintich lande.</l>
<l><pb n="II,78"/> Sijn have was groot ende menigherhande.</l>
<l>Enen wijngaert had hi maken doen</l>
<l>Van goude, gheamelgeert groen,</l>
<l n="795">Ende van costeliken dinghen</l>
<l>Dede hi tvelt al omme ringhen.</l>
<l>Gulden laken, van rijcker cost,</l>
<l>Hinghen daer in schoonre lost</l>
<l>Op dat velt, dat zeer was groot,</l>
<l n="800">Also die coninc dat gheboot.</l>
<l>Dit hoff gheduyrde hondert daghe,</l>
<l>Ende wort rijcker alle slaghe.</l>
<l>Int leste vielt op enen dach,</l>
<l>Datmen den coninc vrolic sach</l>
<l n="805">Ende hadde redelic wael ghedroncken,</l>
<l>Soe dat alle oetmoet was ghesoncken</l>
<l>Ende gheerde die vrouwen te besien.</l>
<l>Daer wort om ghesent mittien</l>
<l>Aldaer die coninghinne was</l>
<l n="810">Mit horen vrouwen op enen pas,</l>
<l>Dat sy quamen rechtevoirt</l>
<l>Mit den vrouwe van hogher boert</l>
<l>Bijden coninc in sijn hoff</l>
<l>Om him te doen der vroechden loff,</l>
<l n="815">Want hi dat gheerde in sinen sin.</l>
<l>Vasti heete die coninghinne</l>
<l>Ende was hoveerdich van moede.</l>
<l>Si sprac: "Tvergae te goede</l>
<l>Ofte quade, hoe dat sij,</l>
<l n="820"><pb n="II,79"/> Ic en comer niet," sprac Vasti.</l>
<l>"Die coninc doe mit sinen mannen,</l>
<l>Wy vrouwen willen tsamen spannen,</l>
<l>Ic en heb aldair te schaffen niet."</l>
<l>Die bode aldus van dane schiet</l>
<l n="825">Ende seyde den coninc dese antwoirde.</l>
<l>Doe dat die coninc hoerde,</l>
<l>Dat Vasti sijn ghebot versmade,</l>
<l>Riep hi alle sijn vorsten te rade</l>
<l>Ende gaf him te kennen dit,</l>
<l n="830">Dat sijn wijff sijn ghebot versit,</l>
<l>Wes daer een rechte off soude wesen?</l>
<l>Si ghingen alle te rade mit desen</l>
<l>Ende overdroeghen mit gheraem,</l>
<l>Datmen haer die crone naem</l>
<l n="835">Ende maecte een ander coninghinne,</l>
<l>Want sy, na hoer alre sinne,</l>
<l>Des conincx bedde hadde verboert,</l>
<l>Om dat syen hadde verstoert</l>
<l>Ende sijn ghebot versmaet.</l>
<l n="840">Die coninc volchde horen raet.</l>
<l>Vasti most die crone begheven</l>
<l>Ende wort der goeder Hester ghegheven.</l>
<l>Dus most sy ontghelden das,</l>
<l>Dat sy overhorich was.</l>
<l n="845">Dit was een die meeste vrouwe,</l>
<l>Die leefde inder werlt schouwe.</l>
<l>Dat die coninc woude voeghen,</l>
<l><pb n="II,80"/> Daer liet haer Hester mede ghenoeghen.</l>
<l>Dus bleef sy hoechlic gheeert</l>
<l n="850">Ende in groten love ghemeert,</l>
<l>So dat die heylighe scrifture</l>
<l>Van hoir scrivet schone figure.</l>
<l>Die ander in ellenden bleeff,</l>
<l>Om dat sy mit onwaerde keeff</l>
<l n="855">Ende horen heer wort verbolghen,</l>
<l>Dien sy schuldich was te volghen.</l>
<l>                Goede wive, die schaemte draghen,</l>
<l>Sullen horen mannen behaghen</l>
<l>In allen zaken die hi bouwet.</l>
<l n="860">Ist dat sy him ontruwet</l>
<l>Dat hi zondicht off misdoet,</l>
<l>Selve hi dat beteren moet</l>
<l>Mitten live off mitter ziele;</l>
<l>Mer dat sy veel stiet hoer hiele</l>
<l n="865">Off haer hersen daer om ghinc breken,</l>
<l>Daer en kan sijs niet bi wreken.</l>
<l>Hi en is hoer gheen beteringhe</l>
<l>Sculdich van alsulke dinghen;</l>
<l>Mer voer Gode, gheloift my des,</l>
<l n="870">Sijn sonde so veel meerre es,</l>
<l>Als hi min heeft vander schande</l>
<l>Hier neder inden eertschen lande;</l>
<l>Mer doet si anders yet dan wael,</l>
<l>Des moetsi voer him staen te tael.</l>
<l n="875"><pb n="II,81"/> Laet u dit gheen wonder dencken:</l>
<l>Ic soude so node vrouwen crencken</l>
<l>In horen recht, als anders yemant,</l>
<l>Want ic weet wel, ten is nyemant</l>
<l>In mijnre aert op enighen hoff,</l>
<l n="880">Die die vrouwen so groot loff</l>
<l>Heeft ghesproken, als ic doe;</l>
<l>Mer ic ga der reden toe</l>
<l>Ende spreke rechtveerdighe woert,</l>
<l>Wiese gaerne off node hoert.</l>
<l n="885">Oick so en wert hier niet ghehindert</l>
<l>Der vrouwen staet, noch eer ghemindert,</l>
<l>Al leert men hem den rechten ganck,</l>
<l>Hoe si in hoirs mannes dwanck</l>
<l>Wael ende eerlic sullen leven</l>
<l n="890">Ende alle wederstant begheven,</l>
<l>Daer sien mede vertoernen mochten,</l>
<l>So si hem sculdich sijn te vruchten.</l>
<l>Thobyas, die heilighe oude,</l>
<l>Die sijn dochter uut gheven soude,</l>
<l n="895">Doe sy te varen was bereyt</l>
<l>Mit horen man, in dat ghescheyt</l>
<l>Sprac hi hoer toe in goeder leeren:</l>
<l>"Du zulte dinen zwaghers eren,</l>
<l>Dinen man salstu in lieften sien</l>
<l n="900">Ende oetmoedelic ontsien,</l>
<l>Tghesinde zulstu guetelic</l>
<l>Regieren en[de] naernstelick</l>
<l><pb n="II,82"/> Sulstu huus ende hof bewaren,</l>
<l>Ende di selven alle dijn jaren</l>
<l n="905">Sulstu so eerlick bewisen,</l>
<l>Datti nyemant en mach misprisen."</l>
<l>Dit is tleven der gueder wiven,</l>
<l>Die him ter eren laten scriven:</l>
<l>Doch ic en twivels niet een stro,</l>
<l n="910">Die goede wiven en doen also,</l>
<l>Die sijn van goeder edelre aert</l>
<l>Ende ringhen nader eren gaert;</l>
<l>Mar dese quade helle teven,</l>
<l>Die om gheenre schande en gheven</l>
<l n="915">(Mit oirlove allen gueden wiven</l>
<l>Dat ic hier aff aldus scrive)</l>
<l>Ende d[i]e huusbacken tubben,</l>
<l>Die taertssche goet te samen scrubben</l>
<l>Ende altoes hebben die handen vet,</l>
<l n="920">Dese houdent voir hoir wet,</l>
<l>Dat si altoes den schamelen man</l>
<l>Mit quaden woerden legghen an,</l>
<l>Off ander wiven van quaden name,</l>
<l>Die verloren hebben die schame</l>
<l n="925">Vallen altijt op hoir schelden,</l>
<l>Ende dat sy selve souden ontghelden</l>
<l>Dat tijden sy den armen ezel.</l>
<l>Hi zwijcht, hi duuct als een wezel</l>
<l>Ende soude gaerne in vreden curen;</l>
<l n="930">Mer ten mach him niet ghebueren.</l>
<l><pb n="II,83"/> Wandert hi mit goeden ghesellen,</l>
<l>Altoes sullen sy hem quellen:</l>
<l>Gaen die mannen ter taveerne,</l>
<l>So volghen sy bij wijlen gaerne</l>
<l n="935">Ende meynen, dat hi ymmer sal</l>
<l>Hoirre beyder guet verteren al.</l>
<l>Bij wilen doen si daer een spronck,</l>
<l>Om te hebben een gueden dronck,</l>
<l>So segghen si: "God houde u, heren!"</l>
<l n="940">Sitten sy dan wat lang ende teren,</l>
<l>Soe en willen sy van dane niet scheiden,</l>
<l>Die mannen en moetense thuuswart leyden.</l>
<l>Is dan die man bij wijlen verbuyst,</l>
<l>Soe neemt Ermegaert haer vuyst</l>
<l n="945">Ende leytse hem in beyde sijn oghen.</l>
<l>So seit Claes: "Dit moet ic doghen,</l>
<l>Dit wijff en schaemt haer niet [e]en twinck."</l>
<l>Is dit niet wail een eerlic dinck?</l>
<l>Ghi, eerbaer vrouwen, nu besiet,</l>
<l n="950">Ten hoirt tot uwer oerden niet.</l>
<l>Wildi oick volghen sulken wiven,</l>
<l>So laet u uuter schaemte scriven;</l>
<l>Mer des moet ymmer God voerhoeden!</l>
<l>Pijnt u altoes mitten goeden</l>
<l n="955">Goede wercken te bestaen</l>
<l>Ende uwer niste niet af te gaen</l>
<l>Ende wilt uwen sinnen emmer keren</l>
<l><pb n="II,84"/> Tot schaemt, tot doechden ende tot eren</l>
<l>Ende vuecht u tot uwes mannes wille.</l>
<l n="960">Is hi vertoernt op enighen til,</l>
<l>So suldi hem sachtmoedich maken</l>
<l>Mit gueden ende soeten saken,</l>
<l>Als Hester mit Asswerus dede</l>
<l>Ende Barsabee mit David mede.</l>
<l n="965">Dese leefden also wael,</l>
<l>Dat waer te scriven wonders tael,</l>
<l>Soe conden sy die mannen eren.</l>
<l>Nochtan hadden elck van desen heren</l>
<l>Hondert off twee hondert wive,</l>
<l n="970">Altoes bereyt te haren live.</l>
<l>Die heylighe Jacob hadde wiven twee</l>
<l>Ende twe ander, dat was mee</l>
<l>Ende waren in enen huze al:</l>
<l>Sij leefden vredelic sonder gheschal.</l>
<l n="975">Die goede Rebecca, die was out,</l>
<l>Heeft hairs selfs maghet versout,</l>
<l>Dat sy bij Ysac wan een kint,</l>
<l>Doe hi van ouderdoem was blint.</l>
<l>Die vrouwen en hebbens ghene scande,</l>
<l n="980">Dat sy hoer mannen goederhande</l>
<l>Ende onderdanich hebben gheweest.</l>
<l>Si deden so, datmenre off leest</l>
<l>Ende noch doen sal also langhe</l>
<l>Als die planeten gaen hoer ghanghe.</l>
<l n="985">Ic hebse dicke horen prisen,</l>
<l><pb n="II,85"/> Die horen mannen ere bewisen</l>
<l>Ende him ontsien in redelicheit;</l>
<l>Mar die horen mannen toern en[de] leyt</l>
<l>Hebben ghedaen mit weder stribben</l>
<l n="990">Ende over him lieghen ende dribben,</l>
<l>Daer off en hoirdic nye, in twaren,</l>
<l>Datmense prijsde van enen hare.</l>
<l>Dit willen wy legghen onder die voet.</l>
<l>Goede wiven sijn altoes guet</l>
<l n="995">Ende bewisen gaerne hoir doechden</l>
<l>In goeden wercken ende in vroechden,</l>
<l>Alsser vele hebben ghedaen.</l>
<l>Van sommighe sal ic u hier verslaen.</l>
<l>                Hier voermaels waren .II. ghebroeder</l>
<l n="1000">Van enen vader ende ene moeder.</l>
<l>Danaus die outste heyt</l>
<l>Ende, also die geeste seit,</l>
<l>Soe had hi vijftich dochteren die.</l>
<l>Die jonxste had, als ic besie,</l>
<l n="1005">Vijftich sonen, groot ghenoech.</l>
<l>Egistus hi den name droech.</l>
<l>Dese twee waren malcanderen hadt</l>
<l>Ende hadden langhe crijch ghehadt.</l>
<l>Om langhe vielt, dat si te samen</l>
<l n="1010">Vriendelic elc bij anderen quamen,</l>
<l><pb n="II,86"/> Om van soenliken saken</l>
<l>Broederlike woerden te maken.</l>
<l>Dit was in Danaus hoff,</l>
<l>Dat sire woerden maecten off.</l>
<l n="1015">Si overdroeghen int gheraem,</l>
<l>Dat elke neve sijn nichte naem</l>
<l>Ende mit sulken hilic</l>
<l>Maecten sy alle dinghen ghelijc.</l>
<l>Men reyde daer ter bruloft voert,</l>
<l n="1020">Alst tot sulker feeste behoert.</l>
<l>Nu hoert wat Danaus beval</l>
<l>Sinen vijftich dochteren al</l>
<l>Op haer lijff, dat elc soude</l>
<l>Horen man mit herten boude</l>
<l n="1025">Dootslaen totter eerster nacht,</l>
<l>Als hi in slape waer ghelacht.</l>
<l>Elker heeft hi enen bile ghegheven,</l>
<l>Daer sy hem mede sullen nemen tleven,</l>
<l>Ende wye des vaders opset brake,</l>
<l n="1030">Daer over soude gaen die wrake,</l>
<l>Want hi woudse selve doden,</l>
<l>Wairt dat si braken sijn ghebode.</l>
<l>Des nachts, als sy te bedde quamen</l>
<l>Ende sy ghevrolict hadden tsamen,</l>
<l n="1035">So dat den mannen slapens lust,</l>
<l>Volbrochten si hoirs vaders kust</l>
<l>Ende elke dochter sloech ter doot</l>
<l>Horen ooms zoon ende beddeghenoot,</l>
<l><pb n="II,87"/> Sonder alleen die waerde, goede</l>
<l n="1040">Ypermestra van edelen moede,</l>
<l>Die horen man al heeft gheseit</l>
<l>Hoirs vaders wille ende heymelicheit:</l>
<l>Want sy waechde liever tlijff,</l>
<l>Dan sy altoes een boes wijff</l>
<l n="1045">Heten soude hoir leven lanck.</l>
<l>Dus verdiende sy den danck</l>
<l>Ende waernde horen man te voren,</l>
<l>Dat sijn lijff bleeff onverloren</l>
<l>Ende hoir lijff in sdodes pande</l>
<l n="1050">Onder hoirs vaders vrienden hande.</l>
<l>Hynus, Ypermestren man,</l>
<l>Mit grote yle hi dane ran</l>
<l>Ende toech in een vreemde rijck,</l>
<l>Daer bleeff hi wonen ewelick.</l>
<l n="1055">Sijn wijff had hi gaerne ghehadt;</l>
<l>Mer si en mocht niet uuter stadt:</l>
<l>Want omtrent der midder nacht</l>
<l>So heeft Danaus daer op ghewacht</l>
<l>Ende ghinc tot allen dochteren aen</l>
<l n="1060">Off sy alle hoer dinck hadden ghedaen.</l>
<l>Doe vant hijt al omme bewaert;</l>
<l>Mer Ypermestra, van goeder aert,</l>
<l>Heeft hoirs vaders bot ghebroken.</l>
<l>Die vader heeft tot haer ghesproken:</l>
<l n="1065">"Hebstu liever dijns mannes lijff</l>
<l>Dan dijns selves, onsalich wijff,</l>
<l><pb n="II,88"/> Om enen nacht van corter feest,</l>
<l>Die du by hem hebste gheweest?"</l>
<l>Si sprac: "Lieve vader mijn,</l>
<l n="1070">Doe mijn lijff was worden sijn</l>
<l>Ende ghi my hem hadt ghegheven,</l>
<l>Doe most ic sijnre liefte pleghen:</l>
<l>Wanttet doe al ghelike was.</l>
<l>Hy is daer henen sijnre gas.</l>
<l n="1075">Ic heb him sijn lijff ghebaet.</l>
<l>Had ict ghelaten, dat waer quaet.</l>
<l>Eer ic him noch hadde ghedoot,</l>
<l>So bin ic noch liever inder noot.</l>
<l>Wes ghi wilt, dat doet mit my,</l>
<l n="1080">Ic bin my liever doot dan hi.</l>
<l>Niet meer en weet ic u te segghen."</l>
<l>Hi lietse in enen kercker legghen,</l>
<l>Hi deedse quellen totter doot,</l>
<l>Om dat sy liet dat hi gheboot.</l>
<l n="1085">Dat was een edel salighe vrouwe,</l>
<l>Die hoer man alsulke trouwe</l>
<l>Bewijsde ende wiste wel te voren,</l>
<l>Dat hoir lijff most sijn verloren.</l>
<l>Ic hope seker datmen nu</l>
<l n="1090">Wel vinden souden sulke tru</l>
<l>Onder die goede eerbair wiven,</l>
<l>Die him gaerne lieten ontliven</l>
<l>Om die liefte van horen man.</l>
<l>Daer en steect gheen twifel an.</l>
<l n="1095"><pb n="II,89"/>                 In Achayen was wijlneer</l>
<l>Een ridder machtich, een edel heer,</l>
<l>Die sinnich was ende wel ghedaen</l>
<l>Ende was gheheten Orphaen.</l>
<l>Sijn lant was wijt ende groot</l>
<l n="1100">Ende hi en hadde gheen beddenoot,</l>
<l>Die him sijn dinghen halp besorghen.</l>
<l>Sijn rade quamen alle morghen</l>
<l>Ende rieden him tallen tijden,</l>
<l>Dat hi uut soude doen rijden</l>
<l n="1105">Al omme soecken om een wijff,</l>
<l>Die nutte waer voer sheren lijff.</l>
<l>Nu plach die vorste tallen daghen,</l>
<l>Als hi inden velde reet jaghen,</l>
<l>Te riden voer eens mannes duer.</l>
<l n="1110">Daer sach hi altoes sitten vuer</l>
<l>Een schone maghet van goeder zede,</l>
<l>Die alle hoirs vaders dinghen dede.</l>
<l>Hij was van sinen wive verloost</l>
<l>Ende die dochter was alle sijn troost.</l>
<l n="1115">Arlamoen was svaders name.</l>
<l>Die dochter was hem zeer bequame,</l>
<l>Si was simpel ende saftmoedich,</l>
<l>So rechte dueghent ende oetmoedich,</l>
<l>Dat alle die stat van horen zaken</l>
<l n="1120">Goede woerden plach te maken.</l>
<l>Sy was gheheten Lympiose.</l>
<l><pb n="II,90"/> Sy bloeyde in doechden als een rose.</l>
<l>Had si niet guet gheweest van zeden,</l>
<l>Si en haddet nymmermeer gheleden,</l>
<l n="1125">Dat sij leet, als ghi sult horen.</l>
<l>Dese vorste hoech gheboren</l>
<l>Dochte dick in sinen moet,</l>
<l>Dat sulken wijff him waer goet,</l>
<l>Die wijs waer ende goederhande,</l>
<l n="1130">Want dat ghinghe voer sinen lande.</l>
<l>Hij prijsde duecht voer die gheboerte</l>
<l>Ende soeticheit voer hoghe woerde.</l>
<l>Hi leyde horen vader an,</l>
<l>Die was een schamel eerbair man,</l>
<l n="1135">Van cleynen guede ende wail ghemint.</l>
<l>Hi sprac: "Vrient, du hebste een kint,</l>
<l>Lympiose, die guede maecht,</l>
<l>Die minen sinnen soe behaecht,</l>
<l>Dat icse wil by minen live</l>
<l n="1140">Hebben tot enen echten wive."</l>
<l>Arlamoen sprac: "Lieve heer,</l>
<l>Nu misdoedi alte zeer,</l>
<l>Dat ghi schimpens dus bestaet</l>
<l>Mit uwen armen ondersaet."</l>
<l n="1145">Orphaen sprack: "Zwijch, Arlamoen!</l>
<l>Dat ic segghe dat wil ic doen,</l>
<l>Het es my eernst ende gheen schimp."</l>
<l>Die vader sprack in goeder ghelimp:</l>
<l>"Heer, wat ghi wilt dat sy.</l>
<l n="1150"><pb n="II,91"/> Tghenuecht mijn dochter ende my.</l>
<l>Wy sijn onder u gheseten:</l>
<l>Ghi moecht ghebieden ende heten."</l>
<l>Die heer deedse bij him comen</l>
<l>Ende heeftse tenen wive ghenomen.</l>
<l n="1155">Hi besliepse naden zede</l>
<l>Mit hogher bruloft inder stede.</l>
<l>Schone cleder ende dier ghelijck</l>
<l>Dede hij hoer maken costelijck.</l>
<l>Hi creech daer schone kinder by;</l>
<l n="1160">Mar rechte voert soe dede hi</l>
<l>Die kinder vander moeder bringhen,</l>
<l>Om dat si niet soude singhen</l>
<l>Noch vreuchde mitten kinder driven.</l>
<l>Si mosten oick al van hoir bliven</l>
<l n="1165">So verre, dat si niet en konde</l>
<l>Hoer kinder sien in enighen stonde.</l>
<l>Dit was die eerste vremdicheit.</l>
<l>Daer na heeft hij tot haer gheseit:</l>
<l>"Lympiose, lieve wijff,</l>
<l n="1170">Ghi weet wel dat u selves lijff</l>
<l>En is niet weerdich dese eer:</l>
<l>Laet die costelicheit voert meer:</l>
<l>Ghi moet u simpeliken cleden</l>
<l>Ende helpen alle dinck bereden</l>
<l n="1175">So wes hier inden hove valt."</l>
<l>Die goede vrou was soe ghestalt</l>
<l><pb n="II,92"/> Ende so oetmoedich end[e] soe vol doechde,</l>
<l>Dattet hoir wail ghenuechde</l>
<l>Wes hair hoir heer ghebieden woude.</l>
<l n="1180">Si quam altoes alst wesen soude,</l>
<l>Wast int brouwen oft in tbacken,</l>
<l>Si maectet deech, sy nayde sacken,</l>
<l>Inder koken sorchde sy mede</l>
<l>Datmen alle dinck wael dede.</l>
<l n="1185">Dair na sprack hoir die heer toe</l>
<l>Ende seyde hoer selve, hoe</l>
<l>Dat sy niet langher en mochte sijn</l>
<l>Vrouwe in alsulken schijn.</l>
<l>Sijn rade haddent also bewaert,</l>
<l n="1190">Dat hij een wijff van hogher aert</l>
<l>Tot sinen hove halen soude,</l>
<l>Die sijn beddenoot wesen soude,</l>
<l>Des sijn lant mocht hebben eer.</l>
<l>Lympiose seyde: "Wel lieve heer,</l>
<l n="1195">Ic hope dat ic so hebbe ghedaen,</l>
<l>Dat ic danck hebbe begaen</l>
<l>Aen allen uwen onderzaten,</l>
<l>Sijn si groot off cleyn ghehaeten;</l>
<l>Mer dat weet ic wail daer by,</l>
<l n="1200">Dat ics waerdich niet en sy</l>
<l>Te wesen u gheechte wijff:</l>
<l>Want u vorstelike lijff</l>
<l>Is waerdich veel hogher zaken,</l>
<l>Ende hoe dat ghijt wilt mit mi maken,</l>
<l n="1205"><pb n="II,93"/> Dat ghenuecht my lude ende stille."</l>
<l>Die heer sprac: "Tis mijn wille,</l>
<l>Dat ghi die cameren op reydet</l>
<l>Ende alle dinghen wael beleydet</l>
<l>Teghen dat mijn wijff sal comen</l>
<l n="1210">Ende sy heeft u aenghenomen,</l>
<l>Dat ghi bij hoir sult moghen sijn</l>
<l>Een dienster in joncfrouwen schijn.</l>
<l>Diendi wael ende sydi tru,</l>
<l>So sal si wael lonen u."</l>
<l n="1215">Si sprac: "Heer," in soeter tael,</l>
<l>"Trouwen, dat ghenoecht my wael.</l>
<l>Wyen ghi wilt dat ic dien,</l>
<l>Tis recht dat ic my daer toe lien.</l>
<l>Ic wil dat sonder twifel, heer,</l>
<l n="1220">Gaerne doen mit goeder gheer.</l>
<l>Op dat ic bij u bliven mach,</l>
<l>Willic hoer doen, nacht ende dach,</l>
<l>Alle dat mijn vrou begaert,</l>
<l>Want si is seker des wel waert."</l>
<l n="1225">Limpiose ghinc van dan</l>
<l>Ende dede groeve cleder an.</l>
<l>Si ghinc sonder groot gheschal</l>
<l>Ende bereyde die cameren al</l>
<l>Teghen die coomste vander bruyt.</l>
<l n="1230">Van vroechden was daer groot gheluyt.</l>
<l>Men reyde disch, laken ende dwalen.</l>
<l>Si reden om die bruut te halen,</l>
<l>Die chierlic binnen wart ghebracht.</l>
<l><pb n="II,94"/> Die heer sloecher op groten acht</l>
<l n="1235">Ende ruynde een luttel mit haer.</l>
<l>Doe Lympiose quam aldair</l>
<l>Ende woude der vrouwen eeren,</l>
<l>Sprack die vrouwe voer alden heren:</l>
<l>"Moeder, ghi sult sitten hier</l>
<l n="1240">Ende ic sal u dienen schier."</l>
<l>Doe wort die guede Limpyose</l>
<l>Root van schaemten als een rose</l>
<l>Ende die heer sprac hoer toe:</l>
<l>"Limpyose, nu weet ic hoe</l>
<l n="1245">Ghi sijt ghesint ende bin des vroet,</l>
<l>Dat ghi sijt schamel, wijs ende goet.</l>
<l>Ic hebbe gheproeft u wijflic schijn.</l>
<l>Dit is u dochter ende die mijn.</l>
<l>Doe weder u cleder ane:</l>
<l n="1250">Alle dit lant sal u sijn onderdane.</l>
<l>Ghi sijt doeghendich ende rechtveerdich,</l>
<l>Ghi sijt alre eren waerdich.</l>
<l>En gheer nymmermeer gheen ander</l>
<l>Wijff, waer dat ic hene wander."</l>
<l n="1255">Dit wan Lympiose, die goede,</l>
<l>Mit verdrach ende mit simpelen moede</l>
<l>Ende mit onderdanigher doecht,</l>
<l>Dat si hoechlijc bleeff verhoecht.</l>
<l><pb n="II,95"/> Had si ghetoicht onwaerdicheit,</l>
<l n="1260">Boesheit ende onwillicheit</l>
<l>Ende hadde willen wederstaen</l>
<l>Die bode die hi hadde ghedaen,</l>
<l>So had hise te mael begheven</l>
<l>Ende hadse slechs te mael verdreven.</l>
<l n="1265">Mit duechden machmen bet verwinnen,</l>
<l>Dan mit quade woerden te spinnen.</l>
<l>                Wat schaet goede woerden ghegheven,</l>
<l>Die doen in gueden rusten leven</l>
<l>Ende groet ghewin in bringhen</l>
<l n="1270">In allen wereltliken dinghen?</l>
<l>Si en costen doch niet veel te soeken</l>
<l>Ende maken vrede in allen hoeken.</l>
<l>Ende wat baet een haestelic woert,</l>
<l>Dat een yghelic mensche node hoirt</l>
<l n="1275">Ende daermen ghene dinghen en mach</l>
<l>Mede beteren op enighen dach,</l>
<l>Mer alle man worter bij ontsint,</l>
<l>Vertoernt ende van redene blint</l>
<l>Ende doet dinghen die nu staen,</l>
<l n="1280">Des hi niet en hadde ghedaen</l>
<l>En waren gheweest die quade woirde,</l>
<l>Die hi mit onghenoechten hoerde.</l>
<l>Mit goeden lijdzamighen sinnen</l>
<l>Machmen alte veel verwinnen,</l>
<l n="1285">Datmen niet en mach begaen</l>
<l><pb n="II,96"/> Mit overmoedighen wederstaen.</l>
<l>Waer onderdanicheit behoirt,</l>
<l>Daer salmense altoes setten voert.</l>
<l>So doen die vrouwen van hogher coomst,</l>
<l n="1290">Die van doechden sijn die vroomst.</l>
<l>Men machet mercken int ghevaerde,</l>
<l>Dat edele vrouwen van hogher aerde</l>
<l>Doen horen mannen veel meer</l>
<l>Onderdanicheit ende eer,</l>
<l n="1295">Dan tghemeyn volc doet.</l>
<l>Die dit mercken si sijn vroet.</l>
<l>Tsweert moet ymmer, na minen waen,</l>
<l>Boven den spinrocken staen.</l>
<l>Wil die duve den valke niet wiken,</l>
<l n="1300">So moet si sonder vederen striken.</l>
<l>Een eerloes wijff, in onsen tael,</l>
<l>Ghelijct den veerlosen voghel wael.</l>
<l>Wie sijn overhoeft wil verheren,</l>
<l>Sijn saken dicke ten quaetste keren,</l>
<l n="1305">Als den menighen dicke gheschiet,</l>
<l>Die sijn overhoeft niet en ontsiet.</l>
<l>Merct hoet Lots wive verghinck.</l>
<l>Hoir man beval hoir een dinck,</l>
<l>Woudsi leven wel hoer daghe</l>
<l n="1310">Dat sy ymmer niet omme en saghe:</l>
<l>Dat was doe si hem volchde na</l>
<l>Uuten lande van Zodoma.</l>
<l>Si en woude niet sijn onderdanich</l>
<l><pb n="II,97"/> Ende om dat si was wederspanich</l>
<l n="1315">Bleef si gheschent int openbair</l>
<l>Ende wort een steen: noch staet si daer.</l>
<l>Tvalt wael ende is dicke gheschiet,</l>
<l>Alsmen den vrouwen wat verbiet,</l>
<l>Alte gaerne doen si dat;</l>
<l n="1320">Doch si en sijn niet ghelike nat,</l>
<l>Die men mit enen water beghiet:</l>
<l>Die een bedrupet ende dander niet.</l>
<l>Men vint ghebreck in elken lande:</l>
<l>Die een soect eer, die ander schande.</l>
<l n="1325">Ic hope datter meer is ghevonden</l>
<l>In doechden, dan in quaden zonden.</l>
<l>                Al [<hi rend="italic">l.</hi> Van] eerbaer, goede, salighe vrouwen,</l>
<l>Die hoer mannen in heiligher trouwen</l>
<l>Goet ende ghehorich hebben gheweest,</l>
<l n="1330">Soe ist redene datmen leest:</l>
<l>Wantmenre billicx off sal ghewaghen</l>
<l>In eren, totten ewighen daghen.</l>
<l>Daer mede wort hoir loff ghemeert</l>
<l>Ende worden naden doot gheeert</l>
<l n="1335">In historien ende in geesten,</l>
<l>Die die poeten van hem leesten,</l>
<l>Daer sy mede worden verheven</l>
<l>Als of sy noch waren int leven:</l>
<l>Wantmen noch hoer leven kent</l>
<l n="1340"><pb n="II,98"/> Bijden scriften al omtrent.</l>
<l>Daer om so waert schade groot,</l>
<l>Datse verswelghen soude die doot,</l>
<l>So datmen van hem niet en screve</l>
<l>Ende hoer doecht vergheten bleve.</l>
<l n="1345">Dat en woud hi niet ghedoghen,</l>
<l>Die dit boecxkijn bracht voer oghen,</l>
<l>Ende heeft sijn sin daer toe besneden,</l>
<l>Om deser vrouwen loff te breden.</l>
<l>                Ametus was der coninghen een</l>
<l n="1350">Van Thessalijen. Na dat scheen,</l>
<l>So seyden him die Goden te voren,</l>
<l>Dat sijn lijff ware verloren</l>
<l>Ende dat [hi] him reyde te sterven;</l>
<l>Mer waert, dat hi conde verwerven</l>
<l n="1355">Enen, die voer hem sterven woude,</l>
<l>Sijn lijff hi dan behouden soude.</l>
<l>Hij had een doechdentlijcke wijff,</l>
<l>Alst wel scheen: want si hoer lijff</l>
<l>Overgaff om tsijn te houden</l>
<l n="1360">Ende voer daer heen in sdodes wouden.</l>
<l>Atestes so was si ghenant,</l>
<l>Die edel vrouwe, wail becant.</l>
<l>                Protheselaus, die edel vorst,</l>
<l>Die eerst opt lant voer Troyen dorst</l>
<l n="1365"><pb n="II,99"/> Heerlic uuten schepe springhen,</l>
<l>Dair die vyanden voer him ghinghen,</l>
<l>Wort versleghen op dat sant.</l>
<l>Hi hadde een groot rijcke lant:</l>
<l>Want hi was coninc van Philasse.</l>
<l n="1370">Doe hi van daen voer sijnre gasse,</l>
<l>Soe liet hi sijnre liever vrouwen,</l>
<l>Die him minde mit ganser trouwen,</l>
<l>Een wassen beeld, him recht ghelijck.</l>
<l>Dat begheerde si hertelijck.</l>
<l n="1375">Si was rechtveerdich ende goet</l>
<l>Ende droech enen zedighen moet.</l>
<l>Si was trou, van rijcker schaem.</l>
<l>Ladomya was hoer naem.</l>
<l>Doe si die mare vernam al bloot,</l>
<l n="1380">Dat hoir guede man was doot,</l>
<l>Besloot sy hoer al heymelic</l>
<l>Bij den beelde sijn ghelijc</l>
<l>Ende nam dat vriendeliken inden armen.</l>
<l>Menichwerven riep si: wacharmen!</l>
<l n="1385">So datsi bijden beelde bleeff</l>
<l>Ghestorven, als Ovidius screeff.</l>
<l>                Capaneus was een Griecx coninc.</l>
<l>Hoert hier wonderlike dinck.</l>
<l>Doemen voer Troyen soude varen,</l>
<l n="1390">Voer hi mede mit sijnre scharen.</l>
<l><pb n="II,100"/> Onder weghe quam hi aen</l>
<l>Inder stede van Thebaen.</l>
<l>Daer ghinc hi opter vesten spetsieren.</l>
<l>Tweder dochte hem qualiken tieren</l>
<l n="1395">Om te vorderen hoer ghevaerde,</l>
<l>Soe dat hi toornlick daer om baerde.</l>
<l>Den Goden en heeft hi niet gheroect</l>
<l>Ende heeft Jupiter ghevloect.</l>
<l>Jupiter hadde des groten toern</l>
<l n="1400">Ende heeft Capaneus doot ghezworen.</l>
<l>Te hant dede hi enen blixem comen:</l>
<l>Die heeft Capaneus tlijff benomen.</l>
<l>Hi hadde een eerbaer salighe vrouwe,</l>
<l>Die him was guetlic en[de] ghetrouwe:</l>
<l n="1405">Enalue so was sy gheheten.</l>
<l>Het wort hoir ghedaen te weten.</l>
<l>Si voer dairwaert hoirre vairde,</l>
<l>Om him te hilpen ter aerde.</l>
<l>Sij quam daer bij na zedelicheit,</l>
<l n="1410">Ende als dat vuer was bereyt,</l>
<l>Daermen sijn lichaem in soude</l>
<l>Branden, spranc si also houde</l>
<l>In dat vier ende liet haer daer</l>
<l>Mede verbranden, dat was waer:</l>
<l n="1415">Want doe Capaneus was ghebleven,</l>
<l>En woude Enalue niet langher leven.</l>
<l>Sulken trou heeft si bewijst,</l>
<l>Datmense ewelic daer om prijst.</l>
<l><pb n="II,101"/> Tis grote reden, dat ic noch scrive</l>
<l n="1420">Van enen eerbaren, salighen wive,</l>
<l>Die haren man was so ghetru,</l>
<l>Dat hoir sijn schim was altoes nu.</l>
<l>Hoe verre off langhe hi van hoir was,</l>
<l>Nie en woude sy gheloven das,</l>
<l n="1425">Wesmen van sijn ontrouwe seyde,</l>
<l>Noch nie sy oick ghelove en leyde,</l>
<l>Alsmen seyde dat hi was doot.</l>
<l>Nochtan hadsy tvervolch soe groot</l>
<l>Van groten vryers van hoirre conde,</l>
<l n="1430">Dat sijse nauwelic weren en konde.</l>
<l>Dit was die goede Penolopee.</l>
<l>Hoir man was mede over zee,</l>
<l>Voer Troeyen inder Turcken lant.</l>
<l>Ulixes so was hy ghenamt.</l>
<l n="1435">Hi was die subtijlste van rade</l>
<l>Ende die die Troysschen deed meerre schade,</l>
<l>Dan yemant die daer mede was,</l>
<l>Soe ic in Darius boecken las.</l>
<l>Thien jair laghen si voer die stat,</l>
<l n="1440">Eer sise conden maken mat</l>
<l>Ende doe si keerden te Griecken waert,</l>
<l>Soe doelde Ulixes op die vaert</l>
<l>Mit sinen schepen, vier off vive.</l>
<l>Die ander verloren veel haer live</l>
<l n="1445">In enen storm op eenre nacht,</l>
<l>Dat een verrader al toebracht.</l>
<l><pb n="II,102"/> Noch den tijt van thien jaren</l>
<l>Heeft Ulixes altoes ghevaren</l>
<l>Ende ghedoolt in menighen lande,</l>
<l n="1450">Die [hi] versocht ende menigherhande.</l>
<l>Bij wilen ruste hy een jaer off twee,</l>
<l>Eer hi weder begreep die zee.</l>
<l>Wes hem daer binnen wedervoer,</l>
<l>Des waer te scriven een vreemde voer.</l>
<l n="1455">Dus langhe wachte dit salighe wijff:</l>
<l>Altoes hoepte sij op sijn lijff</l>
<l>Ende nye en wiste sy waer hi bleeff.</l>
<l>Nochtan sy menighen brieff screeff</l>
<l>In menighe lande, ver ende voert,</l>
<l n="1460">Off menre erghent off hadde ghehoirt.</l>
<l>Die ghene, die hoer vyanden waren,</l>
<l>En woudens langher niet ghesparen.</l>
<l>Sij reden in hoer lant mit cracht</l>
<l>Ende hebben veel quaets ghewracht,</l>
<l n="1465">Om dat sise wouden versmaden:</l>
<l>Want sy was also beraden,</l>
<l>Dat sy liever sterven woude</l>
<l>Wedue, dan sy hiliken zoude</l>
<l>Eer si twaer hadde vernomen</l>
<l n="1470">Van des horen man waer becomen.</l>
<l>Horen zoon hadsi in een ander lant</l>
<l>Bijden coninc Menelaus ghesant</l>
<l>Ende wort een jonghe van .XX. jaren</l>
<l><pb n="II,103"/> Doe hij te heyme quam ghevaren.</l>
<l n="1475">Hi was starc ende vroom ter hant.</l>
<l>Thelematus was hi ghenant.</l>
<l>Lehartes, heer Ulixes vader,</l>
<l>Dat was Penolopen berader.</l>
<l>Hij hadse gaerne gheset te vreden.</l>
<l n="1480">Om dat sij grote schade deden,</l>
<l>Die hoghe mannen, die na hoir stonden,</l>
<l>So had hi gaerne den raet ghevonden,</l>
<l>Dat sij hijlic had aenghegaen,</l>
<l>Want die hope waer ghedaen</l>
<l n="1485">Van sinen soon: die guede oude</l>
<l>En meende niet, dat hi soude</l>
<l>Wederkeren ymmermeer.</l>
<l>Hij dedet int beste, die goede heer,</l>
<l>Dat hij hoer te hiliken riet,</l>
<l n="1490">Om dat den jonghen gheen verdriet</l>
<l>En worde ghedaen an sinen lande.</l>
<l>Penolopen was goederhande</l>
<l>Ende bat den vader, dat hi noch zweghe:</l>
<l>Sij hadde ghevonden sulken weghe,</l>
<l n="1495">Dat zij hoepte sonder strijt</l>
<l>Wael te bliven langhe tijt.</l>
<l>Hoer vryers dede si bidden stille,</l>
<l>Dat sy een dinc om horen wille</l>
<l>Deden, so woud si voerwaer</l>
<l n="1500">Doen, dat wel ghedaen waer.</l>
<l>Sij hadde een webbe ghescheert:</l>
<l><pb n="II,104"/> Nu so was dit hoir begheert,</l>
<l>Dat sise lieten onbecracht</l>
<l>Des dat webbe waer volbracht:</l>
<l n="1505">Dat werck en waer niet so groot,</l>
<l>Men soud wel sonder wederstoot</l>
<l>Binnen ses weken hebben ghedaen.</l>
<l>Die heren namen die voirwaird an:</l>
<l>Si soude in vreden leven socht,</l>
<l n="1510">Thent dattet webbe waer volwrocht,</l>
<l>Mit voirwairden, dat sy daghelijck</l>
<l>Wercken soude redelijck.</l>
<l>Dus wrochtsi naerstelijck alle daghe,</l>
<l>Off yeman waer, die daer na saghe,</l>
<l n="1515">Datmense niet begripen en mochte;</l>
<l>Mer snachts, alsmenre minst om dochte,</l>
<l>Ondeed sy weder alle das,</l>
<l>Dat des daghes ghemaect was.</l>
<l>Dus quamt, dattet webbe langhe duyrde.</l>
<l n="1520">Hier en binnen sy vaste kuyrde;</l>
<l>Mer tverdroot den luden zeer.</l>
<l>Doch ten lesten, doe sy niet meer</l>
<l>En mochte verhuden int bescheyde,</l>
<l>Doe ghenct weder uuten gheleyde.</l>
<l n="1525">Ses weken wercs hadde voirwair</l>
<l>Langher gheduyrt dan drie jair.</l>
<l>Si reden weder in hoer lant</l>
<l>Ende hebbent zoer [<hi rend="italic">l.</hi> zeer] gheschant.</l>
<l><pb n="II,105"/> Noch en woude sijre niet an,</l>
<l n="1530">Sij en wiste twaer van horen man.</l>
<l>Doe ghevielt dat quam Ulixes</l>
<l>Heymelic to Sybotes,</l>
<l>Die sijn vye te hoeden plach.</l>
<l>Sijn soon quam opten selven dach</l>
<l n="1535">Ende es tot Sybotes huse gheraect.</l>
<l>Daer wort kennisse ghemaect</l>
<l>Mit groter vroechde, als reden was.</l>
<l>Si ghinghen tsamen op enen pas,</l>
<l>Daer sijns wijffs vrijers saten</l>
<l n="1540">Ende van sinen guede aten</l>
<l>Ende sloghense alle doot.</l>
<l>Dus quam Penolope uuter noot.</l>
<l>Sij ghinghen tsamen te heyme waert,</l>
<l>Daer grote blijschap wart verbaert,</l>
<l n="1545">Alsmen dat wael dencken mach:</l>
<l>Wanttet en valt niet alle den dach,</l>
<l>Datmen soe langhe wacht den man</l>
<l>Als hi den huse is verre van.</l>
<l>Die eerste bode, die daer quame,</l>
<l n="1550">Dairmen sijn doot bij vername,</l>
<l>Al wistmen half dat lueghen waer,</l>
<l>Men sout al houden over wair.</l>
<l>Doch die gueden doen hoir doecht</l>
<l>Ende die jonghen doir hoir yoecht,</l>
<l n="1555">Die een doet veel, die ander min:</l>
<l>So menich mensche, so menich sin.</l>
<l><pb n="II,106"/> Een goet wijff is veel eeren waert,</l>
<l>Die wislic leeft ende schanden spaert.</l>
<l>Eer is een duerbair schat.</l>
<l n="1560">Houtse vast, ic rade u dat.</l>
<l>                O waerde vrouwen, weest ghetru.</l>
<l>Laet u altoes wesen nu,</l>
<l>Datmen den ghenen hoghe prijst,</l>
<l>Die haer in sulker eer bewijst,</l>
<l n="1565">Dat menre off scrijft in boecken.</l>
<l>Die schone, witte, suvere doecken,</l>
<l>Die ghi draghet int ghemeen,</l>
<l>Laet die bliven sonder scheem.</l>
<l>Hout tru, daer ghise mit wille</l>
<l n="1570">Hebt ghegheven, lude off stille.</l>
<l>Herimones, die schone waerde,</l>
<l>Was van also ghetruwer aerde,</l>
<l>Dat sy al bleeff dair sy eerst was,</l>
<l>Daer sy namaels mede ghenas.</l>
<l n="1575">Hoir oudevader hadde hoir ghegheven</l>
<l>Enen man van jonghen leven,</l>
<l>Arestis, Agamennons zoen,</l>
<l>Die goeder daden was ghewoen.</l>
<l>Die oudevader was machtich des</l>
<l n="1580">Ende tghenoechde Herymones</l>
<l>Ende gheloefde him hoir trouwe.</l>
<l>Hoir vader was in vreemder ouwe,</l>
<l>Menelaus, die edel man,</l>
<l><pb n="II,107"/> Ende en wist alhier niet van.</l>
<l n="1585">Den jonghen Pyrrus, Achilles zoon,</l>
<l>Heeft hi gheven sijn dochter schoon,</l>
<l>Ende loefde voer die maecht,</l>
<l>Dat sy sal doen wes him behaecht.</l>
<l>Die vader haeldeze mit cracht</l>
<l n="1590">Ende heeftse Pirrus thuus ghebracht.</l>
<l>Daer was sy eenen jaer off twee</l>
<l>In groot ghedruc ende hertelic wee.</l>
<l>Haer herte en scheyde nye daer aff,</l>
<l>Daer sij den eersten truwe gaff.</l>
<l n="1595">Alle hair vrunden en condense nye</l>
<l>Daer toe ghebringhen, dat sy ye</l>
<l>Pirrus woude vruntschap doen.</l>
<l>Arestis, die vorste choen,</l>
<l>Creechse daer na, des sijt ghewes,</l>
<l n="1600">Bij wisen rade van Pallades.</l>
<l>Doe sij was daer sij wesen soude,</l>
<l>Doe leefde sij vrolic totter oude.</l>
<l>Dus salmen trouwe houden vast</l>
<l>Ende laten dat om ghenen last,</l>
<l n="1605">Die den mensche mach overvallen.</l>
<l>Ghi en sult gheen vreemde paerden stallen</l>
<l>Ende jaghen die uwe uut:</l>
<l>Want coemter off een gheluut,</l>
<l>Dat ghij tonrecht anevaet,</l>
<l n="1610"><pb n="II,108"/> Soe crijchdi twoert der misdaet.</l>
<l>Mar ist mit eren dat ghi doet</l>
<l>Ende stille, na edelre minnen gloet,</l>
<l>Ende alle dinck reynlick wart gh[e]coect,</l>
<l>So dat gheen vuyl daer uut en smooct,</l>
<l n="1615">So ist te beter te verdraghen,</l>
<l>Want dair uut en comt gheen mishaghen</l>
<l>Onder eerbair goede menschen.</l>
<l>Daer om so woud ic gaerne wenschen,</l>
<l>Dat guede liefte bleve verholen,</l>
<l n="1620">Die in zueticheit wert ghestolen</l>
<l>Sonder dorpelike daet,</l>
<l>Ende datsy in reynen moede staet:</l>
<l>Want des en machmen niet ontberen,</l>
<l>Sullen die wapen staen in eeren.</l>
<l n="1625">                Saken vindmen alrehande,</l>
<l>Die dicke vrienden te vyande</l>
<l>Hebben ghemaect int aertsche dal,</l>
<l>Ende men sonderlinghe schuwen sal,</l>
<l>Dair guede luden in echtscap sitten.</l>
<l n="1630">Si bringhen toern ende hitten,</l>
<l>Onrust ende wedermoet,</l>
<l>Soe datmen bij wilen doet,</l>
<l>Dat nutter after waer ghelaten:</l>
<l>Sij doen deen den anderen haten.</l>
<l n="1635">Daer om salmense ymmer schuwen.</l>
<l>Dat eerste is, lichtelic te betruwen,</l>
<l><pb n="II,109"/> Dat vrouwen draghen inden sin.</l>
<l>Coemter yemant tot hem in,</l>
<l>Die heymelic brinct enighe mare,</l>
<l n="1640">Sijn sij loghen ofte ware,</l>
<l>Dat die man erghent heeft gheweest,</l>
<l>Also hem die clapper leest,</l>
<l>Dat ghelooft sy wael te gronde,</l>
<l>Als oft in die ewangelie stonde.</l>
<l n="1645">Daer heeft menighe vrouwe mede</l>
<l>Ghenuecht verloren ende vrede.</l>
<l>Nochtan en willen sijs laten niet.</l>
<l>Hem donct recht, dat hem goet gheschiet,</l>
<l>Ende wetens hem groten danck,</l>
<l n="1650">Die hem singhen desen zanck.</l>
<l>Men vintse, diese daer toe winnen,</l>
<l>So mit miede, so mit minnen,</l>
<l>Off sy enighe dinghen saghen</l>
<l>Van hoirre mannen in enighen laghen,</l>
<l n="1655">Dat sy dan vluchts tot hem comen:</l>
<l>Als sy wat nuwes hebben vernomen,</l>
<l>Men salt wel teghen hoir verdienen.</l>
<l>Dit is groot wonder wat si menen,</l>
<l>Dat sy soe gaerne horen spreken,</l>
<l n="1660">Dair sy hoir ruste mede breken.</l>
<l>Men vintse veel der quader snoeren,</l>
<l>Die hem gheneren mit sulker voeren</l>
<l>Ende houden man ende wijff</l>
<l>Dicwijl leven in een kijff,</l>
<l n="1665"><pb n="II,110"/> Die wael mit rusten souden sijn,</l>
<l>[En] dede der clapper valsch venijn,</l>
<l>Die al roeren dat quade blat</l>
<l>Ende die vrouwen gheloven dat.</l>
<l>Och, hoe qualic sijn sij beraden,</l>
<l n="1670">Die hem selven soe beschaden!</l>
<l>Het waer veel beter, dattet woert</l>
<l>Nymmermeer en worde ghehoirt:</l>
<l>Want daer en can niet guets off comen,</l>
<l>Alsmen ducke heeft vernomen,</l>
<l n="1675">Dan onvrienschap ende onminne</l>
<l>Ende toernichliken sinne,</l>
<l>Die des menschen hert so knaghen,</l>
<l>Dat hi beter waer verslaghen</l>
<l>Off scoenre doot in een graff,</l>
<l n="1680">Dan te leven in sulken gheschaff.</l>
<l>                Want sulck gheloven lichtelick</l>
<l>Is duck ende menichfoudelic</l>
<l>Groet jammer ende schade gheschiet.</l>
<l>Daer omme dat lichte gheloven vlyet!</l>
<l n="1685">Men seit menichwarff ende dich:</l>
<l>Wye balde ghelovet, die ghecket sich.</l>
<l>Dat heeft enen goeden wive ghewerret,</l>
<l>Die mit ghelove wart ghearret,</l>
<l>Dair off ic scrive, suldi horen.</l>
<l n="1690">Een machtich man alhier te voren</l>
<l>Was gheseten in Griecken lant:</l>
<l><pb n="II,111"/> Tholomanes was hi ghenant.</l>
<l>Daer bij so woende een vrouwe dan,</l>
<l>Die hadde enen gheraden man,</l>
<l n="1695">Die oick veel lants hadde beseten</l>
<l>Ende was Paschalis gheheten.</l>
<l>Voer Troyen lach die goede heer,</l>
<l>Daer hi ontfinck loff ende eer.</l>
<l>Boecie hiet die eerbare vrouwe.</l>
<l n="1700">Malcanderen waren sij ghetrouwe.</l>
<l>Tholomanes was thuus ghebleven</l>
<l>Ende heeft groot vervolch ghedreven</l>
<l>Aen Boecia, die schone,</l>
<l>Om van haer te werven lone</l>
<l n="1705">Van minnen, die hi tot hoer droech,</l>
<l>Ende Boecia al van handen sloech.</l>
<l>Die woerden, die hi van minnen sprac,</l>
<l>Suverlijck sij altoes brack</l>
<l>Ende bracht ander woerden int spel,</l>
<l n="1710">Des hem en ghenoechde nauwelic wel.</l>
<l>Hoirre vrienscap gheerde hi zeder:</l>
<l>Goede woerden gafsy him weder.</l>
<l>Dat stont also enen langhe[n] tijt.</l>
<l>Hij hoepte, waer sij hoirs mans quijt,</l>
<l n="1715">Alle dinck dan waer te pas.</l>
<l>Daer na, als Troyen ghewonnen was</l>
<l>Ende die ghemeen luden vernamen,</l>
<l>Dat die Gryecken thuuswert quamen,</l>
<l>So quam Tholomanes alte hant</l>
<l n="1720"><pb n="II,112"/> Daer hi die goede Boecia vant,</l>
<l>Ende sprac: "Vrouwe, ghi moech[t]wael sijn</l>
<l>Vrolic ende in blijden schijn:</l>
<l>Want Paschalis mit hem bringhet</l>
<l>Een schone maghet, onbevlinghet,</l>
<l n="1725">Van conincliken bloede gheboren,</l>
<l>Dien hi tru heeft ghezworen."</l>
<l>Boecia vraechde den droghenaer,</l>
<l>Oft oick te gheloven waer?</l>
<l>"Jaet," sprack hi, "bij onsen Goede,</l>
<l n="1730">Ic soud u lieghen harde node.</l>
<l>Het hebben my die ghene gheseit,</l>
<l>Die daer aff weten guet bescheit</l>
<l>Ende ghister mit hem aten.</l>
<l>Hi heeftse noch after ghelaten</l>
<l n="1735">Niet ver van heen, int ander lant,</l>
<l>Ende hi sal hier wesen alte hant</l>
<l>Ende sal u thyen, vrouwe mijn,</l>
<l>Dat ghi hem ontru hebt ghesijn:</l>
<l>Daer mede sal hi u verdriven</l>
<l n="1740">Ende dander sal die vrouwe bliven."</l>
<l>Boecia sprack mit goeden stade:</l>
<l>"Wat rady my in rechten rade?</l>
<l>Hoe sal ic dit an hem wreken,</l>
<l>Datmen my niet en mach bespreken?"</l>
<l n="1745">Hi sprac: "Teerst dat hy comet in,</l>
<l>Ontfancten mit enen blijden sin</l>
<l>Ende gheeft hem drincken starck venijn,</l>
<l><pb n="II,113"/> Wail ghemenghet mit gueden wijn,</l>
<l>Ende scheynckt hem enen vriendelic groet,</l>
<l n="1750">Dat hi willecoem wesen moet."</l>
<l>Die vrouwe sprac: "Na dien dat hi</l>
<l>Die valscheit heeft ghedocht an my,</l>
<l>So saghic hem veel liever doot</l>
<l>Dan levendich in sulker noot."</l>
<l n="1755">Paschalis, die edele man,</l>
<l>Die sine[n] wive alles goedes gan,</l>
<l>Ende nye en docht sulken dinck,</l>
<l>Als tgherucht over hem ghinck,</l>
<l>Dat Tholomanes hadde gheloghen.</l>
<l n="1760">Die mare quam te richt ghevloghen,</l>
<l>Dat Paschalis was opt lant.</l>
<l>Die vrouwe ghinc hem teghen te hant</l>
<l>Ende ontfincken vriendelick.</l>
<l>Hi was blide, mer droeflick</l>
<l n="1765">Ghelyet hi, om dat hi te voren</l>
<l>Sijn lieve vrienden hadde verloren,</l>
<l>Die inder zee verdroncken waren.</l>
<l>Doe die vrouwe sach dat ghebaren,</l>
<l>Doe twivelde hoir ende meynde dat,</l>
<l n="1770">Dat hi hoir waer gheworden mat.</l>
<l>Si gaff hem drincken vanden wijn,</l>
<l>Daer him off nakede sdodes pijn.</l>
<l>Des anderen daghes was hi doet.</l>
<l>Sijn vrienden haddens rouwe groet.</l>
<l n="1775">Sij dede scicken int ander lant,</l>
<l><pb n="II,114"/> Om te vernemen alte hant,</l>
<l>Off daer die vrouwe ghecomen waer.</l>
<l>Si vernamen wel aldair,</l>
<l>Dattet al droch ende lueghen was,</l>
<l n="1780">Dat ghesproken hadde die dwaes.</l>
<l>Als dat Boecia hadde ghehoirt,</l>
<l>Sprack si: "Och! ic hebbe vermoert</l>
<l>Minen gueden man Paschail!</l>
<l>Och! ich gheloefde him te wael,</l>
<l n="1785">Die mi die loghene heeft gheseit!</l>
<l>Minen man, die inder aerden leyt,</l>
<l>Willic volghen onder tzant."</l>
<l>Een zwaert soe nam si inder hant</l>
<l>Ende heeft hoir wijflicheit doerboert.</l>
<l n="1790">Was dat niet een valsche moert,</l>
<l>Die Tholomanes hadde bedreven?</l>
<l>Doch ten wort hem niet vergheven.</l>
<l>Daer was een Porijas,</l>
<l>Die Boecien broeder was.</l>
<l n="1795">Hij hadde den rou int herte groot</l>
<l>Om sijnre liever suster doot</l>
<l>Ende oick sijns zwaghers Paschael.</l>
<l>Hi vernam die zaken wael,</l>
<l>Dat Tholomanes hadde ghebrouwen.</l>
<l n="1800">Hi zwoer bij sijnre trouwen,</l>
<l>Dat hi die ondaet hadde gheweven,</l>
<l><pb n="II,115"/> Dat soude hem entelic costen tleven.</l>
<l>Porias heeften eens verwacht,</l>
<l>Dat hi soud rijden opter jacht</l>
<l n="1805">Ende sloechen so mit sinen zwaerde,</l>
<l>Dat hi doet viel opter aerden.</l>
<l>Besiet, hoe heeft een licht gheloven</l>
<l>Dese drie vanden live doen roven.</l>
<l>Creusa gheloifde lichtelic,</l>
<l n="1810">Dat Jason, die vorste rijck,</l>
<l>Gheen wijff en hadde; mer sij wist na,</l>
<l>Dat noch levende was Medea.</l>
<l>Had sijt gheweten wel te voren,</l>
<l>Si hadde des hilix al ontboren.</l>
<l n="1815">Mer licht ghelove brachtse in sneven:</l>
<l>Wanttet costede haer haer leven,</l>
<l>Mit enen hemde, dat hoir sende</l>
<l>Medea, daer si in verbrende.</l>
<l>Wacht u hier voer, goede wijff!</l>
<l n="1820">Behout u vrede ende u lijff.</l>
<l>Licht ghelove en is niet te prisen,</l>
<l>Het doet menich leyt op rijsen,</l>
<l>Ende sonderlinghe ter heren hove</l>
<l>Soe ist een duvel, tlicht ghelove.</l>
<l n="1825">Theeft so menich quaet getymmert.</l>
<l>Wye sijn herte is so belimmert,</l>
<l>Dat hi lichtelic ghelooft,</l>
<l><pb n="II,116"/> Dick worden sijn saken seer verdooft.</l>
<l>Wye dat dat ghebrec heeft in,</l>
<l n="1830">Vrijlic, hi heeft enen wisschelen sin,</l>
<l>Ende is op him te vermoeden,</l>
<l>Dat hi lichtelic vanden goeden</l>
<l>Totten quaden soude gaen</l>
<l>Ende doen dat qualic waer ghedaen,</l>
<l n="1835">Als dese eerbair vrouwe dede,</l>
<l>Die horen man ende hoir selven mede</l>
<l>Scendelic vanden live rovede,</l>
<l>Om dat sij lichtelic ghelovede.</l>
<l>                Een dinck pleghen noch die wive</l>
<l n="1840">(Van vrouwen ic dat niet en scrive,</l>
<l>Want wye dat doen en sijn niet waert</l>
<l>Datmense heit van vrouwen aert),</l>
<l>Dats, als die mannen gaen anderswair,</l>
<l>So volghen si van verren nair</l>
<l n="1845">Bij wijlen heymelic inder nacht,</l>
<l>Om des mannes ganghes wacht.</l>
<l>Die dat doet uut sulken gheer,</l>
<l>Dier is also veel om hoir eer,</l>
<l>Als der gheenre, die hoir man</l>
<l n="1850">Sijn cleder mit stocken duwet an.</l>
<l>Die doch is uuter eren boeck.</l>
<l>Een man heeft enen zwaren vloeck,</l>
<l>Die anden duvel is gheraect:</l>
<l>Tghescrifte ons doch kondich maect,</l>
<l n="1855"><pb n="II,117"/> Dat een recht quaet bois wijff</l>
<l>Is quader dan des duvels lijff.</l>
<l>God die moetet hem versetten,</l>
<l>Die daer sijn lijff moet teghen wetten.</l>
<l>Doch ic hope int herte mijn,</l>
<l n="1860">Datter niet meer quaet en sijn,</l>
<l>Dan een die inder werlt leeft,</l>
<l>Ende elck man meent dat hise heeft.</l>
<l>Hoese heet en wet ic niet;</l>
<l>Mer hem is wail leyde gheschiet,</l>
<l n="1865">Die dat enighe juweel</l>
<l>Heeft ghecreghen tsinen deel.</l>
<l>Die mine danck ic altemael,</l>
<l>Als sy blijde is ende spreket wael.</l>
<l>He[ef]t anders yemant ghebrec hier in,</l>
<l n="1870">Die zwighe al stil ende dwing sijn sin.</l>
<l>Doet hem die quade een misval,</l>
<l>Die goede salt verbeteren al,</l>
<l>Daer alle doecht is off ghecomen;</l>
<l>Die is guet te hulpe ghenomen.</l>
<l n="1875">Ende ghedoechsame te sijn</l>
<l>Radic alle die vrienden mijn:</l>
<l>Want salich is hi, die can mijden.</l>
<l>Heeft een eerbaer wijff oick lijden</l>
<l><pb n="II,118"/> Mit enen quaden, zwacken man,</l>
<l n="1880">Die isser zeker qualicken an.</l>
<l>En weet hoir oick niet bet te raden,</l>
<l>Dan sijt claghe der Goeds ghenaden</l>
<l>Ende lijde des ont beter wort:</l>
<l>Want dat sij dael [<hi rend="italic">l</hi>. daer] veel teghen hort</l>
<l n="1885">Ende mit wreden woirden kijft,</l>
<l>Soet eerst was, soet altoes blijft.</l>
<l>Si en kans mit quaetheit niet wel keren</l>
<l>Hij en sal leysten sijn begheren;</l>
<l>Ten baet gheen wachten noch oic hoeden</l>
<l n="1890">Noch gheen schelden noch verwoeden.</l>
<l>Goede, eerbair, salighe vrouwen,</l>
<l>Laet uwe doecht in eren schouwen:</l>
<l>Leeft oetmoedelijc ende sacht,</l>
<l>Ende off u die rude verwacht,</l>
<l n="1895">So en wilt niet weder dair om gremmen.</l>
<l>Een zedich wijff sal hoir doch temmen</l>
<l>Ende menghen wijflicheit mit schaemt,</l>
<l>Soe blijft die ere onverlaemt.</l>
<l>Is een man van boser yuecht,</l>
<l n="1900">Ghemoet hem altoes mitter doecht:</l>
<l>Ghi sulten daer mede bet verwinnen</l>
<l>Ende God sal u te hogher minnen.</l>
<l>Duechde tymmert die husen weder,</l>
<l>Die die quaetheit werpt ter neder;</l>
<l n="1905">Machmen mit doechden verwinnen yet,</l>
<l><pb n="II,119"/> Die quaetheit en helpet niet.</l>
<l>Het heeft die sulke inder nacht</l>
<l>Ghelopen ende horen man verwacht,</l>
<l>Daer sy luttel eren haelde:</l>
<l n="1910">Wantmen die tollen daer betaelde,</l>
<l>Diemen onderweghen vint.</l>
<l>Bij nacht sijn alle luden blint.</l>
<l>Ontschamelheit wandert mede.</l>
<l>Vintsi dan schamelheit tsulker stede,</l>
<l n="1915">Daer haer niet te sijn en behoirt,</l>
<l>So wort si dan te hant versmoort:</l>
<l>Wantsi en dar gheen woirde maken</l>
<l>Noch claghen hoirs ghevallen zaken.</l>
<l>Het schiede te Ghent enen goeden wive,</l>
<l n="1920">Die rackelic was van horen live,</l>
<l>Ende van rouwen daer na starff</l>
<l>Om die schande, die si verwerff:</l>
<l>Want si was tsulker ste gheraect,</l>
<l>Daer hoir tclaghen was ontmaect.</l>
<l n="1925">Sij hadde veel bet hoir eer ghewacht,</l>
<l>Dan hoir man op sulker yacht.</l>
<l>Vrouwen sullen mit malcanderen</l>
<l>Gaen, aldaer su eerlic wanderen</l>
<l>Ende daermen veylighe straten vint,</l>
<l n="1930">Op dat sy niet en worden gheschint</l>
<l>Noch van hoirre eren beroeft.</l>
<l><pb n="II,120"/> Ic segghe u twaer, des ghelooft.</l>
<l>                Men sal die mannen niet na gaen.</l>
<l>Daer mocht die sulke bistaen,</l>
<l n="1935">Hoerde hi daer off een queyncken,</l>
<l>Hi soude om sijn voerdeel dencken</l>
<l>Ende soude oic rijden uut om roven.</l>
<l>Ic seg u twaer, wildijs gheloven:</l>
<l>U en behoert niet wel te staen</l>
<l n="1940">Daer die mannen bij wilen gaen.</l>
<l>Het gaet die menighe sulken ganc</l>
<l>Ende versmaet hoirs mannes dwanck:</l>
<l>Sy wacht horen man quanshuys;</l>
<l>Twaer hoir eerliker, bleefsy thuus.</l>
<l n="1945">Elc goet wijff proeve dit</l>
<l>In horen sin, off dat wel sit,</l>
<l>Als sij sulke dinghen plyen,</l>
<l>Dat sij sullen gaen besien,</l>
<l>Daer si selve in vresen staen,</l>
<l n="1950">Zwacke dinghen an te gaen.</l>
<l>Sal een guet wijff die weghen leren,</l>
<l>Die een man nauwelic gaet mit eren?</l>
<l>Vertyet uwe dwase opset</l>
<l>Ende wacht u selven voer die smette.</l>
<l n="1955">Hout u ghemac: ghi sijts te wiser.</l>
<l>Legghet uwen man gheen voetyser,</l>
<l><pb n="II,121"/> Op dat ghi die niet en vergheet</l>
<l>Ende selve dair inne treet,</l>
<l>Dat u voet daer in so vest,</l>
<l n="1960">Dat hijs nymmermeer en ghenest.</l>
<l>Die menich wil den anderen doren,</l>
<l>Het comt hem selven te groten toren.</l>
<l>Wye dat schiet mit enen boghe</l>
<l>Ende raect hem selven in sijn oghe,</l>
<l n="1965">Die hadde schietens bet ontboren.</l>
<l>Ic hebbe dicke segghen horen:</l>
<l>Wye den anderen jaghen sal</l>
<l>Die en mach selve niet rusten al,</l>
<l>Ende die den anderen oick verlaecht</l>
<l n="1970">Wort selve duck int net gheyaecht.</l>
<l>Wat tSchyedam eens geschiede,</l>
<l>Dat weten noch wel sommighe lyede,</l>
<l>Hoe dair voir [<hi rend="italic">l</hi>. voer] een eerbair wijff.</l>
<l>Die manne vryede die maghet stijff,</l>
<l n="1975">Soemen van Roseboem plach te singhen.</l>
<l>Die maghet en achte niet sijn dinghen</l>
<l>Ende seyde hoer vrouwe dat.</l>
<l>Die vrouwe en was oic niet lat</l>
<l>Ende maecte voerwaerde mitter deerne.</l>
<l n="1980">Si seyde, sy soudet doen gheerne,</l>
<l>Ende bescheyde hem ene stonde,</l>
<l>Dat hise inden bedde vonde.</l>
<l><pb n="II,122"/> Die maghet heeft also ghedaen:</l>
<l>Die vrouwe is te bedde ghegaen</l>
<l n="1985">Beneden, upter maghet stat,</l>
<l>Ende als die weert vermoede, dat</l>
<l>Alleman te bedde waer,</l>
<l>So ghinc hi listelic aldaer,</l>
<l>Ende meynt dat hi die maghet heeft,</l>
<l n="1990">Daer hi vrolic mede leeft.</l>
<l>Hi ghinc weder in sijn ghelach.</l>
<l>Sinen heymelicken vrient hi aldair sach</l>
<l>Ende seyde, hoe hi in sulken schijn</l>
<l>Bij sijnre maghet hadde ghesijn.</l>
<l n="1995">Hi seide: "Gaet ghi mede aldair</l>
<l>Ende veinst u recht off icket waer:</l>
<l>Ghi vint die duere noch open staen."</l>
<l>Die ander is dair toe ghegaen.</l>
<l>Luttel woerden soe maecte hi,</l>
<l n="2000">Ende was oick der vrouwen bi.</l>
<l>Si meende, twaer hair man gheweest,</l>
<l>So dat hoir lief was totter feest.</l>
<l>Dit werck begonde hem te openbaren.</l>
<l>Nu merct, hoe si nu heeft ghevaren.</l>
<l n="2005">Eerlois is sy nu gheworden.</l>
<l>Si hadde gheslapen bet op horden</l>
<l>Ende hadde der maecht hair bedde ghelaten.</l>
<l>Die wissel stont op ghecker maten:</l>
<l>Si waende verschalken horen man;</l>
<l n="2010"><pb n="II,123"/> Mer si bleef selve in die pan</l>
<l>Ende wort gheschent in horen daghen,</l>
<l>Dat seker billicx is te beclaghen.</l>
<l>Die man was wel [e]en schennes waert,</l>
<l>Doe hem wat heyls was verbaert,</l>
<l n="2015">Dat hi dat enen anderen gonde.</l>
<l>Het was boeflic ende sonde,</l>
<l>Al hadt gheweest op ander maet:</l>
<l>Want hi dubbelde die misdaet.</l>
<l>Nu overdeynct wel dese dinck,</l>
<l n="2020">Hoe der vrouwen dat verghinck,</l>
<l>Dat sy horen man verdulde.</l>
<l>Sij betaelde daer die schulde,</l>
<l>Die sij der schanden schuldich was,</l>
<l>Daer sy nie aff en ghenas.</l>
<l n="2025">Hadsi in haer bedde ghebleven,</l>
<l>Dese ondaet en waer niet bedreven.</l>
<l>Dit is in corten jaren gheschiet.</l>
<l>Ghelovets my, en lieghe u niet.</l>
<l>Waren die luden niet bekent,</l>
<l n="2030">Ic sette horen name int perkement;</l>
<l>Mer tis beter aff ghebleven.</l>
<l>Elck wachte him voer sulck sneven.</l>
<l>                In sulken droefliken stuck</l>
<l>Sijn si wael ghevanghen duck,</l>
<l n="2035">Die hoir mannen wouden verlaghen.</l>
<l><pb n="II,124"/> Het gheviel in ouden daghen,</l>
<l>Datter was een coninc van Athenen</l>
<l>Ende was gheheten, als wij menen,</l>
<l>Ericheus ende hadde voirt</l>
<l n="2040">Ene schone dochter, van hogher boort,</l>
<l>Die daer Pocris was ghenant.</l>
<l>Een machtich burgher, wail bekant,</l>
<l>Van edelen arde ende gheslachte,</l>
<l>Was hoir man in rechter achte.</l>
<l n="2045">Chephalus was sijn rechte naem.</l>
<l>Den dieren leyde hi menighen raem:</l>
<l>Jachte ende weyden speel</l>
<l>Hantierde hi dicke ende veel.</l>
<l>So hi gaerne te jaghen plach,</l>
<l n="2050">Ene Godynne hi gaerne sach,</l>
<l>Die Aurora was gheheten.</l>
<l>Bij wilen heeft hi hoer verweten,</l>
<l>Dat sijn wijff hoer schoenre was.</l>
<l>Seer vertoernde Aurora das</l>
<l n="2055">Ende hiet hem tsinen wive gaen.</l>
<l>Chephalus heeft also ghedaen</l>
<l>Ende als hi der stadt begonde te naken,</l>
<l>Soe dacht hi alrehande zaken,</l>
<l>Ende zonderling, want hi bekende</l>
<l n="2060">Dat hi sondelic in miswende</l>
<l>Hadde gheleeft, so meynde hi,</l>
<l>Off sijn wijff mocht wesen vry</l>
<l>Van sulker zwackeliker daet.</l>
<l>Hi volchde sijnre sijnre sinner raet</l>
<l n="2065"><pb n="II,125"/> Ende wil versoeken Pocris,</l>
<l>Off si oick te gheloven is.</l>
<l>Hi dede vreemde cleder aen.</l>
<l>Aurora heeft[er t]hoir oic toeghedaen</l>
<l>Ende wandelde sijn aengesicht,</l>
<l n="2070">Datmens conde bekennen nicht.</l>
<l>Hi quam des avonts heymelijck</l>
<l>Ende sprac haer an wael smeykelick:</l>
<l>Van liefte hi hoer leyde yoren;</l>
<l>Mer si en wouder niet off horen.</l>
<l n="2075">Hij boet haer goet ende groten schat;</l>
<l>Hi en kondse niet maken mat.</l>
<l>Doe boet hi haer des goets so veel,</l>
<l>Dattet al ghinc uuten speel.</l>
<l>Si bedacht haer lang ende wael</l>
<l n="2080">Ende en gaff hem woert noch tael,</l>
<l>Dat [<hi rend="italic">l</hi>. Dan] si hoir woude beraden</l>
<l>Ende antwoerden hem met goeden staden.</l>
<l>Om dat sy nam dus haer beraet</l>
<l>So wort sijn ghedachte quaet</l>
<l n="2085">Ende sprac: "Nu sie ic wael te voren,</l>
<l>Men soude u wel mit ghelde becoren.</l>
<l>Ic bin Chephalus, besiet my nu,</l>
<l>Ende hebbe beproevet u."</l>
<l>Pocris schaemde hoer utermaten</l>
<l n="2090">Ende heeft huus ende hoff ghelaten</l>
<l><pb n="II,126"/> Ende streeck in eenre woestenye,</l>
<l>Daer si was alre mannen vrye,</l>
<l>So dat Dyana, die Godinne,</l>
<l>Namse tot ene ghesellinne.</l>
<l n="2095">Dyana gaff hoir enen hont,</l>
<l>Dien gheen wilt voer en stont:</l>
<l>Hi verliep allen honden,</l>
<l>Die ter yacht lopen conden.</l>
<l>Voert heeft si hoer een schut ghegheven.</l>
<l n="2100">Daer heeft si wonder mede bedreven.</l>
<l>Wat wilt dat si woude raken,</l>
<l>Dat plach si daer mede te ghenaken,</l>
<l>Niet dan sijt dairwairts boot.</l>
<l>Rechtevoirt dat wilt sy schoot,</l>
<l n="2105">Waer dat hoir die sinne toe stont:</l>
<l>Al sach sijs niet, het wort ghewont.</l>
<l>Daer na Pocris weder quam</l>
<l>Bij horen man, als ic vernam,</l>
<l>Ende werden verliket weder.</l>
<l n="2110">Pocris gaff hem vruntlic zeder</l>
<l>Hoer gheschut ende haren hont,</l>
<l>Dat Chephalus dochte een goeden vont.</l>
<l>Het viel, dat Themis, die Godinne,</l>
<l>Mit enen toernighen fellen sinne</l>
<l n="2115">Sende inder Theben lant</l>
<l>Een vyantlic dier ende onbecant,</l>
<l>Dat verdarff wijn ende coern,</l>
<l>Soedat dat jaerschaer bleef verloren.</l>
<l>Die heeft hem die Godinne beraden</l>
<l n="2120">Om des, dat hem die Theben versmaden.</l>
<l><pb n="II,127"/> Hier worden ghebeden totter jacht</l>
<l>Veel hogher mannen van groter macht,</l>
<l>Om dat felle dier te jaghen,</l>
<l>Dat den luden plach te plaghen.</l>
<l n="2125">Chephalus quam mede ter stonde</l>
<l>Mit sinen gheschutte ende honde.</l>
<l>Si yaechden dat dier mit groten hopen;</l>
<l>Gheen honden en conde[n]t onderlopen.</l>
<l>Ende doe baden si Chep[h]alus, dat hi.</l>
<l n="2130">Sinen honden [<hi rend="italic">l.</hi> hond] liet los ende vry.</l>
<l>Hi dede also ende lieten schier.</l>
<l>Hi onderliep te hant dat dier,</l>
<l>Dat scheen dat hire neffen was.</l>
<l>Als Cephalus vernemet das,</l>
<l n="2135">Haeste hi hem dairwairts zeer</l>
<l>Ende hadde te schieten groten gheer.</l>
<l>Doe sach hi, dat elc stille stont,</l>
<l>Beyde, dier ende hont,</l>
<l>Ende waren elc in enen steen</l>
<l n="2140">Verwandelt, als daer kenlic scheen.</l>
<l>Chephalus plach hier na veel</l>
<l>Omme te gaen mit weyde speel.</l>
<l>Sijn schutte hadde hi zeer vercoren,</l>
<l>Want hi sinen hont hadde verloren.</l>
<l n="2145">Jaghen plach hi alle daghe.</l>
<l>Nu hadde hi enen lusteliken haghe</l>
<l>In eenre wildernissen uutghelesen,</l>
<l>Daer hi in rusten plach te wesen.</l>
<l>Twas daer groen ende vol van wonne:</l>
<l n="2150"><pb n="II,128"/> Daer en mochte comen gheen zonne.</l>
<l>Daer plach hi tweder te roepen aen,</l>
<l>Dat him die hetten mocht vergaen.</l>
<l>Op enen tijt, als hi daer lach</l>
<l>Ende verwachte den koelen dach,</l>
<l n="2155">Soe quam een snelle daer ghegaen</l>
<l>Ende hoirde hem tweder roepen aen.</l>
<l>Die snelle woude wesen goet kint,</l>
<l>Alsmenre huden vele vint.</l>
<l>Hi liep haestelic tot Pocris huse</l>
<l n="2160">Ende maecte tgoede coern te gruse.</l>
<l>Hij dede Pocris te verstaen,</l>
<l>Dat hi daer vuere waer ghegaen,</l>
<l>Daer Chephalus veel vreuchden dreeff</l>
<l>Mit sinen boel, die bij hem bleeff.</l>
<l n="2165">Pocris ghinc der vrouwen ganc</l>
<l>Ende gheloefde al des boeven sanck</l>
<l>Ende dachte, si souden wachten soe,</l>
<l>Dat hi des werden soude onvro.</l>
<l>Op een tijt hij te woude liep.</l>
<l n="2170">Pocris ene joncfrouwe riep</l>
<l>Ende volchden Chephalus beyde.</l>
<l>Doe sij quamen ander heyde,</l>
<l>Doe sij quamen ander heyde,</l>
<l>Liet sij der joffrouwen after</l>
<l>Ende si wort des mannes wachter.</l>
<l n="2175">Allene ghinc sy heymelic voort</l>
<l>Inden bosch, dat nyemant en hoort,</l>
<l><pb n="II,129"/> Ende meynt den man te vanghen daer,</l>
<l>Die luttel dacht om sulck ghebaer,</l>
<l>Als syen dair wail meynde vinden.</l>
<l n="2180">Onder haghen ende onder linden</l>
<l>Ende onder doorne menigherhande</l>
<l>Croop si over voet ende over hande,</l>
<l>Om den man te begripen aldair.</l>
<l>Cephalus worts te hant ghewair</l>
<l n="2185">Ende meynde, doe hi hoerde dat ristelen,</l>
<l>Dat een dier daer woude nistelen.</l>
<l>Sijn gheschut hi dairwairts schoot</l>
<l>Ende heeft sijns selfs wijff ghedoot.</l>
<l>Och, der doorheit vanden wive,</l>
<l n="2190">Die soe berooft wort vanden live!</l>
<l>Hadsi int wachten niet ghesneeft,</l>
<l>Si hadde langhe mit vruechden gheleeft.</l>
<l>Tis eene ghemeenlike zake,</l>
<l>Dat dat den vrouwen dunct een wrake,</l>
<l n="2195">Als si den man begripen moghen,</l>
<l>Daer sij mede bezwaren haer doghen,</l>
<l>Groten toerne hem beraden</l>
<l>Ende hoir herte met drucke laden.</l>
<l>Twaer seker wel een ghecke sake</l>
<l n="2200">Te spreken daermen wijsheit sprake,</l>
<l>Dat een wijff so is ghesint,</l>
<l>Dat sy den toern voer vrede mint</l>
<l><pb n="II,130"/> Ende doet haer leyt ende onverdrach,</l>
<l>Des si wael vuerganck hebben mach</l>
<l n="2205">Ende draghen rust ende vrede</l>
<l>Ende ghenuecht telker stede.</l>
<l>Ic love bet vreuchde ende ghemack,</l>
<l>Dan toirn, leyd ende nijds ghewrack.</l>
<l>Hij donct my dwaeslic sijn ghesint,</l>
<l n="2210">Die onvrede voer vrede mint.</l>
<l>                Ghi, goede wive, verwaert u huus,</l>
<l>Loopt niet int wilde, maect gheen confuus,</l>
<l>Weset ende levet wijslic, denct om eer</l>
<l>Ende weest oetmoedich onsen [<hi rend="italic">l.</hi> uwen] heer,</l>
<l n="2215">Also u God gheboden heeft.</l>
<l>Ist dat u man ontruwelic leeft,</l>
<l>Als u deynct in uwen sinne,</l>
<l>Bewiset hem dair om ghene onminne.</l>
<l>Verwint mit goetheit, off ghi moecht:</l>
<l n="2220">Mit quaetheit blijfdi onghehuecht.</l>
<l>Is hi der sondelicheit ghewoen,</l>
<l>Hi moet selve betering doen,</l>
<l>Ende ghij en sult daer niet om deyncken,</l>
<l>U selven vander eer te creyncken.</l>
<l n="2225">Blijft hem altoes guetelic bi:</l>
<l>Ghi en moecht niet doen als hi.</l>
<l>Veel te reysen eert den man;</l>
<l><pb n="II,131"/> Daer crighen die vrouwen schanden van.</l>
<l>Daer hi ghenuechte mede meert,</l>
<l n="2230">Daer wordi alinghe mede onteert.</l>
<l>Dat en suldi niet gheliken,</l>
<l>Off ghi moet der eer bezwijcken.</l>
<l>Het heeft inder ouder ee</l>
<l>Veel gheweest, ende huden mee</l>
<l n="2235">Wort ghehouden, ende al mit eren,</l>
<l>Dat heydensche vorsten ende heren</l>
<l>Ende oick ander mannen wael</l>
<l>Wiven hebben bij ghetael,</l>
<l>.XX., .XXX., .XL., hondert.</l>
<l n="2240">Dat is waer, hoet u verwondert.</l>
<l>In kersten ewe is menich man,</l>
<l>Daer twee off drie wiven sijn an,</l>
<l>Ende elc in smans huse teert.</l>
<l>Dit es dicke ghedispenseert</l>
<l n="2245">Mit mannen, die dat hebben ghedaen;</l>
<l>Mer nye en heb ic verstaen,</l>
<l>Noch horen spreken in enighen hoecken,</l>
<l>Noch horen lesen in enighen boecken,</l>
<l>Dat men ye dispenseerde,</l>
<l n="2250">Dat een wijff twee mannen eerde.</l>
<l>Daer om so volghet minen raet</l>
<l>Ende die ghelikenisse laet:</l>
<l><pb n="II,132"/> Want dat is recht also ghelijc,</l>
<l>Als out arm ende jonc rijck,</l>
<l n="2255">Ende schelen, gheliken dach ende nacht,</l>
<l>Des mannes ende der wive cracht.</l>
<l>Hier mede latic dese woert.</l>
<l>Die wijs sijn hebbent wael ghehoort</l>
<l>Ende die in duechden hem belegghen.</l>
<l n="2260">Den quaden en machmen doch niet segghen.</l>
<l>                Ghy, eerbair wiven, doetet best,</l>
<l>Dat was mijn eerst, dat blijft mijn lest,</l>
<l>Dat ghi u selven hout in vreden,</l>
<l>In eren ende in ghesonden leden</l>
<l n="2265">Ende weest uwen man ghetru.</l>
<l>Ende quijt hi hem qualic teghen u,</l>
<l>Daer om en suldi u niet verdieden.</l>
<l>Quamen enighe die u dat rieden,</l>
<l>Die suldi schuwen talre tijt,</l>
<l n="2270">Want si u maken svroechdens quijt.</l>
<l>Ghedencket om uwes selves eer</l>
<l>Ende om des oversten meesters leer.</l>
<l>Denct om den hoghen waerden prijs,</l>
<l>Die men in soe menigherwijs</l>
<l n="2275"><pb n="II,133"/> Legghet in u, salighe wiven,</l>
<l>Daer die poeten soe veel aff scriven,</l>
<l>Dat alle goeder wiven loff</l>
<l>Hoghe floreert in elken hoff.</l>
<l>Die goet van aerde sijn ende zedich,</l>
<l n="2280">Ghetru, ghehoirsaem ende stedich,</l>
<l>Die wijfflich sijn ende oic oetmoedich</l>
<l>Ende van woerden honichvloedich,</l>
<l>Simpel ende erenghier,</l>
<l>Vredelic, wijs ende guedertier,</l>
<l n="2285">Die en machmen niet so hoghe prisen</l>
<l>Als hoer weldaden lustelic rijsen.</l>
<l>Mit starcken ende wisen wiven</l>
<l>Mach een huus wel staende bliven;</l>
<l>Mar mitten ghecken scomperinnen</l>
<l n="2290">Vervalt dat huus van buten ende binnen.</l>
<l>Verstaet dit wel ende werckt hier na</l>
<l>Ende volghet die overgoede Pompeya,</l>
<l>Die mit Seneca, horen man,</l>
<l>Sterven woude in een ghespan.</l>
<l n="2295">Doet als die guede Sybelye dede,</l>
<l>Die Aetsert hielt in goeden vrede.</l>
<l>Gaet der edelre Hesters ganck</l>
<l>Ende levet in uwes mans bedwanck,</l>
<l>Daer ic een luttel voer aff scrive.</l>
<l n="2300"><pb n="II,134"/> Volghet der Menyaden wive,</l>
<l>Die bij horen wijsheit groot</l>
<l>Hoer mannen losseden uuter doot.</l>
<l>Doet na Judith, die edele vrouwe.</l>
<l>Steect doet die boesheit ende onghetrouwe,</l>
<l n="2305">Dat sy nieste wyde en vloeyen.</l>
<l>Laet wijfflike staet in eren bloeyen,</l>
<l>Datmen u mit rechte love</l>
<l>Onder vorsten ende inder heren hove.</l>
<l>Laet boesheit ganghen om haer broot.</l>
<l n="2310">Bedect die boosheit in u schoot.</l>
<l>Vlyet den valschen aenbringher boes,</l>
<l>Die nye doecht noch waerheit en koes.</l>
<l>Volghet der heyligher karitate</l>
<l>Ende set u dinghen op goede mate.</l>
<l n="2315">Die dat in reynicheit volhaert</l>
<l>Es alre eren ende prisen waert.</l>
<l>Recht als die grenate bloeyt,</l>
<l>Can sy gheven lust ende moet;</l>
<l>Pijn ende smert cansi verdriven;</l>
<l n="2320">Onmoet en laet si nerghent clyven;</l>
<l>Trouwe brinct si int gherecht</l>
<l>Te mannes dienst, in eren slecht.</l>
<l><pb n="II,135"/> Eer ende loff hebbe wijflic schijn!</l>
<l>Rooff der sorghen, dit is dijn.</l>
</div>
<trailer><hi rend="italic">Explicit, expliciat. Dexteramque meam Deus benedicat.</hi></trailer>
</body>
</text>
</TEI.2>
