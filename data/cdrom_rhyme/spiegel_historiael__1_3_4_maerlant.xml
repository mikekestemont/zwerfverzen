<?xml version='1.0'?><!DOCTYPE TEI.2 PUBLIC '-//TEI P4//DTD Main Document Type//EN' 'http://www.tei-c.org/Guidelines/DTD/tei2.dtd' [<!ENTITY % TEI.transcr 'INCLUDE'> <!ENTITY % TEI.prose 'INCLUDE'><!ENTITY % TEI.linking 'INCLUDE'><!ENTITY % TEI.figures 'INCLUDE'><!ENTITY % TEI.analysis 'INCLUDE'><!ENTITY % TEI.corpus 'INCLUDE'><!ENTITY % TEI.XML 'INCLUDE'><!NOTATION TEI-XML PUBLIC 'TEI P4' 'http://www.tei-c.org/Guidelines/DTD/tei2.dtd'>]><TEI.2><teiHeader>
<fileDesc>
<titleStmt>
<title>Spiegel historiael (eerste partie / derde partie / vierde partie [aandeel Maerlant])</title>
<author>Jacob van Maerlant</author>
</titleStmt>
<editionStmt>
<edition>M. de Vries en E. Verwijs (eds.): Jacob van Maerlant's Spiegel historiael, met de fragmenten der later toegevoegde gedeelten, bewerkt door Philip Utenbroeke en Lodewijc van Velthem. 3 delen. Leiden, 1863.</edition>
</editionStmt>
<publicationStmt>
<p></p>
</publicationStmt>
<sourceDesc>
<listBibl id="inlMetadata">
<bibl><interpGrp type="titleLevel1">
<interp value="Spiegel historiael (eerste partie / derde partie / vierde partie [aandeel Maerlant])"/>
</interpGrp><interpGrp type="medium">
<interp value="book"/>
</interpGrp><interpGrp type="authorLevel1">
<interp value="Jacob van Maerlant"/>
</interpGrp>
<interpGrp type="ipr">
<interp value="online"/>
</interpGrp><interpGrp type="corpusProvenance">
<interp value="cdrom-mnl"/>
</interpGrp>
<interpGrp type="pubYear_from"><interp value="1300"/></interpGrp>
<interpGrp type="witnessYear_from"><interp value="1300"/></interpGrp>
<interpGrp type="pubYear_to"><interp value="1325"/></interpGrp>
<interpGrp type="witnessYear_to"><interp value="1325"/></interpGrp>
</bibl>
</listBibl>
<bibl id="original-metadata-cdrom-version"><![CDATA[
<TITEL>Spiegel historiael (eerste partie / derde partie / vierde partie [aandeel Maerlant])</TITEL>
<TITEL>Spiegel historiael</TITEL>
<author>Jacob van Maerlant</author>
<AARD>Rijm</AARD>
<BRON nr="D166">'s-Gravenhage, Koninklijke Bibliotheek, Bruikleen Koninklijke Akademie van Wetenschappen, XX</BRON>
<DATUM>1300-1325</DATUM>
<OMVANG>ca. 91000 verzen</OMVANG>
<BRON.OPM>Handschrift van 258 bladen, 3 kolommen per bladzijde, 60 regels per kolom. De inhoud van het handschrift komt precies overeen met Maerlants aandeel in de vertaling en bewerking van het Speculum historiale van Vincentius van Beauvais.</BRON.OPM>
<EDITIE>M. de Vries en E. Verwijs (eds.): Jacob van Maerlant's Spiegel historiael, met de fragmenten der later toegevoegde gedeelten, bewerkt door Philip Utenbroeke en Lodewijc van Velthem. 3 delen. Leiden, 1863.</EDITIE>
<STATUS>Kritisch</STATUS>
<BRONMNW>1188.I.3</BRONMNW>
<BRONMNW>1189 (andere editie)</BRONMNW>
<EDITIE.OPM>Bij de paginering in de hier gepresenteerde tekst verwijst het eerste cijfer na de accolade naar het deel in de ed. De Vries en Verwijs waar de tekst in terug te vinden is. De marginalia in de editie (foli&#x00EB;ring en de verwijzingen naar het werk van Vincentius van Beauvais) werden niet overgenomen.</EDITIE.OPM>
<BRONNEN>'s-Gravenhage, Koninklijke Bibliotheek, Bruikleen Koninklijke Akademie van Wetenschappen, XX.</BRONNEN>
]]></bibl>
</sourceDesc>
</fileDesc>
</teiHeader>
<text>
<body><div type="part"><head type="part"><pb n="1,1"/> EERSTE PARTIE.</head>
<div type="chapter"><head type="chapter comment">[Inhoudstafel Eerste Partie]</head>
<div type="subchapter"><head type="subchapter comment">[Inhoudstafel eerste boek]</head>
<l>                Die eerste bouc nemet sijn begin,</l>
<l>Also alse die werelt ginc in,</l>
<l>Hoe Adam was gemaect ende Yeve,</l>
<l>Hoe si verghaten die Gods lieve,</l>
<l n="5">Hoe haer geslachte van hem quam,</l>
<l>Hoe die lovie die werelt nam,</l>
<l>Hoe naer die lovie voer dat diet,</l>
<l>Hoe God die tongen versciet,</l>
<l>Hoe Abraham ende sine neven</l>
<l n="10">Alleene int gelove bleven,</l>
<l>Ende strect vort tote Josephs doot,</l>
<l>Die in Egypten was here groot,</l>
<l>Ende hevet LIII capiteele inne</l>
<l>Vanden ende toten beghinne.</l>
<l>   <hi rend="italic">Van Gode</hi> ... I.</l>
<l><hi rend="italic">Noch van Gode</hi> ... II.</l>
<l><hi rend="italic">Gods werc upten eersten dach</hi> ... III.</l>
<l><hi rend="italic">Gods werc upten anderen dach</hi> ... IIII.</l>
<l><hi rend="italic">Gods werc upten derden dach</hi> ... V.</l>
<l><hi rend="italic">Gods werc upten vierden dach</hi> ... VI.</l>
<l><hi rend="italic">Vanden vijften daghe</hi> ... VII.</l>
<l><hi rend="italic">Hoe Adam ende Yeve waren gemaect</hi> ... VIII.</l>
<l><hi rend="italic">Hoe Adam ende Yeve braken tgebod</hi> ... IX.</l>
<l><hi rend="italic">Hoe Caym slouch Abelle</hi> ... X.</l>
<l><hi rend="italic">Van Cayms quaethede</hi> ... XI.</l>
<l><hi rend="italic">Adams regnatie tote Noee</hi> ... XII.</l>
<l><hi rend="italic">Van Noe, hoe hi ginc in daerke</hi> ... XIII.</l>
<l><hi rend="italic">Van Noes benedictie</hi> ... XIIII.</l>
<l><hi rend="italic">Van Noes kinderen</hi> ... XV.</l>
<l><hi rend="italic">Hoe God die tongen versciet, enten tor Babel</hi> ... XVI.</l>
<l><hi rend="italic">Van Azia ende vanden Paradise</hi> ... XVII.</l>
<l><hi rend="italic">Van India in Azia ende van sinen wondren</hi> ... XVIII.</l>
<l><hi rend="italic">Van Persia in Azia ende andere riken</hi> ... XIX.</l>
<l><hi rend="italic">Van Arabia in Azia ende andere riken</hi> ... XX.</l>
<l><hi rend="italic">Van Egypten in Azia ende andere lande</hi> ... XXI.</l>
<l><hi rend="italic">Van Albania in Azia</hi> ... XXII.</l>
<l><hi rend="italic">Vanden lande van Cleene Azia</hi> ... XXIII.</l>
<l><hi rend="italic">Van Europen ende van haren sticken</hi> ... XXIIII.</l>
<l><hi rend="italic">Hoe Grieken es gedeelt in viven</hi> ... XXV.</l>
<l><hi rend="italic">Van Tessalia, van Europen ende van Ytalen</hi> ... XXVI.</l>
<l><hi rend="italic">Van Gallen in Europen</hi> ... XXVII.</l>
<l><hi rend="italic">Van Affrica ende hare lande</hi> ... XXVIII.</l>
<l><hi rend="italic">Van Yengis ende Mauritane</hi> ... XXIX.</l>
<l><hi rend="italic">Vanden eylanden vander zee</hi> ... XXX.</l>
<l><hi rend="italic">Vanden geluckegen eylande</hi> ... XXXI.</l>
<l><hi rend="italic">Vanden eylanden vander Zuudzee, ende tusscen Stroc ende Maroch</hi> ... XXXII.</l>
<l><hi rend="italic">Van Cycile</hi> ... XXXIII.</l>
<l><hi rend="italic">Van lieden dolingen ende van costumen</hi> ... XXXIIII.</l>
<l><hi rend="italic">Jheronimus van beestenleven van lieden</hi> ... XXXV.</l>
<l><hi rend="italic">Solinus van manieren van lieden</hi> ... XXXVI.</l>
<l><hi rend="italic">Van minnen van wiven tharen mannen waert</hi> ... XXXVII.</l>
<l><hi rend="italic">Vanden beginne vander Cyten rike, ende hoe die lande vielen in dolingen</hi> ... XXXVIII.</l>
<l><hi rend="italic">Hoe trike van Egypten begonste</hi> ... XXXIX.</l>
<l><hi rend="italic">Hoe Adams geslachte doolde tote Abrahame, ende hoe die afgoden upquamen</hi> ... XL.</l>
<l><hi rend="italic">Van Abraham ende van Ninius</hi> ... XLI.</l>
<l><hi rend="italic">Hoe Semiramis berechte Surien</hi> ... XLII.</l>
<l><hi rend="italic">Van Abrahamme ende sinen geslechte, hoe si rumden tlant</hi> ... XLIII.</l>
<l><hi rend="italic">Van Jacobpe ende van Esau</hi> ... XLIIII.</l>
<l><hi rend="italic">Van Foroneus die den Grieken hare wet gaf, ende hoe trike van Argos begonste</hi> ... XLV.</l>
<l><hi rend="italic">Hoe Joseph spelde den coninc sinen droem, dien sine broederen vercochten</hi> ... XLVI.</l>
<l><hi rend="italic">Hoe Joseph coren gaderde tes coninx bouf, ende van Assenech, Futifers dochter</hi> ... XLVII.</l>
<l><hi rend="italic">Van Joseph ende van Assenech, hoe si hem ondersaghen</hi> ... XLVIII.</l>
<l><hi rend="italic">Van Assenech droufhede, ende hoe soe Josephe minde</hi> ... XLIX.</l>
<l><hi rend="italic">Hoe Joseph sinen broederen coren vercochte, ende hoe Jacob in Egypten quam</hi> ... L.</l>
<l><hi rend="italic">Van Pharaons sone ende van Assenech, hoene Benjamin warp met eenen steene, alsi Assenech wilde nemen</hi> ... LI.</l>
<l><hi rend="italic">Hoe die kinderen van Ysrael quamen in pinen nar Josephs doot, ende hoe deygijndom begonste vanden Jueden</hi> ... LII.</l>
<l><hi rend="italic">Van Aspis den afgod ende van Seraphis</hi> ... LIII.</l>
</div>
<div type="subchapter"><head type="subchapter comment">[Inhoudstafel tweede boek]</head>
<l><pb n="1,2"/>                 Die ander bouc neemt sijn begin</l>
<l>An Moyses meer no min,</l>
<l>Hoe dat hi geboren waert,</l>
<l>Hoe hi geplaget ende vervaert</l>
<l n="5">Hevet Egypten met groter pine,</l>
<l>Hoe hi voer dordie wostine,</l>
<l>Ende leedde tfolc van Ysrael,</l>
<l>Ende wat wondere hem ghevel,</l>
<l>Hoe dat hi ontfinc de wet,</l>
<l n="10">Hoe hi staerf al ombesmet;</l>
<l>Wat wondere in sinen tiden</l>
<l>Andere lieden moesten liden;</l>
<l>Hoe Josue na Moyses</l>
<l>Hertoghe gemaket es;</l>
<l n="15">Hoe die van Ysrael bailliuwe</l>
<l>Na Yosue maecten nuwe;</l>
<l>Van Othoniel, van Delbora,</l>
<l>Van Gedeone, ende oec daer na</l>
<l>Van Abimalech, van Tela mede;</l>
<l n="20">Torloghe van Teben die stede;</l>
<l>Van Hercules; van Jeptee;</l>
<l>Van Troyen oec orloge mee;</l>
<l>Hoe Bartaenyen [ende] Vrancrike</l>
<l>Van Troyen quam gemeenlike;</l>
<l n="25">Van Sampsoene, ende daer na also wel</l>
<l>Van Hely ende van Samuel;</l>
<l>Van Saul, Davite ende Salomoene,</l>
<l>Ende van alder Juedscer crone,</l>
<l>Ende hoe dat sise verloren;</l>
<l n="30">Haer gevangnessen ende haer toren</l>
<l>Tote Cyrus, die hem helpen began,</l>
<l>Entie Babylonien wan.</l>
<l>Dese bouc hevet bi ghetale</l>
<l>[L capiteele, weetmen wale.]</l>
<l><pb n="1,3"/> <hi rend="italic">Moyses ghebornesse</hi> ... I.</l>
<l><hi rend="italic">Vander plaghe van Egypten</hi> ... II.</l>
<l><hi rend="italic">Hoe die van Ysrael voeren uut Egypten, ende waer af Paschen quam</hi> ... III.</l>
<l><hi rend="italic">Vanden swerke ende vanden viere, dat die van Ysrael hadden indie wostine, ende hoe Pharao verdranc ende die sine</hi> ... IIII.</l>
<l><hi rend="italic">Hoe Moyses ginc droochs voets over die zee, ende hoe die van Ysrael ghingen dordie wostine</hi> ... V.</l>
<l><hi rend="italic">Hoe Moyses ontfinc de wet</hi> ... VI.</l>
<l><hi rend="italic">Vanden calve, dat die van Ysrael maecten van ghoude</hi> ... VII.</l>
<l><hi rend="italic">Hoe si scieden van Synay, ende Moyses doot</hi> ... VIII.</l>
<l><hi rend="italic">Vanden wondere in Moyses tiden</hi> ... IX.</l>
<l><hi rend="italic">Noch vanden selven</hi> ... X.</l>
<l><hi rend="italic">Van Josue den hertoghe</hi> ... XI.</l>
<l><hi rend="italic">Van Baruch ende van Delbora</hi> ... XII.</l>
<l><hi rend="italic">Hoe die van Madyan plageden de Joden, ende van Gedyone den rechtre</hi> ... XIII.</l>
<l><hi rend="italic">Hoe die Amoniten plaechden de Joden, ende van Jaree ende Jeptee</hi> ... XIIII.</l>
<l><hi rend="italic">Weltijt Parijs rovede Helenen</hi> ... XV.</l>
<l><hi rend="italic">Van Abysay ende van Haylone die rechters</hi> ... XVI.</l>
<l><hi rend="italic">Hoe Dares bescreef dorloge van Troyen</hi> ... XVII.</l>
<l><hi rend="italic">Vanden neghenden wighe enter Troijenen vlucht</hi> ... XVIII.</l>
<l><hi rend="italic">Wat vanden Troijenen quam</hi> ... XIX.</l>
<l><hi rend="italic">Hoe Rome van Enease quam</hi> ... XX.</l>
<l><hi rend="italic">Van Sampsoene ende van sire cracht</hi> ... XXI.</l>
<l><hi rend="italic">Vanden pape Hely die rechter was, [ende] mettem was tkint Samuel</hi> ... XXII.</l>
<l><hi rend="italic">Van Samuel ende Saul</hi> ... XXIII.</l>
<l><hi rend="italic">Vanden riken die begonden, ende wat gesciede in Samuels tiden</hi> ... XXIIII.</l>
<l><hi rend="italic">Vanden coninc Davite</hi> ... XXV.</l>
<l><hi rend="italic">Vanden coninc Salomoene enten temple</hi> ... XXVI.</l>
<l><hi rend="italic">Van Salomoene ende sijns wijfs zale</hi> ... XXVII.</l>
<l><hi rend="italic">Vanden mure van Jherusalem, ende Salomoens doot</hi> ... XXVIII.</l>
<l><hi rend="italic">Hoe trike schiet na sine doot</hi> ... XXIX.</l>
<l><hi rend="italic">Van Josaphat, coninc van Jherusalem</hi> ... XXX.</l>
<l><hi rend="italic">Van Joram, coninc van Jherusalem, ende van Helyas</hi> ... XXXI.</l>
<l><hi rend="italic">Van Jodas, bisscop van Jherusalem, ende van Ligurus wet</hi> ... XXXII.</l>
<l><hi rend="italic">Van Amasias, coninc van Jherusalem</hi> ... XXXIII.</l>
<l><hi rend="italic">Van Osyas, coninc van Jherusalem, ende van Sardomopilis</hi> ... XXXIIII.</l>
<l><hi rend="italic">Hoe begonste tconincrike van Meden. Van Osyas den coninc</hi> ... XXXV.</l>
<l><hi rend="italic">Vanden rike van Machedone</hi> ... XXXVI.</l>
<l><hi rend="italic">Van Ylia die haren vader besloot, ende van Remus ende van Romelus</hi> ... XXXVII.</l>
<l><hi rend="italic">Vanden coninc Joatham enten rike van Israel</hi> ... XXXVIII.</l>
<l><hi rend="italic">Vanden quaden Achas, coninc van Jherusalem, ende hoe Rome gesticht was</hi> ... XXXIX.</l>
<l><hi rend="italic">Van Ezechias, coninc van Jherusalem, ende Romulus doot</hi> ... XL.</l>
<l><hi rend="italic">Van Manasses, coninc van Jherusalem, ende Ysayen</hi> ... XLI.</l>
<l><hi rend="italic">Van Gygus, coninc van Liden</hi> ... XLII.</l>
<l><hi rend="italic">Van Amon, coninc van Jherusalem, ende van Phalarise den fellen</hi> ... XLIII.</l>
<l><hi rend="italic">Van Ozias, coninc van Jherusalem, ende van Arioene den harpere</hi> ... XLIIII.</l>
<l><hi rend="italic">Van Joachim Joconias, coninc van Jherusalem</hi> ... XLV.</l>
<l><hi rend="italic">Van Sedechias, coninc van Jherusalem, ende van Nabugodonosor</hi> ... XLVI.</l>
<l><hi rend="italic">Die vijfte euwe vander nieuwer vangnessen</hi> ... XLVII.</l>
<l><hi rend="italic">Vanden prophete Ezechiel, ende vanden VII vroeden van Athenen</hi> ... XLVIII.</l>
<l><hi rend="italic">Van visschers die ene goudine tafle uptrocken</hi> ... XLIX.</l>
<l><hi rend="italic">Van Daniele ende sine gesellen</hi> ... L.</l>
</div>
<div type="subchapter"><head type="subchapter"><pb n="1,4"/> HIER BEGHINT DIE DERDE TAFLE.</head>
<l>                Die derde bouc begint aldaer,</l>
<l>Daer Cyrus met orloge zwaer</l>
<l>Verwan dat lantscap van Meden,</l>
<l>Ende brachte met moghentheden</l>
<l n="5">Int lant van Persen die crone;</l>
<l>Hoe hi verwan Babylone,</l>
<l>Ende hoe hi scout die Jueden vri,</l>
<l>Ende daer naer mede hoe hi</l>
<l>Cressus verwan, coninc van Lyden,</l>
<l n="10">Ende hoe hi na velde tien tiden</l>
<l>Van Liden die coninc crone;</l>
<l>Daer naer hoe hi staerf onscone,</l>
<l>Ende van Cambises, sinen sone,</l>
<l>Ende hoe hi regneerde die ghone,</l>
<l n="15">Ende hoe fel hi oec was;</l>
<l>Vanden wisen Pictagoras;</l>
<l>Daer naer [hoe] werringe groot</l>
<l>Wart na des Cambises doot;</l>
<l>Hoe Darijs, Ydaspis sone,</l>
<l n="20">Coninc mede wart na tghone;</l>
<l>Hoe hi orloghede ende street</l>
<l>Up Syten ende up Grieken gereet;</l>
<l>Daer na van sinen sone Xerces,</l>
<l>Hoe hi mede wilde volgen des,</l>
<l n="25">Ende hoe hi wart gesconfiert;</l>
<l>Hoe sijn geslachte na hem tiert;</l>
<l>Van Atexerces ende van Ypocras;</l>
<l>Van Socrates, die vroet oec was;</l>
<l>Van Darius, die na Sogdiane</l>
<l n="30">Tlant van Persen oec vinc ane;</l>
<l>Van Assuerus, ende van Platoene,</l>
<l>Ende van Dyogenes doene;</l>
<l>Van Carthago, van Cycile,</l>
<l>Die orlogeden lange wile;</l>
<l n="35">Van Brennus ende vanden Gallen,</l>
<l>Hoe si Rome daden vallen;</l>
<l>Assuerus doot; hoe Persen vaert,</l>
<l>Ende hoe Othus coninc waert;</l>
<l>Hoe Phillip van Machedone</l>
<l n="40">Fellike drouch die coninc crone.</l>
<l>LVI capiteele hevet in</l>
<l>Dese bouc, no meer no min.</l>
<l><hi rend="italic">Hoe Cyrus wart gheboren</hi> ... I.</l>
<l><hi rend="italic">Van Spartacus, dats Cyrus, hoe dat hi here wart</hi> ... II.</l>
<l><hi rend="italic">Van Esopus, ende wie coningen in Persen waeren</hi> ... III.</l>
<l><hi rend="italic">Van Cyrus mogenthede, ende wat wondere hi dede</hi> ... IIII.</l>
<l><hi rend="italic">Van Babylone, hoe groet, hoe sterc et was</hi> ... V.</l>
<l><hi rend="italic">Hoe Cyrus Babylonien wan</hi> ... VI.</l>
<l><hi rend="italic">Hoe Cyrus vrihede de Jueden</hi> ... VII.</l>
<l><hi rend="italic">Hoe Cyrus Cressus vinc anderwerf</hi> ... VIII.</l>
<l><hi rend="italic">Wat in Cyrus tiden geviel, ende sine doot</hi> ... IX.</l>
<l><hi rend="italic">Van Cambises, Cyrus sone</hi> ... X.</l>
<l><hi rend="italic">Van Cambices zeden ende sine daden XI.</hi> </l>
<l><hi rend="italic">Van Pyctagoras zeden</hi> ... XII.</l>
<l><hi rend="italic">Van sinen sproken .. XIII.</hi> </l>
<l><hi rend="italic">Van II broederen, heren van Persen, ende hoe Dares coninc wart</hi> ... XIIII.</l>
<l><hi rend="italic">Hoe Zorobabel an Darius quam</hi> ... XV.</l>
<l><hi rend="italic">Hoe Zorobabel sinen wille gewan</hi> ... XVI.</l>
<l><hi rend="italic">Van Demetrius ende van Anaxagoras</hi> ... XVII.</l>
<l><hi rend="italic">Hoe Darius op Athenen voer</hi> ... XVIII.</l>
<l><hi rend="italic">Van coninc Xerces van Persi</hi> ... XIX.</l>
<l><hi rend="italic">Hoe coninc Xerces die Grieken versochte met here</hi> ... XX.</l>
<l><hi rend="italic">Hoe Xerces den wijch verloos</hi> ... XXI.</l>
<l><hi rend="italic">Hoe Xerces keerde met verliese</hi> ... XXII.</l>
<l><hi rend="italic">Vanden stouten Demistides</hi> ... XXIII.</l>
<l><hi rend="italic">Xerces doot entie wrake daer af</hi> ... XXIIII.</l>
<l><hi rend="italic">Ataxerces langhe hande</hi> ... XXV.</l>
<l><hi rend="italic">Hoe die Romeine wonnen wet</hi> ... XXVI.</l>
<l><hi rend="italic">Van Ypocras ende Pyctagoras</hi> ... XXVII.</l>
<l><hi rend="italic">Van Socrates ende sinen wiven</hi> ... XXVIII.</l>
<l><hi rend="italic">Van sinen sproken</hi> ... XXIX.</l>
<l><hi rend="italic">Van eenen anderen Xerces ende van Soccidianus den coninc</hi> ... XXX.</l>
<l><hi rend="italic">Wat in Darius tiden ghevel, ende van Alcibiades</hi> ... XXXI.</l>
<l><hi rend="italic">Van Assuerus conincrike</hi> ... XXXII.</l>
<l><hi rend="italic">Wat in Assuerus tiden gesciede</hi> ... XXXIII.</l>
<l><pb n="1,5"/> <hi rend="italic">Van Dyogenes</hi> ... XXXIIII.</l>
<l><hi rend="italic">Vanden orloghe tusscen Cartagho ende Cycile</hi> ... XXXV.</l>
<l><hi rend="italic">Van Mago ende sinen II sonen</hi> ... XXXVI.</l>
<l><hi rend="italic">Van Denise, coninc van Cesile</hi> ... XXXVII.</l>
<l><hi rend="italic">Vanden selven Denise</hi> ... XXXVIII.</l>
<l><hi rend="italic">Van Platoens aventuren</hi> ... XXXIX.</l>
<l><hi rend="italic">Noch van sinen sproken</hi> ... XL.</l>
<l><hi rend="italic">Vanden selven XLI.</hi> </l>
<l><hi rend="italic">Vanden selven noch</hi> ... XLII.</l>
<l><hi rend="italic">Van Brennus enten Gallen</hi> ... XLIII.</l>
<l><hi rend="italic">Hoe Brennus Rome wan metten Gallen</hi> ... XLIIII.</l>
<l><hi rend="italic">Vanden capitole van Rome ende vander gans</hi> ... XLV.</l>
<l><hi rend="italic">Van Aristotiles ende sine sproke</hi> ... XLVI.</l>
<l><hi rend="italic">Noch van selven</hi> ... XLVII.</l>
<l><hi rend="italic">Vander plaghe van Rome</hi> ... XLVIII.</l>
<l><hi rend="italic">Van coninc Assuerus, die doodde Darius sinen sone</hi> ... XLIX.</l>
<l><hi rend="italic">Hoe Codomanus suverde Persen</hi> ... L.</l>
<l><hi rend="italic">Van Othus rike ende Demostenes</hi> ... LI.</l>
<l><hi rend="italic">Van Demostenes noch</hi> ... LII.</l>
<l><hi rend="italic">Van Phillip van Macedone</hi> ... LIII.</l>
<l><hi rend="italic">Van Demostenes ende van Othuse</hi> ... LIIII.</l>
<l><hi rend="italic">Van Amio in Cartaengen ende van sinen wiven</hi> ... LV.</l>
<l><hi rend="italic">Hoe Chartago sochte de hulde van Rome</hi> ... LVI.</l>
</div>
<div type="subchapter"><head type="subchapter">HIER BEGHINT DIE VIERDE TAFLE.</head>
<l>                Die vierde bouc neemt sijn begin,</l>
<l>Hoe ter werelt quam in</l>
<l>Alexander, die here groot,</l>
<l>Die noch nie en hadde ghenoot;</l>
<l n="5">Hoe dattene Neptanabus wan,</l>
<l>Alse sine ystorie seggen can;</l>
<l>Hoe hi te Pisen wan een spel;</l>
<l>Van Xenocrates also wel;</l>
<l>Daer naer coninc Othus doot;</l>
<l n="10">Daer naer hoe in Persen here groot</l>
<l>Wart Arges, coninc Othus sone;</l>
<l>Van Manlus Torquaet na tgone,</l>
<l>Die in Rome was here groot;</l>
<l>Daer naer coninc Phillips doot;</l>
<l n="15">Hoe gheseedt waren beede gader</l>
<l>Alexander ende Phillip sijn vader;</l>
<l>Hoe Alexander orloghen bestont,</l>
<l>Hoe hi wart te Rome cont;</l>
<l>Hoe hi Affrike ende Surie</l>
<l n="20">Ende Egypten wan die vrie;</l>
<l>Darius lettren ende prosent,</l>
<l>Ende wat Alexander weder sent;</l>
<l>Hoe hi wan Theben ende Atheenen,</l>
<l>Hoe hi Darius dede weenen;</l>
<l n="25">Vanden zeghe dien hi wan;</l>
<l>Daer naer vanden fieren man,</l>
<l>Hoe hi up Jherusalem</l>
<l>Een deel oetmoedeghede hem;</l>
<l>Hoe hi tote Amone daer na</l>
<l n="30">Voer ten temple te Lybia;</l>
<l>Daerna hoe anderwaerven vacht</l>
<l>Darius up hem met groter cracht;</l>
<l>Sijn verlies ende sinen rouwe;</l>
<l>Hoe Alexander [in] sine trouwe</l>
<l n="35">Trike van Persen ende van Meden</l>
<l>Dwanc met groter mogentheden;</l>
<l>Coninc Darius doot ende ende;</l>
<l>Van meesters die men doe kende:</l>
<l>Aneximines, ende tier ure</l>
<l n="40">Eenen anderen, hiet Epicure;</l>
<l>Van Syten ende also wel</l>
<l>Vanden volke van Ysrael;</l>
<l>Hoe dat hi wrac Darius doot,</l>
<l>Dat hovesceit was ende eere groot;</l>
<l n="45">Clitus doot, ende oec naer des</l>
<l>Hoe dat doe staerf Calistenes;</l>
<l>Vanden lande van Endi,</l>
<l>Hoe Alexander die here vri</l>
<l>Daer inquam, ende hoe hi verwan</l>
<l n="50">Porruse, den stouten man;</l>
<l>Hoe dat oec die here jonc</l>
<l>In Subdracas spranc sinen spronc;</l>
<l>Van Candasis die coninginne,</l>
<l>Die sere wijs was van zinne;</l>
<l n="55"><pb n="1,6"/> Hoe hi besochte daer na</l>
<l>Dat wonder van India;</l>
<l>Hoe hem die doot was vorseit;</l>
<l>Hoe hi met groter dorperheit</l>
<l>Ghevenijnt was ende vergeven,</l>
<l n="60">Ende hoe hi endde sijn leven;</l>
<l>Hoe die Bracmanne ende hi screven</l>
<l>Onderlinghe haer leven.</l>
<l>Hier in sijn tsinen deele</l>
<l>LXI capiteele.</l>
<l><hi rend="italic">Hoe Othus, coninc van Persi, Nebtanabus verdreef</hi> ... I.</l>
<l><hi rend="italic">Hoe Nebtanabus Alexander wan</hi> ... II.</l>
<l><hi rend="italic">Hoe Nebtanabus hem verkeerde in eenen drake</hi> ... III.</l>
<l><hi rend="italic">Van Alexanders gebornesse</hi> ... IIII.</l>
<l><hi rend="italic">Hoe Alexander Nebtanabus doedde</hi> ... V.</l>
<l><hi rend="italic">Hoe Alexander Bucifalle reet</hi> ... VI.</l>
<l><hi rend="italic">Hoe Alexander den prijs wan te Pise</hi> ... VII.</l>
<l><hi rend="italic">Vanden wisen Xenocrates</hi> ... VIII.</l>
<l><hi rend="italic">Hoe Phillip van Machedone Grieken wan</hi> ... IX.</l>
<l><hi rend="italic">Hoe Arsamus coninc wart</hi> ... X.</l>
<l><hi rend="italic">Hoe Alexander chens ontseide den Persen</hi> ... XI.</l>
<l><hi rend="italic">Phillips doot ende sine wrake</hi> ... XII.</l>
<l><hi rend="italic">Van coninc Phillips doene ende manire</hi> ... XIII.</l>
<l><hi rend="italic">Hoe Alexander ontfinc trike</hi> ... XIIII.</l>
<l><hi rend="italic">Hoe Alexander gaderde sijn here</hi> ... XV.</l>
<l><hi rend="italic">Hoe Alexander Egypten wan</hi> ... XVI.</l>
<l><hi rend="italic">Wat Darius Alexander screef</hi> ... XVII.</l>
<l><hi rend="italic">Wat Alexander Darius weder screef</hi> ... XVIII.</l>
<l><hi rend="italic">Vanden eersten wighe van Darius</hi> ... XIX.</l>
<l><hi rend="italic">Hoe Alexander Theben velde</hi> ... XX.</l>
<l><hi rend="italic">Hoe Alexander Darius echt versochte</hi> ... XXI.</l>
<l><hi rend="italic">Hoe Alexander wan Darius lant ende scat</hi> ... XXII.</l>
<l><hi rend="italic">Hoe Alexander vriede de Jueden</hi> ... XXIII.</l>
<l><hi rend="italic">Hoe Alexander voer te Amons temple</hi> ... XXIIII.</l>
<l><hi rend="italic">Hoe Darius ende Alexander hem onderscreven</hi> ... XXV.</l>
<l><hi rend="italic">Hoe Alexander met Darius at</hi> ... XXVI.</l>
<l><hi rend="italic">Hoe Darius ende Alexander vochten</hi> ... XXVII.</l>
<l><hi rend="italic">Hoe Darius an Alexandere screef omme genaden</hi> ... XXVIII.</l>
<l><hi rend="italic">Hoe Darius vingen sine liede</hi> ... XXIX.</l>
<l><hi rend="italic">Darius wort vor sine doot</hi> ... XXX.</l>
<l><hi rend="italic">Van Aneximines ende van Epycurus</hi> ... XXXI.</l>
<l><hi rend="italic">Hoe Alexanders zeden verkeerden</hi> ... XXXII.</l>
<l><hi rend="italic">Hoe Alexander sloot die van Israel</hi> ... XXXIII.</l>
<l><hi rend="italic">Die wrake van Darius doot</hi> ... XXXIIII.</l>
<l><hi rend="italic">Hoe Alexander Clytus doot slouch in dronkenscepe</hi> ... XXXV.</l>
<l><hi rend="italic">Hoe Alexander Calistenes doedde</hi> ... XXXVI.</l>
<l><hi rend="italic">Hoe Alexander in India tijdde</hi> ... XXXVII.</l>
<l><hi rend="italic">Hoe Alexander enen sone wan in India</hi> ... XXXVIII.</l>
<l><hi rend="italic">Alexanders camp jegen Porrus</hi> ... XXXIX.</l>
<l><hi rend="italic">Porrus macht ende rijchede</hi> ... XL.</l>
<l><hi rend="italic">Hoe Alexander spranc in ene stat</hi> ... XLI.</l>
<l><hi rend="italic">Hoe Alexander die Indsce zee bestont</hi> ... XLII.</l>
<l><hi rend="italic">Van Canday der coninginnen</hi> ... XLIII.</l>
<l><hi rend="italic">Alexanders vaert dor de Indsce wostine</hi> ... XLIIII.</l>
<l><hi rend="italic">Vanden serpenten diene vreesden</hi> ... XLV.</l>
<l><hi rend="italic">Hoe Alexander voer in Indien</hi> ... XLVI.</l>
<l><hi rend="italic">Vanden wondere van Indien</hi> ... XLVII.</l>
<l><hi rend="italic">Noch vanden wondere van Indien</hi> ... XLVIII.</l>
<l><hi rend="italic">Vander zonne bome enter manen</hi> ... XLIX.</l>
<l><hi rend="italic">Van Alexanders verweentheden</hi> ... L.</l>
<l><hi rend="italic">Hoe Alexander te Babylonen quam</hi> ... LI.</l>
<l><hi rend="italic">Van Alexanders verranessen</hi> ... LII.</l>
<l><hi rend="italic">Hoe Alexander was gevenijnt</hi> ... LIII.</l>
<l><hi rend="italic">Alexanders doot</hi> ... LIIII.</l>
<l><hi rend="italic">Den prijs van Alexanders vromicheden</hi> ... LV.</l>
<l><hi rend="italic">Alexanders sepulture</hi> ... LVI.</l>
<l><pb n="1,7"/> <hi rend="italic">Van Alexandere enten Bracmannen</hi> ... LVII.</l>
<l><hi rend="italic">Hoe Alexander den Bracmannen screef</hi> ... LVIII.</l>
<l><hi rend="italic">Didimus antworde</hi> ... LIX.</l>
<l><hi rend="italic">Noch Didimus antworde</hi> ... LX.</l>
<l><hi rend="italic">Alexander tote Didimuse</hi> ... LXI.</l>
</div>
<div type="subchapter"><head type="subchapter">HIER BEGHINT DIE VIJFTE CAPITEELE.</head>
<l>                Binnen desen vijften bouke staet,</l>
<l>Hoemen deelt ende hoet gaet</l>
<l>Alexanders rike groot</l>
<l>In stucken naer sine doot;</l>
<l n="5">Van Theophrastus den wisen man,</l>
<l>Van sinen sproken daer zin leit an;</l>
<l>Van Tholomeus den vrien,</l>
<l>Die Egypten ende Surien</l>
<l>Gewan na Alexanders doot;</l>
<l n="10">Vanden Samiten, die scade groot</l>
<l>Daden up Rome die stat;</l>
<l>Van Papyruse, die wrac dat;</l>
<l>Van Fabiuse, die int ende</l>
<l>Alle die Samiten scende;</l>
<l n="15">Hoe die Romeine die Sabine</l>
<l>Verwan bi Curus pine,</l>
<l>Hoe hi verwan met sinen roten</l>
<l>Pyrrus, coninc van Epyroten;</l>
<l>Olimpias doot, Alexanders moeder,</l>
<l n="20">Die Phillippe slouch sinen broeder;</l>
<l>Hoe trike van Surien began</l>
<l>Naer Alexander den stouten man;</l>
<l>Van Socrates den vrien,</l>
<l>Die den tor maecte tAlexandrien;</l>
<l n="25">Van Philadelphus Tholomeus,</l>
<l>Ende hoe hem Eleazarus</l>
<l>Sendde, omme sine bede,</l>
<l>Die LXX vroede mede,</l>
<l>Om te scrivene der Joden wet.</l>
<l n="30">Ende daer naer so es gheset</l>
<l>Brennus doot, ende hoe de sine</l>
<l>Storven, doe si Apolline</l>
<l>Roven wilden ende sine liede;</l>
<l>Wat wondere in Rome gesciede;</l>
<l n="35">Den strijt van Rome, die ghemeene</l>
<l>Scadelijc was, vanden Picheene;</l>
<l>Van coninc Pirrus, die onscone</l>
<l>Verwan trike van Machedone;</l>
<l>Vanden twiste swaer ende onvro</l>
<l n="40">Tusscen Rome ende Carthago;</l>
<l>Van Hanibal, hoe hi Ytale</l>
<l>Wilde winnen altemale;</l>
<l>Van Regulus, hoe dat hi vacht</l>
<l>Up Affrike met siere cracht,</l>
<l n="45">Ende hoe dat hi wart gevaen,</l>
<l>Ende dat Roemsche rike ontaen;</l>
<l>Hoe die Romeine daer naer sinden,</l>
<l>Om Affrike winnen ende schinden,</l>
<l>Paulus ende Silvius,</l>
<l n="50">Hoe si den wijch wonnen dus;</l>
<l>Dorloghe van Hasdrubal,</l>
<l>Hoe up hem den strijt wan al</l>
<l>Mettellus, die van Rome quam,</l>
<l>Ende meneghen dat leven nam;</l>
<l n="55">Van Philadelphus orloge mede</l>
<l>Ende van siere grotere rijchede;</l>
<l>Den strijt van Rome ende van Gallen;</l>
<l>Van Haniballe, die met allen</l>
<l>Van Carthago up Rome quam,</l>
<l n="60">Ende menegen dat leven nam;</l>
<l>Van Sypioene, die vromechlike</l>
<l>Rome wrac over Affrike</l>
<l>Up Sifax ende up Hasdrubal,</l>
<l>Ende upten stouten Hanibal;</l>
<l n="65">Hoe die Romeine die eylande</l>
<l>Ende Surien wonnen in hande;</l>
<l>Van Anthyocus Ephifane,</l>
<l>Die den Jueden swaer lach ane;</l>
<l>Hoe die Romeine wonnen scone</l>
<l n="70">Dat rike van Machedone;</l>
<l>Vanden Machabeus Judas,</l>
<l>Hoe stout ende hoe vrome hi was;</l>
<l>Hoe Carthago wart ghevelt;</l>
<l>Hoe Cleene Azien met gewelt</l>
<l n="75">Andat Roemsche rike quam;</l>
<l>Hoe Cilla echt orloge annam.</l>
<l>Dese bouc strect hem ende sijn tiden</l>
<l>Al tote keyser Julius tiden,</l>
<l>Ende hevet te sinen deele</l>
<l n="80">LXXVI capyteele.</l>
<l><pb n="1,8"/> <hi rend="italic">Hoe Alexanders rike wart gescuert</hi> ... I.</l>
<l><hi rend="italic">Theophrastus sproken</hi> ... II.</l>
<l><hi rend="italic">Vanden selven</hi> ... III.</l>
<l><hi rend="italic">Van Tholomeus Socher, coninc van Egypten</hi> ... IIII.</l>
<l><hi rend="italic">Van Papyrus van Rome</hi> ... V.</l>
<l><hi rend="italic">Hoe Fabius die Samiten verwan</hi> ... VI.</l>
<l><hi rend="italic">Van Fabius ende van Curius VII.</hi> </l>
<l><hi rend="italic">Olympias doot, Alexanders moeder</hi> ... VIII.</l>
<l><hi rend="italic">Van Surien dat beghin</hi> ... IX.</l>
<l><hi rend="italic">Van Zeleucus van Babylone</hi> ... X.</l>
<l><hi rend="italic">Van Tholomeus Filadelphus</hi> ... XI.</l>
<l><hi rend="italic">Vanden LXX bedieders van Jherusalem</hi> ... XII.</l>
<l><hi rend="italic">Vander byblen die si ontbonden</hi> ... XIII.</l>
<l><hi rend="italic">Van Brennus ende vanden Gallen</hi> ... XIIII.</l>
<l><hi rend="italic">Hoe Brennus in Delphos staerf</hi> ... XV.</l>
<l><hi rend="italic">Noch vanden Gallen</hi> ... XVI.</l>
<l><hi rend="italic">Dat wonder dat in Filadelphus tiden gevel</hi> ... XVII.</l>
<l><hi rend="italic">Van Pyrrus, coninc van Egypten</hi> ... XVIII.</l>
<l><hi rend="italic">Vanden stride van Cartago</hi> ... XIX.</l>
<l><hi rend="italic">Van Regulus van Rome</hi> ... XX.</l>
<l><hi rend="italic">Hoe Regulus wart gevaen</hi> ... XXI.</l>
<l><hi rend="italic">Hoe Paulus van Rome voer vechten in Affike</hi> ... XXII.</l>
<l><hi rend="italic">Van Mettellus ende Hasdrubal</hi> ... XXIII.</l>
<l><hi rend="italic">Van Filadelfus mogenthede</hi> ... XXIIII.</l>
<l><hi rend="italic">Van Evergetes, Filadelphus broeder</hi> ... XXV.</l>
<l><hi rend="italic">Van Hanibal van Cartago</hi> ... XXVI.</l>
<l><hi rend="italic">Van Filopater, coninc van Egypten</hi> ... XXVII.</l>
<l><hi rend="italic">Hoe Hanibal te Rome waert trac</hi> ... XXVIII.</l>
<l><hi rend="italic">Hoe Sempronius den wijch verloos</hi> ... XXIX.</l>
<l><hi rend="italic">Van Flamineus ende Hanibal</hi> ... XXX.</l>
<l><hi rend="italic">Van Hanibal ende van Lucius</hi> ... XXXI.</l>
<l><hi rend="italic">Hoe nauwe dat te Rome stont</hi> ... XXXII.</l>
<l><hi rend="italic">Hoe Hanibal Rome wilde winnen</hi> ... XXXIII.</l>
<l><hi rend="italic">Van Sypioens vaert te Spaengen</hi> ... XXXIIII.</l>
<l><hi rend="italic">Van Valerius ende Hanibal</hi> ... XXXV.</l>
<l><hi rend="italic">Hoe Sypio in Affrike voer</hi> ... XXXVI.</l>
<l><hi rend="italic">Hoe Cartago Haniballe ontboot</hi> ... XXXVII.</l>
<l><hi rend="italic">Hoe Sypio Haniballe verwan</hi> ... XXXVIII.</l>
<l><hi rend="italic">Van Epyfanes van Egypten</hi> ... XXXIX.</l>
<l><hi rend="italic">Vanden Gallen enten Romeinen</hi> ... XL.</l>
<l><hi rend="italic">Hoe Theodorus Gods tempel wilde roven</hi> ... XLI.</l>
<l><hi rend="italic">Hanibals des fieren doot</hi> ... XLII.</l>
<l><hi rend="italic">Sypioens doot</hi> ... XLIII.</l>
<l><hi rend="italic">Van Antyochus Ephifanes</hi> ... XLIIII.</l>
<l><hi rend="italic">Hoe Antyocus rovede Jherusalem</hi> ... XLV.</l>
<l><hi rend="italic">Hoe trike endde van Macedone</hi> ... XLVI.</l>
<l><hi rend="italic">Van Mathacias ende sinen kinden</hi> ... XLVII.</l>
<l><hi rend="italic">Antyochus Ephifanes doot</hi> ... XLVIII.</l>
<l><hi rend="italic">Judas Machabeus strijt</hi> ... XLIX.</l>
<l><hi rend="italic">Van Demetrius ende Machabeus</hi> ... L.</l>
<l><hi rend="italic">Van Terencius ende sinen sproken</hi> ... LI.</l>
<l><hi rend="italic">Van Machabeus entie na hem quamen</hi> ... LII.</l>
<l><hi rend="italic">Judas Machabeus doot</hi> ... LIII.</l>
<l><hi rend="italic">Hoe die Romeine echt Affrike bestonden</hi> ... LIIII.</l>
<l><hi rend="italic">Hoe Cartago wart ghevelt</hi> ... LV.</l>
<l><hi rend="italic">Van Jonathas, Machabeus broeder</hi> ... LVI.</l>
<l><hi rend="italic">Symeons Machabeus dood</hi> ... LVII.</l>
<l><hi rend="italic">Vanden Gallen enten Romeinen</hi> ... LVIII.</l>
<l><hi rend="italic">Vanden jongen Alexander</hi> ... LIX.</l>
<l><hi rend="italic">Van Griffus Antyochus</hi> ... LX.</l>
<l><hi rend="italic">Hoe Trifon sinen broeder verdreef</hi> ... LXI.</l>
<l><hi rend="italic">Den strijt van Rome up Jugarta</hi> ... LXII.</l>
<l><hi rend="italic">Hoe Jugarta wart verwonnen</hi> ... LXIII.</l>
<l><hi rend="italic">Hoe die Jueden droughen crone</hi> ... LXIIII.</l>
<l><hi rend="italic">Vanden Duutscen enten Romeinen</hi> ... LXV.</l>
<l><hi rend="italic">Hier wert trike van Surien Rome onderdaen</hi> ... LXVI.</l>
<l><hi rend="italic">Hoe die meente wart jegen de heren</hi> ... LXVII.</l>
<l><hi rend="italic">Van Pompejus van Ascaloen</hi> ... LXVIII.</l>
<l><hi rend="italic">Van Marius ende van Cilla</hi> ... LXIX.</l>
<l><hi rend="italic">Van Mitridates den groten here</hi> ... LXX.</l>
<l><hi rend="italic">Van Mitridates ende Cilla</hi> ... LXXI.</l>
<l><hi rend="italic">Hoe Mitridates wan vele lande</hi> ... LXXII.</l>
<l><hi rend="italic">Van Lucillus ende Mitridates</hi> ... LXXIII.</l>
<l><hi rend="italic">Hoe Mitridates staerf</hi> ... LXXIIII.</l>
<l><hi rend="italic">Hoe Pompejus wan Surien</hi> ... LXXV.</l>
<l><hi rend="italic">Hoe Crassus was gedoot met goude</hi> ... LXXVI.</l>
</div>
<div type="subchapter"><head type="subchapter"><pb n="1,9"/> HIER BEGHINT DIE SESTE CAPITELE</head>
<l>                Die seste bouc neemt sijn begin</l>
<l>Daer die mogentheit comt in</l>
<l>Vanden Roemscen keyserrike;</l>
<l>Hoe die Gallen mogendelike</l>
<l n="5">Entie Germane ende de Aquitane</l>
<l>Worden Rome bedwongen ane . . .</l>
<l>Bertaengen, dat nu es Inglant,</l>
<l>Daer hi groot wederstoot in vant;</l>
<l>Tullius sproken volgere mede,</l>
<l n="10">Vul van grotere wijshede;</l>
<l>Hoe Rome entie senature</l>
<l>Worden Juliuse sture;</l>
<l>Hoe Pompejus entie Romeine</l>
<l>Julius verwan al reine,</l>
<l n="15">Ende Egypten ende Affrike</l>
<l>Verwan, ende wart mogentlike</l>
<l>Keyser te Rome indie stede;</l>
<l>Sine ghedane ende sine zede;</l>
<l>Julius doot ende oec daer naer</l>
<l n="20">Hoe Augustus wart keyser daer;</l>
<l>Sine ghedane ende sine zede;</l>
<l>Hoe te Jherusalem indie stede</l>
<l>Herodes coninc wart gheset</l>
<l>Van Anthonise om sine wet;</l>
<l n="25">Hoe hi verloos lijf ende goet</l>
<l>Om sinen groten overmoet;</l>
<l>Hoe versoenden jegen Augustus</l>
<l>Die Persen, doent verginc aldus;</l>
<l>Herodes aventuren mede;</l>
<l n="30">Die sproken van Verroens wijshede;</l>
<l>Van Virgiliuse ende sijn wonder</l>
<l>Ende sine sproken besonder;</l>
<l>Die gebornesse van Marien,</l>
<l>Die wi moeder ende maget lyen;</l>
<l n="35">Oratius doot ende sine wort,</l>
<l>Diemen in proverbien hort;</l>
<l>Hoe der werelt ommeganc</l>
<l>Quam in Augustus bedwanc;</l>
<l>Dat huwelijc al vul trouwen</l>
<l n="40">Tusscen Josephe ende onser Vrouwen;</l>
<l>Hoe onse Vrouwe gebodsceept wert;</l>
<l>Hoe soe setten hare vaert</l>
<l>Joseph ende Maria mede</l>
<l>Tote Bethlem indie stede;</l>
<l n="45">Jhesus gebornesse ende te handen</l>
<l>III coningen met offranden;</l>
<l>Hoe Herodes dede slaen doot</l>
<l>Die kindere om sine quaetheit groet;</l>
<l>Hoe Maria in Egypten vlo</l>
<l n="50">Met Jhesus ende met Joseph also;</l>
<l>Herodes plaghe ende sine doot;</l>
<l>Hoe sijn sone wart here groot;</l>
<l>Augustus doot, ende daer na aldus</l>
<l>Die proverbien van Ovidius.</l>
<l n="55">Dese hevet in sijn ommegaen</l>
<l>LVI capyteele ontfaen.</l>
<l><hi rend="italic">Wanen Rome eerst quam</hi> ... I.</l>
<l><hi rend="italic">Julius wijch uptie Gallen</hi> ... II.</l>
<l><hi rend="italic">Hoe Julius den Rijn quam neder</hi> ... III.</l>
<l><hi rend="italic">Hoe Julius Bertaenyen wan</hi> ... IIII.</l>
<l><hi rend="italic">Hoe Tullius Cysero was belegen</hi> ... V.</l>
<l><hi rend="italic">Hoe Julius Cyserone ontsette</hi> ... VI.</l>
<l><hi rend="italic">Die zeden vanden Gallen</hi> ... VII.</l>
<l><hi rend="italic">Tullius Cyseroens proverbien</hi> ... VIII.</l>
<l><hi rend="italic">Tullius van vriendscepen</hi> ... IX.</l>
<l><hi rend="italic">Vanden selven</hi> ... X.</l>
<l><hi rend="italic">Hoe Julius Rome bestont</hi> ... XI.</l>
<l><hi rend="italic">Hoe Julius ende Pompejus vochten</hi> ... XII.</l>
<l><hi rend="italic">Hoe Julius keyser wart</hi> ... XIII.</l>
<l><hi rend="italic">Julius ghedaene ende zeden</hi> ... XIIII.</l>
<l><hi rend="italic">Die voertekene van Julius doot</hi> ... XV.</l>
<l><hi rend="italic">Hoe Julius was vermort</hi> ... XVI.</l>
<l><hi rend="italic">Vanden keyser Augustus</hi> ... XVII.</l>
<l><hi rend="italic">Van Augustus manieren</hi> ... XVIII.</l>
<l><hi rend="italic">Van wondere in Rome</hi> ... XIX.</l>
<l><hi rend="italic">Hoe Herodes gewan die crone</hi> ... XX.</l>
<l><hi rend="italic">Hoe die Jueden verloren die waerde</hi> ... XXI.</l>
<l><hi rend="italic">Anthonis doot ende Cleopatra</hi> ... XXII.</l>
<l><pb n="1,10"/> <hi rend="italic">Herodes doghet</hi> ... XXIII.</l>
<l><hi rend="italic">Herodes quaethede</hi> ... XXIIII.</l>
<l><hi rend="italic">Van Verrone ende sine proverbien</hi> ... XXV.</l>
<l><hi rend="italic">Van Virgilius</hi> ... XXVI.</l>
<l><hi rend="italic">Van Virgilius sproken</hi> ... XXVII.</l>
<l><hi rend="italic">Van onser Vrouwen geborte</hi> ... XXVIII.</l>
<l><hi rend="italic">Hoe dingel vorseide hare coemst</hi> ... XXIX.</l>
<l><hi rend="italic">Hoe Maria ten tempel quam</hi> ... XXX.</l>
<l><hi rend="italic">Van onser Vrouwen manieren</hi> ... XXXI.</l>
<l><hi rend="italic">Vanden selven</hi> ... XXXII.</l>
<l><hi rend="italic">Van Oratius ende sine sproken</hi> ... XXXIII.</l>
<l><hi rend="italic">Van Augustus wighen</hi> ... XXXIIII.</l>
<l><hi rend="italic">Van onser Vrouwen belove</hi> ... XXXV.</l>
<l><hi rend="italic">Hoe Joseph onser Vrouwen nam</hi> ... XXXVI.</l>
<l><hi rend="italic">Vanden selven</hi> ... XXXVII.</l>
<l><hi rend="italic">Sente Bernaert van onser Vrouwen</hi> ... XXXVIII.</l>
<l><hi rend="italic">Van onser Vrouwen bodscepe</hi> ... XXXIX.</l>
<l><hi rend="italic">Van Maria ende Elizabeth</hi> ... XL.</l>
<l><hi rend="italic">Twi Joseph hiet Marien man</hi> ... XLI.</l>
<l><hi rend="italic">Hoe Maria voer te Bethlem</hi> ... XLII.</l>
<l><hi rend="italic">Vanden herden ende ander dinc</hi> ... XLIII.</l>
<l><hi rend="italic">Vanden drien coningen</hi> ... XLIIII.</l>
<l><hi rend="italic">Noch vanden selven</hi> ... XLV.</l>
<l><hi rend="italic">Vanden Innocenten</hi> ... XLVI.</l>
<l><hi rend="italic">Hoe Jhesus voer in Egypten</hi> ... XLVII.</l>
<l><hi rend="italic">Herodes quaethede ende sine doot</hi> ... XLVIII.</l>
<l><hi rend="italic">Hoe Herodes rike wart gedeelt</hi> ... XLIX.</l>
<l><hi rend="italic">Van Jhesus sittene onder die wise</hi> ... L.</l>
<l><hi rend="italic">Augustus des keysers doot</hi> ... LI.</l>
<l><hi rend="italic">Van Ovidius sproken</hi> ... LII.</l>
<l><hi rend="italic">Vanden selven</hi> ... LIII.</l>
<l><hi rend="italic">Vanden selven</hi> ... LIIII.</l>
<l><hi rend="italic">Noch vanden selven LV.</hi> </l>
<l><hi rend="italic">Van hem noch</hi> ... LVI.</l>
</div>
<div type="subchapter"><head type="subchapter">HIER BEGHINT DIE SEVENDE CAPITEELE.</head>
<l>                Die sevende bouc hevet in</l>
<l>Van Tyberius sijn beghin,</l>
<l>Den derden keyser onder die Romeine;</l>
<l>Hoe hi eerst goet was, daer na onreine;</l>
<l n="5">Van Paulinen die aventure,</l>
<l>Die ghehoent was wel ter cure;</l>
<l>Van Pylatuse, van Baptisten,</l>
<l>Hoe hi doopte Jhesum Cristen;</l>
<l>Ons Heren vastene entie worde,</l>
<l n="10">Daerne Sathanas in corde;</l>
<l>Hoe Jhesus keerde water in wine;</l>
<l>Hoe hi oec coos die jongers sine,</l>
<l>Pietre, Andriese, Jacob, Jhan;</l>
<l>Hoe Herodes den heilegen man</l>
<l n="15">Baptisten vinc, ende hoe ter stonde</l>
<l>Jhesus Cristus predeken begonde,</l>
<l>Ende coos XII apostele mede,</l>
<l>Ende meneghe miracle dede;</l>
<l>Baptisten doot, ende hoe tien tiden</l>
<l n="20">Die Jueden onsen Here beniden;</l>
<l>Hoe hi Lazaruse verwecte;</l>
<l>Hoe Agabarus up hem mecte,</l>
<l>Dat hi quame in sine stede,</l>
<l>Omme te sine in goeden vrede,</l>
<l n="25">Ende hoe hem Jhesus vriendelike</l>
<l>Sendde in een cleet sine gelike;</l>
<l>Hoe Jhesus quam te Jherusalem;</l>
<l>Hoe men met palmen quam jegen hem;</l>
<l>Hoe hi verdreef uut met leede</l>
<l n="30">Copers ende vercopers beede</l>
<l>Vanden temple, ende hi dede</l>
<l>Vele miraclen daer ter stede;</l>
<l>Hoe dattene Judas verriet;</l>
<l>Hoe dat hi hem vangen liet,</l>
<l n="35">Platten, crucen, geselen an thout;</l>
<l>Hoene Longus sonder scout</l>
<l>Indie zide stac ende hem bekeerde;</l>
<l>Hoe hi sider, omdat hi leerde</l>
<l>Onse gelove al openbare,</l>
<l n="40">Wart ons Heren maertelare;</l>
<l>Hoe God was int graf geleit,</l>
<l>Ende met siere mogentheit</l>
<l>Die helle rovede omdie keytive,</l>
<l>Ende verrees van dode te live;</l>
<l n="45">Hoe hem Jhesus daer na verbaerde;</l>
<l>Van Josephs pine, van sire onwerde,</l>
<l>Diene vander crucen dede;</l>
<l>Van sinen aventuren mede;</l>
<l>Van Symions II kindren saen,</l>
<l n="50">Die vander doot waren upgestaen;</l>
<l><pb n="1,11"/> Hoe Mathias apostel sat</l>
<l>Indes verraders Judas stat;</l>
<l>Hoe die heilege Geest quam inne</l>
<l>Den apostelen inden zinne;</l>
<l n="55">Der apostelen predicade;</l>
<l>Stevens doot met fellen rade;</l>
<l>Van Symeone den toverare;</l>
<l>Van Saulus, die wert Paulus dare;</l>
<l>Onser Vrouwen henevaert</l>
<l n="60">Vanden live te hemele waert,</l>
<l>Ende wat daer af hevet geset</l>
<l>In haren bouke Elyzabeth;</l>
<l>Ende onser Vrouwen miraclen mede</l>
<l>XL staende teere stede,</l>
<l n="65">Die gesciet sijn harentare</l>
<l>In menech lant openbare;</l>
<l>Van Paulus, hoe hi bekende hem</l>
<l>Den apostele van Jherusalem;</l>
<l>Wat Pylatus Tyberiuse screef</l>
<l n="70">Van onsen Here, hoe hi doot bleef,</l>
<l>Ende hoe dat Tyberius woude,</l>
<l>Datmen vor God houden soude;</l>
<l>Van Herodese Agrippa,</l>
<l>Ende Tyberius doot daer na;</l>
<l n="75">Hoe Gayus quam ten keyserrike,</l>
<l>Hoe hi uphief mogendelike</l>
<l>Herodes Agrippa ende gaf hem</l>
<l>Die crone van Jherusalem;</l>
<l>Gayus suffen alse een sod,</l>
<l n="80">Hoe hi wilde wesen god,</l>
<l>Ende daer naer in corter uren</l>
<l>Vermort was biden senaturen.</l>
<l>Dese bouc hevet te sinen deele</l>
<l>C ende een capyteele.</l>
<l><hi rend="italic">Vanden keyser Tyberius ende sine zeden</hi> ... I.</l>
<l><hi rend="italic">Van sinen manieren</hi> ... II.</l>
<l><hi rend="italic">Vrouwen Paulinen mesfal</hi> ... III.</l>
<l><hi rend="italic">Wat in Tyberius tiden gevel</hi> ... IIII.</l>
<l><hi rend="italic">Van Jans Baptisten dopene V.</hi> </l>
<l><hi rend="italic">Hoe onse Here ginc in de wostine</hi> ... VI.</l>
<l><hi rend="italic">Hoe Baptiste onsen Here wijsde</hi> ... VII.</l>
<l><hi rend="italic">Hoe God maecte van watre wijn</hi> ... VIII.</l>
<l><hi rend="italic">Hoe Baptiste was gevaen</hi> ... IX.</l>
<l><hi rend="italic">Hoe God dapostelen predeken sende</hi> ... X.</l>
<l><hi rend="italic">Hoe God vander roodse was gesteken</hi> ... XI.</l>
<l><hi rend="italic">Van Janne Baptisten doot</hi> ... XII.</l>
<l><hi rend="italic">Hoe God V<hi rend='sup'>m</hi> man versaedde</hi> ... XIII.</l>
<l><hi rend="italic">Ons Heren transfiguratie</hi> ... XIIII.</l>
<l><hi rend="italic">Hoe God dat zondege wijf quijtte XV.</hi> </l>
<l><hi rend="italic">Hoe Lazarus wart verwect</hi> ... XVI.</l>
<l><hi rend="italic">Vanden coninc Agabarus</hi> ... XVII.</l>
<l><hi rend="italic">Hoe Jhesus Agabaruse screef</hi> ... XVIII.</l>
<l><hi rend="italic">Hoe Agabarus ghenas</hi> ... XIX.</l>
<l><hi rend="italic">Hoe Jhesus X lazerse genas</hi> ... XX.</l>
<l><hi rend="italic">Hoe God upten ezel reet</hi> ... XXI.</l>
<l><hi rend="italic">Hoe God die copinge uten temple warp</hi> ... XXII.</l>
<l><hi rend="italic">Wat hi predecte inden tempel</hi> ... XXIII.</l>
<l><hi rend="italic">Van Nichodemus ende ander dinc</hi> ... XXIIII.</l>
<l><hi rend="italic">Hoe Judas Gode vercochte</hi> ... XXV.</l>
<l><hi rend="italic">Vanden witten Donresdaghe</hi> ... XXVI.</l>
<l><hi rend="italic">Hoe onse Here wart ghevaen</hi> ... XXVII.</l>
<l><hi rend="italic">Van Herodes ende Pylaten</hi> ... XXVIII.</l>
<l><hi rend="italic">Ons Heren cruusinghe</hi> ... XXIX.</l>
<l><hi rend="italic">Ambrosius vander moeder Gods</hi> ... XXX.</l>
<l><hi rend="italic">Vander zonnen vergane</hi> ... XXXI.</l>
<l><hi rend="italic">Van Longius die Gode stac</hi> ... XXXII.</l>
<l><hi rend="italic">Hoe Joseph Jhesus afdede</hi> ... XXXIII.</l>
<l><hi rend="italic">Hoe Jhesus die helle brac</hi> ... XXXIIII.</l>
<l><hi rend="italic">Van ons Heren vertogenesse</hi> ... XXXV.</l>
<l><hi rend="italic">Van Joseph van Arimathien</hi> ... XXXVI.</l>
<l><hi rend="italic">Noch van Joseph</hi> ... XXXVII.</l>
<l><hi rend="italic">Van Symeons II kinderen</hi> ... XXXVIII.</l>
<l><hi rend="italic">Vanden selven kinderen</hi> ... XXXIX.</l>
<l><hi rend="italic">Van ons Heren upvaert</hi> ... XL.</l>
<l><hi rend="italic">Van des heilechs Geests comst</hi> ... XLI.</l>
<l><hi rend="italic">Der heileger kerken begin</hi> ... XLII.</l>
<l><hi rend="italic">Vanden VII dyaken</hi> ... XLIII.</l>
<l><hi rend="italic">Hoe Steven was ghedoot</hi> ... XLIIII.</l>
<l><hi rend="italic">Hoe Jacob die minder bisscop wart</hi> ... XLV.</l>
<l><hi rend="italic">Van Symeone den toverare</hi> ... XLVI.</l>
<l><hi rend="italic">Tprologhe van onser Vrouwen</hi> ... XLVII.</l>
<l><hi rend="italic">Miletus van onser Vrouwen</hi> ... XLVIII.</l>
<l><hi rend="italic">Hoe die apostelen quamen tote hare</hi> ... XLIX.</l>
<l><pb n="1,12"/> <hi rend="italic">Hoemense ten grave drouch</hi> ... L.</l>
<l><hi rend="italic">Hoese te hemele voer</hi> ... LI.</l>
<l><hi rend="italic">Watmen hier af geloven moet</hi> ... LII.</l>
<l><hi rend="italic">Wat sente Elyzabeth hier af sach</hi> ... LIII.</l>
<l><hi rend="italic">Van onser Vrouwen pylare</hi> ... LIIII.</l>
<l><hi rend="italic">Hoe onse Vrouwe clagede in Toletten</hi> ... LV.</l>
<l><hi rend="italic">Van hem die Jhesum sette tenen borge</hi> ... LVI.</l>
<l><hi rend="italic">Hoe Maria bescut haren vrient</hi> ... LVII.</l>
<l><hi rend="italic">Van hem dien soe halp in wanhopen</hi> ... LVIII.</l>
<l><hi rend="italic">Vander vrouwen die soe halp inde vloet</hi> ... LIX.</l>
<l><hi rend="italic">Vander abdessen die soe verloste van scanden</hi> ... LX.</l>
<l><hi rend="italic">Van hem diese metten vingherline verchirde</hi> ... LXI.</l>
<l><hi rend="italic">Van hem dien soe loeste uter zee</hi> ... LXII.</l>
<l><hi rend="italic">Vanden abt dien soe halp inde zee LXIII.</hi> </l>
<l><hi rend="italic">Van hare die hare viere brac</hi> ... LXIIII.</l>
<l><hi rend="italic">Vander keyserinnen van Rome</hi> ... LXV.</l>
<l><hi rend="italic">Vander vrouwen die een kint wan an haren sone</hi> ... LXVI.</l>
<l><hi rend="italic">Van dat soe hare vertogede enen dyaken</hi> ... LXVII.</l>
<l><hi rend="italic">Vanden bisscop Bonitus</hi> ... LXVIII.</l>
<l><hi rend="italic">Van enen man bi Awenchin dien soe genas</hi> ... LXIX.</l>
<l><hi rend="italic">Vander Jodinnen die soe verlooste</hi> ... LXX.</l>
<l><hi rend="italic">Vanden kindekine dat an Jhesum sprac pappa</hi> ... LXXI.</l>
<l><hi rend="italic">Vanden wive die soe bekeerde van zonden</hi> ... LXXII.</l>
<l><hi rend="italic">Van O Intermerata</hi> ... LXXIII.</l>
<l><hi rend="italic">Vanden ridder die haer gename spaerde</hi> ... LXXIIII.</l>
<l><hi rend="italic">Van enen scrivere die Marien altoes eerde</hi> ... LXXV.</l>
<l><hi rend="italic">Van enen die Marien versprac</hi> ... LXXVI.</l>
<l><hi rend="italic">Van hem die haers niet loochenen woude</hi> ... LXXVII.</l>
<l><hi rend="italic">Vanden conveers van Cleervays</hi> ... LXXVIII.</l>
<l><hi rend="italic">Van enen moenc van Cleervays</hi> ... LXXIX.</l>
<l><hi rend="italic">Van enen anderen graeuwen moenc</hi> ... LXXX.</l>
<l><hi rend="italic">Van hem die Marien beelde versprac</hi> ... LXXXI.</l>
<l><hi rend="italic">Van eenen Juede dien soe verloeste</hi> ... LXXXII.</l>
<l><hi rend="italic">Van eenen Chaertereusen</hi> ... LXXXIII.</l>
<l><hi rend="italic">Vanden pape die salve conde</hi> ... LXXXIIII.</l>
<l><hi rend="italic">Vanden abt Hughen van Clongi</hi> ... LXXXV.</l>
<l><hi rend="italic">Vanden kinde dat die moeder den duvel gaf</hi> ... LXXXVI.</l>
<l><hi rend="italic">Vanden dief die onser Vrouwen diende</hi> ... LXXXVII.</l>
<l><hi rend="italic">Vanden moenc van sente Bertijns</hi> ... LXXXVIII.</l>
<l><hi rend="italic">Vander vrouwen die hare biechte verhal</hi> ... LXXXIX.</l>
<l><hi rend="italic">Vanden clerc die den duvel scriven sach</hi> ... XC.</l>
<l><hi rend="italic">Hoe onser Vrouwen gebornesse vortquam</hi> ... XCI.</l>
<l><hi rend="italic">Hoe soe enen Sarrasijn bekeerde</hi> ... XCII.</l>
<l><hi rend="italic">Van enen Juede die hare ymage ontreinde</hi> ... XCIII.</l>
<l><hi rend="italic">Van Hildefonsis, bisscop van Toletten</hi> ... XCIIII.</l>
<l><hi rend="italic">Hoe Paulus quam te Jherusalem</hi> ... XCV.</l>
<l><hi rend="italic">Pylatus orconde van onsen Here</hi> ... XCVI.</l>
<l><hi rend="italic">Hoe Tyberius Jhesum over God wilde houden</hi> ... XCVII.</l>
<l><hi rend="italic">Hoe Agrippa te Rome quam, ende Tyberius doot</hi> ... XCVIII.</l>
<l><hi rend="italic">Hoe Gayus keyser wart ende sine maniere</hi> ... XCIX.</l>
<l><hi rend="italic">Hoe Gayus int aerchste hem bekeerde</hi> ... C.</l>
<l><hi rend="italic">Gayus quaetheit ende sine doot</hi> ... CI.</l>
</div>
<div type="subchapter"><head type="subchapter">HIER BEGHINT DIE ACHTENDE CAPITEELE.</head>
<l>                Men vint inden achtenden bouc,</l>
<l>Die des wille doen ondersouc,</l>
<l>Hoe na Gayus Caligula</l>
<l>Claudius keyser wart daer na;</l>
<l n="5">Sine manieren, sine zeden;</l>
<l>Hoe Agrippa met felheden</l>
<l>Sente Jacobpe van Conpostelle</l>
<l>Ontliven dede, alse die felle;</l>
<l><pb n="1,13"/> Sente Jacobs jeesten mede</l>
<l n="10">Ende sine miraclen, die hi dede;</l>
<l>Van Paulus ende van Barnabas,</l>
<l>Hoe Saulus Paulus geheten was;</l>
<l>Hoe sente Pieter te Rome quam,</l>
<l>Hoe hi dat pauescap anenam;</l>
<l n="15">Hoe Marcus dewangelie screef,</l>
<l>Hoe dewangelie staende bleef;</l>
<l>Daer naer alle die pauesen mede</l>
<l>Bi namen van Rome der stede</l>
<l>Van beginne tote onsen tiden,</l>
<l n="20">Suldi hier horen overliden;</l>
<l>Daer naer Paulus predicade,</l>
<l>Hoe Athenen bi sinen rade</l>
<l>Wart van orloghen quite;</l>
<l>Van Denyse den Aryopaghite;</l>
<l n="25">Hoe Paulus gevaen wart mede</l>
<l>Te Jherusalem indie stede,</l>
<l>Ende te Rome wart ghesent;</l>
<l>Hoe onteert ende gescent</l>
<l>Die Jueden worden alle,</l>
<l n="30">Eer si quamen te quaden valle;</l>
<l>Claudius des keysers doot;</l>
<l>Menege proverbie groot</l>
<l>Vanden wisen Seneca;</l>
<l>Perseus proverbien daer na,</l>
<l n="35">Ende oec ten achtersten male</l>
<l>Die bloemen van Juvenale.</l>
<l>Dese bouc die hevet in</l>
<l>LXXVIII capiteele, niet min.</l>
<l><hi rend="italic">Hoe Claudius keyser wart</hi> ... I.</l>
<l><hi rend="italic">Sine wonderlike zeden</hi> ... II.</l>
<l><hi rend="italic">Van Herodes Agrippa ende sente Jacobs doot</hi> ... III.</l>
<l><hi rend="italic">Van Filetus ende Hermogines</hi> ... IIII.</l>
<l><hi rend="italic">Van sente Jacobs ystorie</hi> ... V.</l>
<l><hi rend="italic">Hoe sente Jacob te Conpostelle quam</hi> ... VI.</l>
<l><hi rend="italic">Hoe hi begraven wart</hi> ... VII.</l>
<l><hi rend="italic">Van sente Jacobs translatien</hi> ... VIII.</l>
<l><hi rend="italic">Hoe sente Pieter was gevaen</hi> ... IX.</l>
<l><hi rend="italic">Herodes Agrippen doot</hi> ... X.</l>
<l><hi rend="italic">Van Pauluse ende Barnabase</hi> ... XI.</l>
<l><hi rend="italic">Hoemen Pauluse ende Barnabase wilde anebeden</hi> ... XII.</l>
<l><hi rend="italic">Hoe doude wet entie nieuwe sciet</hi> ... XIII.</l>
<l><hi rend="italic">Hoe sente Pieter bisscop wart tAntyochen</hi> ... XIIII.</l>
<l><hi rend="italic">Van Marcus ewangelien</hi> ... XV.</l>
<l><hi rend="italic">Alle die pauesen van Pietren tote Silvester</hi> ... XVI.</l>
<l><hi rend="italic">Alle die pauesen vort tote nu</hi> ... XVII.</l>
<l><hi rend="italic">Van Agrippen, Herodes sone</hi> ... XVIII.</l>
<l><hi rend="italic">Hoe Paulus in Grieken castyde</hi> ... XIX.</l>
<l><hi rend="italic">Van Paulus, wat hi tAthenen dede</hi> ... XX.</l>
<l><hi rend="italic">Hoe Paulus Denise bekeerde</hi> ... XXI.</l>
<l><hi rend="italic">Hoe Paulus enen doden genas</hi> ... XXII.</l>
<l><hi rend="italic">Hoe Paulus te Jherusalem wert ginc</hi> ... XXIII.</l>
<l><hi rend="italic">Hoe Paulus te Jherusalem quam</hi> ... XXIIII.</l>
<l><hi rend="italic">Vanden IIII zeenden ende Paulus prisoen</hi> ... XXV.</l>
<l><hi rend="italic">Hoe Paulus sijn pleit te Rome beriep</hi> ... XXVI.</l>
<l><hi rend="italic">Van Anna, onser Vrouwen moeder</hi> ... XXVII.</l>
<l><hi rend="italic">Hoe die Jueden begonden te riesene</hi> ... XXVIII.</l>
<l><hi rend="italic">Echt vander Jueden plaghe</hi> ... XXIX.</l>
<l><hi rend="italic">Noch van haerre plaghe</hi> ... XXX.</l>
<l><hi rend="italic">Keyser Claudius doot</hi> ... XXXI.</l>
<l><hi rend="italic">Van Seneca</hi> ... XXXII.</l>
<l><hi rend="italic">Van Seneca tote Pauluse</hi> ... XXXIII.</l>
<l><hi rend="italic">Seneca van groter wijsheden</hi> ... XXXIIII.</l>
<l><hi rend="italic">Seneca vander groter moedicheden</hi> ... XXXV.</l>
<l><hi rend="italic">Seneca van ghematen</hi> ... XXXVI.</l>
<l><hi rend="italic">Seneca van groter gerechtecheden</hi> ... XXXVII.</l>
<l><hi rend="italic">Van bescedenre wijsheit</hi> ... XXXVIII.</l>
<l><hi rend="italic">Van bescedenre stoutheit</hi> ... XXXIX.</l>
<l><hi rend="italic">Van bescedenre maten</hi> ... XL.</l>
<l><hi rend="italic">Van bescedenre sotheit XLI.</hi> </l>
<l><hi rend="italic">Van IIII dogeden den slotel daer ave</hi> ... XLII.</l>
<l><hi rend="italic">Senecaes proverbien</hi> ... XLIII.</l>
<l><hi rend="italic">Seneca in sine leringhe</hi> ... XLIIII.</l>
<l><hi rend="italic">Vanden selven</hi> ... XLV.</l>
<l><hi rend="italic">Seneca van ondanke</hi> ... XLVI.</l>
<l><pb n="1,14"/> <hi rend="italic">Seneca van weldaden</hi> ... XLVII.</l>
<l><hi rend="italic">Vander selver sake</hi> ... XLVIII.</l>
<l><hi rend="italic">Seneca jeghen wantroost</hi> ... XLIX.</l>
<l><hi rend="italic">Seneca in sinen rade</hi> ... L.</l>
<l><hi rend="italic">Vanden selven</hi> ... LI.</l>
<l><hi rend="italic">Troost vordie doot LII.</hi> </l>
<l><hi rend="italic">Van bedwanghe</hi> ... LIII.</l>
<l><hi rend="italic">Van leeringhen</hi> ... LIIII.</l>
<l><hi rend="italic">Seneca vander tijt</hi> ... LV.</l>
<l><hi rend="italic">Seneca van vriendscepen</hi> ... LVI.</l>
<l><hi rend="italic">Seneca vander heren doene</hi> ... LVII.</l>
<l><hi rend="italic">Seneca van ghematen</hi> ... LVIII.</l>
<l><hi rend="italic">Echt van wijsheden</hi> ... LIX.</l>
<l><hi rend="italic">Vanden wisen rade</hi> ... LX.</l>
<l><hi rend="italic">Vanden selven</hi> ... LXI.</l>
<l><hi rend="italic">Vander selver dinc</hi> ... LXII.</l>
<l><hi rend="italic">Prijs vander dinc</hi> ... LXIII.</l>
<l><hi rend="italic">Vander doot</hi> ... LXIIII.</l>
<l><hi rend="italic">Van te sine in hoeden</hi> ... LXV.</l>
<l><hi rend="italic">Echt van rade</hi> ... LXVI.</l>
<l><hi rend="italic">Jeghen prijs</hi> ... LXVII.</l>
<l><hi rend="italic">Van leringen echt</hi> ... LXVIII.</l>
<l><hi rend="italic">Vanden selven worden</hi> ... LXIX.</l>
<l><hi rend="italic">Jeghen vrechede</hi> ... LXX.</l>
<l><hi rend="italic">Van edelen moede</hi> ... LXXI.</l>
<l><hi rend="italic">Noch van rade</hi> ... LXXII.</l>
<l><hi rend="italic">Van miltheden</hi> ... LXXIII.</l>
<l><hi rend="italic">Van wijsheden</hi> ... LXXIIII.</l>
<l><hi rend="italic">Noch meer vanden selven</hi> ... LXXV.</l>
<l><hi rend="italic">Van Paersius proverbien</hi> ... LXXVI.</l>
<l><hi rend="italic">Van Juvenale</hi> ... LXXVII.</l>
<l><hi rend="italic">Van Stacius proverbien</hi> ... LXXVIII.</l>
</div>
</div>
<div type="chapter"><head type="chapter"><pb n="1,15"/> HIER BEGHINT DIE EERSTE BOUC VANDER EERSTER PAERTIEN VANDEN SPIEGLE YSTORIALE.</head>
<div type="subchapter"><head type="subchapter">Dit es tprologhe. </head>
<l>                Die de werelt eerst werrelt hiet,</l>
<l>Hine was al in dole niet:</l>
<l>Hij gaf hare bina rechten name;</l>
<l>Want bider mesdaet van Adame,</l>
<l n="5">Daer hi Gode omme vererrede</l>
<l>Entie werelt al verwerrede,</l>
<l>So es hare die name comen.</l>
<l>Werrelt machmen de werelt nomen,</l>
<l>Want ie sidert alle jare</l>
<l n="10">Hevet soe sijn gewerret in hare.</l>
<l>Wie dan weten begaert,</l>
<l>Hoe swaerlike ende hoe hinderwaert</l>
<l>Soe hevet ghesijn gewerret dan,</l>
<l>Sidert dat die eerste man</l>
<l n="15">Ghemaket was vander erden lime,</l>
<l>Hi come ende lese minen rime.</l>
<l>Hier vint hijs meer, in rechten ware,</l>
<l>Dan els ieweren openbare.</l>
<l>                Niemen en wane no en peinse,</l>
<l n="20">Dat ic dit in boerden veinse;</l>
<l>Maer biden coninc Loduwike,</l>
<l>Die coninc was in Vrancrike,</l>
<l>Ende voer Thunus staerf int here,</l>
<l>Bi sinen wille, bi sinen ghere,</l>
<l n="25">Versaemde dit uut vele boeken,</l>
<l>Diemen verre dede souken,</l>
<l>Een Jacopijn, een Predicare,</l>
<l>Ende maket alder werelt mare</l>
<l>In XXXI bouken wale,</l>
<l n="30">Ende hietse Spiegle Ystoriale,</l>
<l>Omme datmer in ziet openbare</l>
<l>Van vele ystorien dat ware:</l>
<l>Van allen coningen die oint waren,</l>
<l>Die met ridderliker scaren</l>
<l n="35">Die werelt dwongen ende dorvochten;</l>
<l>Hoe si hare dinc vulbrochten,</l>
<l>Hoe si begonsten, hoe si enden,</l>
<l>Hoe si hare vianden scenden;</l>
<l>Van allen Roemschen keyseren mede,</l>
<l n="40">Van allen pauesen vander stede,</l>
<l>Van philosophen, van poeten,</l>
<l>Van vrayen ende van valschen propheten;</l>
<l>Al neder toter coemst ons Heren,</l>
<l>Die de maget drouch met eeren;</l>
<l n="45">Entie nieuwe wet daer naer;</l>
<l>Meneghe pine groot ende swaer,</l>
<l>Die kerstijnheit leet onder tswaert,</l>
<l>Onthier ende gedoopt waert</l>
<l>Constantijn, die keyser was</l>
<l n="50">Ende van laserscepe genas;</l>
<l>Ende cortelike van aneginge,</l>
<l>Hoe die werelt hare dinge</l>
<l>Ghehandelt heeft tote onsen tiden,</l>
<l>Suldi hier horen overliden.</l>
<l n="55">                Dien dan die boerde vanden Grale,</l>
<l>Die loghene van Perchevale,</l>
<l><pb n="1,16"/> Ende andere vele valscher saghen</l>
<l>Vernoyen ende niet en behaghen,</l>
<l>Houde desen Spiegle Ystoriale</l>
<l n="60">Over die truffen van Lenvale;</l>
<l>Want hier vintmen al besonder</l>
<l>Waerheit ende menech wonder,</l>
<l>Wijsheit ende scone leringhe,</l>
<l>Ende reine dachcortinghe,</l>
<l n="65">Also alse broeder Vincent</l>
<l>Tote Beauays int covent</l>
<l>Versaemde, die Predicare,</l>
<l>Die de loghene hadde ommare.</l>
<l>Dese ystorien altemale</l>
<l n="70">Vanden Spiegle Ystoriale</l>
<l>Salic uten Latine dichten</l>
<l>In sconen worden ende in lichten,</l>
<l>Eist dat mi God wille gheven</l>
<l>Ghesonde, tijt ende leven:</l>
<l n="75">Die jeesten daer af al ghemeene;</l>
<l>Maer die clergie alleene,</l>
<l>Diere vele in es gesayt,</l>
<l>Willic dat dat paepscap mayt,</l>
<l>Want den leeken eist te swaer;</l>
<l n="80">Ende oec mede hebbic vaer,</l>
<l>Dat des dat paepscap belgen soude,</l>
<l>Of ic mi dies onderwinden woude.</l>
<l>Ende anderwaerven hebbic gewesen</l>
<l>In haer begripen van desen,</l>
<l n="85">Want ic leeken weten dede</l>
<l>Uter Byblen die heimelichede.</l>
<l>                Hare biddic, diet al vermach</l>
<l>Naest Gode, die in hare lach,</l>
<l>Dat soe mi daer boven bejaghe</l>
<l n="90">Sin ende ghesonde daghe,</l>
<l>Dat ic dit bouc vulmaken moete,</l>
<l>Ende ic mine mesdaet gheboete.</l>
<l>                Grave Florens, coninc Willems sone,</l>
<l>Ontfaet dit werc! Ghi waert de ghone,</l>
<l n="95">Die mi dit dede anevaen.</l>
<l>Ghenoughet u, wildijt ontfaen</l>
<l>Danckelike, so bem ics vro,</l>
<l>Ende ic houts mi gepayt also.</l>
<l>God geve u leven sonder blame!</l>
<l n="100">Ic beghinne in ons Heren name.</l>
</div>
<div type="subchapter"><head type="subchapter">Dits deerste ende dats van Gode. I.</head>
<l>                God es begin dat niene began,</l>
<l>Daer alle beginne in ende an</l>
<l>Hare beginne in hebben ontfaen;</l>
<l>Maer gheene herte en can verstaen,</l>
<l n="5">Noch tonge besceden daer bi</l>
<l>Te vullen wel, wat God si.</l>
<l>Dies ware hi ries diet verre sochte,</l>
<l>Want hi lichte dolen mochte.</l>
<l>Hi es, die wi niet verliesen mogen,</l>
<l n="10">En si dat wi sijn bedroghen;</l>
<l>Hi es, die niemen souken can,</l>
<l>Hine si vermaent daer an;</l>
<l>Hi es, die niemene en vint, dats waer,</l>
<l>Hine si reine ende claer;</l>
<l n="15">Hi es, daer onse gelove toe wect,</l>
<l>Ende onse hope oec toe trect,</l>
<l>Ende daer onse minne toe voeget:</l>
<l>Siet dat u hier bi genoeget.</l>
<l>Hi es, alse ons die heilegen leeren,</l>
<l n="20">Die nemmermeer en can verkeeren;</l>
<l>Hi eist, dus nesser wassen geen;</l>
<l>Hine can niet mindren, want hi es een,</l>
<l>Noch verkeeren van steden te steden,</l>
<l>Want hi es over al met mogentheden.</l>
</div>
<div type="subchapter"><head type="subchapter">Dits noch van Gode. II.</head>
<l>                Dese God, elc man bezie,</l>
<l>Es een God in personen drie:</l>
<l>Dien Vader, dien gi verstaen moget</l>
<l>Fonteyne daer af vloyet alle doget;</l>
<l n="5">Entie Sone, die den Vader</l>
<l>Evengeweldich es altenengader;</l>
<l>Die heilege Geest, die beedegader</l>
<l>Coemt uten Zone ende uten Vader:</l>
<l>Dese drie dat es een God.</l>
<l n="10">Ende niemen en si so sot,</l>
<l>Dat hi iet gewane das,</l>
<l>Dat eenich voer dander was.</l>
<l>Elc van desen drien besonder</l>
<l>Es een God, ende dit es wonder;</l>
<l n="15">Noch sijn dese alle drie</l>
<l>Maer een God, gelovets mie,</l>
<l><pb n="1,17"/> Ende niemen en was noit vor andren.</l>
<l>Die int gelove wille wanderen,</l>
<l>Houde dit vaste in sinen zin,</l>
<l n="20">Legge sijn ghedochte hier in</l>
<l>Van eenen God van drien personen,</l>
<l>Ende late hem altoos niet honen;</l>
<l>Want diere jegen doen of scriven,</l>
<l>En mogen niet behouden bliven.</l>
</div>
<div type="subchapter"><head type="subchapter">Gods werc upten eersten dach. III.</head>
<l>                Dese God, die de creaturen</l>
<l>Niet mogen zien bi naturen,</l>
<l>Maecte de werelt int begin.</l>
<l>Die werelt en es no meer no min</l>
<l n="5">Dan de hemel, merct dese sproken,</l>
<l>Ende al dat hi hevet beloken</l>
<l>In hem selven altemale,</l>
<l>Alse dat ey in de scale:</l>
<l>Vier, lucht, water ende erde.</l>
<l n="10">Die inglen van groter werde</l>
<l>Maecti, dit spreect de waerhede,</l>
<l>Ende vervulde den hemel daer mede,</l>
<l>Ende God die sciet daer ter stede</l>
<l>Dat licht vander deemsterhede;</l>
<l n="15">Ende dit was die eerste dach,</l>
<l>Die ter werelt ie gelach,</l>
<l>Ende was, alse wijt verstaen,</l>
<l>Dat nu Zondach heet, sonder waen.</l>
<l>                In desen, dat wi verstaen recht,</l>
<l n="20">Dat God versciet deemsterheit ende lecht,</l>
<l>Verstaen wi, dat hi versciet</l>
<l>Die quade ingle, die hi hiet</l>
<l>Vallen in die deemsterhede,</l>
<l>Ende liet den goeden de claerhede.</l>
<l n="25">Want Lucifer sach sine nature</l>
<l>So scone ende so clare fighure,</l>
<l>Ende daertoe sinen zin so claer,</l>
<l>Dat hi hem verhief daer naer,</l>
<l>So dat hi God wilde wesen,</l>
<l n="30">Ende verhoverdem in desen,</l>
<l>Ende sciet vander waerheit al.</l>
<l>Dus quam hi inden zwaren val,</l>
<l>Enter inglen een groot deel,</l>
<l>Dies mettem waren al gheel.</l>
<l n="35">Dese voeren haerre vaerde:</l>
<l>Hem volgede nijt, scalcheit ende hoverde,</l>
<l>Ende dat was recht, om haer verkeren,</l>
<l>Over die edele gave ons Heren.</l>
<l>Dit sijn die belagen mede</l>
<l n="40">Talre tijt die menscelichede,</l>
<l>Beede wakende ende in drome;</l>
<l>Elfsghedroch ende fantome,</l>
<l>Toverie comen van desen;</l>
<l>In afgoden, daer wi af lesen,</l>
<l n="45">Spreken si dicke ende liegen,</l>
<l>Ende dit es al omme ons bedriegen.</l>
</div>
<div type="subchapter"><head type="subchapter">Gods werc upten anderen dach. IIII.</head>
<l>                Upten anderen dach so maecte</l>
<l>Die wakende God, die oit waecte,</l>
<l>Dat firmament, daer wi de sterren</l>
<l>Noch in scinen zien van verren,</l>
<l n="5">Ende dat int water te middewaerde,</l>
<l>Ende beluuct al omme de aerde,</l>
<l>Van vervorsene watre al,</l>
<l>Hart gelijc alse cristal.</l>
<l>Alse vele waters, es bekent,</l>
<l n="10">Es buten boven tfirmament,</l>
<l>Alse beloken es daer binnen,</l>
<l>Doet ons Moyses wel bekinnen.</l>
<l>Wat dat water daer boven doet,</l>
<l>Dies es God alleene vroet.</l>
</div>
<div type="subchapter"><head type="subchapter">Gods werc upten derden dach. V.</head>
<l>                Ten derden daghe al ommetrent</l>
<l>Versaemde God onder tfirmament</l>
<l>Alt water teere stat te samen:</l>
<l>Dat hiet hi die zee bi namen.</l>
<l n="5">Dus heeft hi derde vort getrect,</l>
<l><pb n="1,18"/> Die te voren was verdect.</l>
<l>Die viere elemente mede</l>
<l>Sette hi elke in sine stede,. . .</l>
<l>Daer sterren, zonne ende mane</l>
<l n="10">Af gemaect waren, ic wane.</l>
<l>Die lucht sette hi daer bi,</l>
<l>Omme dat soe daer na minst zwaer si;</l>
<l>Dies altoos van sochter maniere</l>
<l>An die zide naest den viere;</l>
<l n="15">Maer an de zide te watre waert,</l>
<l>Want daer vetter es sijn aert,</l>
<l>Daer sijn de donre ende die reghen,</l>
<l>Ende winde, die altoos plegen</l>
<l>Te doene ons Heren gebot.</l>
<l n="20">                Na die lucht so sette God</l>
<l>Dat water, want hets licht; daer naer</l>
<l>Die erde; want soe es zwaer,</l>
<l>So hout soe die nederste stede</l>
<l>Vanden viere elementen mede.</l>
<l n="25">Oec verchierde God die erde</l>
<l>Metten bomen van groter werde,</l>
<l>Ende met crude menegertiere,</l>
<l>Nuttelijc ende van scoenre maniere.</l>
<l>Oec so maecti dat paradijs</l>
<l n="30">Updien dach, alsemen ons maect wijs,</l>
<l>Daer hi cruut ende bome de beste</l>
<l>Binnen plante ende veste.</l>
</div>
<div type="subchapter"><head type="subchapter">Gods werc upten vierden dach. VI.</head>
<l>                Up dien vierden dach, es bekent,</l>
<l>Versierde God dat firmament,</l>
<l>Dat wi hemel heeten bi namen,</l>
<l>Ende maecte die sterren alle tsamen,</l>
<l n="5">Daer niemen af en weet tgetal</l>
<l>Dan God selve, diet weet al.</l>
<l>Oec maecti zonne ende mane,</l>
<l>Ende sette elc in sinen stane,</l>
<l>Omme dat si met haerre cracht</l>
<l n="10">Sceden souden dach ende nacht,</l>
<l>Weken, maenden ende tijt,</l>
<l>Also de werelt lijt.</l>
</div>
<div type="subchapter"><head type="subchapter">Vanden vijften daghe. VII.</head>
<l>                Des vijfts dages maecte God</l>
<l>Water, lucht na sijn gebot:</l>
<l>Die lucht met vogle; water, rivieren</l>
<l>Met visscen van vele manieren;</l>
<l n="5">Entie maecte die hoge Vader</l>
<l>Vandien watre beede gadere.</l>
</div>
<div type="subchapter"><head type="subchapter">Hoe Adam ende Yeve waren ghemaket. VIII.</head>
<l>                   Ten sesten dage heeft God versiert</l>
<l>De erde, want hi visiert</l>
<l>Beesten van somegen aerde,</l>
<l>Die hi maecte vander aerde:</l>
<l n="5">Die som den mensche sijn gegeven,</l>
<l>Want si verlichten dat arme leven.</l>
<l>Die wreede sijn gemaect bidi,</l>
<l>Dat hi hem castie daer bi.</l>
<l>Vor Adams zonden waren alle diere</l>
<l n="10">Den mensce van zachter maniere;</l>
<l>Maer sine zonden dadense sijn</l>
<l>Fel, ende hebben venijn.</l>
<l>                Alse aldus in derre maniere</l>
<l>Verchiert waren alle viere</l>
<l n="15">Die elemente, maecte dan</l>
<l>God des selves dages den man,</l>
<l>Alse heere te sine van groter werde.</l>
<l>Den lachame maecti vander erde,</l>
<l><pb n="1,19"/> Vanden lime, ende naer dat</l>
<l n="20">Seindi die ziele in dat vat.</l>
<l>Vanden lime maectine bidi,</l>
<l>Omme dat hi oemoedich si,</l>
<l>Ende hiere bi come ter waerde,</l>
<l>Daer die ingle af vielen bi haerre hoverde.</l>
<l n="25">Die mensce was, prouft ende smaect,</l>
<l>Met groten vorsiene gemaect;</l>
<l>Want: "Maken wine," sprac God, de rike,</l>
<l>"Tonsen beelde, tonsen gelike!"</l>
<l>Dits nader zielen, salment keeren,</l>
<l n="30">Es hi nae dymage ons Heren.</l>
<l>                Daer Damas nu staet uten pleine,</l>
<l>Droughene God int paradijs reine,</l>
<l>Ende gaf hem eenen slaep daer.</l>
<l>Eene rebbe nam hi hem, dats waer,</l>
<l n="35">Ende heefter af een wijf gemaect;</l>
<l>Ende, ten eersten dat Adam waect,</l>
<l>Hiet hise Virago bi namen,</l>
<l>Ende vorsprac van beeden tsamen,</l>
<l>Vanden huwelike daer ter stede</l>
<l n="40">Vlescelijc ende oec geestelic mede.</l>
</div>
<div type="subchapter"><head type="subchapter">Hoe Adam ende Yeve braken Gods gebot. IX.</head>
<l>                Adam ende sijn wijf mede,</l>
<l>Doe si indie onnoselhede</l>
<l>Beede waren int paradijs,</l>
<l>Sine mercten in geere wijs</l>
<l n="5">Te deckene enegerande lede,</l>
<l>Want si en wisten negheenen onzede.</l>
<l>God gaf hem orlof tetene dare</l>
<l>Alrehande vrucht, die ware</l>
<l>In dat paradijs ghemeene,</l>
<l n="10">Sonder van eenen bome alleene:</l>
<l>Dats die in scrifturen heet,</l>
<l>Die quaet ende goet ondersceet.</l>
<l>Lucifer die hadde nijt,</l>
<l>Omme dat si waren in dat delijt,</l>
<l n="15">Ende ginc an dat serpent,</l>
<l>Daer hi twijf met hevet gescent,</l>
<l>Ende seide: aten si die vrucht,</l>
<l>Daer hem God in gaf dien ducht,</l>
<l>Ende die hi hem hadde verboden,</l>
<l n="20">Si souden gelijc wesen Gode.</l>
<l>Dat wijf begonde dies geloven,</l>
<l>Ende waende die godheit roven,</l>
<l>Ende nam den appel ende at.</l>
<l>Adam selve wiste wel dat,</l>
<l n="25">Dat dat altoes niet en dochte,</l>
<l>Dat hi die godheit roven mochte;</l>
<l>Maer dor die liefscap vanden wive</l>
<l>At hi den appel keytive.</l>
<l>Dit was al upten sesten dach;</l>
<l n="30">Ende God, dien gheene pine en wach,</l>
<l>Ruste inden sevenden daghe,</l>
<l>Ende benedijden, dins ghene zaghe:</l>
<l>Dies hiet hi in Ebreus Sabat.</l>
<l>Noch houden die Jueden over dat,</l>
<l n="35">Datmenne te rechte vieren sal,</l>
<l>Ende si vierne oec over al.</l>
</div>
<div type="subchapter"><head type="subchapter">Hoe Caym slouch Abelle. X.</head>
<l>                Men wille seggen in waren brieve,</l>
<l>Dat Adam ende ver Yeve</l>
<l>Upten Vrijndach, ten sesten daghe,</l>
<l>Ghemaect waren, sonder saghe,</l>
<l n="5">Ende te middaghe braken si tgebot,</l>
<l>Ente noenen stacse God</l>
<l>Uten paradise tsamen;</l>
<l>Want Jhesus metter zaleger namen</l>
<l>Was gecruust upten sesten daghe,</l>
<l n="10">Ende upten middach, sonder saghe,</l>
<l>Hinc hi ant cruce, daer menich kende,</l>
<l>Ende te noenen dede hi sinen ende,</l>
<l>Ende ontdede dat paradijs</l>
<l>Dien dieve, des sijn wi wijs.</l>
<l n="15">                Alse Adam ende Yeve sijn wijf</l>
<l>Waren worden so keytijf,</l>
<l><pb n="1,20"/> Ende uut dien paradise gesteken,</l>
<l>Horen wi dien jeesten spreken,</l>
<l>Dat si quamen wonen beide</l>
<l n="20">Tote Damas an die heide,</l>
<l>Daer Adam ghemaket was.</l>
<l>Over waer gewaget men das,</l>
<l>Dat si maget in alre wijs</l>
<l>Waren in dat paradijs;</l>
<l n="25">Maer daer si namen hare ruste,</l>
<l>Quamen si in huwelix geluste,</l>
<l>Ende pogeden hem te generne,</l>
<l>Dat si wat wonnen te verterne.</l>
<l>Caym wart geboren, dats waer,</l>
<l n="30">Alse Adam hadde XV jaer,</l>
<l>Ende sijn zuster Calmana;</l>
<l>Over XV jaer daer na</l>
<l>Wart gheboren die goede Abel,</l>
<l>Ende Delbora also wel,</l>
<l n="35">Sijn zuster; want sijn moeder</l>
<l>Drouch te samen zuster ende broeder.</l>
<l>Abel, die simpel, hi wart herde;</l>
<l>Caym ten ackere hem generde,</l>
<l>Die quaet, fel was ende vrec:</l>
<l n="40">Dus viel hi indes duvels strec.</l>
<l>Men hout vor waerheit, dat Adam ginder</l>
<l>Instruweerde sine kinder,</l>
<l>Dat si souden offren Gode</l>
<l>Deerste vrucht tsinen gebode,</l>
<l n="45">Ende die bernen tsiere eeren.</l>
<l>Dus, alse ons die bouke leeren,</l>
<l>Offerde Caym sijn aerchste coren,</l>
<l>Ende Abel, alse wijt horen,</l>
<l>Offerde sijn beste lam.</l>
<l n="50">Ende omme dat hi Gode bequam,</l>
<l>Omme sine soete miltheit groot,</l>
<l>Sloughene sijn broeder doot,</l>
<l>Dien God selve verwiet daer af,</l>
<l>Omme dat hi die hope begaf.</l>
</div>
<div type="subchapter"><head type="subchapter">Van Cayms quaetheden. XI.</head>
<l>                Van allen quaden menscen thovet</l>
<l>So es Caym, dies ghelovet.</l>
<l>Hi was deerste in alle lant,</l>
<l>Daermen vrecheit ane vant;</l>
<l n="5">Hi was deerste, hebt gheloof,</l>
<l>Die veste stichte ende roof;</l>
<l>Dies maecti veste met ghewelt,</l>
<l>Omme dat hi daer den roof onthelt;</l>
<l>Hi was dalre eerste die stichte</l>
<l n="10">Mate, lantgesceet ende gewichte.</l>
<l>Hi keerde der lieder simpelhede</l>
<l>Ter vrecheit enter gierechede;</l>
<l>Want voer sine coemst alleene</l>
<l>So was derdsche goet gemeene.</l>
<l n="15">                Dese, na dattene God verwiet</l>
<l>Ende hine uut sinen lande sciet,</l>
<l>Vloe hi ten oesten waert, lesen wi,</l>
<l>Int lant dat heetet Endi,</l>
<l>Daer hi die eerste veste stichte,</l>
<l n="20">Die Enoch heet int gedichte,</l>
<l>Want sijn sone Enoch hiet.</l>
<l>Aerger volc en weet men niet,</l>
<l>Dan dat van Cayme quam;</l>
<l>Want die sine, alsict vernam,</l>
<l n="25">Brochten alle scalcheit ane</l>
<l>In rovene, in steelne, ic wane,</l>
<l>So dat die sevende, die quam</l>
<l>Van Adame, alsict vernam,</l>
<l>In sijn geslachte, weetmen wel,</l>
<l n="30">Was die eerst plach overspel,</l>
<l>Ende hadde te samen twee wijf:</l>
<l>Dus leeddi een onsalich lijf.</l>
</div>
<div type="subchapter"><head type="subchapter">Adams regnatie tote Noe. XII.</head>
<l>                Der Bybelen jeesten, sonder waen,</l>
<l>Willic lidelijc overgaen,</l>
<l><pb n="1,21"/> Omme dat icse over waer,</l>
<l>Leden es wel XIII jaer,</l>
<l n="5">Dichte in Scolastica,</l>
<l>Dat gespreet es verre ende na;</l>
<l>Maer dien Spiegle Ystoriale</l>
<l>Willic volghen altemale.</l>
<l>                Adam, doe Abel was doot,</l>
<l n="10">Beweende hine met rouwen groot</l>
<l>C jaer, dus eist gheset.</l>
<l>Doe wan hi eenen sone, hiet Seth;</l>
<l>Seth Enoch sinen sone wan;</l>
<l>Van Enoch quam Caynan;</l>
<l n="15">Van Caynam Manaleel,</l>
<l>Jarechs vader, weetmen wel;</l>
<l>Ende Jarech die wan Enoch.</l>
<l>Die werelt began ergeren doch,</l>
<l>Ende dese Enoch was so goet,</l>
<l n="20">Dattene God, want hi verstoet</l>
<l>Dat hare die werelt verkeerde,</l>
<l>Heenen voerde ende hine so eerde,</l>
<l>Dat hi hem verste die doot</l>
<l>Ter werelt, ende dordie noot,</l>
<l n="25">Alse der goeder sullen sijn berste,</l>
<l>Te stridene jeghen Antkerste</l>
<l>Met Helyen, sinen gheselle,</l>
<l>Daer ic noch hier naer af telle.</l>
<l>Enoch die wan Matusalee,</l>
<l n="30">Die wan Lamech, den vader Noe.</l>
</div>
<div type="subchapter"><head type="subchapter">Van Noe, hoe hi ginc in daerke. XIII.</head>
<l>                Noe was out V<hi rend='sup'>C</hi> jaer,</l>
<l>Ende wan III sonen daer naer,</l>
<l>Sem ende Cam ende Japhet.</l>
<l>Doe wart die werelt so sere besmet</l>
<l n="5">Met quaden dorperen sondaren;</l>
<l>Want Seths geslachte, die goet waren,</l>
<l>Die namen die scone wive,</l>
<l>Die comen waren van Cayms live,</l>
<l>Nochtan dat hem Adam verboot</l>
<l n="10">Nerenstelike voer sine doot.</l>
<l>Vandien huwelike quamen gygante,</l>
<l>Grote, quade, sterke seriante,</l>
<l>Die altoos niet duchten Gode;</l>
<l>Ende jegen der naturen ghebode</l>
<l n="15">So vielen si in overspele;</l>
<l>Wijf ende man daertoe so vele</l>
<l>Lieten den woch der naturen.</l>
<l>Dies balch hem uptie creaturen</l>
<l>God, ende dede die aerke maken,</l>
<l n="20">Omme te wrekene die saken,</l>
<l>Voer die lovie hondert jaer.</l>
<l>Noe maecte dat scip, dats waer,</l>
<l>Ende castyede die lieden,</l>
<l>Maer dan mochte altoos niet dieden.</l>
<l n="25">                Doe ginc Noe ende sine drie kinder</l>
<l>Ende sijn wijf indie aerke ghinder,</l>
<l>Ende alrehande beesten mede,</l>
<l>Also alst God selve dede,</l>
<l>Ende alrehande voglen tien stonden;</l>
<l n="30">Want dat volc bleef indie zonden.</l>
<l>                Doe begant reinen met crachte</l>
<l>XL daghe ende XL nachte;</l>
<l>Ende dit was deerste, merket wel,</l>
<l>Datmen leest dat ie reghen vel.</l>
<l n="35">Twater wies, ende het verdranc</l>
<l>Al dat die werelt hadde bevanc;</l>
<l>Want het boven allen berghen ginc</l>
<l>XV ellen lanc, dits ware dinc.</l>
<l>Die aerke dreef woch metten haren,</l>
<l n="40">Daerse God wilde bewaren.</l>
<l>Hondert ende L daghe</l>
<l>Wies dat water, sonder saghe.</l>
<l>Doe begonst dalen na dat</l>
<l>Also, dat die aerke sat</l>
<l n="45">Uptie berghe van Aermenien</l>
<l>Met Noe ende met siere partien.</l>
</div>
<div type="subchapter"><head type="subchapter">Van Noees benedictie. XIIII.</head>
<l>                Noe sendde eerst uut den raven:</l>
<l>Hine quam niet, hi ginc henen scaven;</l>
<l>Maer die duve en wilde niet bliven,</l>
<l>Soe brochte een telch van oliven.</l>
<l n="5"><pb n="1,22"/> Nochtoe en ginc hi ute niet,</l>
<l>Onthier ent hem God hiet.</l>
<l>Doe ginc hi ute ende sine kinder,</l>
<l>Ende hare wijf, die waren ghinder,</l>
<l>Voglen ende beesten mede.</l>
<l n="10">Noe maecte daer ter stede</l>
<l>Eenen outaer met sinen handen</l>
<l>Ende offerde Gode offranden,</l>
<l>Ende danctem siere genaden ginder.</l>
<l>God benediedene ende sine kinder</l>
<l n="15">In drien saken, alse wijt vinden:</l>
<l>Deen was in wasdoem van kinden;</l>
<l>Dander in bedwanghe der diere</l>
<l>Van zachter ende van felre maniere;</l>
<l>Terde dat si vleesch mochten eten,</l>
<l n="20">Dies men te voren en conde geweten.</l>
<l>Ende want si die lovie ontsaghen,</l>
<l>Settem God in ghenen daghen</l>
<l>Den reghenboghe indie lucht,</l>
<l>Ende hietse wesen sonder vrucht:</l>
<l n="25">Dat ware tekijn vandien dinghe,</l>
<l>Dat lovie nemmermeer en ginghe.</l>
<l>Doe hadde Noe DC jaer</l>
<l>Ende Sem hondert, dat es waer,</l>
<l>Entie werelt hadde ghestaen</l>
<l n="30">II<hi rend='sup'>M</hi> jaer, sonder waen,</l>
<l>CC XL ende twee:</l>
<l>Die LXX wise seggen nemmee.</l>
<l>                Hier gaet ute deerste etaet,</l>
<l>Diere noch viere te comene staet,</l>
<l n="35">Eer wi tellen ende leeren</l>
<l>Vander gebornessen ons Heren.</l>
</div>
<div type="subchapter"><head type="subchapter">Van Noees kinderen. XV.</head>
<l>                Van desen Noes kinderen quam,</l>
<l>Sem, Japhet ende Cham,...</l>
<l>In Philone lesen wie,</l>
<l>Dat van desen kinderen drie</l>
<l n="5">Also vele volcs quamen,</l>
<l>Ende van hare kindskindere te samen,</l>
<l>Eer Noe die doot ghewan,</l>
<l>XXIIII dusentech man</l>
<l>Ende hondert, al boven XX jaren,</l>
<l n="10">Sonder wive ende kindere te waren;</l>
<l>Ende dese hadden, alse wijt horen,</l>
<l>Over hem drie heren vercoren,</l>
<l>Ende van desen volke es ontsprongen</l>
<l>LXXII manieren van tongen.</l>
<l n="15">                Sems gheslachte hadde Azia,</l>
<l>Chams Egypten ende Affrica,</l>
<l>Japhets Frigien ende Europen.</l>
<l>Die twee geslachten laten wi lopen,</l>
<l>Ende tellen alre meest van Sem,</l>
<l n="20">Omme dat Maria quam van hem;</l>
<l>Maer Cham wan eenen sone, hiet Chus;</l>
<l>Van hem lesen wi aldus,</l>
<l>Dat hi wan Nembroth den gygant,</l>
<l>Die wart rovende eerst int lant,</l>
<l n="25">Ende deerste here met moghentheden,</l>
<l>Die dede dat vier anebeden.</l>
<l>                Dyrodius die maertelare</l>
<l>Die seget van Noe openbare,</l>
<l>Dat hi nadie lovie wan</l>
<l n="30">Eenen sone, die goede man:</l>
<l>Jonithus was hi genant;</l>
<l>Etham gaf hi hem, een lant,</l>
<l>Ende God gaf desen groten zin.</l>
<l>Astronomie nam beghin</l>
<l n="35">An desen man, want hise vant.</l>
<l>Nembroth quam in sijn lant,</l>
<l>Die gygant, wi lesent dus,</l>
<l>Hi was lanc X cubitus.</l>
<l>Hi verwaerf ende leerde an desen,</l>
<l n="40">Hoe hi here soude wesen</l>
<l>                Jonithus voerseidem mede,</l>
<l><pb n="1,23"/> Dat Chams kindere de mogenthede</l>
<l>Eerst souden hebben, alse wijt horen;</l>
<l>Want Belis was van hem geboren.</l>
<l n="45">                Daer naer soude Sems geslachte</l>
<l>Die werelt dwingen met machte:</l>
<l>Dat waren Persen ende Meden,</l>
<l>Die vele hadden der mogentheden.</l>
<l>                Daer naer die van Japhet quamen,</l>
<l n="50">Dat waren die Grieken, alse wijt vernamen,</l>
<l>Entie Romeine, die haer bedwanc</l>
<l>Hadden over die werelt lanc,</l>
<l>Alst emmer moeste ghescien.</l>
<l>Noch machment heden dages sien,</l>
<l n="55">Dat alle die wel geloven in erterike,</l>
<l>Moeten onderdaen sijn den Roemscen rike.</l>
<l>Hier naer salmen wel horen de saken,</l>
<l>Hoe si onsen Here wraken.</l>
</div>
<div type="subchapter"><head type="subchapter">Hoe God die tongen versciet, ende vanden torre Babel. XVI.</head>
<l>                Nembroth begonste eerst met machte</l>
<l>Here sijn over Chams geslachte,</l>
<l>Ende dien leerde Jonithus,</l>
<l>Noes sone, wi lesent dus,</l>
<l n="5">Hoe hi here wesen soude.</l>
<l>Daer naer wart Jecte met gewoude</l>
<l>Here over Sems gheslachte.</l>
<l>Daer na wart Sufne met machte</l>
<l>Here over Japhets kinder:</l>
<l n="10">Dus wart deen meerre, dander minder.</l>
<l>Dus quam eerst hoocheit onder die liede.</l>
<l>Sem, alsict eerst bediede,</l>
<l>Wan na die lovie II jaer</l>
<l>Arfaxat sinen sone, dats waer,</l>
<l n="15">Ende Arfaxat die wan Salee;</l>
<l>Dese hadde der namen twee:</l>
<l>Lucas hietene Canaan.</l>
<l>Men leest dat hi Ebur wan.</l>
<l>Hebur wan Falech daer naer,</l>
<l n="20">Alse hi hadde XXXIIII jaer.</l>
<l>In sinen tiden gesciede dat wonder</l>
<l>Vanden menegen tongen besonder.</l>
<l>Van desen Heber, weetmen wale,</l>
<l>Heeft die name Eubreusce tale,</l>
<l n="25">Alsic u wel bedieden can.</l>
<l>                Nembroth, Sufne ende Jectan</l>
<l>Quamen te Sennar ant velt,</l>
<l>Ende vruchten, alsemen ons telt,</l>
<l>Dat hem die lovie soude doen scade,</l>
<l n="30">So dat si bi Nembroths rade,</l>
<l>Die emmer here wilde wesen,</l>
<l>Over een droughen in desen,</l>
<l>Dat si eenen tor maken wouden,</l>
<l>Dien si so hoge metsen souden,</l>
<l n="35">Dat si die lovie daer bi ontgingen.</l>
<l>Over een si daer anevingen</l>
<l>Teglen, ende over morter mede</l>
<l>Eene dinc die hout met groter vasthede,</l>
<l>Dat heetmen butumen inden rijm:</l>
<l n="40">Uter erden vallet sulc lijm.</l>
<l>Dien tor willen si hooch maken</l>
<l>Toten hemele, in waerre saken;</l>
<l>Maer God, die hare meninge kende,</l>
<l>Sine gesele hi hem anesende,</l>
<l n="45">Ende gaf elken daer ene sonderlinge tonge,</l>
<l>So dat die oude entie jonge</l>
<l>Altoos niet verstaen mochte</l>
<l>Die tale, die dander vortbrochte.</l>
<l>Dus lieten si dat metsen staen,</l>
<l n="50">Ende in drien scieden si hem saen,</l>
<l>Ende deelden hem in vele scaren,</l>
<l>Nadien dat hare tongen waren.</l>
<l>                Men leset, dat tgeslachtc van Sem</l>
<l>Tlant van Asyen trac an hem,</l>
<l n="55">Alsic hier voren hebbe geseit.</l>
<l>Die meesters, die de waerheit</l>
<l>Hier af tellen ende hebben ghemeten,</l>
<l>Ende hier af die waerheit weten,</l>
<l>Si gheven der werelt drie deel:</l>
<l n="60"><pb n="1,24"/> Azia geven si oec gheel</l>
<l>Te sinen deele alleene die helt;</l>
<l>Affrica ende Europen sijn getelt</l>
<l>Over dander heelt onder hem tween:</l>
<l>Men vint andere eylande engeen.</l>
<l n="65">Van desen drien, groot ende smal,</l>
<l>So sijn dandere eylande al.</l>
<l>Hort hier die redene lesen,</l>
<l>Hoe die werelt gedaen mach wesen.</l>
</div>
<div type="subchapter"><head type="subchapter">Van Azia ende vanden paradise. XVII.</head>
<l>                Azia, alse wi ghetrouwen,</l>
<l>Hevet die name van ere vrouwen,</l>
<l>Die wilen hilt moghendelike</l>
<l>In Orienten haer conincrike.</l>
<l n="5">Ter zonne upgange es sijn begin,</l>
<l>Ende gaet omme meer no min</l>
<l>Dan zuut toten middaghe,</l>
<l>Ende nort omme, dans ghene saghe,</l>
<l>Strect soe haren ganc so verre,</l>
<l n="10">Dat soe strect toter leetsterre.</l>
<l>Ant west sceedse die Nervelzee,</l>
<l>Die ghesceet maect min no mee</l>
<l>Dan tusschen Akers ende Brandijs,</l>
<l>Dat heet Zuudzee in onser wijs.</l>
<l n="15">In dat Azia sijn vele lande,</l>
<l>Die ic hier binde in corten bande,</l>
<l>Ende beginne ant paradijs,</l>
<l>Dat boven allen lande hevet prijs.</l>
<l>Dat paradijs es sekerlike</l>
<l n="20">Dat oest ende van erderike,</l>
<l>Vul bomen van goeder maniere,</l>
<l>Vul van elken crude diere.</l>
<l>Daer es in des levens hout.</l>
<l>Ennes daer in no heet no cout,</l>
<l n="25">Maer getemperde lucht ende reine.</l>
<l>In midden so es eene fonteine,</l>
<l>Die dat proyeel can verchieren,</l>
<l>Ende deelt hare in viere manieren.</l>
<l>Noint man was diere in comen conde,</l>
<l n="30">Sint dat Adam dede die zonde;</l>
<l>Want een muur van viere claer</l>
<l>Gaeter omme, dat es waer,</l>
<l>Alsic wel sal doen verstaen:</l>
<l>Daers Enoch ende Helyas in gedaen.</l>
</div>
<div type="subchapter"><head type="subchapter">Van India in Azia ende van sinen wondere. XVIII.</head>
<l>                India es deerste rike,</l>
<l>Daermen in levet sekerlike,</l>
<l>Dat sere wijt es ende groot:</l>
<l>Van rijcheden es hem geen genoot.</l>
<l n="5">In dat lant es meneghe stede</l>
<l>Ende menegerande liede mede.</l>
<l>                Daers een eylant, heet Tamprobane,</l>
<l>Daermen ons af doet te verstane,</l>
<l>Dat elpendier hevet menech een</l>
<l n="10">Ende menegen precieusen steen.</l>
<l>Daer sijn oec eylanden twee,</l>
<l>Dats Crisos ende Argyree,</l>
<l>Daer selver no gout es diere;</l>
<l>Ende daers menege scone riviere,</l>
<l n="15">Ende menege wilde beeste, dats waer,</l>
<l>Ende men oegster II waerven int jaer;</l>
<l>Selsiene voglen ende oec diere,</l>
<l>Bome, crude van meneger maniere.</l>
<l>Solinius scrivet, sonder waen,</l>
<l n="20">Dattere V<hi rend='sup'>M</hi> steden in staen,</l>
<l>Entie minst lieden in hebben dan,</l>
<l>Hebben wel IX<hi rend='sup'>M</hi> man.</l>
<l>Men hilt langhe sekerlike</l>
<l>Voer terdendeel van erderike.</l>
<l n="25">Wat wondere eist, al es groet Inden,</l>
<l><pb n="1,25"/> Want wi dat bescreven vinden,</l>
<l>Dat die wilde Inden te waren</l>
<l>Geen ander lant souken begaren?</l>
<l>                Liber Bacus was deerste man,</l>
<l n="30">Die tlant van Indien verwan.</l>
<l>Die meeste flumen sijn daer:</l>
<l>Ganges, leestmen voer waer,</l>
<l>Die de scrifture Fyson heet,</l>
<l>Ende uten paradise gheet;</l>
<l n="35">Daer soe naust es gewassen,</l>
<l>Die wijde van VIII<hi rend='sup'>C</hi> passen;</l>
<l>Die wijtste XX<hi rend='sup'>M</hi> breet;</l>
<l>Dondiepste datmer in weet,</l>
<l>Leestmen dat C voete es.</l>
<l n="40">Een eylant leghet in Ganges,</l>
<l>Daer hem so vele lieden in generen,</l>
<l>Dat die coninc hevet ter weren</l>
<l>Te wapenen lieden te voet</l>
<l>LIIII dusentech goet,</l>
<l n="45">Ende tors L dusent man.</l>
<l>Wie sore heerscap hevet an,</l>
<l>Hevet nochtan in siere scare</l>
<l>Vele elpendiere groet ende mare,</l>
<l>Ridders ende voetgangers mede</l>
<l n="50">So vele, dat es wonderlichede.</l>
<l>Oec so vint men in India</l>
<l>Een volc dat heet Prasia,</l>
<l>Sere staerc, ende hare stede</l>
<l>Heetet Palibetra mede.</l>
<l n="55">Haer coninc hevet nochtan</l>
<l>Te voet wel V<hi rend='sup'>M</hi> man,</l>
<l>Ende VIII<hi rend='sup'>M</hi> elpendiere,</l>
<l>Ende van ridderliker maniere</l>
<l>XXX dusent alle daghe</l>
<l n="60">(Dit nes altoos geene saghe),</l>
<l>Die up sinen zoude leven.</l>
<l>                An geene zide, dus eist bescreven,</l>
<l>Es een berch die Malcus heet,</l>
<l>Daer elx jaers II werf overgheet</l>
<l n="65">Die zonne in herfst ende in lentijn;</l>
<l>Daer eist dat die dwerghe in sijn,</l>
<l>Ende wonen indie berghe, dats waer,</l>
<l>Ende en leven maer VIII jaer.</l>
<l>                Daer woent Panree, een geslachte,</l>
<l n="70">Die de wijf dwingen met machte.</l>
<l>Haer eerste vrouwe, si lyhen des,</l>
<l>Dat was die dochter Hercules.</l>
<l>Men vint wonderlike beesten</l>
<l>In India, seggen die jeesten:</l>
<l n="75">Paeldinghe CCC voete lanc,</l>
<l>Menech serpent groot ende stranc,</l>
<l>Daer hier af spreect die scrifture</l>
<l>In Alexanders aventure.</l>
</div>
<div type="subchapter"><head type="subchapter">Van Persia in Azia ende andere riken. XIX.</head>
<l>                Parchia dat lant te samen</l>
<l>Heet van lieden die wilen quamen</l>
<l>Ute Siten. Ane die zuudzide</l>
<l>Leghet die Rode zee, die wide;</l>
<l n="5">Nort anden berch van Yrcane.</l>
<l>                Assyria dat leghet daer ane,</l>
<l>Dat van Assur den name ontfinc,</l>
<l>Sems sone, want hire eerst in ginc.</l>
<l>Dat strect van Inden tote Meden,</l>
<l n="10">Oest ende west upten dach heden;</l>
<l>Die Tygre andie nortside rinnet,</l>
<l>Ende Caucasus die berch, bekinnet;</l>
<l>Daer sijn die porten van Caspia,</l>
<l>Daermen wonder af telt hier na.</l>
<l n="15">Puerper was eerst vonden daer,</l>
<l>Ende ongyment ende specie vorwaer.</l>
<l>                Media ende oec Persidia</l>
<l>Hebben beede die name daer na</l>
<l><pb n="1,26"/> Van tween coningen die heeten dus,</l>
<l n="20">Medeus ende Perseus,</l>
<l>Diese met orloghen verwonnen.</l>
<l>Tlant van Meden sietmen begonnen</l>
<l>An Perchia ende doester paertie;</l>
<l>An die nortzide leghet Aermenie.</l>
<l n="25">                Perchia leghet an die zuudside.</l>
<l>Een boem wast daer tallen tide,</l>
<l>Heet medica, die nieweren el</l>
<l>Ter werelt en wast, weetmen wel.</l>
<l>                Perchia strecket oest van Ynden</l>
<l n="30">Toter Roder zee, alse wijt vinden,</l>
<l>Ende hevet an die nortzide Meden.</l>
<l>Zuudwaert endet teere steden,</l>
<l>Die chierlijc es, ende Susen heet,</l>
<l>Dats dedelste port diemen weet.</l>
<l n="35">                In Persidia was in ouden stonden</l>
<l>Toverie eerstwaerven vonden.</l>
<l>Daer voer Nembroch altehant</l>
<l>Doe die tale versciet, die gygant;</l>
<l>Hi leerde den lieden, als een zod,</l>
<l n="40">Vier anebeden over god.</l>
<l>Noch eeren si ende anebeden</l>
<l>Over god die zonne noch heden.</l>
<l>                Mesopotania, horic visieren,</l>
<l>Es een cylant tusscen II rivieren:</l>
<l n="45">Tygris loept an die oestzide,</l>
<l>Eufrates ant weste, die wide;</l>
<l>Caucasus ende Taurus, nu hort,</l>
<l>Dese berghe liggen hem ant nort;</l>
<l>An die zuutzide Babylone,</l>
<l n="50">Dat so mogende was ende so scone,</l>
<l>Datmer wilen noemde na</l>
<l>Caldea ende oec Assyria.</l>
</div>
<div type="subchapter"><head type="subchapter">Van Arabia in Azia ende andere riken. XX.</head>
<l>                Arabia in sine lants sprake</l>
<l>Luud also vele alse heilege sake.</l>
<l>In sinen bossce wasset wierooc,</l>
<l>Caneele, specie ende mirre oec;</l>
<l n="5">Daer es Fenix der vogle een,</l>
<l>In die werelt es el ne gheen;</l>
<l>Men vintere in diere steene</l>
<l>Menegertiere ende menech eene.</l>
<l>Dat lant es nauwe ende lanc,</l>
<l n="10">Ende neemt sinen oestganc</l>
<l>Vander zee van Perchidia;</l>
<l>Andien norden es Caldea;</l>
<l>Ten westen die Rode zee,</l>
<l>Daer Pharao wilen in hadde wee</l>
<l n="15">                Surien, dat es Sycia,</l>
<l>Van eenen Cydrus, daer het na</l>
<l>Was genant in ouden tiden,</l>
<l>Dat hiet langhen tijt ziden</l>
<l>Dat lant van promissioene,</l>
<l n="20">Ende al nu in onsen doene</l>
<l>Noemet menech dat Heilege Lant:</l>
<l>Nu eist der heydinen pant,</l>
<l>Ons te scanden utermaten.</l>
<l>Doestende dats ter Eufraten;</l>
<l n="25">Onse zee es ant westende,</l>
<l>Ende Egypten es hem gehende;</l>
<l>Andie nortzide es Aermenie;</l>
<l>Ane die zuudzide Arabie.</l>
<l>Hier in staet Jherusalem,</l>
<l n="30">Nazareth ende Bethlem,</l>
<l>Daer hi wandelde die Here,</l>
<l>Die ons loste uten sere.</l>
<l>Oec staettere Surs ende Sayet,</l>
<l>Ende Akers esser bi gheset.</l>
<l n="35">Dit was tlant van Chanaan,</l>
<l>Dat wilen tfolc van Israel wan.</l>
<l>Daer es in tlant van Galylee,</l>
<l>Ende daer es in die Dode zee;</l>
<l>Want daer visch no vogel in levet,</l>
<l n="40"><pb n="1,27"/> No gheene dinc die leven hevet;</l>
<l>Daer wilen die vijf steden in stonden,</l>
<l>Die God om hare dorpere zonden</l>
<l>Met sulfre ende met viere brande.</l>
<l>Noch wassen daer apple inden lande,</l>
<l n="45">Scone buten; alsemense upsnijt,</l>
<l>Vintmer in asscen talre tijt.</l>
<l>                Nabathea leghet daer bi,</l>
<l>Tusscen daer ende Arabi,</l>
<l>Dat naer Ysmahels sone heet,</l>
<l n="50">Nabyoth, alsemen wel weet.</l>
</div>
<div type="subchapter"><head type="subchapter">Van Egypten in Azia ende andere lande. XXI.</head>
<l>                Egypten hiet wilen Ypila;</l>
<l>Doe wart daer coninc daer na</l>
<l>Danaus broeder, Egyptus,</l>
<l>Ende hiet tlant naer hem aldus.</l>
<l n="5">Die Rode zee ende Surien</l>
<l>Liggen an doostzide, horic lyhen;</l>
<l>Tote Affrica strecket west;</l>
<l>Ant norden hevet die zee bevest;</l>
<l>Ethyopen leghet hem zuudwaert.</l>
<l n="10">                In Egypten sone waert</l>
<l>Selden reghen gesien of nie.</l>
<l>Nylus, dus so teltmen mie,</l>
<l>Eene flume, loept uten Paradise,</l>
<l>Ende benettet in vremder wise;</l>
<l n="15">Want soe wast eenwaerf ten jare,</l>
<l>Ende alsoe wech gaet, gaemen dare</l>
<l>Vruchte winnen altehant.</l>
<l>Egypten voet menech lant,</l>
<l>Ende vervullet die werelt mede</l>
<l n="20">Van comanscepe in meneger stede.</l>
<l>                Ceres es eene stat bi Endi,</l>
<l>Daer een lant na gheheeten si,</l>
<l>Daer die bome zijdwulle dragen,</l>
<l>Ghelijc dat in anderen haghen</l>
<l n="25">Die bome met mosse sijn behangen.</l>
<l>Ant norden es dat lant bevangen</l>
<l>Metter zee van Sycia,</l>
<l>Ende strect lancs tote Yndia.</l>
<l>Sijdwerc brochtmen ons eerst dane,</l>
<l n="30">Doen ons bouken te verstane.</l>
<l>                Bactria es een groot lant,</l>
<l>Van eenen watre ghenant.</l>
<l>Van Yndia strecket west;</l>
<l>Nort hevet Sycia bevest.</l>
<l n="35">Met berghen eist omme bevaen.</l>
<l>Die staercste kemelen, sonder waen,</l>
<l>Vint men daer ende sere goet,</l>
<l>Want nemmermeer quetst hem voet.</l>
<l>                Sychia ende oec Ghotia</l>
<l n="40">Van Japhets kindere hebben si na</l>
<l>Beede hare name ontfaen.</l>
<l>Oec so hebben wi verstaen,</l>
<l>Dat hoghe Syten ende hoge Goten</l>
<l>Die liggen met haren roten</l>
<l n="45">In Azia ane die nortzide,</l>
<l>Ende es volc sere fel in stride;</l>
<l>Maer neder Syten ende neder Goten</l>
<l>Leghet in Europen besloten,</l>
<l>Dat heetet inden dage van heden</l>
<l n="50">Almeest dat lant van Zweden.</l>
<l>Hoghe Syten leget an doesterzide</l>
<l>India, dat lantscap wide,</l>
<l>Ende zuud den berghe Caucasus;</l>
<l>Tlant van Yrcane, wi lesent dus,</l>
<l n="55">Es hem ane gheleghen west;</l>
<l>Nort hevet die zee bevest.</l>
<l>                Syten hebben groet gediet,</l>
<l>Vele lants datmen winnet niet,</l>
<l>Entie generen hem in wostinen;</l>
<l n="60">Andere sijn daer die tlant pinen.</l>
<l>Sulke sijn daer so ongediede,</l>
<l>Dat si bloet drinken ende eten liede.</l>
<l>Daers selver vele ende gout int lant;</l>
<l>Diet halen wille hi laetter pant,</l>
<l n="65">Want dat die vogle gripe wachten.</l>
<l>Daer sijn myrauden van groter crachten,</l>
<l>Ende daers kerstael goet ende diere.</l>
<l>Si hebben som groter riviere:</l>
<l><pb n="1,28"/> Fasis, Oscorus ende Araxes,</l>
<l n="70">Grote watre, gelovet des.</l>
<l>                Hyrcania hevet den name ontfaen</l>
<l>Van enen bossche, sonder waen.</l>
<l>Oest leghet hem die zee van Caspia;</l>
<l>Andie zuudzide Armenia;</l>
<l n="75">Andie nortside leghet Albana;</l>
<l>West leghet Hyberia daer na.</l>
<l>Hier vele bosschs ende wilds mere.</l>
<l>Tygren, pardus ende panthere</l>
<l>Vintmen daer van fellen doene,</l>
<l n="80">Ende utermaten vele lyoene.</l>
</div>
<div type="subchapter"><head type="subchapter">Van Albania in Azia. XXII.</head>
<l>                Albania dat lant, dats waer,</l>
<l>Hevet den name, omme dat daer</l>
<l>Volc wert geboren met witten hare.</l>
<l>Sijn oesten, dat es openbare,</l>
<l n="5">Dat coemt vander Caspiser zee,</l>
<l>Ende gaet westen min no mee</l>
<l>Dan ten merschen Meotides.</l>
<l>In dat lant, des sijt gewes,</l>
<l>Sijn honde van wreden doene,</l>
<l n="10">Si verbiten die lyoene.</l>
<l>                Aermenia, alsic u telle,</l>
<l>Heet na eenen Jasoens gheselle,</l>
<l>Die Armenis bi namen hiet:</l>
<l>Hi dwanc an hem dat ghediet,</l>
<l n="15">Alsi Jasoene hadde verloren,</l>
<l>Ende bleef daer here vercoren.</l>
<l>Het leghet tusscen II bergen dus,</l>
<l>Taurus ende Caucasus.</l>
<l>Liggende hevet andie nortside</l>
<l n="20">Geramos, een geberchte wide,</l>
<l>Daer Tygris uutbreect, de riviere,</l>
<l>Die loept met ere snelre maniere.</l>
<l>Daer in loept die berch Ararat,</l>
<l>Daer wilen Noes aerke in zat.</l>
<l n="25">                Hyberia dat leghet daer an,</l>
<l>Een lant daermen in winnen can</l>
<l>Crude, die sijn ter varuwen goet.</l>
<l>                Capadocia, alsict verstoet,</l>
<l>Hevet die name van eere stat:</l>
<l n="30">Sente Jorijs was grave in dat.</l>
<l>Van Aerminien coemt sijn oestende;</l>
<l>Het es Surien ghehende;</l>
<l>Clene Azia leghet ant west;</l>
<l>Nort hevet die zee bevest;</l>
<l n="35">Taurus die berch ande zuudzide.</l>
<l>Men vint indie werelt wide</l>
<l>Betere paerden danne daer,</l>
<l>Willemen wanen over waer.</l>
<l>Cleene Asya hevet an doestende</l>
<l n="40">Capadocia wel ghehende;</l>
<l>Els eist west, zuut ende nort</l>
<l>Metter zee al omme gegort.</l>
<l>Die lantscepe diere in sijn</l>
<l>Hort hier noemen in Latijn.</l>
</div>
<div type="subchapter"><head type="subchapter">Vanden landscepen van Clene Azien. XXIII.</head>
<l>                Bithinia hevet den name sine</l>
<l>Van eenen coninc Bithine,</l>
<l>Die tlant met stride besat.</l>
<l>Daer es Nychomedia die stat,</l>
<l n="5">Daer Hanibal vloe entie sine,</l>
<l>Die hem doodde met venine,</l>
<l>Alse ghi horen sult voerwaer</l>
<l>Indie Roemsche jeeste hier naer.</l>
<l>                Gallatia dat leghet daer an,</l>
<l n="10">Dat wilen tfolc van Gallen wan</l>
<l>Metten coninc Bithina,</l>
<l>Daer af hevet die name na.</l>
<l>                Frigia dat leghet daer bi,</l>
<l>Dat also heet bidi,</l>
<l n="15">Omme die dochter van Europen,</l>
<l>Die met Jupiterre was gelopen.</l>
<l>Daer stont in wilen die stat van Troyen,</l>
<l>Vul weelden, feesten ende joyen.</l>
<l><pb n="1,29"/>                 Lydia es daer an te waren,</l>
<l n="20">Daer wilen mogende coningen waren,</l>
<l>Ende naden coninc Lydus hiet.</l>
<l>Dor dat lant loopt ende vliet</l>
<l>Pantholus, in wies sant</l>
<l>Men wilen gout te vullen vant.</l>
<l n="25">Daer na leghet Panphilia,</l>
<l>Ende dat lant van Ysauria</l>
<l>(Vander lucht hevet die name),</l>
<l>Daer es in die stat bequame,</l>
<l>Die Celeucia es genant.</l>
<l n="30">Cylicia volget dan te hant;</l>
<l>Van eenen Cylix, Fenix sone,</l>
<l>So ontfinc dien name tgone.</l>
<l>                Tarsus staet daer an, die port,</l>
<l>Daermen af bescreven hort,</l>
<l n="35">Dat sente Pauwels was geboren.</l>
<l>In dat lantscap, alse wijt horen,</l>
<l>Wasset dalrebeste soffraen,</l>
<l>Datmen ieweren weet, sonder waen.</l>
<l>                Hier laten wi die tale ghemeene</l>
<l n="40">Van Grote Asyen ende van Cleene,</l>
<l>Ende sullen scriven van Europen,</l>
<l>Entie lande diere in lopen.</l>
</div>
<div type="subchapter"><head type="subchapter">Van Europen ende haren sticken. XXIIII.</head>
<l>                Europia ontfinc den name</l>
<l>Van eere joncvrouwen bequame,</l>
<l>Agenors dochter, die hier te voren</l>
<l>Jupiter hadde vercoren,</l>
<l n="5">Ende ontfoeredse den vader,</l>
<l>Ende noemde daer na tlant algader.</l>
<l>Die merschen van Meotytes</l>
<l>Ende Thaneis, des sijt gewes,</l>
<l>Die verscedense in doostende,</l>
<l n="10">Daer soe Azia es gehende.</l>
<l>Haer oestende hiet hier te voren</l>
<l>Neder Cycia, alse wijt horen,</l>
<l>Ende hiet Sycia ghemeene</l>
<l>Alle die lande groot ende cleene</l>
<l n="15">Tusscen der Dunouwen enter zee</l>
<l>Enter Elven, dat es mee;</l>
<l>Want al dat volc, dattem daer hilt,</l>
<l>Was ongenaturt ende wilt.</l>
<l>Nu hebben die lande ander namen,</l>
<l n="20">Sijnt dat si ter kerstijnheit quamen.</l>
<l>Tusscen der Dunouwen, der Elven enten Rijn,</l>
<l>Hiet al wilen in Latijn</l>
<l>Germania omme tgrote geslachte,</l>
<l>Die int lant saten met machte.</l>
<l n="25">Daer vint men voglen van Yrcane,</l>
<l>Die sulke vederen hebben ane,</l>
<l>Dat si nachts inder maniere</l>
<l>Gheliken eenen claren viere.</l>
<l>Daer vintmen oec wilde stiere</l>
<l n="30">Ende wonderlike selsiene maniere.</l>
<l>Men vinter ammer ende cristael gemene</l>
<l>Ende sonderlinge selsiene steene.</l>
<l>                Tusscen der Zuutzee enter Dunouwen</l>
<l>Hiet al Messia, alse wijt scouwen,</l>
<l n="35">Omme dat corens vele drouch,</l>
<l>Dies ander lande hadden genouch:</l>
<l>Dit es nu ter stont Behem</l>
<l>Ende ander lande met hem.</l>
<l>                Daer an leghet Pannonia;</l>
<l n="40">Daer was geboren, alsict versta,</l>
<l>Sente Martijn, wi lesent dus,</l>
<l>Ende oec mede sente Jheronimus.</l>
<l>Nu heet dat lantscap altesamen</l>
<l>Hongerien nu bi namen.</l>
<l n="45">Oest daer af leget Tracia,</l>
<l>Van Tyras, Japhets sone, daert na</l>
<l>Gheheten was; noch hetet so.</l>
<l>Constantinoble was doe</l>
<l>Dat oestende vandien lande.</l>
<l n="50">Wilen hadden dat in hande</l>
<l>Beede die Goten entie Sermaten</l>
<l>Ende menech wreet volc utermaten,</l>
<l>Die den Roemscen rike daden</l>
<l>Utermaten vele scaden.</l>
<l n="55">Nochtanne eist al gheheel</l>
<l>Van Griekenlant een groet deel.</l>
</div>
<div type="subchapter"><head type="subchapter"><pb n="1,30"/> <hi rend="italic">Hoe Grieken es gedeelt in viven.</hi> XXV.</head>
<l>                Grieken heeft den name ontfaen</l>
<l>Van coninc Grieke, sonder waen.</l>
<l>Dat lant es gedeelt in viven:</l>
<l>Dalmatia, horic bescriven,</l>
<l n="5">Esser een, ende hevet mede</l>
<l>Sinen name na eene stede.</l>
<l>Epyrus dats een ander deel,</l>
<l>Ende hevet den name gheel</l>
<l>Van Pirrus, Achilles sone;. . .</l>
<l n="10">Bidi wi lesen, dat die ghone,</l>
<l>Doe Troyen gevellet was,</l>
<l>Dat coninc Pirrus nam na das</l>
<l>Andromaca, ende an hare wan</l>
<l>Molosus, den jongen man,</l>
<l n="15">Daert lant na hiet Molosia.</l>
<l>Helenus hadse daer na,</l>
<l>Hectors broeder, ende indie hant</l>
<l>Metten stiefsone al dat lant.</l>
<l>                Dat derdendeel es Elladis,</l>
<l n="20">Dat also gheheeten is</l>
<l>Van Ellane, Talyoens sone.</l>
<l>Athica heetet mede dat gone,</l>
<l>Dat es trechte Grieken meer no min,</l>
<l>Want Athenen staeter in,</l>
<l n="25">Die moeder vanden arthen es,</l>
<l>Ende daermen wilen, sijts gewes,</l>
<l>Die grote philosophen vant:</l>
<l>Dits dedelste van Griekenlant.</l>
<l>                Machedonia dats daer an,</l>
<l n="30">Daer Alexander, die stoute man,</l>
<l>Gheboren was van groten doene,</l>
<l>Dat heet na coninc Machedoene.</l>
<l>                Achaya heetet vijfte deel,</l>
<l>Dats nu Moreya al geheel:</l>
<l n="35">Daer staet Theben in, die stede,</l>
<l>Die wilen Mathinus maken dede,</l>
<l>Daer Liber Bacus was gheboren</l>
<l>Ende Apollo, alse wijt horen,</l>
<l>Ende Hercules, die meneghe stat</l>
<l n="40">Onder gode hevet ghehat.</l>
</div>
<div type="subchapter"><head type="subchapter">Van Tessalya ende Europen ende van Ytalen. XXVI.</head>
<l>                Tessalya heetet aldus</l>
<l>Naden coninc Tessalus,</l>
<l>Ende leghet ant lant van Macedone.</l>
<l>Daer es meneghe riviere scone</l>
<l n="5">Ende meneghe borch ende menege stat.</l>
<l>Bernardus die berch es in dat,</l>
<l>Daer wilen hadde den tempel sijn</l>
<l>Die valsche god Apollijn.</l>
<l>Achilles was danen geboren.</l>
<l n="10">In dat lantscap, alse wijt horen,</l>
<l>Dwanc men eerst paerde ende verwan</l>
<l>Omme te ridene den man.</l>
<l>                Olimpus leghet in dat lant mede,</l>
<l>Die es van so grotere hoochede,</l>
<l n="15">Dat hi boven allen winde gaet,</l>
<l>Ende dits geproevet, dat verstaet.</l>
<l>                Ytalia heeten alle die lant,</l>
<l>Die andie nortzide des berchs cant,</l>
<l>Die Alphes heetet in Latijn,</l>
<l n="20">Beghort met vasten berghen sijn,</l>
<l>Ende in doostzide toter zee:</l>
<l>Nu sijn daer in namen twee.</l>
<l>                Lumbaerdien leghet daer in,</l>
<l>Dat ghenoemt es int begin</l>
<l n="25">Vanden Lancbaerden die tlant wonnen,</l>
<l>Alse wi hier na wel tellen connen.</l>
<l>Daer es in Tuscane ende Lacie,</l>
<l>Daer Rome in staet, die stat vrie,</l>
<l>Dat wilen metten zwerde dwanc</l>
<l n="30">Aldie werelt ommeganc;</l>
<l>Calaberen, Poelyen ende Principaet,</l>
<l>Daer Caeps die goede stat in staet.</l>
<l>Men vintere in versche zeen,</l>
<l>Daer in vissche menech een;</l>
<l n="35"><pb n="1,31"/> Rivieren, enbre ende die epaen mede,</l>
<l>Heete fonteinen ter meneger stede.</l>
</div>
<div type="subchapter"><head type="subchapter">Van Gallen in Europen. XXVII.</head>
<l>                Gallya heeten teere namen</l>
<l>Alle die lande te samen,</l>
<l>Die vanden berghe van Monyu</l>
<l>Hier neder strecken, seggic u,</l>
<l n="5">Ende doostende scedet de Rijn,</l>
<l>Die zee die nortzide sijn.</l>
<l>Gallia heeten si omme dit,</l>
<l>Want liede daer sijn van hude wit.</l>
<l>Hier in staet menege edele stede,</l>
<l n="10">Meneghe scone riviere mede,</l>
<l>Meneghe fonteine soete ende sure</l>
<l>Springenre in ende lopenre dure;</l>
<l>Scone bossche, acker ende weide,</l>
<l>Scone wijngaerde ende heide</l>
<l n="15">Vintmen indat selve lant.</l>
<l>Nu eist Borgoengen som genant,</l>
<l>Loreine ende Vranckerike,</l>
<l>Bartaengen, dat hiet Armorike,</l>
<l>Normendien, dat Neustren hiet;</l>
<l n="20">Omme dat verwan dat Nordsce diet</l>
<l>In coninc simpels Karels tiden,</l>
<l>Hiet oint Normendien siden.</l>
<l>                Naest Gallen leghet Acquitaengen:</l>
<l>Tusscen der Lore ende Spaengen</l>
<l n="25">Enter Rone so hiet al wilen</l>
<l>Acquitaengen, sonder ghilen,</l>
<l>Omme die grote drie rivieren,</l>
<l>Diere in sijn, ende wi visieren,</l>
<l>Dats Lore, Rone entie Geronde,</l>
<l n="30">Die staerc sijn ende van diepen gronde.</l>
<l>Dits Gasscoenyen, Meyne ende Toreine,</l>
<l>Anjou, Poitau ende andere pleine.</l>
<l>                Spaenyen leghet alrenaest Gallen,</l>
<l>Dat een berch sceet al met allen,</l>
<l n="35">Die heet Parereus in Latijn,</l>
<l>Dat mach in Dietsch Portisers sijn.</l>
<l>Het strect van Gallen an Affrike.</l>
<l>Een edel lant eist sekerlike</l>
<l>Van steden ende van rivieren,</l>
<l n="40">Van vruchte van vele manieren,</l>
<l>Van stouten lieden ende van wisen,</l>
<l>Ghesont van luchte ende van spisen,</l>
<l>Van frute ende van wijngaerde rike,</l>
<l>So dat men cume vint des gelike;</l>
<l n="45">Men vinter selver ende gout gemene,</l>
<l>Ende daertoe precieuse steene.</l>
<l>Dit es dwestende van Europen,</l>
<l>Nu moeten wi tAffrike wart lopen.</l>
</div>
<div type="subchapter"><head type="subchapter">Van Affrike ende haren lande. XXVIII.</head>
<l>                Affrike hevet den name ontfaen</l>
<l>Van enen Affer, doemen ons verstaen,</l>
<l>Die was van Abrahams geslachte,</l>
<l>Ende hi wan dat lantscap met machte.</l>
<l n="5"><pb n="1,32"/> Sijn oostende neemt meer no min</l>
<l>Dan van Egypten sijn beghin;</l>
<l>Van Europen scedet nemmee</l>
<l>Dan die nauwe Nervelzee,</l>
<l>Dat die coemanne heeten noch</l>
<l n="10">In deser tijt Stroch ende Maroch.</l>
<l>                Int oestende, Egypten na,</l>
<l>Es Cyrenenchis Lybia;</l>
<l>Het hevet sinen name mede</l>
<l>Ghestrect van Cyrene die stede.</l>
<l n="15">Desen lande leget ant zuden</l>
<l>Lant van wonderliken luden,</l>
<l>Die wilt ende onbesceden scinen,</l>
<l>Ende in en coemt man no kint,</l>
<l n="20">Daermen die basaliscus in vint,</l>
<l>Die met haren ziene slaen doot</l>
<l>Al dat levet, cleene ende groot.</l>
<l>Daer west alrenaest es een lant,</l>
<l>Dat Pentapolis es ghenant</l>
<l n="25">Van vijf steden diere in staen,</l>
<l>Een nuttelijc lant, sonder waen.</l>
<l>                Tripolitane leghet daer gehende,</l>
<l>Ende hevet ane sijn oostende</l>
<l>Cyrces, een zant uptie zee,</l>
<l n="30">Daermen vint saphiere mee</l>
<l>Dan anders daermen weet,</l>
<l>Diemen bi namen orientale heet;</l>
<l>Scone sijn si ende niet te claer,</l>
<l>Maer niet die beste, wet vorwaer.</l>
<l n="35">                Bisantene leghet daer bi:</l>
<l>Daer segemen dat al waerheit si,</l>
<l>Dat tlant meest olyebome draget</l>
<l>Dan geen, daermen af gewaget,</l>
<l>Ende dat es dbeste corenlant,</l>
<l n="40">Dat ie man ter werelt vant;</l>
<l>Want men over waerheit hout,</l>
<l>Dat het draghet hondertfout.</l>
<l>                Engi staetter bi also,</l>
<l>Daer stont wilen Cartagho,</l>
<l n="45">Dat Rome dede menege pine,</l>
<l>Om hovet vander werelt te sine,</l>
<l>Ende stredenre omme menech jaer.</l>
<l>Nu so eist al woeste daer;</l>
<l>Maer Thuhus dat staeter bi,</l>
<l n="50">Daer soe stont, dat seitmen mi.</l>
<l>Die lande diere bi sijn geleghen,</l>
<l>Seitmen dat wel te dragene plegen;</l>
<l>Bet af sijnre grote wostinen</l>
<l>Vul serpenten met veninen,</l>
<l n="55">Vol wildere esele ende ander diere</l>
<l>Van harde vremder maniere.</l>
<l>                Gotulya dat leget daer an,</l>
<l>Daermen selden in vinden can</l>
<l>Water of put, riviere of beke;</l>
<l n="60">Want daer es der fonteinen breke.</l>
<l>Daer sijn leuwen ende lupaerde</l>
<l>Ende beesten van menegen aerde.</l>
<l>                Numidia dat leget daer ane.</l>
<l>Dat lant, doemen ons te verstane,</l>
<l n="65">Hevet mersche ende ackerlant:</l>
<l>Hennes geen verdrogeder zant.</l>
<l>Oec hevet wout, daermen in diere</l>
<l>Vint van menegere maniere,</l>
<l>Ende berghe daermen wilde ezele ziet,</l>
<l n="70">Ende daermen paerde te winne pliet.</l>
<l>Men vintere maerber diere ende goet,</l>
<l>Dat men verre souken doet.</l>
<l>Ypone stoeter in, eene port,</l>
<l>Daer men af bescreven hort,</l>
<l n="75">Daer bisscop was sente Agustijn,</l>
<l>Die grote pape, die therte sijn</l>
<l>Sette al sijn leven dure</l>
<l>Omme tontbindene die scrifture.</l>
</div>
<div type="subchapter"><head type="subchapter">Van Yengis ende Mauritane. XXIX.</head>
<l>                Mauritania dat lant</l>
<l>Es van swartheden genant,</l>
<l>Omme datter in wonen de More.</l>
<l>Andie zuutzide, alsict hore,</l>
<l n="5">Leghet een berch Ascrictim.</l>
<l><pb n="1,33"/> Altemale bewesten him</l>
<l>Tote datmen coemt ter groter zee,</l>
<l>Vindmen eerst dat zant min no mee.</l>
<l>Ne dade die berch, dat grote zant</l>
<l n="10">Soude bedecken dat corenlant.</l>
<l>In dat zant, alst wayt te waren,</l>
<l>Gaen dicken also grote baren,</l>
<l>Alse offet indie zee ware.</l>
<l>An die zuutzide vintmen dare</l>
<l n="15">Simmen, struessen ende draken,</l>
<l>Ende wilen, in waren saken,</l>
<l>Vantmer elpendiere also wel:</l>
<l>Nu in Indien ende nieweren el.</l>
<l>                Garamantis es een lant,</l>
<l n="20">Dat daer leghet andat zant,</l>
<l>Ende heet also van eere steden.</l>
<l>Daer vantmen vele wonderlicheden:</l>
<l>Daers eene fonteine, dages so cout</l>
<l>Niemen en drincse, al es hi stout;</l>
<l n="25">So heet es soe indie nacht,</l>
<l>Datter dan niemen en acht.</l>
<l>                Ethyopen es daer af zuut:</l>
<l>Alt volc hevet daer zwerte huut;</l>
<l>Want die zonne die es daer</l>
<l n="30">Tallen tiden meest naer,</l>
<l>Om dat tlant, alsemen seghet,</l>
<l>Rechts onder den middach leghet,</l>
<l>Tallen tiden so eist daer heet.</l>
<l>Daer dat lant ten westen geet,</l>
<l n="35">Eist al berch ende zant;</l>
<l>Doestende es al woeste lant.</l>
<l>Adlas, die grote berch entie hoge,</l>
<l>Leghet tusscen dat lant enter zee droge.</l>
<l>Men vint in dit Ethyopen</l>
<l n="40">Menegerande wilt volc lopen,</l>
<l>Ende menege wonderlike gedane,</l>
<l>Ende sulc dat wonder te siene es ane.</l>
<l>Hets vul serpente ende wilder diere</l>
<l>Ende draken groot ende ongiere;</l>
<l n="45">Uut haren hovede plegemen des,</l>
<l>Te nemene den steen dragontides.</l>
<l>Jacincten ende crisoprassen</l>
<l>Die in ghenen lande wassen,</l>
<l>Caneele en wast daer niewer mee.</l>
<l n="50">Men vint der Ethyopen twee:</l>
<l>Deen in Asya bi India,</l>
<l>Ende dit ander in Affrica.</l>
<l>                Utegenomen sekerlike</l>
<l>Desen drien landen van erderike,</l>
<l n="55">So es een vierde lant over de zee,</l>
<l>Dat dese III lande min no mee</l>
<l>Andie zuutzide hevet bevaen;</l>
<l>Maer die zonne, sonder waen,</l>
<l>Benemet ons met haerre hitten,</l>
<l n="60">Dat wire gecomen mogen no zitten,</l>
<l>Ende dus eist ons bekint.</l>
<l>Hier af teltmen redene blint,</l>
<l>Dat daer liede sijn, sonder waen,</l>
<l>Dat haer voete jegen donse gaen,</l>
<l n="65">Ende men heetse Antypodes;</l>
<l>Maer wet wel dat dit favele es.</l>
<l>Nu hort vort die redene mee</l>
<l>Vanden eylanden vander zee.</l>
</div>
<div type="subchapter"><head type="subchapter">Vanden eylanden vander zee. XXX.</head>
<l>                Eylanden liggen indie zee</l>
<l>Harde vele ende oec mee,</l>
<l>Dan icker hier noeme tsamen;</l>
<l>Maer die vander meester namen,</l>
<l n="5">Ende daer af spreken die auctore,</l>
<l>Daer af willic datmen hier hore.</l>
<l>                Bertaenyen leghet neven Gallen,</l>
<l>Ende es een dbeste lant van allen,</l>
<l>Ende daer heren in hebben gewesen</l>
<l n="10">Die mogenste daer wi af lesen.</l>
<l>Bartaengen heetet na Brutus,</l>
<l>Die sone was Silvius,</l>
<l>Ende van Troyen geboren.</l>
<l>Sider hadden sijt verloren,</l>
<l n="15">Ende quam den Ingelschen in hant,</l>
<l>Daer naer heetet Inglant.</l>
<l>Hier in lopen scone rivieren,</l>
<l>Bosscen die dat lant verchieren,</l>
<l>Mersche ende scone couterlant.</l>
<l n="20"><pb n="1,34"/> Oec vintmen daer ende wilen vant,</l>
<l>Altoes ende over een,</l>
<l>Gagates, den swarten steen,</l>
<l>Ende perlen vele entie claer.</l>
<l>                Buten Bartaengen, dats waer,</l>
<l n="25">Es Tanachos, een gesont lant,</l>
<l>Daermen serpent noint in vant,</l>
<l>Noch ghenen worm ghevinijnt.</l>
<l>Maer nochtan, dat wonder schijnt,</l>
<l>Waer somen die erde vanden lande</l>
<l n="30">In rike voert menegerande,</l>
<l>Alle wormen gevenijnt</l>
<l>Sijnre metter doot gepijnt.</l>
<l>Dits een eylant scone van heyden,</l>
<l>Goet ten corne enter weiden.</l>
<l n="35">                Daers een eylant up desen dach,</l>
<l>Daer geen zieke in sterven mach,</l>
<l>Ende daers een vagevier, sijt seker das,</l>
<l>Dat sente Patrike getoget was.</l>
<l>Yrlant heetment nu bi namen,</l>
<l n="40">Ende es een groot lant te samen.</l>
<l>                Nort van Bartaenyen in die zee</l>
<l>Es een eylant, heet Tylee,</l>
<l>Daert half tjaer nacht es ende half dach.</l>
<l>                Solinus doet ons gewach,</l>
<l n="45">Dat Tylus een eylant si</l>
<l>Biden lande van Indi,</l>
<l>Vul wijngaerts ende vul oliven</l>
<l>Ende vul palmbome, alsi scriven;</l>
<l>Datter die bome, hebbets geloof,</l>
<l n="50">Nemmermeer en werpen loof.</l>
<l>                Ysidorius gewaget des,</l>
<l>Dat XXXIII Orcades</l>
<l>Eylande liggen, alsemen hort,</l>
<l>Indie Baerdsce zee rechts vort:</l>
<l n="55">Lichte hi meenet Orcani.</l>
<l>XIII eilande, seghet hi,</l>
<l>Sijnre bewoent ende beseten,</l>
<l>Ende XX, wiltmen weten,</l>
<l>Sijnre ydel van alle man.</l>
<l n="60">Rome leidere groten cost an,</l>
<l>Omme te dwingene wilen eere,</l>
<l>Ende al omme der werelt eere.</l>
<l>                Gadis leghet in dat open</l>
<l>Tusscen Affrike ende Europen,</l>
<l n="65">Daer die twee zee te gader comen,</l>
<l>Diemen Nervelzee hort nomen;</l>
<l>Hets dachtendeel van ere milen</l>
<l>Van elken lande, sonder ghilen.</l>
<l>Daer sette Hercules sine columme,</l>
<l n="70">Want hi hadde die werelt omme</l>
<l>Van India tote daer gewonnen,</l>
<l>Vanden upgane der zonnen,</l>
<l>Te togene, dat hijt bedwanc</l>
<l>Toter zonnen onderganc.</l>
</div>
<div type="subchapter"><head type="subchapter">Vanden geluckegen eylanden. XXXI.</head>
<l>                Het sijn eylanden indie zee,</l>
<l>Die heeten Fortunatee,</l>
<l>Dats gevallich in onse tale.</l>
<l>Die sijn draghende altemale</l>
<l n="5">Al des die mensce hevet noot:</l>
<l>Vruchtbome cleene ende groot,</l>
<l>Wijngaerde, coren ende cruut,</l>
<l>Ende alrehande erdsche deduut.</l>
<l>Die poeten wanen bidi,</l>
<l n="10">Dat dat paradijs dit si.</l>
<l>Vele voglen, scone wout,</l>
<l>Bien ende honech menechfout,</l>
<l>Ende allen wenschen vintmen daer.</l>
<l>Jegen Mauritane, dats waer,</l>
<l n="15">Liggen si alle indie zee:</l>
<l>Daer sijnre vive ofte mee;</l>
<l>Maer sulken tijt alsmer een vint,</l>
<l>Sceetmer af, sone es geen wint,</l>
<l>Die so gewayt emmermere,</l>
<l n="20">Datter man an wederkere.</l>
<l>                Gorgades sijn eylande mede,</l>
<l>Die van Affrike teere stede</l>
<l>Twee dachseilinghe verre sijn.</l>
<l>Daer sijn wijf, dats waerheit fijn,</l>
<l n="25">Van haren lachame al ru,</l>
<l><pb n="1,35"/> Ende snelre vele, seggic u,</l>
<l>Danmen gelovet min no mee.</l>
<l>Daer sijn oec Esperidee</l>
<l>Bat buten, buten alle lant,</l>
<l n="30">Buten den berghe Adlant,</l>
<l>Daer favelen af tellen de sake,</l>
<l>Datter es die wakende drake,</l>
<l>Die de goudine apple hoet.</l>
<l>                In dIndsche zee, des esmen vroet,</l>
<l n="35">Leghet Crisa ende Argoree,</l>
<l>Twee eylande indie zee.</l>
<l>Daer vloyt so selver ende gout,</l>
<l>Dat sulc over waerheit hout,</l>
<l>Dat dat eylant al goudijn si</l>
<l n="40">Ende tander selverijn daer bi.</l>
<l>                Tambrobane lesen wi dat si</l>
<l>Ane die oestzide van Indi.</l>
<l>VIII<hi rend='sup'>C</hi> ende LXXV milen</l>
<l>Scriven sijt lanc, sonder ghilen,</l>
<l n="45">Ende dore tlant loept eene riviere.</l>
<l>Menege maergarite diere,</l>
<l>Menegen precieusen steen</l>
<l>Vintmen daer in over een.</l>
<l>Deen deel houden elpendiere</l>
<l n="50">Ende beesten van wilder maniere,</l>
<l>Ende in dander wonen liede,</l>
<l>Groot ende staerc ende ongediede,</l>
<l>Met wreeden lude, met geluwen ogen;</l>
<l>Haer scone haer conen si togen,</l>
<l n="55">Maer met geenen volke bi enegen saken</l>
<l>Sone gesellen si hem met spraken.</l>
<l>Ten oevere van haren lande</l>
<l>Bringhen si in hare hande</l>
<l>Hare comenscepe, ende wissen dare,</l>
<l n="60">Ende vercopen also dat hare.</l>
<l>Si leven langere vele dan wi,</l>
<l>So dat cort gelevet si,</l>
<l>Die stervet te sinen hondert jaren.</l>
<l>Sdages en slapen si niet te waren.</l>
<l n="65">Appelen hebben si ghenouch;</l>
<l>Dat lant noint wijngaerde drouch.</l>
<l>Vele houdsi hem andie jacht</l>
<l>An diere van grotere macht.</l>
<l>Slecken huse hebben si so groot,</l>
<l n="70">Dat siere in wonen ter noot.</l>
<l>Twee wintre ende twee somere mede</l>
<l>Hebben si elx jaers daer ter stede.</l>
<l>Nu hort vanden eylanden noch</l>
<l>Tusschen Stroch ende Maroch,</l>
<l n="75">Ende tusscen sente Jorijs braes:</l>
<l>Van leerne sone wert niemen dwaes.</l>
</div>
<div type="subchapter"><head type="subchapter">Vanden eylanden vander zuutzee ende tusscen Stroch ende Maroch. XXXII.</head>
<l>                Cyprus dats een eylant,</l>
<l>Van eere port also genant,</l>
<l>Dat nu te tiden Paphen heet.</l>
<l>Venus, alsement bescreven weet,</l>
<l n="5">Die was in dat lant geboren.</l>
<l>Wi vinden bescreven horen,</l>
<l>Datmen coper eerst daer vant;</l>
<l>Noch en vint men geen lant</l>
<l>Dies gelijcs no verre no na.</l>
<l n="10">                Daer leget bi tlant van Creta,</l>
<l>Ende es van Grieken een groet stic.</l>
<l>Van desen lande so lesic,</l>
<l>Dat Jupiter daer wart geboren</l>
<l>Ende upgehouden, alse wijt horen.</l>
<l n="15">Wilen waren daer C steden.</l>
<l>Oest ende west in lancheden</l>
<l>Ten groetsten ende niet harde wide;</l>
<l>Grieken hevet an die nortside,</l>
<l>Egypten anden zuderen kant.</l>
<l n="20">Eerst was vonden in dat lant</l>
<l>Scichte daermen mede schiet,</l>
<l>Ende riemen diemen in scepe pliet.</l>
<l>Gheete sijn daer vele int lant,</l>
<l>Lettel herten, alsict vant;</l>
<l n="25">Wolven, vossen, quade beesten</l>
<l>En mach dat lant niet geleesten.</l>
<l>Daernes ule no serpent int lant;</l>
<l>Ende brinctmer ule, soe stervet thant.</l>
<l>Bome, crude menegherande</l>
<l>l30  Ende wijngaert wast wel inden lande.</l>
<l>                Abidos dat lant dat leghet</l>
<l><pb n="1,36"/> Up Hellespontes, alsemen seget,</l>
<l>Dat sente Jorijs braes nu heet,</l>
<l>Dat Europen ende Asyen sceet.</l>
<l n="35">Daer maecte Xerces, sonder gilen,</l>
<l>Eene brugge over wilen.</l>
<l>                Cyclados sijn eylande mede,</l>
<l>Die indie zee hebben hare stede</l>
<l>Jegen Grieken, ende men seghet</l>
<l n="40">Datter daer LIII leghet,</l>
<l>Ende alle versceden, alsemen hort.</l>
<l>Si liggen lancs zuut ende nort</l>
<l>V<hi rend='sup'>C</hi> milen, dats ghemeten;</l>
<l>Ende oest ende west, alse wijt weten,</l>
<l n="45">Ligghen si CC milen breet.</l>
<l>                Doosterste ende, alsomen weet,</l>
<l>Dats Rodus, gelovet das,</l>
<l>Daer eerst rose vonden was.</l>
<l>In dit lant, wi lesent dus,</l>
<l n="50">Was die coperine Colosus,</l>
<l>LXX ellen lanc, weetmen wale,</l>
<l>Ende al gegoten van metale,</l>
<l>Ende also grouf alse daertoe bestoet.</l>
<l>Niemen conde des gewerden vroet,</l>
<l n="55">Bi wat crachte, bi welker aert,</l>
<l>Sulc een beelde gegoten waert,</l>
<l>Ende daertoe mede hoet echt</l>
<l>Up ende neder wart gerecht.</l>
<l>Dit was der VII wondere een,</l>
<l n="60">Die ter werelt ie zonne besceen;</l>
<l>Ende ander C colosus mede</l>
<l>[Waren daer noch inder stede.]</l>
<l>                Delos es der eylande een.</l>
<l>Menne vint in lant en gheen</l>
<l n="65">So vele quackelen alse daer.</l>
<l>Men wille seggen over waer,</l>
<l>Dat Phebus ende Dyana mede</l>
<l>Worden geboren daer ter stede.</l>
<l>                Carpates es oec daer jeghen,</l>
<l n="70">Ende es voere Egypten geleghen.</l>
<l>Dat lant hevet eerst ripe vrucht,</l>
<l>Dat doet nature ende des lants lucht.</l>
<l>                Cytarea leget ant westende,</l>
<l>Daermen wilen Venus kende,</l>
<l n="75">Want men anebeedse daer.</l>
<l>                Icarea leghet daer naer,</l>
<l>Daer wilen Ycarus verdranc.</l>
<l>                Phares es danen niet lanc,</l>
<l>Daermen vint den maerber wit,</l>
<l n="80">Ende nieweren so goet so dit.</l>
<l>Ghemaket so was van hem</l>
<l>Die tempel van Jherusalem,</l>
<l>Die Salomon wilen maken dede.</l>
<l>                Chion leghet daer mede,</l>
<l n="85">Daermen mastix vele in vint.</l>
<l>                Samos es verre niet een twint,</l>
<l>Daer was Juno in geboren</l>
<l>Ende Sibilla, alse wijt horen,</l>
<l>Die Servia geheten was,</l>
<l n="90">Entie wise Pictagoras.</l>
<l>Erdine vate, alsict vant,</l>
<l>Waren daer eerst vonden int lant.</l>
<l>Dit sijn die vermaerste eylande</l>
<l>Vanden Cycladen, alsict cande;</l>
<l n="95">Vanden anderen makic geen wort,</l>
<l>Ic ghae te miere materien vort.</l>
</div>
<div type="subchapter"><head type="subchapter">Van Cycile. XXXIII.</head>
<l>                Cycile es gheheten dus</l>
<l>Vanden coninc Cyculus,</l>
<l>Die coninc Ytallus broeder was.</l>
<l>Onverre, gelovet das,</l>
<l n="5">So eist versceden van Ytale.</l>
<l>Ommegaens, so weetmen wale,</l>
<l>So eist III<hi rend='sup'>M</hi> stadien, sonder ghile,</l>
<l>Alse die VIII doen die mile.</l>
<l>Grote berghe sijn int lant,</l>
<l n="10">Vul sulfers, dus eist bekant;</l>
<l>Hethna die berch leget hier,</l>
<l>Die altoos bernet alse telsche vier;</l>
<l>Nochtan leeghter up die snee,</l>
<l>Ende dit en faelgiert nemmermee.</l>
<l n="15">Daers Caribdis ende Silla</l>
<l>In die zee, den lande na,</l>
<l><pb n="1,37"/> Twee sorgelike steden.</l>
<l>Daer sijn scepen buten vreden:</l>
<l>Comen sire in, horen wi spreken,</l>
<l n="20">Si versinken of si breken.</l>
<l>Die Cyclopen woenden daer wilen,</l>
<l>En si dat die poeten ghilen,</l>
<l>Grote liede met eenen oghe.</l>
<l>Quaet corenlant eist ende droghe.</l>
<l n="25">In eene riviere, die daer gaet,</l>
<l>Vint men den steen die heet acaet;</l>
<l>Corael vintmen inde zee daer.</l>
<l>                Colee die liggen daer naer</l>
<l>IX eylanden indie zee,</l>
<l n="30">Entie bernen emmermee.</l>
<l>                Sardeine leget sekerlike</l>
<l>Indie zee bi Afferike.</l>
<l>Ghenoemt so es dat ghone</l>
<l>Van Sardus, Hercules sone,</l>
<l n="35">Die uut Affrike daer quam,</l>
<l>Ende tlant in sinen handen nam.</l>
<l>Hets lanc C ende XL milen,</l>
<l>Ende XL wijt, sonder ghilen.</l>
<l>Men vinter no wulf, no serpent,</l>
<l n="40">Maer es een quaet worm bekent,</l>
<l>Die den lieden gaet te na,</l>
<l>Diemen heet solifuga.</l>
<l>Men vint daer fonteinen heet,</l>
<l>Die den lieden helpen gereet;</l>
<l n="45">Maer si maken den dief blent,</l>
<l>Dwaet men sine ogen, dits bekent.</l>
<l>                Corcica es, sonder ghilen,</l>
<l>Een eylant, dat XX milen</l>
<l>Van Sardeina versceden leghet.</l>
<l n="50">Bi Ytalien, alsemen seghet,</l>
<l>Leghet, ende heeft menegen ort</l>
<l>Vul van wilden, alsemen hort.</l>
<l>                Enosus es een eylant</l>
<l>Neven Spaengen; dats becant,</l>
<l n="55">Dat serpenten die erde vlien,</l>
<l>Waer sise tasten, rieken of zien.</l>
<l>                Baliares sijn eylande twee</l>
<l>Neven Gallen indie zee,</l>
<l>Daermen slingeren ende aermborste</l>
<l n="60">Maecte eerst ende visieren dorste;</l>
<l>Ende hier naer hetet, alsict merke.</l>
<l>                Nordweghen ende Denemaerke,</l>
<l>Yslant, Sweden ende anders vort</l>
<l>Eylanden die liggen bet nort,</l>
<l n="65">Rekent men al in Sycia.</l>
<l>Al Vrieselant verre ende na,</l>
<l>Tusscen der Elven ende Sincval,</l>
<l>Rekent men te Sassen al.</l>
<l>Daer es Germania af thovet.</l>
<l n="70">                Nemmeer bescedens, des gelovet,</l>
<l>En hebbic vanden landen vonden:</l>
<l>Hier scedics af nu tesen stonden,</l>
<l>Ende hebbe dit hier omme geset,</l>
<l>Dat ghi verstaen moget te bet,</l>
<l n="75">Alse ghi hort die riken noemen,</l>
<l>Daer die orlogers ute comen,</l>
<l>Wie si waren ende wanen geboren,</l>
<l>Die der werelt daden toren.</l>
</div>
<div type="subchapter"><head type="subchapter">Van lieden dolinge ende van costumen. XXXIIII.</head>
<l>                Mine ystorien lietic bliven,</l>
<l>Daer dat geselscap vanden keytiven</l>
<l>Metten tongen hem verscieden:</l>
<l>Nu hort vort vanden quaden lieden,</l>
<l n="5">Hoe vele dolingen daer si in vellen,</l>
<l>Hoe elc met sinen gesellen</l>
<l>Sulke costume nam over wet,</l>
<l>Alsic hier naer hebbe geset.</l>
<l>                Sente Jeronimus die seghet,</l>
<l n="10">Datmen in Arabien pleghet,</l>
<l>Ende onder vele Sarrasine,</l>
<l>Te levene niet met brode, met wine;</l>
<l>Maer vleesch ende kemels melc,</l>
<l>Bi sulker saken leeft daer elc.</l>
<l n="15">Over zonde souden sijt heten,</l>
<l>Souden si vleesch van zwinen eten;</l>
<l>Oec mach cume leven of sijn</l>
<l><pb n="1,38"/> In Arabien eenech zwijn.</l>
<l>Wildemen ander liede dwingen</l>
<l n="20">Te kemels melke, te sulken dingen,</l>
<l>Hem soude dinken inden mont,</l>
<l>Of si wulf aten ofte hont.</l>
<l>                In Ponten, in Frigia mede</l>
<l>Sijn witte worme te meneger stede,</l>
<l n="25">Ende hebben die hovede zwart,</l>
<l>Ende liggen in houte hart;</l>
<l>Hier mede so geltmen rinte.</l>
<l>In Lybia, in al Orinte,</l>
<l>Daer dat volc wandelt met pinen</l>
<l n="30">In heeten lande ende in wostinen,</l>
<l>Daer vindemen crekele in meneger wise,</l>
<l>Ende maken daer af hare spise.</l>
<l>                In Egypten, in Palestine,</l>
<l>Om dat men daer doet den lande pine</l>
<l n="35">Met ossen, wilmen die waerheit weten,</l>
<l>Ne willemen daer geen rentvlesch eten.</l>
<l>                Die Hunen entie Tragoditen,</l>
<l>Ende een groot deel vanden Syten,</l>
<l>Eten dat vleesch metten bloede.</l>
<l n="40">Upter groter zeuscher vloede</l>
<l>Wandelen liede menech een,</l>
<l>Die droghen vissche up eenen steen,</l>
<l>Daer die zonne up schinet sere: </l>
<l>Hier bi leven si ende bi nemmere.</l>
<l n="45">Die Wandelen entie Sermaten,</l>
<l>Ende vele anders volcs utermaten,</l>
<l>Hebben in harde groter werden</l>
<l>Vossen vleesch ende van perden;</l>
<l>Ende oec doet Jeronimus gewach,</l>
<l n="50">Dat hi eerande volc sach</l>
<l>Eten, rechts in beesten wise,</l>
<l>Menschen vleesch vor alle spise.</l>
</div>
<div type="subchapter"><head type="subchapter">Jheronimus van beesten levene van lieden. XXXV.</head>
<l>                Jheronimus spreect vort te waren,</l>
<l>Doe die Scotten heidijn waren,</l>
<l>Datter niemen hadde eygijn wijf;</l>
<l>Maer elkerlijc was so keytijf,</l>
<l n="5">Dat hi emmer wives plach,</l>
<l>Waer soos hem luste ende hise sach.</l>
<l>In Indien, Ethyopen, Persen mede,</l>
<l>Sijn lande van groter moghenthede,</l>
<l>Bi na ghelijc den Roemschen rike,</l>
<l n="10">Die leveden so beestelike,</l>
<l>Dat si haerre moeder namen te wive,</l>
<l>Ja die dochtren van haren live,</l>
<l>Ende haerre oudermoeder mede!</l>
<l>Het was der Massageten zede,</l>
<l n="15">Dat sise houden over keytijf,</l>
<l>Die in ziecheden verliesen tlijf;</l>
<l>Maer die vader mettien maghen,</l>
<l>Alsi comen te ouden daghen,</l>
<l>Slaensise doot ende eten;</l>
<l n="20">Want si willen over waerheit weten,</l>
<l>Dat min mach der zielen deren,</l>
<l>Dat sise eten, dan worme verteren.</l>
<l>                Cybarin die liede houden,</l>
<l>Dat si hare uutvercorne ouden</l>
<l n="25">An eene galghe alle hanghen.</l>
<l>                Die van Yrcane haer zieke vangen,</l>
<l>Alsi sijn bider lester stonden,</l>
<l>Ende werpense gieren ende honden.</l>
<l>Die van Caspien, seggen jeesten,</l>
<l n="30">Gheven hare dode den beesten.</l>
<l>                Die Siten som pleghen twaren,</l>
<l>Die vanden doden gemint waren,</l>
<l>Dat sise levende ghemeene</l>
<l>Graven onder die dode beene.</l>
<l n="35">                Capturi plaghen dalre beste</l>
<l>Honde te houdene ter meste,</l>
<l>Die hem verterden hare oude.</l>
<l>Alse dit een bailliu betren woude,</l>
<l>Die Alexander daer hadde geset,</l>
<l n="40">Omme te houdene hare wet,</l>
<l>Riep alt volc, dattet woude</l>
<l>Alexander ontseggen houde.</l>
<l><pb n="1,39"/> Dit wonder bescrivet ons dus</l>
<l>Die wise sente Jheronimus.</l>
</div>
<div type="subchapter"><head type="subchapter">Solinus van manieren van manieren van lieden. XXXVI.</head>
<l>                Solinus gewaget ons des,</l>
<l>Dat des pleghen Essedones,</l>
<l>Die van Fothen sijn algader,</l>
<l>Dat si haren doden vader</l>
<l n="5">Singhende draghen ten grave,</l>
<l>Ende nemen thovet, ende makere ave</l>
<l>Enen nap, ende drinkenre in.</l>
<l>Some hebben sulken zin,</l>
<l>Dat si wonen in hagedochten,</l>
<l n="10">Ende noch noit huus en rochten.</l>
<l>Dese houden haerre vianden hovet</l>
<l>Ute te drinkene, des gelovet.</l>
<l>Orloghe minnen si tallen stonden,</l>
<l>Ende uter vianden wonden</l>
<l n="15">Bloet te drinkene si oec minnen:</l>
<l>Diere meest slaen, meest eren winnen.</l>
<l>Wie so hem oec dies trake achter,</l>
<l>Hi bleve altoos inden lachter;</l>
<l>Ende alsi vrede maken goet,</l>
<l n="20">So moet elc drinken anders bloet.</l>
<l>                In Ethyopen es een lant,</l>
<l>Dat Garamanta es genant,</l>
<l>Daermen geen huwelijc en kint,</l>
<l>Maer elc speelt daer hijt vint.</l>
<l n="25">Daers geen kint dat weten can,</l>
<l>Wie die vader es diet wan;</l>
<l>Bidi heetmen dese bedieden</l>
<l>Donnedelste van alden lieden.</l>
<l>Ende Ethyopen es sekerlike</l>
<l n="30">Wel bekent in Affrike.</l>
<l>Daers in menegerande zede,</l>
<l>In menech lant, in menege stede:</l>
<l>Sulke vaen die elpendiere,</l>
<l>Ende levere bi, dats haer maniere;</l>
<l n="35">Sulke, horic oec bedieden,</l>
<l>Leven bi melke van wilden lieden.</l>
<l>                Tragoditen en plegen niet</l>
<l>Huus te makene alse ander diet;</l>
<l>In hole wonen si, dats haer zede.</l>
<l n="40">Daer en es geene gierechede,</l>
<l>Aermoede minnen si gemeene.</l>
<l>Haer begherte es an enen stene,</l>
<l>Exacontalitus heten sine bi namen,</l>
<l>Die hevet alleene te samen,</l>
<l n="45">Dore al dat hi es so cleene,</l>
<l>Varuwen sulc alse LX steene.</l>
<l>Dese leven bi serpenten;</l>
<l>Sine spreken no paerlementen.</l>
<l>                Die van Tracien die en geven</l>
<l n="50">Niet of cleene om dit leven,</l>
<l>Maer si minnen die doot;</l>
<l>Want haer waen die es so groot,</l>
<l>Dat si wanen sulc van hem somen,</l>
<l>Dat die zielen hier weder comen.</l>
<l n="55">Andere wanen vanden keytiven,</l>
<l>Dat si alle salich bliven.</l>
<l>Alse hem kindere worden geboren,</l>
<l>Machmen hem rouwe driven horen;</l>
<l>Ende mettien doden sijn so vro.</l>
<l n="60">Die wijf minnen die man also,</l>
<l>Alsemense bernet na dien zede,</l>
<l>Dat si int vier springen mede.</l>
</div>
<div type="subchapter"><head type="subchapter">Van minnen van wiven tharen mannen waert. XXXVII.</head>
<l>                In Indi, scrivet Jheronimus,</l>
<l>Plegemen eere zeden aldus,</l>
<l>Te hebbene vele scone wijf.</l>
<l>Die dan meest in des mans lijf</l>
<l n="5">Vanden manne was vercoren,</l>
<l>Gaet mettem int vier, alswijt horen.</l>
<l>Dan dinghen si ende vermeten hem das,</l>
<l><pb n="1,40"/> Elc dat si die liefste was;</l>
<l>Entie die liefste wert bekent,</l>
<l n="10">Doet an haer beste parement,</l>
<l>Ende helset dien doden altehant,</l>
<l>Ende bernet mettem inden brant.</l>
<l>Het schijnt, die dus die doot gaet an,</l>
<l>Of si nie sochten enen anderen man.</l>
<l n="15">                Dit hebbic van vrouwen zeden,</l>
<l>Vandien lieden hier ter steden</l>
<l>Gheset, omme dat ghi sult verstaen,</l>
<l>Dat die ghene die Gode ontgaen,</l>
<l>Alse dede dit quade diet,</l>
<l n="20">Doe God die tongen alle sciet,</l>
<l>In ghemeenre dolingen comen.</l>
<l>Nu suldi vort horen nomen</l>
<l>Die geslachten vanden lieden,</l>
<l>Ende hoe dat hem die riken scieden.</l>
</div>
<div type="subchapter"><head type="subchapter">Vanden beginne vander Syten rike, ende hoe die lande vielen in dolingen. XXXVIII.</head>
<l>                Falech die Hebers sone was,</l>
<l>Alsemen hier te voren las,</l>
<l>In wies tiden dat gevel</l>
<l>Dat wonder omden tor Babel,</l>
<l n="5">Die wan, alse hi hadde XXX jaer,</l>
<l>Rugu sinen sone, dats waer,</l>
<l>C jaer ende XXX ende een</l>
<l>Nader swaerre lovien ween.</l>
<l>In sinen tiden sekerlike</l>
<l n="10">So begonste der Syten rike,</l>
<l>Die deerste waren ende doutste mede,</l>
<l>Die lande wonnen met onvrede.</l>
<l>Nochtanne telment sekerlike</l>
<l>Niet over gerecht conincrike,</l>
<l n="15">Want wilt volc was ende onbesceden,</l>
<l>Ende sonder redene dinc wilden leden.</l>
<l>                Hier af spreect in sinen viten</l>
<l>Justinus, ende seget, dat die Syten</l>
<l>Lange jegen Egypten streden,</l>
<l n="20">Om vordeel van haerre outheden,</l>
<l>So dat Vexoris vernoyde das,</l>
<l>Die coninc in Egypten was,</l>
<l>Ende sochtse alre eerst met stride.</l>
<l>Die Syten maectene onblide,</l>
<l n="25">Want si hebbene verdreven;</l>
<l>Egypten ware hem upgegeven,</l>
<l>Maer die marasschen hebbent hem benomen,</l>
<l>Dat siere toe niet mochten comen.</l>
<l>Doe keerden die Syten daer na,</l>
<l n="30">Ende destruweerden Azia,</l>
<l>Ende laghenre in XII jaer,</l>
<l>Ende setten haren tribuut daer.</l>
<l>In desen tribuut Azia stac,</l>
<l>Tote dattene Ninus brac,</l>
<l n="35">so dat in dat XIIste jaer</l>
<l>Haer wijf om hem senden daer,</l>
<l>Dat si te lande souden keeren.</l>
<l>In desen gheviel dat II heren,</l>
<l>II coningen, jonc ende stout in haer doen,</l>
<l n="40">Scolopitus ende Heilyoen,</l>
<l>Ute Syten worden verdreven,</l>
<l>Die met een deel haerre neven</l>
<l>Ende grote heren hem traken na,</l>
<l>Ende quamen in Capadocia,</l>
<l n="45">Daer si met haren here laghen.</l>
<l>Met rove gingen si hem bejaghen,</l>
<l>Ende dwongen dat lant daer naer.</l>
<l>Doe worden si belaghet aldaer,</l>
<l>Ende doot gesleghen ende hare man.</l>
<l n="50">Hare wijf daden die wapene an</l>
<l>Ende slougen dat lantvolc doot,</l>
<l>Ende maecten eene cuere groot,</l>
<l>Dat si hare sonen, die si drougen,</l>
<l>Van hem daden of versloughen,</l>
<l n="55">Ende houden mageden, die si winnen;</l>
<l>Die woudsi niet leeren spinnen,</l>
<l>Maer jagen enter wapene pleghen.</l>
<l>Over een hebben si ghedreghen,</l>
<l>Dat si hem in haerre kintschede</l>
<l n="60">Die rechter borst afbernden mede,</l>
<l>Dattem die mamme niet en let,</l>
<l>Sine slaen ende scieten te bet.</l>
<l>Dit geslachte quam uut Zweden.</l>
<l><pb n="1,41"/> Van desen es inden dach heden</l>
<l n="65">Datmen heet der Mageden lant,</l>
<l>In Latijn Amasonia ghenant.</l>
<l>II coninginnen maecten si doe,</l>
<l>Marcesica ende Lampetoe,</l>
<l>Die hare orbare souden belopen.</l>
<l n="70">Vele dwongen si vanden Europen</l>
<l>Ende wonnen Asya dat Cleene,</l>
<l>Ende maecter stede menich eene.</l>
<l>Haren roof senden si thuuswaert,</l>
<l>Ende lieten indien aert</l>
<l n="75">Marcesica, die si wouden,</l>
<l>Die die lande dwingen souden,</l>
<l>So dat si ende hare scaren</l>
<l>Alle daer versleghen waren.</l>
<l>Dus wart verslegen Mercesica.</l>
<l n="80">Doe quam haer dochter Ozitia,</l>
<l>Die van orloge sere was vroet,</l>
<l>Ende noch nie na man en stoet.</l>
</div>
<div type="subchapter"><head type="subchapter">Hoe trike van Egypten begonste. XXXIX.</head>
<l>                Ragu, daer ic af seide hier voren,</l>
<l>Dien wart Saruch een sone geboren.</l>
<l>In sinen tiden sekerlike</l>
<l>So begonste van Egypten trike,</l>
<l n="5">Dat stont, alsemen vint vorwaer,</l>
<l>Bi naer XV<hi rend='sup'>C</hi> jaer,</l>
<l>Onthier ent Cambices wan.</l>
<l>Sidert quaemt weder up nochtan,</l>
<l>Ende stont tote Augustus stonden,</l>
<l n="10">Doe wart onder Rome ghebonden.</l>
<l>                Saruch, Ragus sone, wan</l>
<l>Nachor sinen sone, den man.</l>
<l>Men leset dat in sinen tiden begonden</l>
<l>Twee riken, die lange stonden:</l>
<l n="15">Deen was van Assurien trike,</l>
<l>Dat stont lange mogendelike</l>
<l>XII<hi rend='sup'>C</hi> ende viertech jaer,</l>
<l>Onder XXXVI coningen, dats waer.</l>
<l>Doe quamen die van Meden boven,</l>
<l n="20">Die die van Assirien verscroven,</l>
<l>Ende Arbachus die wart here,</l>
<l>Alse ghi hier na sult horen mere.</l>
<l>                In Saruchs tiden begonde mede</l>
<l>In Siciomia die stede</l>
<l n="25">Een conincrike, alsict las,</l>
<l>Dat hovet van Europen was.</l>
<l>Dat gheduurde, alst es bescreven,</l>
<l>XXV coningen leven,</l>
<l>DCCCC jaer ende XL omtrent,</l>
<l n="30">Eert gevellet was ende ghescent.</l>
<l>                Dese viere riken, sonder waen,</l>
<l>Quamen nadie lovie saen:</l>
<l>II in Azien, twee in Europen.</l>
<l>Nu sullen wi voert ten jeesten lopen.</l>
</div>
<div type="subchapter"><head type="subchapter">Hoe Adams geslachte doolde tote Abrahame, ende hoe die afgoden upquamen. XL.</head>
<l>                Nachor wan sinen sone Thare,</l>
<l>Die wart in sijn lant gemare,</l>
<l>Ende was van Caldee geboren.</l>
<l>Nembroth was comen, alswijt horen,</l>
<l n="5">Die leerde daer int lant, die sot,</l>
<l>Dat tfier ware een gherecht god.</l>
<l>Nachor es niet met hem bleven,</l>
<l>Hier omme wart hi slands verdreven.</l>
<l>                Dese Tharee wan Abraham,</l>
<l n="10">Die was deerste, alsict vernam,</l>
<l>Die dorste seggen al openbare,</l>
<l>Dat een warachtich God ware.</l>
<l>                Hiet gaet uut dander etaet,</l>
<l>Die stont, alst bescreven staet,</l>
<l n="15">DCCCC ende XL vort</l>
<l>Al tote Abrahams ghebort.</l>
<l><pb n="1,42"/> Dus waest vander werelt beginne,</l>
<l>Doe Abraham quam ter werelt inne,</l>
<l>XXXI hondert jaer</l>
<l n="20">Ende LXXXIIII over waer.</l>
<l>                Sente Clement hi seget, die man,</l>
<l>Hoe die werelt dolen began,</l>
<l>Ende seghet, dat int negende geslachte</l>
<l>Van Adame quam volc van machte,</l>
<l n="25">Gygante, die Gode maecten gram,</l>
<l>Daer die lovie ave quam.</l>
<l>Dat tiende geslachte ende telefste mede</l>
<l>Bleef staende indie dorperhede.</l>
<l>                Dat XIIste nam van Gode</l>
<l n="30">Vleesch orlof tetene bi gebode,</l>
<l>Ende si dat bloet souden laten.</l>
<l>                In dat dertiende wart verwaten</l>
<l>Cam omme sine dorperhede,</l>
<l>Entie sine naer hem mede.</l>
<l n="35">                Int viertiende somege liede</l>
<l>Van gheenen verwatenen diede</l>
<l>Maecten den duvel outaer,</l>
<l>Ende offerden hem bloet daer,</l>
<l>Omme te doene toverie;</l>
<l n="40">Entie stonden met haerre partie,</l>
<l>Onthier entie Jueden quamen,</l>
<l>Diese sloughen altesamen.</l>
<l>                Int vijftiende maecten si afgode,</l>
<l>Ende anebedense bi ghebode.</l>
<l n="45">                Int sestiende hiet elc sijn lant,</l>
<l>Nadien dat hi was genant.</l>
<l>                Int seventiende hadde Nembroth de ere</l>
<l>Ende was te Babylonien here</l>
<l>Over die Persen inder steden,</l>
<l n="50">Ende leerdem vier anebeden.</l>
<l>                Int achtiende muurdemen de steden,</l>
<l>Ende scaerden volc ten onvreden</l>
<l>Ende maecten wapene ende wet,</l>
<l>Ende sijn bailliuwen ende templen geset;</l>
<l n="55">Entie princen bi gebode</l>
<l>Anebedemen over gode.</l>
</div>
<div type="subchapter"><head type="subchapter">Van Abrahame ende van Ninius. XLI.</head>
<l>                Tharee, alst hier voren staet,</l>
<l>Wan Abrahamme, ende nu gaet</l>
<l>Die derde euwe hier nu ane.</l>
<l>Tien tiden, doemen te verstane,</l>
<l n="5">Maecte Ninus met gewout,</l>
<l>Alse Abraham was VII jaer out,</l>
<l>Die grote stat van Ninivee,</l>
<l>Drie dachvaert groet ofte mee.</l>
<l>Dander coninc, alsict vant,</l>
<l n="10">Was hi van Surien lant,</l>
<l>Want Belus hadder coninc gewesen,</l>
<l>Sijn vader, vor hem, alse wi lesen.</l>
<l>Dese Ninus, dats al waer,</l>
<l>Was coninc LII jaer.</l>
<l n="15">XLII jaer voer Abrahams gebort,</l>
<l>Ende X jaer was hijt vort.</l>
<l>Hi waest daer afgode af sijn vonden,</l>
<l>Alse ons vraye jeesten orconden.</l>
<l>                In Ninus tiden levede Cam,</l>
<l n="20">Die vandien vader dien godsat nam,</l>
<l>Ende was coninc in Bracteren lant.</l>
<l>Hi was die toverie eerst vant,</l>
<l>Ende was vanden sterren wijs,</l>
<l>Dies haddi ontfangen prijs,</l>
<l n="25">So dat hi Sorrastres hiet,</l>
<l>Dat meester van sterren bediet.</l>
<l>Die VII aerten liberale</l>
<l>Vant hi mede also wale.</l>
<l>Clement seget dat hi vernam,</l>
<l n="30">Dat hi eenen sone hadde, hiet Stram,</l>
<l>Danen tgeslachte van Persi</l>
<l>Ende van Egypten af comen si,</l>
<l>Ende van Babylonien mede.</l>
<l>Hem leerdi die bendichede</l>
<l n="35">Van toverien ende menech quaet;</l>
<l>Oec haddi eenen duvel primaet.</l>
<l>Sindent sloughene Ninus doot,</l>
<l>Ende bernde cleine ende groot</l>
<l>Sine bouken altemale.</l>
<l n="40">Nochtan vintmen bescreven wale,</l>
<l>Dat bouken van hem sijn bleven.</l>
<l>                In so ongevallich leven</l>
<l>So viel dat volc ende in sulker scame,</l>
<l>Sonder die volgeden Abrahame,</l>
<l n="45"><pb n="1,43"/> Dat si hout, bome ende steen</l>
<l>Ende alle beesten over een,</l>
<l>Over gode menech kende;</l>
<l>Ja dat luut van haren ende</l>
<l>(Al eist scande datment seghet,</l>
<l n="50">Also alst indie bouke leghet,</l>
<l>Die daer af screef sente Clement)</l>
<l>Hebben si over god bekent.</l>
</div>
<div type="subchapter"><head type="subchapter">Hoe Semiramis berechte Surien. XLII.</head>
<l>                Doet aldus dolende wart gemeene,</l>
<l>Abraham entie sine alleene,</l>
<l>Die van sterren sere was vroet,</l>
<l>Hi vernam wel ende verstoet</l>
<l n="5">Biden sterren, dat een God ware,</l>
<l>Die maecte dat lichte ende dat sware,</l>
<l>Diet algader oec berecht,</l>
<l>Ende al staende houdet echt.</l>
<l>Dies quam hem dinghel te voren</l>
<l n="10">Ende leerdem, ende liet hem horen</l>
<l>Al datten gelove lach ane,</l>
<l>Ende daer hi af was in wane.</l>
<l>                Ninus wart vor sine port</l>
<l>Gescoten doot ende so vermort,</l>
<l n="15">Ende liet een kint, hiet Ninia,</l>
<l>Dan was niet out genouch daer na.</l>
<l>Maer Semiramis sijn moeder,</l>
<l>Die van mordadicheden was vroeder</l>
<l>Dan ie man was, soe veinsde hare,</l>
<l n="20">Dat soe die sone Ninia ware,</l>
<l>Want luut, ghedane ende langhe</l>
<l>Was na een van eenen ganghe.</l>
<l>Nieuwe maniere trac soe an</l>
<l>Van cleden, ende geboot die man,</l>
<l n="25">Dat si hem also souden cleeden.</l>
<l>Soe entie sone onder hem beeden</l>
<l>Berechten doe Assiria</l>
<l>XLII jaer daer na,</l>
<l>Dat Ninus doot bleven was.</l>
<l n="30">Oec genende soe hare das,</l>
<l>Dat soe maecte haren man</l>
<l>Van haren sone, ende omme dit dan</l>
<l>Was soe deerste, seggen boeke,</l>
<l>Die oint manne maecte broeke,</l>
<l n="35">Want soe tusscen die dien</l>
<l>Den sone niet bloot en soude sien.</l>
<l>Soe maecte veste ende menege stede,</l>
<l>Ende muurde Babylonien mede</l>
<l>Met eenen mure van teglen dicke,</l>
<l n="40">Groot ende staerc ende ongemicke,</l>
<l>XL ellen dicke ende hooch hondert;</l>
<l>C porten, des menech wondert,</l>
<l>Al gheghoten van metale.</l>
<l>Dits ongelovelic, merkic wale;</l>
<l n="45">Maer ystorien van heilegen lieden</l>
<l>Seggen ons dit ende bedieden,</l>
<l>Ende seggen die muur es lanc</l>
<l>XL milen ommeganc.</l>
<l>Dits een wonder sekerlike</l>
<l n="50">Vanden VII in erderike.</l>
<l>Semiramis, spreect daventure,</l>
<l>Maecte dese wonderlike mure.</l>
<l>Hier naer suldire meer af horen,</l>
<l>Hoe die stat wart verloren.</l>
<l n="55">                Orosius ghewaghet dis,</l>
<l>Dat dese Semiramis</l>
<l>Bloet begerde, ende bernde mede</l>
<l>Altoos indie onsuverhede.</l>
<l>Alsoe hadde van eenen man</l>
<l n="60">Haren wille, dode soene dan.</l>
<l>Want soe hare kint hadde te manne,</l>
<l>Gaf soe ute eene wet danne,</l>
<l>Dat wat moeder die so woude</l>
<l>Haren sone neemen soude.</l>
<l n="65">Justinius die scrijft al bloot,</l>
<l>Dat soe haren sone sint slouch doot.</l>
</div>
<div type="subchapter"><head type="subchapter">Van Abrahame ende sinen gheslachte, hoe dat si rumden tlant. XLIII.</head>
<l>                Abraham was alleene goet,</l>
<l>Al was al die werelt verwoet,</l>
<l>Sonder hi ende sine meyseniede.</l>
<l>Doe rumde hi ende sine liede</l>
<l n="5">Sijn lant, omme ons Heren gebot,</l>
<l><pb n="1,44"/> Ende doe so belovede hem God</l>
<l>Dat lant van promissioene,</l>
<l>Sinen geslachte tharen doene.</l>
<l>Twee wive haddi doe te waren,</l>
<l n="10">Agar ende Sarra, ende quam gevaren</l>
<l>Te Damas ende woende daer.</l>
<l>God die belovedem daer naer,</l>
<l>Dat van sinen vlesche soude comen</l>
<l>Cristus, der werelt te vromen.</l>
<l n="15">Eerst drouch hem Agar enen sone,</l>
<l>Ysmael so hiet die ghone;</l>
<l>Doch so gaf hem God daer na</l>
<l>Eenen sone van Sarra,</l>
<l>Die was gheheeten Ysaac,</l>
<l n="20">Daer hem God ane vorsprac,</l>
<l>Dat Cristus vandien soude comen.</l>
<l>Besnidenesse hevet hi genomen</l>
<l>Ende mettem al sijn ghesinde;</l>
<l>Want God hiet hem, diene minde,</l>
<l n="25">Ende hi dede al dat God woude,</l>
<l>Omme dat hem teeren comen soude.</l>
<l>God die seide hem dat te voren,</l>
<l>Dat hi Sodoma soude storen</l>
<l>Om hare dorperlike zonden.</l>
<l n="30">Loth wart danen quite vonden,</l>
<l>Sijns broeder sone; ende Ysaac wies.</l>
<l>Sarra staerf, sijt seker dies,</l>
<l>Ende was gegraven daer ter stede,</l>
<l>Daer Adam leghet ende Yeve mede</l>
<l n="35">Indie twivoudege hagedochte.</l>
<l>Abraham sinen sone sochte</l>
<l>Een wijf van siere gebort,</l>
<l>Diemen Rebecca noemen hort.</l>
<l>Daer an so wan Ysaac ginder</l>
<l n="40">Teere dracht te samen II kinder,</l>
<l>Dat was Jacob ende Esau;</l>
<l>Deen was scone ende dander ru:</l>
<l>Esau was ru ende root,</l>
<l>Jacob scone, van hare bloot.</l>
<l n="45">Ysaac was out LX jaer</l>
<l>Tien tiden, wet voer waer.</l>
<l>                Indien tiden begonde een groet rike</l>
<l>In Grieken sere mogendelike,</l>
<l>Ende stont XIIII coningen lanc,</l>
<l n="50">Deen naden anderen aneganc.</l>
<l>Doe verleide Persius alleene</l>
<l>Den conincstoel tote Micheene,</l>
<l>Daer regneerde sijn geslachte</l>
<l>Langhen tijt sere met machte.</l>
</div>
<div type="subchapter"><head type="subchapter">Van Jacobpe ende van Esau. XLIIII.</head>
<l>                Esau ende Jacob sijn broeder</l>
<l>Gewiessen ende worden vroeder,</l>
<l>Ende Esau wart eerst geboren.</l>
<l>Indien tiden, alse wijt horen,</l>
<l n="5">So hadde die outste broeder II deel,</l>
<l>Also alse hi nu geheel</l>
<l>In somech lant hevet dat leen.</l>
<l>Indien tiden haddi over een</l>
<l>Die benedixie vanden vader,</l>
<l n="10">Ende twivoudich deel algader</l>
<l>Jeghen dien broeder vandien goede,</l>
<l>Ende alle daden si hem oetmoede,</l>
<l>Alse haren outsten ende haren here;</l>
<l>So dat Jacob met eenen keere</l>
<l n="15">Dit recht an sinen broeder cochte.</l>
<l>Daer naer, alse den vader dochte</l>
<l>Dat hi niet langer mochte leven,</l>
<l>Hevet hi die benedixie gegeven</l>
<l>Jacobpe, in sulker gebare</l>
<l n="20">Oft Esau selve ware;</l>
<l>Want hi was van ouden blent.</l>
<l>Alse Esau dat bekent,</l>
<l>Wilde hire den broeder omme ontliven;</l>
<l>Maer die moeder en liet niet bliven,</l>
<l n="25">Maer soe sendde den jongen man</l>
<l>Tote haren broeder Labaan</l>
<l>In Mesopotania.</l>
<l>Dien diendi, ende nam daer na</l>
<l>Siere dochter, Lyen ende Rachel;</l>
<l n="30">Ende met Lyen also wel</l>
<l>Nam hi eene, hiet Zelpha,</l>
<l>Met Rachel eene, hiet Bala.</l>
<l>An Lyen daer na so wan hi</l>
<l>Ruben, Symoene ende Levij,</l>
<l n="35">Judas, Ysachar, Zabulon; daer na</l>
<l><pb n="1,45"/> Eene dochter, hiet Dyna.</l>
<l>Selpha drouch Gat ende Asar mede.</l>
<l>Bala drouch, dat was waerhede,</l>
<l>Dan ende Neptalym; ende Rachel</l>
<l n="40">Drouch Joseph ende Benyamin also wel.</l>
<l>Van desen XII sonen so quamen</l>
<l>Die XII gheslachten alle tsamen</l>
<l>Van Ysrael, die tharen doene</l>
<l>Wonnen tlant van promissioene.</l>
</div>
<div type="subchapter"><head type="subchapter">Van Foroneus die den Grieken haere wet gaf, ende hoe dat rike van Argos begonste. XLV.</head>
<l>                In Jacobs tiden so ghevel,</l>
<l>Die oec mede hiet Ysrael,</l>
<l>Dat Foroneus, Ytacus sone</l>
<l>Ende Nyobes, was die ghone</l>
<l n="5">Die eerst gaf den Grieken wet,</l>
<l>Ende hevet die dinc also gheset,</l>
<l>Dat hi wilde datmen sprake</l>
<l>Vorden juge ende togede sake.</l>
<l>Dese Ytacus, Foroneus vader,</l>
<l n="10">Begonste dat conincrike algader</l>
<l>Van Argos ende was deerste here.</l>
<l>Yo sijn dochter, dats oec mere,</l>
<l>Es in Egypten ghevaren,</l>
<l>Ende brochte daer lettren te waren,</l>
<l n="15">Die soe daer oec leerde kinnen.</l>
<l>Soe leerde mede coren winnen,</l>
<l>Ende hier omme, na hare doot,</l>
<l>Daden si hare eere groot,</l>
<l>Ende maectenre af eene godinne.</l>
<l n="20">                Foroneus sone, alsict kinne,</l>
<l>Die Apis hiet, quam mede aldaer</l>
<l>Entie wart haer god daer naer.</l>
<l>Seraphis hietsine bi namen,</l>
<l>Dien eeren si meest al te samen.</l>
<l n="25">                Indien selven tiden was</l>
<l>Levende die scone Pallas,</l>
<l>Daer si godinne af maecten hoge,</l>
<l>Ende hietense vrouwe vander orloge.</l>
<l>                Nu willen wi ten jeesten keeren.</l>
<l n="30">Jacob hadde gewoent met eeren</l>
<l>Met sinen zweer XV jaer,</l>
<l>Ende alle sine kindere daer</l>
<l>Gewonnen, sonder Benyamin.</l>
<l>Doe quam hem in sinen zin,</l>
<l n="35">Dat hi wilde te lande varen,</l>
<l>Ende oec so hiet hem God te waren,</l>
<l>Die hem belovede te sine hoeder</l>
<l>Jeghen Esau sinen broeder.</l>
<l>Doe voer hi woch ende keerde dan</l>
<l n="40">In dat lant van Canaan,</l>
<l>Daer hem die broeder quam te gemoete,</l>
<l>Diene ontfinc wel ende soete.</l>
<l>Bi Sychem maecti sine wone.</l>
<l>Aldaer vercrachte sconincs sone</l>
<l n="45">Siere dochter, die scone Dyna;</l>
<l>Dies quamen sine kindere daer na,</l>
<l>Symoen ende Levij mede,</l>
<l>Ende slougen aldie man vander stede.</l>
<l>                Tien tiden was Prothomeus,</l>
<l n="50">Adlas broeder; wi lesent dus,</l>
<l>Dat hi eerst vingerlijn vant,</l>
<l>Man te draghene ane die hant;</l>
<l>Maer het was yserijn dat sine.</l>
<l>Daer in sette hi steene fine.</l>
<l n="55">Ane den vinger naest den cleenen</l>
<l>Hiet hijt draghen, ende an el en genen;</l>
<l>Want eene adere, dat verstaet,</l>
<l>Vandien al toter herten gaet.</l>
</div>
<div type="subchapter"><head type="subchapter">Hoe Joseph spelde den coninc sinen droem, dien sine broedere vercochten. XLVI.</head>
<l>                Nu keeren wi daer wijt lieten staen.</l>
<l>Joseph was liefst, sonder waen,</l>
<l>Metten vader van hem allen.</l>
<l>Dies wilden sine alle doen vallen,</l>
<l n="5">Ende vercochtene ende seiden,</l>
<l><pb n="1,46"/> Een dier atene ander heiden.</l>
<l>Jacob weende van deser mort.</l>
<l>Joseph was vercocht doe vort</l>
<l>In Egypten eenen groten here,</l>
<l n="10">Hiet Futifer, die hem dede eere;</l>
<l>Ende want hi hadde so reine een lijf,</l>
<l>Dat hi den here an sijn wijf</l>
<l>Ne gheene ontrouwe doen en wilde,</l>
<l>Dies moeste die hovesce ente milde</l>
<l n="15">Indien kaerker sijn gedaen,</l>
<l>Daer hi die drome ontbant saen</l>
<l>Den backere enten scinke mede,</l>
<l>So dattene die coninc dede</l>
<l>Halen, omme dat hi woude</l>
<l n="20">Dat hi die drome ontbinden soude.</l>
<l>                Joseph was out XXX jaer,</l>
<l>Doe hi stont vorden coninc daer,</l>
<l>Ende hem sinen droem telde,</l>
<l>Ende voerseide ende voerspelde</l>
<l n="25">Die VII goede jaer entie quade.</l>
<l>Doe wart hi bides coninx rade</l>
<l>Here ende prince van alden landen,</l>
<l>So dat al stont an sinen handen.</l>
<l>Dits der Byble vraye jeeste;</l>
<l n="30">Maer omme dat ic tminste ende tmeeste</l>
<l>Ghedicht hebbe in Scolastica,</l>
<l>Dies lidict lichte, ende gha</l>
<l>Ten jeesten, die hier niet en staen.</l>
<l>Pharao die gaf sonder waen,</l>
<l n="35">Die coninc, Joseph teenen wive</l>
<l>Futifers dochter, die van live</l>
<l>Maget was ende scone nochtan,</l>
<l>Daer hi sine II sonen ane wan,</l>
<l>Manasses ende Effraym mede.</l>
<l n="40">Nu suldi horen hier ter stede</l>
<l>Van Assenech, Josephs wijf,</l>
<l>Dies die Byble maect een blijf.</l>
</div>
<div type="subchapter"><head type="subchapter">Hoe Joseph coren ghaderde te sconinx behouf, ende van Assenechs torre, Futifers dochter. XLVII.</head>
<l>                Int eerste jaer vanden VII goeden</l>
<l>Sendde die koninc Joseph, den vroeden,</l>
<l>Dat hi soude versamen coren.</l>
<l>Gevaren quam hi, alsewijt horen,</l>
<l n="5">Int lant, daer Futifer was here.</l>
<l>Hi hadde eene dochter scone sere,</l>
<l>Ghelijc den Eubreuschen vrouwen,</l>
<l>Die man en wilde hebben no scouwen:</l>
<l>Assenech hiet soe, leestmen hier.</l>
<l n="10">Verwaent was soe ende seere fier,</l>
<l>Noch noint man en sach hare.</l>
<l>Bi haers vader zale aldare</l>
<l>Stont een tor, hooch up te siene,</l>
<l>Daer waren in camere tiene.</l>
<l n="15">                Deerste was scone ende groot:</l>
<l>Van maerbre, profier, sonder genoot,</l>
<l>Waest gepaveert; die weghe gemene</l>
<l>Al vul precieuser steene;</l>
<l>Die balken van goude fijn.</l>
<l n="20">Die goden, die in Egypten sijn,</l>
<l>Die Assenech hebben woude,</l>
<l>Stondenre selverijn ende van goude:</l>
<l>Die anebededse ende ontsach</l>
<l>Die joncvrouwe nacht ende dach.</l>
<l n="25">                Dander camere hadde te deele</l>
<l>Der joncvrouwen diere juwele.</l>
<l>                Die derde hadde alle rijchede,</l>
<l>Diemen conde gepensen mede;</l>
<l>Alrehande dranc ende spise,</l>
<l n="30">Dies herte gherde in alre wise.</l>
<l>                Oec waren in dandere sevene</l>
<l>VII joncvrouwen, reene van levene,</l>
<l>Die hare daden haer ghemac,</l>
<l>Ende daer noit man an en sprac.</l>
<l n="35">                Indie camere, daer Assenech lach,</l>
<l>Stont eene veinstre oest jegen den dach,</l>
<l>Die was groet, scone ende goet;</l>
<l>Eene andere ten zuden stoet,</l>
<l>Entie derde stont int nort.</l>
<l n="40">Daer was een bedde met goude gebort,</l>
<l>Met puerpere ende met bissen gedect,</l>
<l>Daer noit man, alsemen vertrect,</l>
<l>Up ne sat: dat was die ruste</l>
<l>Van Assenech, alst haer luste.</l>
<l n="45"><pb n="1,47"/> Omme dat huus so lach een hof,</l>
<l>Hoghe ghemuurt, daer wonder of</l>
<l>Bescreven es; want porten viere</l>
<l>Waren daer van ysere diere:</l>
<l>Telken XVIII jongelinge,</l>
<l n="50">Wachtende der joncvrouwen dinge.</l>
<l>                An deene zide was eene fonteine,</l>
<l>Springende, scone ende reine,</l>
<l>In dat hof, in dat proyeel,</l>
<l>Ende eene cysterne, die al gheel</l>
<l n="55">Alden overloep ontfinc:</l>
<l>Nie sach man so diere dinc.</l>
<l>Bome waren inden hove,</l>
<l>Die vrucht drougen van groten love.</l>
<l>Assenech was openbare</l>
<l n="60">Groot, vulcomen alse Sare,</l>
<l>Scone alse Rebecca also wel,</l>
<l>Ende vulmaect alse Rachel.</l>
</div>
<div type="subchapter"><head type="subchapter">Van Joseph ende van Assenech, hoe si hem ondersaghen. XLVIII.</head>
<l>                Joseph sinen bode geweghet,</l>
<l>Die dat Futifere seghet,</l>
<l>Dat hi mettem herbergen coemt.</l>
<l>Alse Futifer hort, datmen noemt</l>
<l n="5">Josephe, wart hi sere vro,</l>
<l>Ende seit siere dochter also,</l>
<l>Dat daer quame Josephs bode,</l>
<l>Die de cracht hadde van Gode,</l>
<l>Ende hi wilde, alsoe hi quame,</l>
<l n="10">Dat soene te manne name;</l>
<l>Maer soe antworde alse die fiere,</l>
<l>Dat soe ne ghenen prisoniere</l>
<l>Te manne name; maer alleene</l>
<l>Eens coninx sone, scone ende reene.</l>
<l n="15">Doe si onderlinghe spraken</l>
<l>Van aldus gedanen saken,</l>
<l>Quam Joseph, ende soe es saen</l>
<l>In hare camere gegaen.</l>
<l>Joseph quam up Pharoens wagen,</l>
<l n="20">Die ghuldijn was al indien dagen,</l>
<l>Daer waren in IIII witte perde.</l>
<l>Selve sat hi na conincs werde</l>
<l>Gecleet ende gecroent met goude,</l>
<l>Ende een tekijn van ghewoude,</l>
<l n="25">Dats een ceptre, in diere gebare</l>
<l>Ofte hi selve coninc ware.</l>
<l>Futifer ende sijn wijf mede</l>
<l>Quamen hem jegen; nadien zede</l>
<l>Neghen si hem, ende holpen hem of,</l>
<l n="30">Ende leeddene in dat scone hof,</l>
<l>Ende men sloot die porten toe.</l>
<l>Assenech die saghene doe,</l>
<l>Ende hare hevet int herte getreget,</l>
<l>Dat soe hevet overdaet gheseget,</l>
<l n="35">Ende seide: "Nu es commen sekerlike</l>
<l>Die zonne vanden hemelrike;</l>
<l>Wie mochte wanen onder den trone,</l>
<l>Dat Joseph ware also scone!"</l>
<l>Joseph was eerlike ontfaen.</l>
<l n="40">Doe vragedi Futiferre saen,</l>
<l>Wie dat wijf ware, die up hem sach</l>
<l>Ter camere veinstre, daer soe lach.</l>
<l>"Doese woch!" sprac hi te hande;</l>
<l>Want die vrouwen vanden lande</l>
<l n="45">Daden hem so grote pinen</l>
<l>Omme minne, dat hi waende dwinen,</l>
<l>Ende senden hem boden ende giften mede,</l>
<l>Die hi onwerdelijc van hem dede.</l>
<l>                "Hets mijn dochter," sprac de wert dan,</l>
<l n="50">"Die onwert hevet alle man;</l>
<l>Die noch noit man en sach,</l>
<l>Dan wi heden up desen dach,</l>
<l>Du ende ic; waert di ghename,</l>
<l>Ic wilde dat soe di groeten quame."</l>
<l n="55">- "Essoe maget, come hare,</l>
<l>Ic minse of soe mijn zuster ware."</l>
<l><pb n="1,48"/> Doe haledse die moeder saen,</l>
<l>Ende deedse voer Josephe staen.</l>
<l>"God houdu!" sprac soe soetelike,</l>
<l n="60">"Gods gebenedide van hemelrike!"</l>
<l>Joseph sprac: "God make u goet,</l>
<l>Die alle dingen wesen doet!"</l>
<l>Doe wilde soene cussen nadien zede,</l>
<l>Maer Joseph hem bet achterdede,</l>
<l n="65">Ende seide: "En betaemet genen man,</l>
<l>Die Gode minnet ende hem roept an,</l>
<l>Dat hi een wijf cussen soude,</l>
<l>Die dode, stomme afgode van goude</l>
<l>Cusset ende oec anebeet,</l>
<l n="70">Ende te haerre taflen eet."</l>
</div>
<div type="subchapter"><head type="subchapter">Van Assenech droufhede, ende hoe soe Josephe minde. XLIX.</head>
<l>                Assenech die weende onsochte,</l>
<l>So dats Josephe verdochte,</l>
<l>Ende leide up hare hovet sijn hant.</l>
<l>Doe vervroyde soe te hant,</l>
<l n="5">Ende ginc ziec te bedde waert,</l>
<l>Van bliscepen ende van joien vervaert,</l>
<l>Ende hevet der afgoden verteghen.</l>
<l>Joseph dede sijns wel pleghen,</l>
<l>Ende alse hi henen varen soude,</l>
<l n="10">Bat hem Futifer ende woude,</l>
<l>Dat hi mettem bleven ware;</l>
<l>Maer Joseph maket ommare.</l>
<l>Doe belovedi hem, eist dat hi mach,</l>
<l>Te keerne upten achtenden dach.</l>
<l n="15">                Assenech hare gode nam,</l>
<l>Alse diere up was worden gram,</l>
<l>Ende warpse ter nort veinster neder;</l>
<l>Al hare spise vort ende weder,</l>
<l>Die diere was ende vele tien stonden,</l>
<l n="20">Warp soe altemale den honden.</l>
<l>Haer hoeft ende haer parement</l>
<l>Bestroyde soe met asscen omtrent,</l>
<l>Ende weende VII daghe sere.</l>
<l>Ten achtenden en dede soe nemmere,</l>
<l n="25">Dan soe ter oest veinster ginc staen.</l>
<l>Soe sach die dachsterre saen,</l>
<l>Enten hemel daer bi upgaen,</l>
<l>Ende grote claerheit daer ute slaen.</l>
<l>Doe soe dit sach, viel soe neder saen.</l>
<l n="30">Mettien quamer, alse een man gedaen,</l>
<l>Een ingel, diese upstaen dede;</l>
<l>Ende alsoe up hem mercte mede,</l>
<l>Dochti hare Josephs gelike.</l>
<l>Dies viel soe neder sekerlike;</l>
<l n="35">Maer dingel heefse upgeheven,</l>
<l>Ende hare goeden troost gegeven,</l>
<l>Dat soe dasschen woch dade</l>
<l>Ende hare droevelike gewade,</l>
<l>Ende dade hare beste cledere an,</l>
<l n="40">Ende quame weder te hem dan.</l>
<l>Dit dede die joncfrouwe. Hi seide doe,</l>
<l>Dat soe soude wesen vro;</l>
<l>Want God hadde, sonder waen,</l>
<l>Hare penetencie ontfaen,</l>
<l n="45">Ende hare name ware gescreven,</l>
<l>Daer in staen die ghene die leven;</l>
<l>Ende seide haer mede overluut,</l>
<l>Dat soe soude sijn Josephs bruut.</l>
<l>Assenech den ingel bat</l>
<l n="50">Over die VII mageden dat,</l>
<l>Hare gesellekine van ere oude,</l>
<l>Dat hise benedien soude:</l>
<l>Dit dede hi ende sciet van hare.</l>
<l>Mettien so quam hare die mare,</l>
<l n="55">Dat Joseph quam, die heilege man.</l>
<l>Ter porten ginc soe neder dan,</l>
<l>Ende teersten hi quam binden hove,</l>
<l>Groete soene met groten love,</l>
<l>Ende seide hem des ingels wort.</l>
<l n="60">Ten naesten daghe daer na vort</l>
<l>Eeschedise den coninc Pharaoene,</l>
<l>Diese hem gaf tsinen doene,</l>
<l>Ende sette elc eene crone</l>
<l>Up sijn hovet, diere ende scone,</l>
<l n="65">Ende maecte hem VII feesten,</l>
<l>Ende geboot den minsten enten meesten,</l>
<l><pb n="1,49"/> Dat niemene te werke gaet</l>
<l>Alse langhe alse die feeste staet.</l>
</div>
<div type="subchapter"><head type="subchapter">Hoe Joseph sinen broederen coren vercochte, ende hoe Jacob in Egypten quam. L.</head>
<l>                   Dus hevet God Josephs armoede</l>
<l>Algader brocht te groten goede,</l>
<l>Omme dat hi hem hilt sonder zonden.</l>
<l>Die VII jaer, die vulle stonden</l>
<l n="5">Van corne, die leden ende daer naer</l>
<l>Quamen die VII quade jaer,</l>
<l>Alse die coninc in drome sach.</l>
<l>Joseph ondede uptien dach</l>
<l>Die scuren ende vercochte tcoren:</l>
<l n="10">Els hadde alt volc sijn lijf verloren.</l>
<l>Die oec van vremden lande quamen,</l>
<l>Hem vercochtijt oec te samen.</l>
<l>Sine broedere hi daer comen siet,</l>
<l>Hi kennedse ende si hem niet.</l>
<l n="15">Hi sprac an hem met talen swaer,</l>
<l>Ende hietse spierres al openbaer;</l>
<l>Doch wart hi wenende ende lijede das,</l>
<l>Dat hi haer broeder was.</l>
<l>Hi ontboot sinen vader,</l>
<l n="20">Die quam met sinen volke algader,</l>
<l>Ende Pharao die gaf hem</l>
<l>In Egypten tlant van Jessem.</l>
<l>Tien tiden was hi out vorwaer,</l>
<l>Jacob selve, C ende XXX jaer.</l>
<l n="25">Pharao wonderets menechfout,</l>
<l>Dat hi so scone was ende so out.</l>
<l>                Men leest in cleene Genisis</l>
<l>(Dat een heimelic bouc oec is),</l>
<l>Dat Assenech inden keer</l>
<l n="30">Orlof nam anden zweer.</l>
<l>Alse soene ter coemst hadde gegroet,</l>
<l>Quam hare doe int gemoet</l>
<l>Des coninx sone in sine zale,</l>
<l>Ende soe bequam hem so wale,</l>
<l n="35">Dat hi Symoene ende Levi,</l>
<l>Josephs broedere, die hare waren bi,</l>
<l>Groot goet ende miede boot,</l>
<l>Omme Josephe te slane doot,</l>
<l>Updat hi twijf mochte gewinnen;</l>
<l n="40">Maer sine wildens niet beginnen.</l>
<l>Doe ginc vort die bose man</l>
<l>Tote Gad ende tote Dan,</l>
<l>Ende seide in valscen treken:</l>
<l>Hi hadde Josephe horen spreken,</l>
<l n="45">Dat hi na sijns vader doot</l>
<l>Hem soude doen pine groot,</l>
<l>Omme dat sine hadden vercocht;</l>
<l>Ende hem hadde oec gedocht,</l>
<l>Dat si niet sculdich waren gheel</l>
<l n="50">Te hebbene recht broederdeel,</l>
<l>Want si an joncwive waren gewonnen,</l>
<l>Ende niet vander edelheit connen.</l>
<l>Dus riet hi hem beede gader</l>
<l>Joseph te slane, ende hi sinen vader.</l>
<l n="55">                Dus es hi ten coninc gegaen,</l>
<l>Ende en hadden die wachters gedaen,</l>
<l>Hi hadde sinen vader doot.</l>
<l>Doemen hem dit dus verboot,</l>
<l>Nam hi mettem L man,</l>
<l n="60">Ende quam aldaer Gad ende Dan</l>
<l>Hadden geleit hare laghe,</l>
<l>Om Joseph te slane ende hare mage,</l>
<l>Want men daer emmer moeste liden.</l>
<l>Assenech soude enwoch riden</l>
<l n="65">Ende met hare DC man,</l>
<l>Diemen daer alle slouch inden dan,</l>
<l>Sonder eenen, die van desen doene</l>
<l>Levi ende oec Symoene</l>
<l>Lijctekijn brochte ende mare.</l>
<l n="70">Assenech ende Benjamin met hare</l>
<l>Sijn met eenen waghen ontfloen.</l>
<l>Levi ende Symoen</l>
<l>Quamen metten haren, ende sloegen doot</l>
<l>Der andere eene paertie groot.</l>
<l n="75">Dan ende Gad ontfloen int riet,</l>
<l>Dattem cume es gesciet.</l>
</div>
<div type="subchapter"><head type="subchapter">Van Pharaoens sone ende van Assenech, hoene Benjamin warp met eenen steene, alse hi Assenech wilde neemen. LI.</head>
<l>                Hier na quam Benjamin ridende</l>
<l>Met Assenech ende henen tidende.</l>
<l>Hi sach des coninx sone comen,</l>
<l><pb n="1,50"/> Alse die gherne hadde genomen</l>
<l n="5">Assenech, alst wel sceen,</l>
<l>So dat hi nam eenen steen,</l>
<l>Ende waerpene tusscen hals ende hoeft,</l>
<l>So dat hi neder viel verdooft,</l>
<l>So dat hine over doot helt.</l>
<l n="10">Doe quamen daer na met gewelt</l>
<l>Symoen ende sijn broeder Levi;</l>
<l>Dan ende Gad so sochten si,</l>
<l>Omme dat sise wilden slaen doot;</l>
<l>Maer Benjamin verboot.</l>
<l n="15">Si namen up des coninx sone,</l>
<l>Ende dwoughen sine wonde na tgone,</l>
<l>Ende brochtene sinen vader,</l>
<l>Die dankets hem allegader,</l>
<l>Dat si hem tlijf hebben gegeven:</l>
<l n="20">Ten derden daghe enddi tleven.</l>
<l>Pharao leefder onlanghe na,</l>
<l>Hi was out XCIX jaer,</l>
<l>Ende hi liet Josephe sijn rike,</l>
<l>Die regneerde mogendelike</l>
<l n="25">In Egypten XLVIII jaer,</l>
<l>Ende vervogede ende leerde daer</l>
<l>Des coninx sone harde wel.</l>
<l>Jacob, die mede hiet Israel,</l>
<l>Alse hi hadde CXL jaer ende achte,</l>
<l n="30">So bevoeldi wel an sine machte,</l>
<l>Dat hi naerde sine doot.</l>
<l>Joseph hi te hant ontboot</l>
<l>Ende beswoerne, so hi meest mochte,</l>
<l>Dat hi ter twivoudeger hagedochte</l>
<l n="35">Hem graven soude dor sine lieve,</l>
<l>Daer Adam leghet ende ver Yeve,</l>
<l>Abraham ende Sarra,</l>
<l>Ysaac, Lya ende Rebecca;</l>
<l>Ende Jacob wart daer oec begraven.</l>
<l n="40">Maer Rachel messede der gaven;</l>
<l>Want soe van Benjamine bleef doot,</l>
<l>So was soe met rouwen groot</l>
<l>Begraven bi Bethleem.</l>
<l>Jacob dede comen voer hem</l>
<l n="45">Sine sonen, ende seidem mettien</l>
<l>Die dinc die sullen ghescien,</l>
<l>Ende voerseidem die coemst ons Heren</l>
<l>Some benedijedise met eeren,</l>
<l>Ende some en seinde hise niet,</l>
<l n="50">Want die heileghe Geest hem riet.</l>
</div>
<div type="subchapter"><head type="subchapter">Hoe die kinderen van Israel quamen in pinen na Josephs doot, ende hoe deyghijndoem begonste vanden Jueden. LII.</head>
<l>                Joseph regneerde alse here</l>
<l>In Egypten met groter eere;</l>
<l>Onder V coningen wart hi lief.</l>
<l>Deerste diene ter eeren hief,</l>
<l n="5">Dien heet Scolastica Neffrem;</l>
<l>In andere boeken heetmen hem,</l>
<l>Dat hi hiet coninc Pharao,</l>
<l>Entie Byble wille also.</l>
<l>Want doe Abraham was geboren,</l>
<l n="10">Alse ons coroniken doen horen,</l>
<l>Worden in Egypten heren</l>
<l>Die Tybeye met grotere eeren,</l>
<l>Ende warent C ende XCI jaer.</l>
<l>Doe quam ander volc daer naer</l>
<l n="15">Ter cronen, der Herden geslachte,</l>
<l>Die regneerden met crachte</l>
<l>C ende III jaer harde scone:</l>
<l>Dese hieten Pharaone</l>
<l>Noch. Die croniken altesamen</l>
<l n="20">Ne weten van els geere namen.</l>
<l>Maer doe Joseph, wet vorwaer,</l>
<l>Gheregneert hadde XIII jaer,</l>
<l>So wart een, hiet Amisidis, here</l>
<l>XV jaer ende nemmere;</l>
<l n="25">Maer Jacob staerf in Egypten daer</l>
<l>In Amisidis XVde jaer.</l>
<l>                Daer naer drouch Tebroen crone</l>
<l>XIII jaer te sinen lone.</l>
<l>                Amonefis hi drouch daer naer</l>
<l n="30">Die crone maer XXI jaer.</l>
<l><pb n="1,51"/>                 Menfers was XII jaer here.</l>
<l>In sijn neghende, seget die leere,</l>
<l>Staerf Joseph bi Gods gewout,</l>
<l>C jaer ende X out.</l>
<l n="35">Ende daer begonde, wet wel,</l>
<l>Teygijndoem van Ysrael,</l>
<l>Ende si bleven indiere maniere</l>
<l>C jaer XL ende viere.</l>
<l>                Dese Menfers wilde weten niet,</l>
<l n="40">Hoe dat Egypsche diet</l>
<l>Staende bleef bi groter vrihede</l>
<l>Bi Josephs moghenthede;</l>
<l>Dies sette hi dYsraelsche scare</l>
<l>In groten eygijndoeme sware;</l>
<l n="45">Nochtan hiet hi ende gheboot,</l>
<l>Datmen sloughe die kindere doot,</l>
<l>Die mans vorme hadden also wel</l>
<l>Onder die van Ysrael.</l>
<l>Dit hiet hi den vroeden wiven,</l>
<l n="50">Maer sine wildere geen ontliven.</l>
<l>Doe gheboot hi, want hijt woude,</l>
<l>Datmense in Nylus werpen soude;</l>
<l>Want hi ontsach, alsi wouden,</l>
<l>Dat si hem slands verdriven souden;</l>
<l n="55">Want een wise seide hem te voren,</l>
<l>Dat danen soude sijn geboren</l>
<l>Een kint van Ysrael, dat soude onteren</l>
<l>Egypten met alden heren.</l>
<l>Ende alst Comestor doet verstaen,</l>
<l n="60">So waerre kindere vele verdaen,</l>
<l>Daer God omme vallen liet</l>
<l>Dat verdoemde Egypsche diet</l>
<l>In dolinghen, die dusdanech is</l>
<l>Van haren god, die hiet Apis.</l>
</div>
<div type="subchapter"><head type="subchapter">Van eenen Aspis den afgod ende van eenen Seraphis. LIII.</head>
<l>                Plinius die wille ghien,</l>
<l>Dat hi Apis hevet ghesien.</l>
<l>Het quam gegaen uter rivieren</l>
<l>Een dier, naer eens verren manieren,</l>
<l n="5">Onversien, men wiste wanen,</l>
<l>Dat hadde gelijc eere manen</l>
<l>Een tekijn uptie scouderen staende;</l>
<l>So quam tfolc lopende ende gaende,</l>
<l>Tamboerende, singende, ende bliesen;</l>
<l n="10">Doe hief hi up, oochsiens den riesen,</l>
<l>Indie lucht indiere gebare,</l>
<l>Alse oft hem dorelief ware;</l>
<l>Ende des daghes dat hi hem verbaerde,</l>
<l>Verloos menne, ende voer sire vaerde.</l>
<l n="15">                Sulke seggen dat hi alle jare</l>
<l>Up Seraphis dach quam dare;</l>
<l>Sulke seggen datmens niet en sach</l>
<l>Dan te X jaren up eenen dach;</l>
<l>Andere seggen men sages niet,</l>
<l n="20">Sonder dan alst es ghesciet,</l>
<l>Dat een gherecht pape ende een goet</l>
<l>Tote Cycopolis was ende vroet.</l>
<l>                Nu seghet Vincent, die Seraphis</l>
<l>Was ander sake dan Apis,</l>
<l n="25">Ende beede hilden sise over god</l>
<l>Die van Egypten, het was so sot.</l>
<l>Doch waest al eens, wi lesent dus:</l>
<l>Apis was sone Foroneus,</l>
<l>Die eersten int rike maecte wet.</l>
<l n="30">Alse hi in Grieken hadde gheset</l>
<l>Egylans, die sijn broeder was,</l>
<l>Die deerste coninc, alsict las,</l>
<l>Was daer in Sicimonia,</l>
<l>Dat nu Moreie heet verre ende na,</l>
<l n="35">Voer hi in Egypten daer naer,</l>
<l>Ende wart god gemaket daer.</l>
<l>                Augustijn, die grote clerc,</l>
<l>Seghet daer af mede in sijn werc:</l>
<l>Apis, die van Argos was</l>
<l n="40">Wilen here, alsict las,</l>
<l>Voer in Egypten wilen eere.</l>
<l>Aldaer so staerf die here,</l>
<l><pb n="1,52"/> Ende wart Seraphis ghenant.</l>
<l>Sindent maectemen int lant</l>
<l n="45">Enen tempel in sine eere.</l>
<l>Die meeste god, die meeste here</l>
<l>So waest, die in al hare steden</l>
<l>Die van Egypten anebeden.</l>
<l>Het was geset oec ende ghecuert,</l>
<l n="50">Dat hi tlijf hadde verbuert,</l>
<l>Die seggen dorste ende bliven in desen,</l>
<l>Dat hi mensche hadde gewesen.</l>
<l>Maer dien varre, dien te siene</l>
<l>Wilen plaghen die Egyptiene,</l>
<l n="55">Ende te anebedene over god,</l>
<l>Alse verwaent volc ende sot,</l>
<l>Die hiet Apis, niet Seraphis.</l>
<l>Ende alsemen nemmeer en sach dis,</l>
<l>Ende haer god dus was verloren,</l>
<l n="60">Hebben si een calf vercoren,</l>
<l>Dattem dochte al overwaer</l>
<l>Rechts alse Apis sijn ghehaer;</l>
<l>Dat anebeeden si ende eerden,</l>
<l>Want si die sake also verkeerden,</l>
<l n="65">Dat si weten wilden voerwaer,</l>
<l>Dat hem god gesent hadde daer;</l>
<l>Ende also hildent die keytive,</l>
<l>Ghelijc Aspis van dode te live</l>
<l>Verreesen ware ende wedercomen:</l>
<l n="70">Aldus lietse God verdomen.</l>
<l>                Solinus scrijft, een heydijn man,</l>
<l>Dat die van Egypten hem houden daeran,</l>
<l>Dat si voer god anebeden</l>
<l>Apis, eene coe, van dulheden;</l>
<l n="75">Ende alsemen dien siet eens int jaer,</l>
<l>So volgen hem die kinder naer,</l>
<l>Ende roepen ende gebaren,</l>
<l>Ghelijc of si dronken waren.</l>
<l>Die van Menfes vander stede</l>
<l n="80">Houden sine feeste mede</l>
<l>In eene wonderlike maniere;</l>
<l>Want si in Nilus die riviere</l>
<l>Werpen eenen nap van goude</l>
<l>Up sine feeste dor sine houde.</l>
<l n="85">                In dese dolinge, in desen val</l>
<l>Lietse God bedi comen al,</l>
<l>Omme dat si waren also fel,</l>
<l>Dat si die kindere van Ysrael</l>
<l>In Nylus der groter riviere</l>
<l n="90">Verdrinken daden alse diere.</l>
<l>Van desen goden hebbic gheset,</l>
<l>Want ghi verstaen sult te bet,</l>
<l>Dat liede quaet waren in haer leven,</l>
<l>Die die heidine hebben verheven</l>
<l n="95">Te goden, ende sise anebeden.</l>
<l>Noch hier naer suldi vinden in steden,</l>
<l>Hoe van desen Seraphis</l>
<l>Sijnt was gemaket een ghechis,</l>
<l>Ende hoe sijn tempel wart gevelt</l>
<l n="100">Al ter neder met ghewelt</l>
<l>Vanden keyser Theodosius:</l>
<l>Die jeeste hevet in aldus.</l>
<l>                Joseph hadde C jaer ende X,</l>
<l>Alse hi staerf dus naden ghesciene,</l>
<l n="105">Ende alle sine broedere oec mede</l>
<l>Storven in Egypten die stede;</l>
<l>Maer haer ghebeente was gedraghen</l>
<l>Ende geleit met haren maghen</l>
<l>In Ebron, also alsict kende.</l>
<l n="110">Deerste bouc neemt hier ende.</l>
</div>
</div>
<div type="chapter"><head type="chapter"><pb n="1,53"/> I PARTIE. II BOEK.</head>
<div type="subchapter"><head type="subchapter">Hoe Moyses wart gheboren. I.</head>
<l>                Nae Joseph doot XLIIII jaer</l>
<l>Wert Moyses gheboren aldaer</l>
<l>In Egypten. Dit was dat kint,</l>
<l>Datse alle onteerde sint,</l>
<l n="5">Ende dat si langhe hadden voersien.</l>
<l>Die moeder nam dat kint mettien,</l>
<l>Alsoet niet langher houden en mochte:</l>
<l>In een vaetkijn soet bewrochte,</l>
<l>Dat kint, ende leit in die riviere,</l>
<l n="10">Dats God sinen wille visiere.</l>
<l>Des coninx dochter vant dat ghone,</l>
<l>Ende maectere af haren sone.</l>
<l>Dit was in des coninx stonden</l>
<l>Amonosis, alse ons orconden</l>
<l n="15">Die vraye jeesten, die dachtende was</l>
<l>Vanden Pharao, alsict las,</l>
<l>Die Joseph ter hoocheit brochte;</l>
<l>Want die Menfers, alsict besochte,</l>
<l>Onder wien dat Joseph ende,</l>
<l n="20">Die regneerde, alsict kende,</l>
<l>Daer naer III jaer, sijt seker dis;</l>
<l>Ende daer naer Misfarao Mothosis</l>
<l>Hadde XIII jaer die ghewelt;</l>
<l>Daer naer Thomosis tlant helt</l>
<l n="25">XL jaer; doe wart coninc daer</l>
<l>Amonosis XXXI jaer.</l>
<l>                In dat sestiende jaer des</l>
<l>Wart gheboren Moyses,</l>
<l>Dien des coninx dochter Termit</l>
<l n="30">Uphilt; ende daer na gheviel dit,</l>
<l>Doe dat kint wel mochte gaen,</l>
<l>Dat soet brochte haren vader saen,</l>
<l>Ende pijnde hare omme tghone,</l>
<l>Dat soet ghecoren hadde te sone.</l>
<l n="35">                Nu was Moyses so scone,</l>
<l>Dat niemen en was onder den trone,</l>
<l><pb n="1,54"/> Hem en wonderde, alse hi up hem sach,</l>
<l>Vander scoenheit diere ane lach.</l>
<l>Pharao nam tkint up sinen scoot,</l>
<l n="40">Ende hem wonderde sine scoenheit groet,</l>
<l>Ende settem up thovet sine crone,</l>
<l>Die van gewerke sere was scone:</l>
<l>Amon sijn god gemaect daer an.</l>
<l>Moyses die crone ghewan,</l>
<l n="45">Ende warpse upten vloer in sticken.</l>
<l>Een pape, diere up wilde micken,</l>
<l>Die riep: "Slaen wi dat kint doot,</l>
<l>So sijn wi vort sonder noot;</l>
<l>Want dit es tkint, dat emmer sal</l>
<l n="50">Egypten verderven al!"</l>
<l>Die coninc en liets niet gescien,</l>
<l>So dat een wijs proevede mettien,</l>
<l>Wedert hem quam van kintscheden,</l>
<l>So van eere vorradicheden,</l>
<l n="55">Ende dede den kinde colen bringen,</l>
<l>Om besceet proeven van desen dingen.</l>
<l>Het warp eene in sinen mont,</l>
<l>Ende verbroyde ter selver stont</l>
<l>Sine tonge: omme dat ongemac</l>
<l n="60">Lesemen dat hi noit wel en sprac.</l>
</div>
<div type="subchapter"><head type="subchapter">Vander plaghen van Egypten. II.</head>
<l>                Die weten wille, hoe die Etyopen</l>
<l>In Egypten quamen gelopen,</l>
<l>Ende hoe Moyses tlant verloeste,</l>
<l>Entie van Egypten vertrooste,</l>
<l n="5">Ende Etyopen oec wan mede</l>
<l>Ende Saba die oude stede,</l>
<l>Hi lese Scolastica, dat ic dichte;</l>
<l>Want ict hier overlide lichte.</l>
<l>Doe Moyses soude in Jessen varen,</l>
<l n="10">Daer sine Eubreusce mage waren</l>
<l>In swaerre pinen, heefti versien,</l>
<l>Dat daer een Egyptien</l>
<l>Eenen Eubreuscen slouch te sware.</l>
<l>Hi sach omme harentare,</l>
<l n="15">Ende peinsde dat niemen en saghe,</l>
<l>Ende sloeghene doot, so dats quam claghe,</l>
<l>Ende dalvene daer int sant.</l>
<l>Doet utequam moesti rumen tlant,</l>
<l>Ende vlo int lant van Madian,</l>
<l n="20">Aldaer hi een wijf gewan,</l>
<l>Hiet Sephora, die haren man</l>
<l>Drouch Elyeser ende Gersan.</l>
<l>Verstaet dese jeeste so:</l>
<l>Amonosis Pharao,</l>
<l n="25">In wies tiden dat Moyses</l>
<l>Geboren was, alst geset es,</l>
<l>Levede V jaer bet vort</l>
<l>Na des Moyses ghebort;</l>
<l>Doe was Orosus here daer naer,</l>
<l n="30">Ende waest XVIII jaer;</l>
<l>Daer naer XII jaer Autencris;</l>
<l>Ende doe VII jaer Auchoris;</l>
<l>Concres XVIII jaer daer an.</l>
<l>In sinen tiden so began</l>
<l n="35">Moyses tEgypten te keerne,</l>
<l><pb n="1,55"/> Ende dat Eubreusche volc te leerne,</l>
<l>Also alst hem God gheboot,</l>
<l>Ende te doene tekene groot</l>
<l>Vorden coninc, ende seide te waren:</l>
<l n="40">"Laet dat volc van Ysrael varen,</l>
<l>Dat heet di God;" maer hine woude.</l>
<l>Doe gaf hem God plage menechfoude</l>
<l>In Egypten groot ende swaer,</l>
<l>Dat men tellen sal hier naer.</l>
<l n="45">                Deerste was dat reinde bloet root,</l>
<l>Daer af hadde tfolc pine groot,</l>
<l>Ende alt water in Nylus der vloet</l>
<l>Dat was altemale bloet.</l>
<l>                Dander was dat alle die lude</l>
<l n="50">Huus ende lant was al vul pude,</l>
<l>Ja des coninx camere ende heimelichede</l>
<l>Was al vul vorssche mede.</l>
<l>                Die derde plaghe was, berch ende dal</l>
<l>Vervullet met mesien al,</l>
<l n="55">Die lieden ende beesten daden</l>
<l>Pine, vernoy ende vele scaden.</l>
<l>                Die vierde plaghe waren vlieghen,</l>
<l>Die den lieden, sonder lieghen,</l>
<l>Enten beesten daer toe mede</l>
<l n="60">Daden grote pijnlichede.</l>
<l>                Die vijfte plaghe die slouch doot</l>
<l>Der lieder beesten, cleene ende groot.</l>
<l>                Die seste plaghe moestem deren:</l>
<l>Hem wiessen bladeren ende zweren,</l>
<l n="65">Daer mate lieden ende heren mede</l>
<l>Af hadden grote pijnlijchede.</l>
<l>                Die sevende, dat was een haghel</l>
<l>So groot, so staerc ende so behaghel,</l>
<l>Diet hem al ter neder slouch,</l>
<l n="70">Coren, ghers, wat erde drouch.</l>
<l>                Dachtende die was utermaten</l>
<l>Crekele vele, diet al upaten;</l>
<l>Lover, gras, al dat was groene,</l>
<l>Al ghinct up te haren doene.</l>
<l n="75">                Die neghende dat was deemsterhede</l>
<l>Over al Egypten mede,</l>
<l>So groot dat mense tasten mochte:</l>
<l>Dit was eene plaghe onsochte.</l>
<l>                Die tiende was sonder ghelike:</l>
<l n="80">In alle steden indien rike</l>
<l>So slouch God deerste kint doot</l>
<l>Van beesten, van lieden, cleene ende groet,</l>
<l>Ende des coninx eersten sone mede:</l>
<l>No aerme, no rike en hadde vrede.</l>
<l n="85">Maer die kindere van Ysrael</l>
<l>Sine hadden niet dan wel,</l>
<l>Noch alle dese plaghen ghemeene</l>
<l>En scaden hem no groot no clene:</l>
<l>Int lant van Jessen, dat hare was,</l>
<l n="90">Sone was gheene noot das.</l>
</div>
<div type="subchapter"><head type="subchapter">Hoe die van Israel voeren uut Egypten, ende waer af Pascen quam. III.</head>
<l>                Alse dese tienste plage gesciede,</l>
<l>Quamen die Egypsche liede,</l>
<l>Ende baden dien van Israel,</l>
<l>Ende dwonghense mede also wel,</l>
<l n="5">Dat si rumen souden tlant.</l>
<l>Daer namen si in hare hant</l>
<l>Cleder, selver, goudine vate,</l>
<l><pb n="1,56"/> Ende droughense haerre strate,</l>
<l>Die hem gherne leenden die liede,</l>
<l n="10">Up dat volc danen sciede.</l>
<l>Aldus hebben si tlant gherovet.</l>
<l>Van desen wochvaerne, des gelovet,</l>
<l>Ende van desen slachtingen mede</l>
<l>So quam eerst Paschen zede;</l>
<l n="15">Want God hiet hem slaen een lam,</l>
<l>Ende dat bloet men daer af nam,</l>
<l>Ende tekender die doreposten mede</l>
<l>Ende doverste dorpele: dus hadsi vrede</l>
<l>Vanden inghel die niemen verdrouch,</l>
<l n="20">Maer deerste geborne doot slouch;</l>
<l>Want daert was leet hi voer bi.</l>
<l>Van desen liden, so seggen wi,</l>
<l>Ende vandien lamme ende vandien bloede,</l>
<l>Ende vanden wochvaerne mettien goede,</l>
<l n="25">Quam Paschen eerst, weetmen wale,</l>
<l>Dats overliden in onse tale;</l>
<l>Maer die Paschen hi bediet</l>
<l>Onse Paschen ende anders niet,</l>
<l>Daer dat vraye lam tien tiden</l>
<l n="30">Die bitter doot wilde overliden,</l>
<l>Ende ons vrien met sinen bloede</l>
<l>Jegen des viants overmoede,</l>
<l>Entie ziele den mensche ontdroeghe</l>
<l>Voer hem, diet al gerne versloeghe.</l>
<l n="35">Dus scieden die kindere van Israel</l>
<l>Ute Egypten, weetmen wel,</l>
<l>Nae Josephe, wet voer waer,</l>
<l>Hondert ende XLIIII jaer.</l>
<l>Hier nam haer eygijndoem ende,</l>
<l n="40">Daer God Egypten omme scende.</l>
<l>VI<hi rend='sup'>C</hi> dusentich bi ghetale</l>
<l>Hadden si man, weetmen wale,</l>
<l>Sonder wive ende knechte ende kinder,</l>
<l>Die ongetellet waren ghinder,</l>
<l n="45">Ende beesten menegherande,</l>
<l>Die si dreven uten lande.</l>
<l>Josephs gebeente si mettem brochten,</l>
<l>Omme ter twivoudeger hagedochten</l>
<l>Te gravene, bi Abrahame int dal.</l>
<l n="50">Mele droughen si mettem overal,</l>
<l>Daersi met alle ghemeene</l>
<l>Leveden XXX daghe alleene.</l>
</div>
<div type="subchapter"><head type="subchapter">Vanden zwerke ende vanden viere dattie van Israel hadden indie wostine, ende hoe Pharao verdranc entie sine. IIII.</head>
<l>                God, diese danen varen hiet,</l>
<l>En begafse ter noot niet;</l>
<l>Maer bi daghe ginc hi vor there</l>
<l>Met eenen swerke, te makene were</l>
<l n="5">Voer dat heete sonnescijn;</l>
<l>Nachts, dat niet donker soude sijn,</l>
<l>Was hi altoos voer hem met viere:</l>
<l>Dit was eene miracle diere.</l>
<l>Dus traken si henen in lanc so mee</l>
<l n="10">Tusscen die berghe entie Rode zee,</l>
<l>Daer si nieweren wiken conden.</l>
<l>Pharao volgedem na tien stonden,</l>
<l>Alse diese weder wilde dwinghen,</l>
<l>Alse die tsinen dienste ghinghen.</l>
<l n="15">VI<hi rend='sup'>C</hi> waghene, daermen up mochte</l>
<l>Sere vechten, alsemen vochte</l>
<l>(Want mer plach tien tiden in persen),</l>
<l>Ende L dusent man met erssen</l>
<l><pb n="1,57"/> Ende CC<hi rend='sup'>M</hi> man te voet,</l>
<l n="20">Die ten stride waren goet,</l>
<l>Brochti up dat volc ons Heren.</l>
<l>Sine wisten waer wiken no keren,</l>
<l>Ende waren in verwerden moede.</l>
<l>Moyses nam doe sine roede,</l>
<l n="25">Ende slouch in die zeevloet,</l>
<l>Die hare altehant ondoet</l>
<l>In XII straten, weetmen wel,</l>
<l>Den XII geslachten van Ysrael.</l>
<l>Moyses die streec in voren.</l>
<l n="30">Judas geslachte, alse wijt horen,</l>
<l>Was deerste dat na hem in ginc,</l>
<l>Daer het die crone te lone ontfinc.</l>
<l>Si ghingen alle indie zee daer.</l>
<l>Die Egyptiene volgeden naer,</l>
<l n="35">Ende God warp up hem donder ende vier,</l>
<l>Reghene ende weder ongier,</l>
<l>So dat si weder wilden vlien.</l>
<l>Doe slouch Moyses mettien</l>
<l>In die zee, ende soe looc hare,</l>
<l n="40">So dat vandes coninx schare</l>
<l>Een ter boeten niet ontginc,</l>
<l>Die vertellen mochte die dinc.</l>
<l>                Orosius scrivet overwaer,</l>
<l>Dat diere selver steden daer</l>
<l n="45">Al noch die wagheslaghe staen;</l>
<l>Ende al doetse die wint vergaen</l>
<l>Metten zande datter in drivet,</l>
<l>Nochtan, alset stille blivet,</l>
<l>Wassen weder die wagheslaghen;</l>
<l n="50">Ende dat lijctekijn vander plaghen</l>
<l>Vindmen indie zee vandien,</l>
<l>Alse verre alse oge can versien.</l>
<l>                In Vitas Patrum vintmen bescreven:</l>
<l>Alse Pharao dus doot was bleven</l>
<l n="55">Met altemale siere scaren,</l>
<l>Die gheene, die in Egypten waren,</l>
<l>Hilden over haren god dat,</l>
<l>Waest boem, waest dier, daer elc bi sat,</l>
<l>Ende daerne toe verbant onlede,</l>
<l n="60">Dat hi niet en voer mede,</l>
<l>Ende seide: "Dese cole of dit omoen</l>
<l>Was mijn god heden in dit doen;</l>
<l>Want mi dede ende benam,</l>
<l>Dat ic mede niet en quam</l>
<l n="65">Metten coninc indien noot,</l>
<l>Ende ic mede niet bleef doot."</l>
</div>
<div type="subchapter"><head type="subchapter">Hoe Moyses ginc droochs voets over die zee, ende hoe die van Israel gingen doer die wostine. V.</head>
<l>                Moyses ende sijn volc te voet</l>
<l>Ginghen henen dor die vloet</l>
<l>Droges voets upten gront;</l>
<l>In beeden siden twater stont</l>
<l n="5">Up ende neder indiere maniere,</l>
<l>Alst oft ware eene stenine maisire;</l>
<l>Ende Moyses lovede onsen Here</l>
<l>Met sinen sanghe lude ende sere.</l>
<l>So daden mede oec also wel</l>
<l n="10">Die kindere van Ysrael.</l>
<l>Si quamen over teere stat,</l>
<l>Die gheheeten was Marath,</l>
<l>Daer dwater was van so bitter smaken,</l>
<l>Dats niemen en conste genaken.</l>
<l n="15"><pb n="1,58"/> Daer dede in Moyses een hout,</l>
<l>Ende het wart soete menechfout.</l>
<l>So dattem haer spise gebrac,</l>
<l>Die si brachten inden zac</l>
<l>Ute Egypten, doe beclageden si hem des;</l>
<l n="20">Doe bat Gode Moyses.</l>
<l>Hi dede quackelen up hem reghen</l>
<l>Tetene vleesch, dies wilden plegen,</l>
<l>Ende Manna, dat hemelsche broot:</l>
<l>Dus versachse God ter noot.</l>
<l n="25">Dit was up eenen Zondach,</l>
<l>Die XLste die ghelach</l>
<l>Vandien tiden, dat si scieden</l>
<l>Ute Egypten van dien lieden.</l>
<l>                Echt quamen si in Raphadim,</l>
<l n="30">Ende worden sceldende onder him</l>
<l>Up Moysesse onhovesceleke,</l>
<l>Want si waters hadden breke.</l>
<l>Doe slouch hi upten marbersteen:</l>
<l>Daer, daer te voren was water geen,</l>
<l n="35">Thant spranc daer eene fonteine,</l>
<l>Scone, nuttelijc ende reine.</l>
<l>Doe quamen die van Amelec,</l>
<l>Ende waenden hebben in eenen strec</l>
<l>De Ebreusche; maer Moyses</l>
<l n="40">Hi geboot Josue des,</l>
<l>Dat hi die viande soude bestaen.</l>
<l>Up eenen berch es hi gegaen,</l>
<l>Ende hief sijn hant up ende bat.</l>
<l>So weltijt so gesciede dat,</l>
<l n="45">Verwonnen die van Ysrael;</l>
<l>Ende alst dan also gevel,</l>
<l>Dat Moyses van moetheden</l>
<l>Sijn hant sinken liet tier steden,</l>
<l>So gingen die sine onder:</l>
<l n="50">Dit was miracle ende wonder.</l>
<l>                Tien tiden dat tfolc ginder lach,</l>
<l>Quam te hem up eenen dach</l>
<l>Jetro, Moyses zweer, een man,</l>
<l>Die pape hiet van Madian.</l>
<l n="55">(Papen hiet mense, alsic verstoet,</l>
<l>Die mogende waren ende vroet).</l>
<l>                Hi sach Moysesse sere verladen</l>
<l>Mettien volke, ende hevet geraden,</l>
<l>Daer hi hem gaf pointe viere,</l>
<l n="60">Die behoren te diere maniere.</l>
<l>                Eene waerf hiet hi hem dan</l>
<l>Te nemene eenen mogenden man;</l>
<l>Dander point vanden gebode,</l>
<l>Dats dat hi ontsaghe Gode;</l>
<l n="65">Tderde, dat hi warachtich ware;</l>
<l>Tfierde, vrecheit hebben onmare.</l>
<l>Moyses, die de wijste hiet,</l>
<l>Dede dat hem die heidijn riet:</l>
<l>Hieromme en eist onnere gheene,</l>
<l n="70">Dat den groten leert de cleene.</l>
</div>
<div type="subchapter"><head type="subchapter"><pb n="1,59"/> <hi rend="italic">Hoe Moyses ontfinc die wet.</hi> VI.</head>
<l>                Upten XLVIIsten dach,</l>
<l>Die in rechten getale lach</l>
<l>Van dat si ute Egypten scieden,</l>
<l>Quam Moyses met sinen lieden</l>
<l n="5">Ten berghe van Synay.</l>
<l>Ten derden daghe daer na quam hi</l>
<l>Ende ontfinc aldaer die wet,</l>
<l>Die hem God daer heeft gheset,</l>
<l>Ghetekent metten vingre sine</l>
<l n="10">In twee tafle maerberine,</l>
<l>In X geboden, hoe si souden</l>
<l>Hem in den dienst ons Heren houden,</l>
<l>Ende hebben hem elc jegen den andren.</l>
<l>Moyses ginc alleene wanderen</l>
<l n="15">Upten berch van Synay;</l>
<l>Josue liet hiere alleene bi</l>
<l>Anden berch, dat hi woude</l>
<l>Dat hi sijns ontbeiden soude;</l>
<l>Ende was met Gode, sonder saghe,</l>
<l n="20">XL nachte ende XL daghe,</l>
<l>Dat hi en at nochte en dranc.</l>
<l>Doe leerdem God, hoe cort, hoe lanc</l>
<l>Dat hi wilde, dat men dade maken</l>
<l>Een tabernakel van dieren zaken,</l>
<l n="25">Ende vander archa mede,</l>
<l>Die was van groter chierhede;</l>
<l>Ende vander tafle ende vanden brode,</l>
<l>Daer men Gode met dienen soude ode;</l>
<l>Ende vandien dieren candelaren,</l>
<l n="30">Daer dlicht up staen soude te waren;</l>
<l>Vanden outare, daer hi woude</l>
<l>Datmen Gode up offren soude;</l>
<l>Ende daertoe vanden papen mede,</l>
<l>Van haerre cledere, van harre zede;</l>
<l n="35">Vort vandes bisscops gewade,</l>
<l>Hoe hi wille dat ment beghade;</l>
<l>Vort oec vanden guldinen outare,</l>
<l>Ende hoe mer Gode up dienen soude dare;</l>
<l>Ende vele gebode vander wet,</l>
<l n="40">Die ic hier voren hebbe gheset</l>
<l>Indien bouc van Scolastica,</l>
<l>Die ic nu hier overgha;</l>
<l>Want ic anders hebbe te doene</l>
<l>Dan vander Jueden sermoene</l>
<l n="45">Te makene vele parlemente;</l>
<l>Maer wet wel, dat so diere tente,</l>
<l>Alse dat tabernacle was,</l>
<l>Noit man gemaect en las.</l>
<l>Ende dit was deerste bedehuus mede,</l>
<l n="50">Dat ic noint teenegher stede</l>
<l>Las ghemaect in deere ons Heren,</l>
<l>Nadien dat ons die jeesten leeren.</l>
</div>
<div type="subchapter"><head type="subchapter">Vanden calve dat die van Israel maecten van goude. VII.</head>
<l>                In desen tiden, alsict las,</l>
<l>Dat Moyses met Gode was</l>
<l>Upten berch XL daghe,</l>
<l>Maecten die Eubreusce claghe,</l>
<l n="5">Ende seiden: "Wine weten niet,</l>
<l>Wat Moyses es ghesciet.</l>
<l>Men make ons gode, die ons leeden</l>
<l>In desen weghe. Laet ons gereeden</l>
<l>Te ghane int lant, dat God behiet</l>
<l n="10">Onsen vorders: hier doen wi niet."</l>
<l>Daer maecten si een calf van goude,</l>
<l>Up dat die jonge entie oude</l>
<l>In Egypten hadden gesien,</l>
<l>Dat die liede aldaer plien</l>
<l n="15">Aspise te biddene ane</l>
<l>In eens wilds ossen gedane.</l>
<l>Dat calf gingen si anebeden,</l>
<l>Ende offerden aldaer ter steden</l>
<l><pb n="1,60"/> Hare offranden ende seiden:</l>
<l n="20">"Dit sijn de gode, die ons leiden</l>
<l>Sullen, ende brochten hare</l>
<l>Ute Egypten van pinen zware."</l>
<l>God die seide Moysese dit,</l>
<l>Die vordie quade liede bit,</l>
<l n="25">Ende ginc vanden berghe mettien;</l>
<l>Ende alse hi dat calf hevet versien,</l>
<l>Wart hem ter herten also wee,</l>
<l>Dat hi die tafle warp ontwee,</l>
<l>Ende brac ende smalt dat calf van goude.</l>
<l n="30">In pulvere so menichfoude</l>
<l>So moel hijt, dat hijt hem drinken dede,</l>
<l>Haren goden te lelichede.</l>
<l>Levis geslachte nam hi daer,</l>
<l>Ende wrac gheene mesdaet zwaer,</l>
<l n="35">Ende slougere omme, onder clene ende groot,</l>
<l>XXIII<hi rend='sup'>M</hi> doot.</l>
<l>Des anders daghes bat [hi] sere</l>
<l>Voer die zondaers onsen Here,</l>
<l>So dat hi cume genade gewan,</l>
<l n="40">Ende daer sach hi mede nochtan</l>
<l>Ons Heren claerheit harde groot.</l>
<l>Echt hem daer onse Here geboot</l>
<l>II tafle te makene sonder sparen,</l>
<l>Ghelijc dat die eerste waren,</l>
<l n="45">Ende daer in, no meer no min,</l>
<l>Die worde die dandre hadden in.</l>
<l>Daer vaste hi echt XL daghe</l>
<l>Met Gode, dans gheene saghe,</l>
<l>Ende vanden berghe quam hi daer naer</l>
<l n="50">Met eenen ansichte so claer,</l>
<l>Dattet niemen conste gedoghen</l>
<l>Up hem te vestene die ogen</l>
<l>Vanden lichte, dat daer uut sceen.</l>
<l>Hier omme seide menich een,</l>
<l n="55">Dat sijn hovet ghehornet ware,</l>
<l>Ende dus scrijftmenne openbare.</l>
<l>Sidert meer vort, soudi ghanghen,</l>
<l>Spreken die liede, hi moeste hanghen</l>
<l>Een cleet vor sine ogen nadien,</l>
<l n="60">Of niemen en mochten vort sien.</l>
</div>
<div type="subchapter"><head type="subchapter">Hoe si schieden van Synay ende van Moyses doot. VIII.</head>
<l>                Van offranden van haren beesten,</l>
<l>Also behorde thaerre feesten,</l>
<l>Dat latic al achterbliven:</l>
<l>Anders moetic genouch scriven.</l>
<l n="5">Int ander jaer, na dat si scieden</l>
<l>Uut Egypten met haren lieden,</l>
<l>Alle gemeenlike porden si</l>
<l>Vanden berghe van Synay,</l>
<l>Daer hem God selve gaf de wet,</l>
<l n="10">Ende Moyses hadde gheset</l>
<l>In ghescrifte, hoe si leven souden,</l>
<l>Of si Gods hulde wouden.</l>
<l>Ende daer si waren updie vaert</l>
<l>Ten lande van promissione waert,</l>
<l n="15">So worden si overhorich Gode,</l>
<l>Ende achten so cleene up sine gebode,</l>
<l>Dat si alle verborden des,</l>
<l>Ende Aaron ende Moyses,</l>
<l>Te stervene in de wostine te waren,</l>
<l n="20">Die waren boven XX jaren;</l>
<l>Ende negheene van alle te samen,</l>
<l>Die ute Egypten over die zee quamen,</l>
<l>Ne leeder die Jordane dan twee:</l>
<l>Dat was Calef ende Josue.</l>
<l n="25">                Moyses entie sine</l>
<l>Waren XL jaer indie wostine:</l>
<l>Hier binnen storven alle doude.</l>
<l>Doe hiet God, dat men echt soude</l>
<l><pb n="1,61"/> Tellen die Ebreusche scaren,</l>
<l n="30">Die waren boven XX jaren;</l>
<l>Doe waerre vonden bi ghetale</l>
<l>DC<hi rend='sup'>M</hi>, weetmen wale,</l>
<l>DCC ende XXX oec meer,</l>
<l>Die niet getellet en waren eer,</l>
<l n="35">Sonder alleene die twee</l>
<l>Calef ende Josue.</l>
<l>Levis gheslachte, alsict las,</l>
<l>Al dat boven eere maent out was,</l>
<l>Die man was, dat es getelt</l>
<l n="40">Sonderlinghe up dat velt.</l>
<l>Vandien geslachte was daer vonden</l>
<l>XXXIII dusentich tien stonden.</l>
<l>Desen beseide God te ghevene</l>
<l>Dat lant, dat hi in haren levene</l>
<l n="45">Abraham, Ysaac ende Jacob mede</l>
<l>Belovet hadde metter waerhede.</l>
<l>                [Doe] Moyses naecte der doot,</l>
<l>Alt here hi vor hem ontboot,</l>
<l>Ende hiet hem houden de wet,</l>
<l n="50">Die hem God hadde gheset,</l>
<l>Ende seide: waert dat sise braken,</l>
<l>Si souden omme sulke saken</l>
<l>Tlant verliesen mettien lieden;</l>
<l>Ende waert dat si der mesdaet gieden,</l>
<l n="55">Ende Gods wet anevinghen,</l>
<l>God soudse weder int lant bringen.</l>
<l>Doe benedijdi dat diet,</l>
<l>Ende nam orlof ende sciet</l>
<l>Van hem, ende ginc daer na</l>
<l n="60">Upten berch, die hiet Fasga.</l>
<l>Daer togedem God verre ende bi,</l>
<l>Oechsienlike, lesen wi,</l>
<l>Al dlant van promissioene,</l>
<l>Ende seide: "Nu zie ende wes des coene,</l>
<l n="65">Dune sulter in comen niet."</l>
<l>Moyses staerf, want God hiet,</l>
<l>Alse hi hadde C ende XX jaer.</l>
<l>Noch noit en quamer man naer,</l>
<l>Die sijn graf vinden conde</l>
<l n="70">Tote nu an deser stonde.</l>
</div>
<div type="subchapter"><head type="subchapter">Van wondere in Moyses tiden. IX.</head>
<l>                In Moyses tiden so was</l>
<l>In Creten coninc Abderas.</l>
<l>Justinius seget, dat dat rike</l>
<l>Begonste sere wonderlike,</l>
<l n="5">Also hi scrijft openbaer . . . . .</l>
<l>Die vant eerst, vintmen vorwaer,</l>
<l>Hoe men honich gaderen soude.</l>
<l>Eene dochter haddi, de oude,</l>
<l>Die eenen sone te spotte wan.</l>
<l n="10">Dies scaemdem die oude man,</l>
<l>Ende dede tkint leggen onder de diere:</l>
<l>Si soghedent na menscen maniere.</l>
<l>Doe dedi daer na werpen dat</l>
<l>In eenen harde nauwen pat,</l>
<l n="15">Daer dicke volc ende beesten leeden,</l>
<l>Updat sijt souden vertreden:</l>
<l>Daer sogedent die beesten mede.</l>
<l>Daer naer echt hijt werpen dede</l>
<l>Vor honde die hongherech waren,</l>
<l n="20">Ende si soghedent oec te waren.</l>
<l>Daer na warpment vor de soghen,</l>
<l>Updat ment verderven waende mogen,</l>
<l>Maer sine daden hem niet wee.</l>
<l>Daer na warp hijt indie zee,</l>
<l n="25">Doe dreeft tote Samos ant lant,</l>
<l>Aldaert eene hinde vant,</l>
<l>Diet kint sogede ende uphelt:</l>
<l>Dus levet metten herten upt velt.</l>
<l>Hier omme wartet so snel,</l>
<l n="30"><pb n="1,62"/> Dat den herten volgede wel.</l>
<l>Dus waest daer so lange, sonder waen,</l>
<l>Dat in een strec wart gevaen,</l>
<l>Ende Gargoris den coninc ghesent</l>
<l>Voer een selsiene prosent.</l>
<l n="35">Te hant verkendijt, ende hem dochte</l>
<l>Dat so vele gedoghen mochte,</l>
<l>Ende hi hilt mettem na desen,</l>
<l>Ende hiet coninc na hem wesen.</l>
<l>Arudis hietment te hant,</l>
<l n="40">Ende wart coninc in Creten lant,</l>
<l>Ende die daer oec eerst ossen vant</l>
<l>Met ploeghen te ghenerne tlant.</l>
<l>Hi was oec deerste, die teersten sette</l>
<l>Dien van Creten tlant te wette,</l>
<l n="45">Ende hem leerde coren winnen.</l>
<l>Dese maecte inden landen binnen</l>
<l>Tote Creten VII steden,</l>
<l>Daer hem dat volc in soude bevreden.</l>
<l>Hi staerf, ende sijn hoir daer naer</l>
<l n="50">Hilden trike menech jaer.</l>
</div>
<div type="subchapter"><head type="subchapter">Noch van desen selven. X.</head>
<l>                In Moyses tiden mede</l>
<l>Gesciede wonder in menege stede.</l>
<l>Van Tessalien ginc een ganc</l>
<l>Van watre diet al verdranc,</l>
<l n="5">Daer een Ytalien ontginc</l>
<l>Ende mettem menich jongelinc</l>
<l>Upten berch, die Unasus heet.</l>
<l>In Ethyopen waest so heet</l>
<l>Vander zonnen ten selven tiden,</l>
<l n="10">Dat tlant verbernde in allen ziden,</l>
<l>Ende menegerande plaghe zwaer,</l>
<l>Die Plato scrivet over waer.</l>
<l>                Tien tiden, dats loghene ghene,</l>
<l>Maecte Cycroeps Athene,</l>
<l n="15">Ende dat conincrike begonde</l>
<l>Van Athenen ten selven stonde.</l>
<l>Hi entie sine daer naer</l>
<l>Regneerdere in CCC jaer</l>
<l>Ende LXXX jaer ende sevene,</l>
<l n="20">Tote dat Codrus metten levene</l>
<l>Die stat verloos ende alt lant,</l>
<l>Alse u hier naer wel wert bekant.</l>
<l>Doe regneerden andre daer naer</l>
<l>CCC ende XV jaer;</l>
<l n="25">Daer naer si sesse, elc der jare tiene:</l>
<l>Dus so vint ment inden gesciene.</l>
</div>
<div type="subchapter"><head type="subchapter">Van Josue den hertoghe. XI.</head>
<l>                Moyses, vintmen vorwaer,</l>
<l>Hadde hertoghe gesijn XL jaer.</l>
<l>Nu ontfinc Josue</l>
<l>Die voghedie vorwaert mee.</l>
<l n="5">Dese leedde over die Jordane</l>
<l>Dat volc, ende God geboot te vulstane</l>
<l>Dat water, ende hem in twee gesceden,</l>
<l>So dat men mochte droghe leden</l>
<l>Die liede upter rivieren gront.</l>
<l n="10">Hi dede vallen oec tier stont</l>
<l>Die mure van Jerico der port</l>
<l>Met blasene, dit sijn ware wort,</l>
<l>Ende geboot naer sinen wille</l>
<l>Der zonnen, ende soe stoet stille</l>
<l n="15">Die spacie van eenen daghe,</l>
<l>Om sine viande te doene plaghe.</l>
<l>Hij suverde tlant van promissioene,</l>
<l>Ende gaeft den Jueden tharen doene,</l>
<l>Elken geslachte sijn lot,</l>
<l n="20">Also alst hem visierde God.</l>
<l>Hertoge was hi, wet vorwaer,</l>
<l>Over tfolc XXVI jaer.</l>
<l>Moyses ende oec Josuee,</l>
<l>Al eenlike oec si twee,</l>
<l n="25">Waren hertoghen, weetmen wel,</l>
<l>Over tfolc van Israel.</l>
<l>Berechters hadden si vorwaert an,</l>
<l><pb n="1,63"/> Diene hadden over tfolc nochtan</l>
<l>Gheen ghebot, cleene no groot,</l>
<l n="30">Sonder dat si hem ter noot</l>
<l>Te staden stonden ende gerieden,</l>
<l>Ende holpen vanden quaden lieden.</l>
<l>                Deerste was Athoniel,</l>
<l>Calefs broeder, weetmen wel,</l>
<l n="35">Die was van Judas geslachte.</l>
<l>Die bescermde met machte</l>
<l>Ysrael, verre ende na,</l>
<l>Vandien van Mesopothania,</l>
<l>Ende brochte haren coninc tonder.</l>
<l n="40">XL jaer alleene besonder</l>
<l>So berechte hi die Jueden.</l>
<l>Naer hem die quade onreine rueden</l>
<l>Worden scalc; omme hare zonden</l>
<l>Die van Moab indien stonden . . . .</l>
<l n="45">Doe riepen si an Gode genaden,</l>
<l>Diese saen hevet beraden,</l>
<l>Ende gaf hem Hayoch, diese daer naer</l>
<l>Wel bescermde LXXX jaer.</l>
<l>Hi was gherecht met beeden handen.</l>
<l n="50">Hi quam rechts of hise soude vanden.</l>
<l>Egloen, die van Moab drouch crone,</l>
<l>Dien leeddi te meerre hone</l>
<l>In sine camere ende stivelden daer.</l>
<l>Doe versaemdi sijn here daer naer,</l>
<l n="55">Ende hevet die Moabiten verdreven,</l>
<l>Ende menegen genomen tleven.</l>
<l>Na Hayoch so quam Sangar,</l>
<l>Die wart up enen tijt gespar</l>
<l>Jegen die van Philistee,</l>
<l n="60">Ende dede hem also wee</l>
<l>Teenen ingange tusscen II landen.</l>
<l>Daer nam hi met beden sinen handen</l>
<l>Een couter van eere plouch ter noot,</l>
<l>Ende sloughere met VI<hi rend='sup'>c</hi> doot,</l>
<l n="65">Ende hevet die Jueden bescermet daer;</l>
<l>Maer hi staerf int selve jaer.</l>
</div>
<div type="subchapter"><head type="subchapter">Van Baruch ende van Delbora. XII.</head>
<l>                Doe vielen echt andie afgode</l>
<l>Die Jueden, ende lieten Gods gebode.</l>
<l>Die lietse plagen om selc begin</l>
<l>Van Asor den coninc Jabin,</l>
<l n="5">Ende sinen maerscalc Syseras.</l>
<l>Doe riepen die Jueden, doe dit was,</l>
<l>Up Gode sere uptien dach.</l>
<l>Hi sende hem enen, hiet Barach,</l>
<l>Ende Delbora die prophetinne.</l>
<l n="10">Soe versaemde ten beghinne</l>
<l>Upten coninc haren here.</l>
<l>Jegen hare quam Syseras ter were</l>
<l>Met eenen here staerc ende swaer;</l>
<l>Maer God die gaf hem enen vaer,</l>
<l n="15">So dat sijn here wart al ondaen,</l>
<l>Ende hi waende te voet ontgaen,</l>
<l>Ende vloe in een husekijn slupen,</l>
<l>Daer hi hem qualijc liet becrupen;</l>
<l>Want een, hiet Jahel, een clene wijf,</l>
<l n="20">Die nam hem slapende daer sijn lijf;</l>
<l>Want soe hem enen naghel omme louch.</l>
<l>Also alse Delbora te voren</l>
<l>Hadde besproken, om den toren</l>
<l n="25">Dattem Barach duchte sere,</l>
<l>So ghewan een wijf die eere.</l>
<l><pb n="1,64"/>                 In desen tiden sekerlike</l>
<l>So verloren die van Argos trike,</l>
<l>Dat in Ysaacs tiden began;</l>
<l n="30">Want Perseus, die stoute man,</l>
<l>Hevet gheleit in Nichene,</l>
<l>Daer hi coninc was alleene.</l>
<l>Na hem waest Eureteus,</l>
<l>Ende nadien waest Atreus;</l>
<l n="35">Doe Tiestes, doe Agamennoen,</l>
<l>Die voer Troyen hadde groet doen;</l>
<l>Doe Egistus, doe Orestes</l>
<l>Waren coningen, sijt seker des.</l>
<l>                Indien tiden maecte mede</l>
<l n="40">Ylus Ylioen die stede,</l>
<l>Diemen sindent Troyen hiet,</l>
<l>Daer wonder af es gesciet.</l>
</div>
<div type="subchapter"><head type="subchapter">Hoe die van Madyan plageden die Jueden, ende van Gedeone den rechtere. XIII.</head>
<l>                Naer dat Delbora was verstorven,</l>
<l>Hebben die van Ysrael verworven</l>
<l>Die gramscap grootlijc van Gode,</l>
<l>Want si braken sine gebode.</l>
<l n="5">Doe liet hise plaghen dan</l>
<l>Den lieden van Madian....</l>
<l>Daer naer riepen si genaden,</l>
<l>Ende God heefse beraden</l>
<l>Met Gedeone, die metten sinen</l>
<l n="10">Nachts up hem quam met businen</l>
<l>Ende met lanternen, ende hevet saen</l>
<l>Gheent volc altemale ondaen,</l>
<l>So dat elc anderen slouch doot,</l>
<l>Ende IIII princen indien noot.</l>
<l n="15">Rechtre was dese XL jaer,</l>
<l>Ende also langhe, wet vorwaer,</l>
<l>Hadde Delbora die prophetinne</l>
<l>Dat lant berecht met stouten zinne.</l>
<l>                In Gedeons tiden brac Hercules</l>
<l n="20">Ylyoen, des sijt ghewes.</l>
<l>                Na Gedeone een sijn bastaert,</l>
<l>Abymalech, dus here waert.</l>
<l>Hi hadde edele XXX broedere</l>
<l>Vanden vadere, daer hi behoedere</l>
<l n="25">[Af] soude sijn met rechte ter noot;</l>
<l>Maer hi slouchse alle tote enen doot,</l>
<l>Ende wart here in Sychem.</l>
<l>Sindent bolghen si up hem</l>
<l>Ende verdrevene uter stede.</l>
<l n="30">Doe belach hi Thebes mede;</l>
<l>Daer waerpene doot een wijf allene</l>
<l>Met eenen tebrokene molensteene.</l>
<l>Drie jaer haddi here gewesen.</l>
<l>                Thola wart here naer desen,</l>
<l n="35">Ende berechte die liede daer</l>
<l>Van Ysrael XXIII jaer.</l>
<l>                Tien tiden was dorloge groot</l>
<l>Van Theben, daer omme bleven doot</l>
<l>Menech prince buter stede,</l>
<l n="40">Ende binnen vanden onvrede,</l>
<l>Die Polunces ende Ethycules,</l>
<l>II broedere hadden, sijt seker des.</l>
<l>Ende Theseus, coninc van Athenen,</l>
<l>Rovede te dien tiden Helenen,</l>
<l n="45">Daer sidert om quam vele ongelux;</l>
<l>Maer Castor ende Pollux</l>
<l>Hebbense hem weder afgedreven,</l>
<l>Ende hebbense Menelause gegeven.</l>
</div>
<div type="subchapter"><head type="subchapter">Hoe die Ammoniten plaechden de Jueden, ende van Jaree ende Jeptee. XIIII.</head>
<l>                Thola staerf: doe wan tgerechte</l>
<l><pb n="1,65"/> Over die Eubreusce knechte</l>
<l>Jaree, ende berechte tlant</l>
<l>XII jaer metter hant.</l>
<l n="5">                Indien tiden hevet gheset</l>
<l>Minos in Creten sine wet;</l>
<l>Ende Hercules visierde een spel</l>
<l>Onder Limpen, weetmen wel,</l>
<l>Den hoghen berch, dat daer naer</l>
<l n="10">Stont langhe ende menech jaer.</l>
<l>                Echt anebeden si afgode</l>
<l>Die Jueden jegen Gods gebode,</l>
<l>Ende God die lietse versliten</l>
<l>Ende gheselen den Ammoniten.</l>
<l n="15">Doe riepen si an Gode genaden,</l>
<l>Diese saen hevet beraden,</l>
<l>Dat een Jeptee, een bastaert,</l>
<l>Te rechtre gecoren waert,</l>
<l>Die VII jaer was haer here.</l>
<l n="20">Hi dwanc die Ammoniten so sere,</l>
<l>Dat hise alle uten lande slouch,</l>
<l>Daer hi an wan eeren ghenouch.</l>
<l>                Te dien tiden drouch coninx crone</l>
<l>Menelaus te Lachedemone,</l>
<l n="25">Ende Agamennoen in Nichene.</l>
<l>                Hercules quam in groten weene</l>
<l>Van swaren evele, staerc ende fier,</l>
<l>So dat hi maecte een groot vier,</l>
<l>Ende gincker selve in liggen saen:</l>
<l n="30">Dus eist hem metter doot vergaen,</l>
<l>Beede devel ende dat leven;</l>
<l>Dus wart hi over God verheven.</l>
<l>Hi entie bailliu Jeptee</l>
<l>Storven up een jaer alle twee.</l>
<l n="35">                Nu gaet hier dorloghe an</l>
<l>Van Troyen, daer menech man</l>
<l>Wilen in liet sijn leven:</l>
<l>Dat hevet hi in Walsch bescreven,</l>
<l>Een hiet Bonoit de Sainte More.</l>
<l n="40">Die poeten hebbent, alsict hore,</l>
<l>Ontreint met favelen openbare,</l>
<l>Dat was geraept harentare</l>
<l>Van Bonoite ende van Viergiliuse,</l>
<l>Van Stasiuse ende van Ovidiuse</l>
<l n="45">Ende Omeruse, den groten clerc;</l>
<l>Ende maecter af oec een werc,</l>
<l>Daer vele nu es bescreven af.</l>
<l>Seghere Dieregodgaf</l>
<l>Maectere sint toe dat proyeel,</l>
<l n="50">Ende als eene bataelge gheel;</l>
<l>Maer aldit langhe gescal</l>
<l>Es met favelen dorsayet al.</l>
<l>Om dat den lesere sal becomen,</l>
<l>So sal men hier die waerheit nomen</l>
<l n="55">Van Dariuse enten wisen lieden,</l>
<l>Die de waerheit ons bedieden.</l>
</div>
<div type="subchapter"><head type="subchapter">Weltijt Parijs rovede Helenen. XV.</head>
<l>                Helynandus seghet vorwaer,</l>
<l>Dat rechts in dat selve jaer</l>
<l>Dat Jeptee staerf ende Hercules,</l>
<l>Dat Alexander, die genoemt es</l>
<l n="5">Parijs in poeten bouke,</l>
<l>Quam in Grieken hem te vlouke</l>
<l>Ende rovede Menelause Helenen,</l>
<l>Daer sidert menech om moeste weenen.</l>
<l>Dit was eer Rome was begonnen,</l>
<l n="10">Also alse wijt gemerken connen,</l>
<l>Viere hondert XXX jaer ende achte,</l>
<l>Also alsict in de croniken sachte.</l>
<l>                Orosius scrivet VIII jaer min</l>
<l>Dan die croniken hebben in,</l>
<l n="15"><pb n="1,66"/> Ende seghet, dat die Grieken begrepen</l>
<l>Ghesworen tsamen met M scepen,</l>
<l>Ende seget, dat dorloge X jaer stoet.</l>
<l>Dares van Troien, dies was vroet</l>
<l>Ende metten ogen anesach,</l>
<l n="20">Die seget, datmen Troien belach</l>
<l>Met XLVII landsheren,</l>
<l>Die mettem brochten, sonder sceren,</l>
<l>M CC scepe ende twee.</l>
<l>Priamuse, dien si waren gevee,</l>
<l n="25">Quamen bescermers tsiere eeren</l>
<l>Te helpene XXXIII lantsheeren.</l>
<l>Eusebus scrijft des orloges saken,</l>
<l>Ende seghet, dat III vrouwen spraken</l>
<l>Ende beroemden hem harentare,</l>
<l n="30">Dat elc die scoenste ware.</l>
<l>Deene, omme te hebbene prijs,</l>
<l>Die belovede Parijs,</l>
<l>Wildi den prijs geven hare,</l>
<l>Die scoenste, die in de werelt ware</l>
<l n="35">Vrouwe, die wildsoe hem vrien.</l>
<l>Hier af vintmen in poetrien</l>
<l>Favelen vele ende wort,</l>
<l>Alsemen dicken hevet gehort:</l>
<l>Alse van Juno, Venus, Pallas,</l>
<l n="40">Ende vanden apple, diere was</l>
<l>Bescreven, datmen ghave dien</l>
<l>Der scoenster vrouwen vanden drien.</l>
<l>Dus latic dese worde bliven</l>
<l>Ende wille u den strijt bescriven,</l>
<l n="45">In wat tiden dat die mort</l>
<l>Gheviel voer Troyen die port;</l>
<l>Want indie Byble vintmen te waren</l>
<l>Vanden tiden ende vanden jaren.</l>
</div>
<div type="subchapter"><head type="subchapter">Van Abysay ende Haylone den rechtere. XVI.</head>
<l>                Alse Jeptee staerf, quam Abissan,</l>
<l>Die dat rechterscap gewan</l>
<l>Indat lant van Israel:</l>
<l>VII jaer berechte hijt wel.</l>
<l n="5">Na hem quam Hayloen ter bailgien,</l>
<l>Ende berechte die paertien</l>
<l>Van Ysrael der jare tiene.</l>
<l>Daer naer quaemt tesen gesciene,</l>
<l>Dat Habdon rechtre wert int lant</l>
<l n="10">Ende hadt VIII jaer in hant.</l>
<l>Men seghet, in sinen derden jare</l>
<l>So gesciede die plaghe sware,</l>
<l>Dat Troien verloren waert,</l>
<l>Daer menech hoge man staerf vor tswaert.</l>
<l n="15">                Hier salic u in eene summe</l>
<l>Aldie orloghe omme ende omme</l>
<l>Bescriven, hoe dat soe verghinc,</l>
<l>Also alse Darius die coninc</l>
<l>Diet anesach selve ende bescreef,</l>
<l n="20">Wiere ontginc ende wiere bleef.</l>
<l>Die dat langhe wille lesen,</l>
<l>Hoe die favelen van desen</l>
<l>Dat Walsch spreect entie poeten,</l>
<l>Ghae daer wi hem sullen heten,</l>
<l n="25">Ten Dietsche, dat wide es becant,</l>
<l>Ende wi maecten te Merlant.</l>
<l>Helynandus hevet dit geset</l>
<l>Uter jeesten die maecte Daret.</l>
</div>
<div type="subchapter"><head type="subchapter">Hoe Dares bescreef dorloge van Troien. XVII.</head>
<l>                Een Cornelis, die wi meenen,</l>
<l>Seghet, dat hi vant tAthenen</l>
<l>Enen bouc, die Dares screef,</l>
<l>Daer die gedinckenesse in bleef</l>
<l n="5">Vanden Grieken enten Troijenen,</l>
<l>Hoemen daer ginc met wapene dienen.</l>
<l>Dat trac Cornelis met siere pine</l>
<l>Uten Griexen in Latine,</l>
<l>Ende sendet vort sinen ome</l>
<l n="10">Salustius al tote Rome.</l>
<l>Dat salic hier in Dietsche wort</l>
<l>Cortelike bringen vort,</l>
<l>Alse Helynandus heeft bescreven</l>
<l>Ende cortelike uteghegheven.</l>
<l n="15">                Castor ende Pollux hebben vernomen,</l>
<l>Dat haer zuster es ghenomen,</l>
<l><pb n="1,67"/> Menelaus wijf, Helene.</l>
<l>Met eenen scepe here alleene</l>
<l>Volgeden si, ende quamen gevaren</l>
<l n="20">Neven Besbin te waren,</l>
<l>Daer si verdorven vor dat lant,</l>
<l>Datmer noint sint twint af en vant.</l>
<l>Die van Besbin sochtense vort</l>
<l>Al tote Troien vordie port;</l>
<l n="25">Ende alsise niet en vonden,</l>
<l>Wilden si seggen ende orconden,</l>
<l>Dat si behoerden ter gode scaren,</l>
<l>Dat si onstervelijc gemaect waren.</l>
<l>Dus quamen na haren levene</l>
<l n="30">Tote Athenen XL ende sevene</l>
<l>Griexe princen ende nemmee,</l>
<l>Met scepen M CC ende twee,</l>
<l>Ende men sendde boden des</l>
<l>Dyomedes ende Ulixes,</l>
<l n="35">Om te hebbene weder Helenen;</l>
<l>Maer met rade en gheenen</l>
<l>Sone mochte dat gescien.</l>
<l>Si keerden weder mettien,</l>
<l>Entie Grieken ariveerden</l>
<l n="40">Uptie Troijenen, die hem werden.</l>
<l>                Indien eersten wighe slouch doot</l>
<l>Hector, die was sonder genoot,</l>
<l>Protechelause den here,</l>
<l>Die vromech was harde sere.</l>
<l n="45">                Patrocluse ende Merioene</l>
<l>Slouch hi inden anderen doene;</l>
<l>Ende Aiax waerre mede bleven,</l>
<l>Maer si vernamen, dat si geneven</l>
<l>Te samen waren van Esyone,</l>
<l n="50">Die wylen met Telamone</l>
<l>In Grieken voer ende met gewelt,</l>
<l>Ende doe Troien eerst wart gevelt</l>
<l>Bi Hercules den staerken man.</l>
<l>Esyon ende oec Prian</l>
<l n="55">Waren beede Laomedoens kinder.</l>
<l>                Doe wart vrede gemaect ginder,</l>
<l>Want die Grieken baden sere,</l>
<l>II jaer dor Aiax eere.</l>
<l>                Ten derden wighe, alsict hore,</l>
<l n="60">Slouch Hector Bethyon ende Protenore</l>
<l>Ende Anthilocus, den here van prise.</l>
<l>                In den vierden was van Parise</l>
<l>Menelaus sine die dorscoten.</l>
<l>                Inden vijften, met sire roten</l>
<l n="65">Sloughere Hector VII inden stride</l>
<l>Der bester heren an dander zide;</l>
<l>Eneas die slougere [II] mede;</l>
<l>Achilles viere daer ter stede;</l>
<l>Dyomedes slougre oec twee,</l>
<l n="70">Dat dien van binnen dede wee.</l>
<l>                Ten sesten wighe, sonder saghe,</l>
<l>Vachtmen achter een LXXX daghe,</l>
<l>Nacht ende dach sonder begeven,</l>
<l>Daer menech ridder in liet sijn leven:</l>
<l n="75">Die Grieken baden vrede daer,</l>
<l>Ende bejagedene III jaer.</l>
<l>                Daer naer vachtmen den VIIden strijt,</l>
<l>Daer Hector doot slouch te dier tijt</l>
<l>Drie der bester in ghenen strijt:</l>
<l n="80">Der namen makic u respijt;</l>
<l>Achilles slouch II Troijene.</l>
<l>XXX daghe stont so onsiene,</l>
<l>Datmen vacht met nidecheden;</l>
<l>Priamus vermaende eens vreden,</l>
<l n="85">Ende heeftene VI maende bejaget.</l>
<l>                Doe quam dachtende wijch verplaget,</l>
<l>Daer vele ridders inden stride</l>
<l>Bleven doot in elke zide.</l>
<l>Agamennoen bat vrede dan,</l>
<l n="90">Dien hi XXX daghe gewan.</l>
</div>
<div type="subchapter"><head type="subchapter">Vanden IXden wighe ende vander Troijenen vlucht. XVIII.</head>
<l>                Ten IXden wighe daer na</l>
<l>Bat sere Andromaca</l>
<l><pb n="1,68"/> Hectore, dat hi bleven ware,</l>
<l>Want hare hadde gedromet sware.</l>
<l n="5">Doe soet niet gedoen en mochte,</l>
<l>Sijn kint soe hem te voeten brochte,</l>
<l>Ende hevet hem uptie voete geleit,</l>
<l>Maer daer en helpt niet toe geseit:</l>
<l>Hector es ute gevaren,</l>
<l n="10">Ende slouch den Grieken af te waren</l>
<l>III der bester vander scaren.</l>
<l>Doe voer hi weder sonder sparen</l>
<l>Ende wonder hem II toter doot.</l>
<l>Achillese gaf hi wonden groot,</l>
<l n="15">Diene nochtan doodde daer,</l>
<l>Dies Troyen bleef in rouwen swaer.</l>
<l>Die Grieken baden vrede hier af,</l>
<l>Diemen hem II maende gaf.</l>
<l>                Die tiende wijch die quam daer naer,</l>
<l n="20">Daer menech in hadde pine zwaer.</l>
<l>Doe sochten echt die Grieken vrede:</l>
<l>Een jaer so ghavene hem die stede.</l>
<l>                Inden XIsten wijch bleef doot</l>
<l>Palamedes, die here groot,</l>
<l n="25">Die voghet was van alden here.</l>
<l>                Ten XIIsten dede grote were</l>
<l>Troylus ende slouch doot</l>
<l>Den Grieken menegen here groot.</l>
<l>                Inden XIIIsten was grote plaghe:</l>
<l n="30">Men vachter achter een VII daghe.</l>
<l>Agamennoen eeschte vrede:</l>
<l>II maende gavene die stede.</l>
<l>                Daer na quam die XIIIIde wijch,</l>
<l>Daermen in hadde groten prijch,</l>
<l n="35">Ende men oec an beeden ziden</l>
<l>Vele verloos indien tiden,</l>
<l>So dat Agamennoen ghewan</l>
<l>VI maent vrede ende sine man.</l>
<l>                Daer naer quam de XVde strijt,</l>
<l n="40">Die swaer was, eenen corten tijt,</l>
<l>Dien van buten ende van binnen.</l>
<l>Agamennoen dede gewinnen</l>
<l>Van XXX daghen dommestestant.</l>
<l>                Daer naer quam altehant</l>
<l n="45">Die sestiende sware strijt;</l>
<l>Doe wondde ter selver tijt</l>
<l>Troylus Achillese sere.</l>
<l>VII daghe vochten si ende nemmere.</l>
<l>                Doe quam die seventiende strijt,</l>
<l n="50">Daer Troylus in quam tier tijt,</l>
<l>Want hi van sinen paerde vel,</l>
<l>Ende Achilles, die hem was fel,</l>
<l>Sloughene upten velde doot,</l>
<l>Dies was in Troyen rouwe groot.</l>
<l n="55">                Mennoen, die here van Persi,</l>
<l>Ten achtiensten wighe so was hi</l>
<l>Doot ghesleghen vordie stede.</l>
<l>Priamus die bat enen vrede,</l>
<l>Die men hem gaf XXX daghe.</l>
<l n="60">                Doe quam den Grieken grote plaghe,</l>
<l>Want Parijs slouch ter selver tijt</l>
<l>Achillese doot inden XIXden strijt</l>
<l>Inden monstre Apollijns,</l>
<l>Aldaer hi ontbeidde sijns.</l>
<l n="65">Doe baden een cort bestant</l>
<l>Die Grieken der stat te hant.</l>
<l>                Inden XXsten wijch wert gewont</l>
<l>Aiax van Parise eene stont;</l>
<l>Maer Aiax sloughene aldaer,</l>
<l n="70">Ende staerf tehant daer naer.</l>
<l>                Doe quam van Amasonia</l>
<l>Die coninginne Penteseleia,</l>
<l>Ende vacht ter selver tijt</l>
<l>Vordie stat den XXIsten strijt;</l>
<l n="75">Ende Pirrus, Achilles sone,</l>
<l>Was daer ghehaelt omme tgone,</l>
<l>Om te wrekene des vaders doot.</l>
<l>Hi ontfinc wonden wel groot</l>
<l>Vander coninginnen hant.</l>
<l n="80">                Die XXIIste wijch, alsict vant,</l>
<l>Die was den Troijenen swaer:</l>
<l>Pentesseleie die bleef aldaer</l>
<l>Doot van Pirruse gesleghen.</l>
<l>Doe en wouden die Troijen pleghen</l>
<l n="85"><pb n="1,69"/> Gheens stridens, ende baden das</l>
<l>Atenorre ende Pollidamas</l>
<l>Ende Enease boven allen saken</l>
<l>Den coninc omme zoendinc maken:</l>
<l>Prian ne wilde zoene no vrede.</l>
<l n="90">Doen verrieden si die stede,</l>
<l>Dat soe ghevelt wart onder voet.</l>
<l>Agamennoen deelde dat goet</l>
<l>Effene ondere alle die liede.</l>
<l>                Te Troyen, daer dese dinc gesciede,</l>
<l n="95">Was gheorloget, wet vorwaer,</l>
<l>VIII maende ende X jaer</l>
<l>Ende XII daghe, scrivet Dares mede.</l>
<l>Daer bleven Grieken vorde stede</l>
<l>VIII<hi rend='sup'>C</hi> dusentich man</l>
<l n="100">Ende LXXX<hi rend='sup'>M</hi> meer nochtan;</l>
<l>Entie vander stede si verloren</l>
<l>VI<hi rend='sup'>C</hi> dusentech, alse wijt horen,</l>
<l>Ende LXXVI dusentich mede,</l>
<l>Eer dat men verriet die stede;</l>
<l n="105">Ende alsemen die stede wan,</l>
<l>Blevere CC<hi rend='sup'>M</hi> man</l>
<l>Ende LXXVI dusentech mee.</l>
<l>Eneas hi trac ter zee,</l>
<l>Ende nam die XXII scepe,</l>
<l n="110">Daer met sinen geselscepe</l>
<l>Parijs mede Helenen wan;</l>
<l>Hem quamen toe CCCC man.</l>
<l>Atenore dien volgeder daer</l>
<l>Dusentich ende V hondert naer.</l>
<l n="115">Helenus ende Cassandra,</l>
<l>Ecuba ende Andromaca</l>
<l>Met M ende DCC man</l>
<l>Quamen int lant van Grieken an.</l>
</div>
<div type="subchapter"><head type="subchapter">Wat vanden Troijenen quam. XIX.</head>
<l>                Dus hebben die Grieken Troyen gewonnen:</l>
<l>Dits twaerste, dat wi vinden connen.</l>
<l>Ende alse die Grieken keerden te lande,</l>
<l>Ghesciede hem scade ende scande;</l>
<l n="5">Want si verdorven al meest al,</l>
<l>Oft quamen in swaer mesfal.</l>
<l>Dat Troyen aldus ende nam,</l>
<l>Was na de geborte van Abraham,</l>
<l>Daer die derde etaet inginc,</l>
<l n="10">VIII<hi rend='sup'>C</hi> jaer in waerre dinc</l>
<l>Ende XLVI, alse wijt horen;</l>
<l>Ende eer dat Jhesus wart geboren,</l>
<l>So waest XI hondert jaer</l>
<l>Ende LXIX, wet vorwaer,</l>
<l n="15">Alse die ystorien ons gheven,</l>
<l>Die de tide hebben bescreven;</l>
<l>Ende Troyen stont, dat es waer,</l>
<l>C ende LXXXV jaer.</l>
<l>                Vanden Troijenen, die harentare</l>
<l n="20">Vloen naden verliese zware,</l>
<l>Rees dat Roemsche keyserrike,</l>
<l>Dat noint ter werelt hadde gelike.</l>
<l>Oec quamer af die Bartaensce crone,</l>
<l>Die langhe stont ende harde scone,</l>
<l n="25">Onthier entie Ingelsche quamen,</l>
<l>Die hem tlant entie crone namen.</l>
<l>Oec so quamere af dies gelike</l>
<l>Die crone van Vrancrike,</l>
<l>Die al noch staet met eeren;</l>
<l n="30">Want, alse ons die jeesten leeren,</l>
<l>Alse Ylioen viel ent al ute vlo,</l>
<l>Wasere een, hiet Fransio,</l>
<l><pb n="1,70"/> Hectors sone, die ontreet,</l>
<l>Ende een hiet Turcus, alsement weet,</l>
<l n="35">Die mede was Troylus sone.</l>
<l>Vele volx volgede na de ghone,</l>
<l>So dat si hem scieden in tween:</l>
<l>Van Turcus seidmen over een</l>
<l>Dat Turkie es ghenant,</l>
<l n="40">Van Francioene der Vranken lant.</l>
<l>Hier namaels, als wi lesen de saken,</l>
<l>Sullen wijs u bet conder maken;</l>
<l>Nu suldi horen cortelike</l>
<l>Dbeghin vanden Roemscen rike.</l>
</div>
<div type="subchapter"><head type="subchapter">Hoe Rome van Enease quam. XX.</head>
<l>                Eneas, die van Troyen ontginc,</l>
<l>Quam ter Tybere, dits ware dinc,</l>
<l>Sule seit V jaer ende sulc VIII</l>
<l>Naer dat Troyen viel met machte,</l>
<l n="5">Ende wart coninc na Latine</l>
<l>Met siere dochter Lavine.</l>
<l>Daer te voren hadder gewesen</l>
<l>Janus coninc, alse wijt lesen;</l>
<l>Na hem Saturnus, doe Pycus,</l>
<l n="10">Daer naer Faunus, doe Latinus.</l>
<l>Dese hietmen altemale</l>
<l>Coningen wesen van Ytale.</l>
<l>Dese regneerden over waer</l>
<l>Omtrent C ende L jaer.</l>
<l n="15">                Eneas die was naden zweer</l>
<l>III jaer coninc ende nemmeer,</l>
<l>Ende liet Lavinen draghen kint,</l>
<l>Die Silvius was geheten sint.</l>
<l>                Ascanius, Eneas sone</l>
<l n="20">(Van Troyen was comen de ghone),</l>
<l>Regneerde naden vader daer</l>
<l>Int lantscap XXXIII jaer.</l>
<l>                Silvius daer naer, sijn broeder,</l>
<l>Maer niet beede van eere moeder,</l>
<l n="25">Was XXIX jaer daer here;</l>
<l>Naer hem liet hi vorwaert mere.</l>
<l>                Eneas Silvius daer naer</l>
<l>Was coninc XXXIX jaer;</l>
<l>                Daer naer Silvius Latijn</l>
<l n="30">Moeste L jaer here sijn;</l>
<l>                Doe quam Silvius Alba,</l>
<l>Ende waest XXXIX jaer daer na;</l>
<l>                Epycus Silvius die helt</l>
<l>Tlant XXIII jaer met gewelt;</l>
<l n="35">                Capius Silvius hilt met machte</l>
<l>Tlant XX jaer ende achte;</l>
<l>                Carpentus Silvius was daer</l>
<l>Here doe XIII jaer;</l>
<l>                Doe quam Silvius Tyberijn,</l>
<l n="40">Die VIII jaer here moeste sijn;</l>
<l>                Daer naer Agrippa Silvius</l>
<l>XL jaer, wi lesent dus;</l>
<l>                Silvius Armelius doe</l>
<l>X jaer ende IX daer toe;</l>
<l n="45">                Doe moeste Silvius Aventijn</l>
<l>XXVI jaer here sijn;</l>
<l>                Procax Silvius XX ende drie</l>
<l>Drouch hi crone, vinden wie;</l>
<l>                Amilius Silvius daer naer</l>
<l n="50">Was here XLIIII jaer.</l>
<l>In sijn XXste, alse wijt horen,</l>
<l><pb n="1,71"/> Wart Remus ende Romelus geboren</l>
<l>Van enen wive, hiet Ylia,</l>
<l>Die den Troyschen bloede was na;</l>
<l n="55">Niet wel en weetmen wiese wan,</l>
<l>So Maers so een ander man.</l>
<l>Romulus die maecte Rome,</l>
<l>Ende hiet naer hem, alsict ghome,</l>
<l>Ende was XXVIII jaer here.</l>
<l n="60">Naer hem so hadden een jaer de eere</l>
<l>Die senaturen vander stat;</l>
<l>Doe wart coninc na aldat</l>
<l>Numa Pompilius, die de crone</l>
<l>Van Rome XL jaer hadde scone;</l>
<l n="65">                Tullius Hostillius was daer naer</l>
<l>Coninc XXXII jaer;</l>
<l>                Anthonius Marcus quam na dien,</l>
<l>Ende waest XX jaer met drien;</l>
<l>                Tarquinius Priscus tsinen levene</l>
<l n="70">Waest XX jaer ende sevene;</l>
<l>                Tullius Servilius</l>
<l>Quam daer na, wi lesent dus,</l>
<l>Want sijn moeder was, sonder waen,</l>
<l>Een edel wijf, nochtan gevaen;</l>
<l n="75">Dese was XXX jaer ende viere</l>
<l>Here na de Roemsche maniere.</l>
<l>                Die overdeghe Terquijn daer naer</l>
<l>Was here XXXV jaer.</l>
<l>Hi hadde te Rome indie stede</l>
<l n="80">Die coninclike mogenthede,</l>
<l>Ende men coos raetsman ter stat.</l>
<l>CCCC ende XL jaer stont dat</l>
<l>Tote Julius, die deerste was</l>
<l>Keyser van Rome, alsict las.</l>
<l n="85">                Nu gaen wi ter ystorien weder</l>
<l>Vander Byblen, die ic neder</l>
<l>Hebbe gheleit ene stont,</l>
<l>Daer bi werden ons de jare cont:</l>
<l>Daer suldi horen in wies tiden</l>
<l n="90">Dese heren overliden</l>
<l>Hare jeesten in corte wort,</l>
<l>Also alse wijt hebben gehort.</l>
</div>
<div type="subchapter"><head type="subchapter">Van Samsoen ende sire cracht. XXI.</head>
<l>                Na dat Abdoen doot was bleven,</l>
<l>Alse hier boven es bescreven,</l>
<l>Die rechtere was VIII jaer,</l>
<l>In wies tiden men leest vorwaer</l>
<l n="5">Dat Troyen gevellet was,</l>
<l>So wart rechtre, alsemen las,</l>
<l>Samsoen over dat Juedsce diet.</l>
<l>Tfolc was doe quaet ende liet</l>
<l>Sijn gelove ende Gods gebode,</l>
<l n="10">Ende anebeden die afgode.</l>
<l>Doe lietse God XL jaer</l>
<l>Den Philistinen gheselen daer,</l>
<l>So dat God Samsoene bodscepen dede</l>
<l>An eene vrouwe van groter scoenhede,</l>
<l n="15"><pb n="1,72"/> Die enen man hadde, hiet Mannee.</l>
<l>Dese Sampsoen was baliu nemmee</l>
<l>Dan XX jaer van Ysrael;</l>
<l>Die staercste waest, weetmen wel,</l>
<l>Die van wive oint was geboren.</l>
<l n="20">Bi dien heileghen Geest, alswijt horen,</l>
<l>Quam hem die cracht, ende niet van leden</l>
<l>Die behoren ter menscelicheden.</l>
<l>Dese besceremde, alst wel sceen,</l>
<l>Die Jueden jeghen die Philisteen.</l>
<l n="25">Hi slouch metter bloter hant</l>
<l>Eenen leu; daer na hi bant</l>
<l>Vier in CCC vossen staert,</l>
<l>Daer tcoren mede verbernet waert</l>
<l>Inder Philistine lant.</l>
<l n="30">Hi dogede dat menne bant,</l>
<l>Ende menne also gaf den vianden;</l>
<l>Maer alse hi wilde dan te handen,</l>
<l>So waren die bande ontwee.</l>
<l>Eene kinnebacke ende nemmee</l>
<l n="35">Hevet hi van eenen ezel vonden,</l>
<l>Daer hi mede slouch tien stonden</l>
<l>Vanden heidinen dusent doot,</l>
<l>Ende dandere vloen dordien noot.</l>
<l>Doch verwanne Dalida,</l>
<l n="40">Sijn wijf, met scoenheden daer na,</l>
<l>Die hem afscoer sijn haer;</l>
<l>Want soe verstont over waer,</l>
<l>Dattere sine cracht ane lach.</l>
<l>Daer namene up ghenen dach</l>
<l n="45">Sine vianden, hi moest gedoghen,</l>
<l>Ende staken hem ute sine ogen,</l>
<l>Ende maectenre af eenen ries.</l>
<l>Alse hem sijn haer weder wies,</l>
<l>Hieten sine speelen teere feeste.</l>
<l n="50">Hi nam, alse ons tellet die jeeste,</l>
<l>II poste, daer alt huus up stont,</l>
<l>Ende vellet neder inden gront</l>
<l>Up alle die princen entie andere mede,</l>
<l>Omtrent IIII<hi rend='sup'>M</hi> daer ter stede.</l>
<l n="55">                Daer toe vintmen redene groot,</l>
<l>Dat hi heilechlike es doot;</l>
<l>Want hadt God selve niet gewracht,</l>
<l>Hine ware niet comen ande cracht,</l>
<l>Dat hi met mensceliker ghewelt</l>
<l n="60">Gheent huus also hadde gevelt.</l>
<l>                Tien selven tiden vinden wi dat,</l>
<l>Dat Ascanius eene stat</l>
<l>Uptie Tybre maecte, ende hiet Alba,</l>
<l>Daer Rome sidert bi gemaect was na.</l>
</div>
<div type="subchapter"><head type="subchapter">Vanden pape Hely, die rechtre was, ende mettem was tkint Samuel. XXII.</head>
<l>                Alse doot was Sampsoen, wert Hely</l>
<l>Rechtre int lant, ende oec wart hi</l>
<l>Pape int lant van Ysrael.</l>
<l>Mettem was dat kint Samuel,</l>
<l n="5">Dat vorseidem met sinen monde,</l>
<l>Dat God die sine ende sire kinder zonde</l>
<l>Up hem beeden soude wreken.</l>
<l>Dus gevielt na Samuels spreken,</l>
<l>Dat sine II sonen up enen dach</l>
<l n="10">Ende daerke Gods, daer vele an lach,</l>
<l>Up eenen dach worden verloren;</l>
<l>Ende alstem quam te sinen oren,</l>
<l>Doe viel hi ter neder doot</l>
<l>Vanden stoele, van rouwen groot.</l>
<l n="15">                In Helys tiden was vanden Latinen</l>
<l>Eneas sone ende Lavinen,</l>
<l><pb n="1,73"/> Silvius, coninc van Alba,</l>
<l>Die Silvius hiet oec daer na,</l>
<l>Want sijn moeder, alst tijt was,</l>
<l n="20">In eenen bossch van hem ghenas.</l>
<l>Na hem oec ende dor siere eeren</l>
<l>Hieten Silvius die Latijnsche heren.</l>
<l>                In Helys tiden sekerlike</l>
<l>So begonste tBertaensche rike;</l>
<l n="25">Want Brutus, die van Ascaniuse quam,</l>
<l>Sijns soens sone, alsict vernam,</l>
<l>Doodde sinen vader met ongevalle;</l>
<l>Doe verdrevene die maghe alle.</l>
<l>In Grieken vlo hi altehant,</l>
<l n="30">Daer hi Helenus geslachte vant,</l>
<l>Diene teenen here vercoren,</l>
<l>Ende mettem voeren, alse wijt horen,</l>
<l>Int lant dat Albioen hiet.</l>
<l>Dat besat hi ende sijn gediet,</l>
<l n="35">Ende was naer siere namen</l>
<l>Baertaengen genoemt altesamen.</l>
<l>Daer maecti Troyen, dat nu heet</l>
<l>Lonnen, alst bescreven steet.</l>
<l>Dit gheviel omtrent C jaer</l>
<l n="40">Na Troyen, dat men waent vor waer.</l>
<l>Dit rike stont, lesen wi vor waer,</l>
<l>VI<hi rend='sup'>C</hi> ende LXXVII jaer</l>
<l>Na dat Jhesus wart gheboren,</l>
<l>Eer dat Brutus gheslachte verloren.</l>
</div>
<div type="subchapter"><head type="subchapter">Van Samuel ende Saul. XXIII.</head>
<l>                Samuel wart naer Hely</l>
<l>Rechtre ende propheete daer bi</l>
<l>Over die van Israel.</l>
<l>In sinen tiden so ghevel,</l>
<l n="5">Dat die heidine met eeren</l>
<l>Weder senden daerke ons Heren,</l>
<l>Die in Helys tiden was verloren.</l>
<l>Samuel dede meneghen toren</l>
<l>Dien Philistienen int gevecht,</l>
<l n="10">Ende hevet sijn volc wel berecht;</l>
<l>Doch alse hi was van dagen zwaer,</l>
<l>So quamen die Jueden te hem daer,</l>
<l>Ende eeschten nerenstelike ende sere</l>
<l>Enen coninc teenen here.</l>
<l n="15">                Doe wart Saul coninc gecoren,</l>
<l>Die van Benjamine was geboren,</l>
<l>Die lancste vander Juedscer scare</l>
<l>Entie oetmoedechste; maer dar nare,</l>
<l>Alse hi dat heerscap ghewan,</l>
<l n="20">Wart hi een overdich man.</l>
<l>Dien hevet hi, want God hiet Samuel,</l>
<l>Coninc gewijet over Israel.</l>
<l>Hi ende sijn sone Jonathas</l>
<l>Wonnen tfolc, dat swaer was</l>
<l n="25">Den Jueden: eerst die Amoniten,</l>
<l>Diet al wilden verbiten,</l>
<l>Ende daer naer die Philisteen.</l>
<l>Daer naer verslouch hi menech een</l>
<l>Der lieden van Amelec;</l>
<l n="30">Daer naer viel hi in een strec,</l>
<l>Want hi verbrac dat ghebod,</l>
<l>Dattem Samuel gaf ende God.</l>
<l>                Hier verbuerdi dat rike</l>
<l>Hem enten sinen euwelike;</l>
<l n="35">Ende David die nochtoe was kint</l>
<l>Ende herde van Gode ghemint,</l>
<l>Die wart te coninge ghewijet,</l>
<l>Ende Saul vermalendijet.</l>
<l>                David slouch Goliase doot,</l>
<l n="40"><pb n="1,74"/> Dies hi eeren hadde groot.</l>
<l>Dies benijddene Saul zware</l>
<l>Ende gaf hem siere dochter dare,</l>
<l>Om dat hi soude te stouter wesen,</l>
<l>Ende sijn lijf verliesen bi desen.</l>
<l n="45">Doe hine niet dus doden en mochte,</l>
<l>Laghede hine swaer ende onsochte,</l>
<l>So dat hi moeste rumen tlant,</l>
<l>Ende varen tAchise sinen viant,</l>
<l>Daer hi IIII maende mede was.</l>
<l n="50">                Hier binnen Saul begonde das</l>
<l>Wijch te nemene met sire partie.</l>
<l>Doch besochti duvelie</l>
<l>An een wijf, ende wilde verstaen,</l>
<l>Hoe dattem soude vergaen:</l>
<l n="55">Daer hem voerseit was sine doot.</l>
<l>Des anders dages nam scade groet</l>
<l>Dat Juedsce diet, want sine III kinder</l>
<l>Ende hi bleven versleghen ginder</l>
<l>Upten berch van Gelboe.</l>
<l n="60">Saul ende Samuel, dese twee,</l>
<l>Die berechten XL jaer</l>
<l>Die van Israel, dat es waer.</l>
</div>
<div type="subchapter"><head type="subchapter">Vanden riken die begonden, ende dat ghesciede in Samuels tiden. XXIIII.</head>
<l>                In Sauls tiden, alsict las,</l>
<l>Was coninc Silvius Eneas</l>
<l>In Albia daer over de Latine:</l>
<l>Sijn oudermoeder was Lavine.</l>
<l n="5">                In desen tiden so begonde scone</l>
<l>Dat conincrike van Lacedemone</l>
<l>In Sauls XVste jaer,</l>
<l>Dat hadde als IX coningen daer,</l>
<l>Ende gheduurde CCC jaer</l>
<l n="10">Ende XXV, wet voer waer.</l>
<l>                Int selve jaer begonde mede</l>
<l>Te Corinten indie goede stede</l>
<l>Een conincrike staerc te waren,</l>
<l>Daer XI coningen in waren,</l>
<l n="15">Elc na anderen, die regneerden daer</l>
<l>CCC ende XXII jaer.</l>
<l>                In Sauls tiden, horic meenen,</l>
<l>Was dachterste coninc van Athenen</l>
<l>Codrus. In sinen tiden</l>
<l n="20">Quam so staerc volc up hem striden,</l>
<l>Dat hijt verweren niet en mochte,</l>
<l>So dat hi Apolline sochte,</l>
<l>Hoe comen mochte des een ende.</l>
<l>In antworden hi hem bekende,</l>
<l n="25">Dat hijt selve moeste besterven,</l>
<l>Soude dat orloghe bederven.</l>
<l>Dese dinc wart mede mare</l>
<l>Buten inder vianden scare,</l>
<l>So datmen gheboot tien stonden,</l>
<l n="30">Dat Codrus niemen en soude wonden.</l>
<l>Alse hijt wiste, liet hi varen</l>
<l>Sijn coninclike aernasch te waren,</l>
<l>Ende wapendem als een aerm knecht,</l>
<l>Ende warp hem onder die knechte recht,</l>
<l n="35">Ende wonder eenen, diene slouch doot.</l>
<l>Lievere gaf hi hem ter noot,</l>
<l>Dan alt lant ende oec die stede</l>
<l>Verdorven worde biden onvrede.</l>
<l>Dus endde dat orloghe al reene</l>
<l n="40">Ende dat rike van Atheene,</l>
<l>Dat stont als CCCC jaer</l>
<l>Ende LXXXV, wet voerwaer,</l>
<l>Ende men hiet princen die heren,</l>
<l>Die berechten tlant met eeren.</l>
<l n="45">                Hort nadie heileghe scrifture</l>
<l>Coninc Davids aventure.</l>
<l>                Die derde euwe endt hier naer,</l>
<l><pb n="1,75"/> Die hadde DCCC jaer</l>
<l>Ende XL mede, wet dat wel,</l>
<l n="50">Nadie jeeste van Ysrael.</l>
</div>
<div type="subchapter"><head type="subchapter">Vanden coninc Davite. XXV.</head>
<l>                David was die eerst met machte</l>
<l>Coninc was van Judas geslachte,</l>
<l>Ende drouch XL jaer de crone.</l>
<l>Dese regneerde scone</l>
<l n="5">Over die van Israel,</l>
<l>Gherecht, genadich ende niet fel;</l>
<l>Die sinen vianden hilt dat hi sprac,</l>
<l>Ende hare doot met rechte wrac,</l>
<l>Ende vacht stoutelike met eeren</l>
<l n="10">Jegen die viande ons Heren.</l>
<l>Dit was een edel zondare,</l>
<l>Al waest dat hi mesdede sware,</l>
<l>Alse hi dede ane Urien,</l>
<l>Dien hi dede sijn wijf ontvrien,</l>
<l n="15">Enten man oec slaen te doot.</l>
<l>Sine berouwenesse was so groet</l>
<l>Ende sine grote omoedichede,</l>
<l>Dat God ghehorde sine bede.</l>
<l>Oec ghedoghedi omoedelike,</l>
<l n="20">Dattem sijn sone afwan sijn rike;</l>
<l>Ende lachter, diemen hem sprac,</l>
<l>En wildi niet datmen wrac;</l>
<l>Ende alse hi hadde ghereet met eeren</l>
<l>Den cost toten tempel ons Heeren,</l>
<l n="25">Dedi in sijn selves leven</l>
<l>Salomoene die crone gheven.</l>
<l>Hi leerdem den dienst ons Heren</l>
<l>Ende coninc te sine met eeren,</l>
<l>Ende staerf heilechlike in vreden</l>
<l n="30">Ende in grotere moghentheden.</l>
<l>                In Davids tiden, int leven sijn,</l>
<l>Was coninc Silvius Latijn</l>
<l>Tote Alben, alsict las,</l>
<l>Daer sidert Rome thooft af was.</l>
<l n="35">                Van Davite, van Salomoene</l>
<l>Ware harde vele te doene</l>
<l>Dan ickere af seggen wille,</l>
<l>Want des lancs makic een gestille;</l>
<l>Ende dies vele te wetene rouct,</l>
<l n="40">Ic wille dat hi Scolastica souct,</l>
<l>Dat ic dichte hier te voren:</l>
<l>Daer mach hi in Dietsche horen,</l>
<l>Wanic, meer dan ieweren ten tiden;</l>
<l>Hier moetict cort overliden.</l>
</div>
<div type="subchapter"><head type="subchapter">Van coninc Salomoene enten temple. XXVI.</head>
<l>                Salamoen was naden vader</l>
<l>Coninc van Israel alghader,</l>
<l>Ende drouch crone XL jaer.</l>
<l>Josephus spreect over waer,</l>
<l n="5">Dat hi LXXX jaer drouch crone:</l>
<l>XL jaer wel ende scone,</l>
<l>Ende XL jaer dat hi lach in zonden.</l>
<l>Hi nam te wive in ghenen stonden</l>
<l>Des coninx dochter Pharao</l>
<l n="10">Van Egypten, ende wan do</l>
<l>Een kint, spreect die scrifture claer,</l>
<l>Doe hi out was XI jaer:</l>
<l>Dit was jegen der naturen zede.</l>
<l>Gode bat hi in siere bede,</l>
<l n="15">Dat hi hem zin ende wijsheit gave:</l>
<l>Dit coos hi voer alle have;</l>
<l>Ende God maectene dies al rike,</l>
<l>Dat noint man was dies gelike.</l>
<l>                Hi was deerste die onsen Here</l>
<l n="20">Temple maecte in siere eere,</l>
<l>Die was van witten marbersteene</l>
<l>Van Phares, ghepolliert reene;</l>
<l>LX ellen was hi lanc</l>
<l>Ende XX in sinen ghanc;</l>
<l n="25">XXX ellen hooch, ende dan echt</l>
<l>Enen solre gemaect recht;</l>
<l>Daer boven toten decsele dan</l>
<l>XL ellen hooch nochtan:</l>
<l>Dus was die hoghede altemale</l>
<l n="30"><pb n="1,76"/> C ellen ende XX wale.</l>
<l>                Die nederste woninge was utermaten</l>
<l>Scone ghedect ende met goutplaten:</l>
<l>Solre, vloere, weeghe beede gader,</l>
<l>So dat ghoudijn sceen algader.</l>
<l n="35">Ten oostende was ontaen</l>
<l>Dese monster, sonder waen,</l>
<l>Ende was die duere van manieren</l>
<l>Wijt van maysieren te maysieren.</l>
<l>Binnen so was over een</l>
<l n="40">Die tempel gesceden in tween:</l>
<l>Toester was in sinen ganc</l>
<l>XL ellen alleene lanc,</l>
<l>Dat hiet men Sancta bi namen:</l>
<l>Daer plagen die papen alle tsamen</l>
<l n="45">In te ghane nadie wet;</l>
<l>Twesterste was gevisiert bet,</l>
<l>Want dat was XXX ellen lanc,</l>
<l>Rechte viercante in sinen ganc:</l>
<l>Sancta sanctorum hietment daer.</l>
<l n="50">Daer en quam maer eens int jaer</l>
<l>Die bisscop, ende niemen el.</l>
<l>Daer in was, dat weet men wel,</l>
<l>Die diere aerke entie fine,</l>
<l>Die Moyses maecte inde wostine.</l>
<l n="55">Tusscen Sancta sanctorum ende Sancta</l>
<l>Ghinc een wech, alsict versta,</l>
<l>Cedrijn al met goude ghedect,</l>
<l>Daer voren een cortine getrect</l>
<l>Van utermaten dieren saken;</l>
<l n="60">Dits der ewangelie af spraken,</l>
<l>Dattet van boven neder scuerde,</l>
<l>Doe Jhesus die doot becuerde.</l>
<l>                Goudine taflen, goudine outare,</l>
<l>Menech ghoudijn candelare,</l>
<l n="65">Goudine vate warent altemale,</l>
<l>Daermen mede diende wale.</l>
<l>Paranis ende andere mure</l>
<l>Soudicse nadie scrifture</l>
<l>Al besceden int ghedichte,</l>
<l n="70">In quaems niet af so lichte;</l>
<l>Maer sulc Gods huus ende so diere</l>
<l>En wart noit gemaect in gere maniere.</l>
<l>VII jaer ende maenden sesse</l>
<l>Wrochtmer over, seget de lesse.</l>
</div>
<div type="subchapter"><head type="subchapter">Van Salamoene ende sijns wijfs zale. XXVII.</head>
<l>                Daer naer dede Salamoen</l>
<l>Hem selven een huus maken doen,</l>
<l>Daermen XIII jaer over wrochte,</l>
<l>Ende men wonder af spreken mochte.</l>
<l n="5">CC scilde van finen goude</l>
<l>Dedi maken, want hi woude</l>
<l>Sine coninclike gewelt</l>
<l>Cont maken, so dat mer af telt</l>
<l>In menech lant, in menech stede;</l>
<l n="10">Ende CCC andere scilde mede,</l>
<l>Die <hi rend="italic">peltes</hi> heeten in Latijn,</l>
<l>Ghescepen na een manekijn,</l>
<l>Somech houcte, somege ront.</l>
<l>Hier met plagen talre stont</l>
<l n="15">Die wachters vorde porte te stane;</l>
<l>Ende alse Salamoen plach te gane</l>
<l>Ofte te ridene teenegher stede,</l>
<l>So voeren die jongelinge mede</l>
<l>Up paerden, van blonden hare,</l>
<l n="20">Ende slouch neder dat aldare</l>
<l><pb n="1,77"/> Tote upten rugge vanden paerde</l>
<l>Ghinc, verghult dor die ovaerde,</l>
<l>Ende droughen die guldine scilde.</l>
<l>So quam die coninc, alse hi wilde,</l>
<l n="25">Up sinen chierliken waghen naer</l>
<l>Ende voer, wildi hier of daer.</l>
<l>Der coninginnen maecti mede</l>
<l>Een huus aldaer ter selver stede</l>
<l>Maerberijn, cedrijn ende van goude,</l>
<l n="30">Ende som selverijn, als hi woude.</l>
<l>Al die vate, daermen uut at,</l>
<l>Waren goudijn, vor waer hout dat.</l>
<l>In X jaren vulmaecte al</l>
<l>Salomoen groot ende smal:</l>
<l n="35">Monster, zalen alte samen,</l>
<l>Te desen dinghen die allamen.</l>
</div>
<div type="subchapter"><head type="subchapter">Vanden mure van Jherusalem, ende Salamoens doot. XXVIII.</head>
<l>                Salamoen maecte om de stede</l>
<l>Te Jherusalem den muur mede</l>
<l>Staerke ende dicke, entie straten</l>
<l>Paveerdi wel utermaten,</l>
<l n="5">Die te Jherusalem waert laghen.</l>
<l>Tevalne steden van ouden dagen</l>
<l>Dedi vermaken, ende nieuwe mede</l>
<l>Sette hi oec ter meneger stede.</l>
<l>Van Joden maecti niemen knechte,</l>
<l n="10">Hi deedse leeren ten ghevechte;</l>
<l>Maer die waren van Canaan,</l>
<l>Dien leidi eygijndoem an.</l>
<l>Syne scepen voeren coepvaert</l>
<l>Tote Ason Tabus waert</l>
<l n="15">(Een eylant eist in die Rode zee),</l>
<l>Ende brochte gouds van danen mee,</l>
<l>Gout van Ofier, dat dbeste es,</l>
<l>Ende selver mede, des sijt gewes,</l>
<l>Pauwe, simmen, steene diere</l>
<l n="20">Ende tanden van elpendiere.</l>
<l>Tien tiden achtemen selver cleene,</l>
<l>Want die sittine al ghemeene</l>
<l>Te Jherusalem vorde dure</l>
<l>Waren selverijn tiere ure.</l>
<l n="25">                Dese mare ginc verre ende vort,</l>
<l>So dat daer quam inde port</l>
<l>Van Saba die coninginne,</l>
<l>Ende wilde proeven Salamoens zinne;</l>
<l>Maer soe vant al openbare</l>
<l n="30">Die zinne meerre dan de mare,</l>
<l>Waer af soe in twifele was.</l>
<l>Salomoen maecte hare mare das,</l>
<l>So dat hare wonderde sere.</l>
<l>Diere prosente gaf soe den here,</l>
<l n="35">Ende Salamoen gaf hare mede</l>
<l>Meneghe scone dierhede,</l>
<l>Daer soe keerde tharen rike.</l>
<l>                Salamoen was sonder gelike,</l>
<l>Maer wijf verkeerden sine zede,</l>
<l n="40">So dat hi afgode anebede.</l>
<l>Wijf haddi CCC waerven sevene,</l>
<l>CCC amien tsinen levene.</l>
<l>Dies gaf hem God voer sine doot</l>
<l>Vianden staerc ende groot,</l>
<l n="45">Ende ontboot hem over een</l>
<l>Bidien propheete, dat hi in tween</l>
<l><pb n="1,78"/> Deelen soude sijn conincrike</l>
<l>Naer sijn leven sekerlike.</l>
<l>Doch hevet men ghelove groot,</l>
<l n="50">Dat hi bekeerde voer sine doot.</l>
<l>                In Salomoens tiden, dats ons cont,</l>
<l>Was, daer sindent Rome stont,</l>
<l>Coninc Alba Silvius:</l>
<l>Die jeesten hebbent in aldus.</l>
</div>
<div type="subchapter"><head type="subchapter">Hoe trike sciet in tween naer sine doot. XXIX.</head>
<l>                Alse Salamoen was verstorven,</l>
<l>Was wel naer trike verdorven;</l>
<l>Want sijn sone Roboam</l>
<l>Seide dat den volke mesquam.</l>
<l n="5">Dus coren die X geslachte gemene</l>
<l>Jeroboam, ende II alleene</l>
<l>Bleven met Roboam, alsict las,</l>
<l>Benjamins gheslachte ende Judas.</l>
<l>Dus bleef Roboam mettem</l>
<l n="10">Coninc in Jherusalem,</l>
<l>Ende regneerde XVII jaer.</l>
<l>Jeroboam hi maecte daer</l>
<l>Sinen stoel in Samaria,</l>
<l>Ende oec so maecti daer na</l>
<l n="15">Twee goudine calveren, die hi hiet</l>
<l>Anebeden sijn ghediet.</l>
<l>Dus scieden die X geslachte van Gode,</l>
<l>Ende lieten die Gods gebode.</l>
<l>Judas gheslachte in Roboams tiden</l>
<l n="20">Lieten die wet van Gode liden,</l>
<l>Ende maecten menegen valscen outaer.</l>
<l>In Roboams vijfte jaer</l>
<l>Quam van Egypten coninc Sesac,</l>
<l>Ende dedem groot onghemac,</l>
<l n="25">Ende rovede den tempel ons Heren,</l>
<l>Dien van Jherusalem tonneren.</l>
<l>Roboam staerf ende daer na</l>
<l>Wart coninc sijn sone Abia.</l>
<l>                In Roboams tiden, wi lesent dus,</l>
<l n="30">Was coninc Silvius Epycus</l>
<l>Tote Alben, alsict vernam,</l>
<l>Danen dbegin van Rome afquam.</l>
<l>                Abia regneerde voer waer</l>
<l>In Jherusalem III jaer,</l>
<l n="35">Ende volghede sijns vaders quaethede.</l>
<l>Hi hadde te viande oec mede</l>
<l>Jeroboam, die hem was fel,</l>
<l>Ende coninc was van Israel.</l>
<l>                In sinen tiden was Silvius Capis</l>
<l n="40">Coninc aldaer nu Rome is.</l>
<l>                Asya wart coninc na Abyen,</l>
<l>Sinen vader, horic lyen,</l>
<l>Over tlant van Jherusalem,</l>
<l>Die int beghin proevede hem</l>
<l n="45">Wel naden coninc Davite:</l>
<l>Der quader lieden maecti quite,</l>
<l>Ende dreef die afgoden uten lande.</l>
<l>Den Ethyopen dedi scande,</l>
<l>Want hise ute sinen lande jagede</l>
<l n="50">Ende verwanse, ende versaghede.</l>
<l>Hi begonste suffen int ende;</l>
<l>Want doe hi horde ende bekende,</l>
<l>Dat Basaa, coninc van Israel,</l>
<l>Hem verbolghen was ende fel,</l>
<l n="55">Senddi den coninc van Surien</l>
<l>Ghiften, ende met siere partien</l>
<l>Verdreef hi die van Israel;</l>
<l>Ende omme dattem dit ghevel,</l>
<l>Scaldene die propheete ons Heren;</l>
<l n="60">Dien dedi doen vele onneren.</l>
<l>Doe quam hem indie voete wee,</l>
<l>Nochtan en wildi min no mee</l>
<l>Hem ane Gode troosten noch;</l>
<l>Int ende so staerf hi doch.</l>
<l n="65">Na hem wart coninc indie stat</l>
<l>Een sijn sone, hiet Josephat.</l>
<l>                In sinen tiden was Silvius Capis</l>
<l>In Alba, daer nu Rome is.</l>
</div>
<div type="subchapter"><head type="subchapter">Van Josephat, coninc van Jherusalem. XXX.</head>
<l>                Josephat was coninc daer naer</l>
<l>In Jherusalem XXV jaer.</l>
<l><pb n="1,79"/> Hi leedde des vaders goede leven,</l>
<l>Afgoden dede hi begheven;</l>
<l n="5">Maer anden coninc van Israel,</l>
<l>Achab, en dede hi niet wel</l>
<l>Dat hi vrientscap an hem sochte,</l>
<l>Want aergers niet sijn en mochte.</l>
<l>Hi vacht mettem met sire pertien</l>
<l n="10">Jeghen den coninc van Surien,</l>
<l>Daerne Jhehu die propheete</l>
<l>Omme scalt bi Gods beheete.</l>
<l>In sinen tiden quamen de Ammoniten,</l>
<l>Die Arabiene, die Moabiten;</l>
<l n="15">Gode bat hi ende hief up sine hande,</l>
<l>Ende slouchse alle uten lande.</l>
<l>                Elyas die propheete was</l>
<l>In sinen tiden, alsict las,</l>
<l>Die meneghe miracle dede;</l>
<l n="20">Ende God omme sine heilechede</l>
<l>Heeftene in eenen vierinen waghen</l>
<l>Uter werelt heenen gedraghen,</l>
<l>Ende met Enoch ghedaen.</l>
<l>Noch sullen si comen, sonder waen,</l>
<l n="25">Jeghen Antkerste disputeeren,</l>
<l>Die hem niet sal conen verweren;</l>
<l>Dan sal hise beede verslaen:</l>
<l>Dus sullen si haren ende ontfaen.</l>
<l>                In Josephats tiden, alse wijt lesen,</l>
<l n="30">Was Silvius Carpentis, ende desen</l>
<l>Hietmen Silvius Tyberijn;</l>
<l>Hier omme wart sulc die name sijn,</l>
<l>Want hi indie Tybre verdranc,</l>
<l>Also alse tmesfal hadde den ganc.</l>
</div>
<div type="subchapter"><head type="subchapter">Van Joram, coninc van Jherusalem, ende van Helyas. XXXI.</head>
<l>                Na Josephat sijn sone Joram</l>
<l>Dat conincrike in hant nam,</l>
<l>Die trac die afgode an hem</l>
<l>Ende dwanc die van Jherusalem,</l>
<l n="5">Dat si met dat selve daden.</l>
<l>Hi wart van vianden verladen,</l>
<l>Die hem daden scade groot.</l>
<l>Sine VI broedere slouch hi doot.</l>
<l>Die van Arabien namen hem ginder</l>
<l n="10">Sijn wijf ende sloughen sine kinder,</l>
<l>Sonder sinen sone Occosien;</l>
<l>Nochtan en wildi sijns niet lyen.</l>
<l>Doe viel hi in eene quale,</l>
<l>Ende rotte binnen altemale.</l>
<l n="15">Crone drouch hi VIII jaer,</l>
<l>Ende staerf in tormente zwaer.</l>
<l>                In sinen tiden, in sinen daghen</l>
<l>Was Helyas te hemele gedraghen,</l>
<l>Ende sine gratie die es bleven</l>
<l n="20">Helyseuse in sijn leven,</l>
<l>Die vele scoenre miraclen dede.</l>
<l>Helyas hadde verwecket mede</l>
<l>Een kint van dode te live;</l>
<l>Ende Helyseus, daer ic af scrive,</l>
<l n="25">Verwecter enen oec in sijn leven,</l>
<l>Ende daer na, alse hi doot was bleven,</l>
<l>Dedi eenen doden upstaen,</l>
<l>Teersten hi an hem was gedaen.</l>
<l>                In desen tiden was in Alba</l>
<l n="30">Coninc Silvius Agrippa.</l>
<l>                Na Joram quam Ochosias,</l>
<l>Die maer een jaer coninc en was.</l>
<l>Hi hilt hem ane die afgode,</l>
<l>Ende liet Gode ende Gods ghebode:</l>
<l n="35">Dies sloughene coninc Jehu doot</l>
<l>Van Israel, alst God geboot,</l>
<l>Ende XL siere broedere mede.</l>
<l>Dese mare quam indie stede,</l>
<l>Ende Athalia, sine quade moeder,</l>
<l n="40"><pb n="1,80"/> Die en liet leven kint no broeder,</l>
<l>Si en nam hem allen tleven,</l>
<l>Want soe gerne vrouwe ware bleven;</l>
<l>Maer datter een gestolen was,</l>
<l>Een sughende kint, hiet Joas.</l>
<l n="45">Dus bleef Athalia daer</l>
<l>Vrouwe indie port VII jaer.</l>
</div>
<div type="subchapter"><head type="subchapter">Van Joyadas, bisscop van Jherusalem, ende van Lygurus wet. XXXII.</head>
<l>                Joyadas, die van Jherusalem</l>
<l>Bisscop was, gaderde an hem</l>
<l>Die goede liede vanden lande,</l>
<l>Ende si namen tkint in hande,</l>
<l n="5">Alset VII jaer was out,</l>
<l>Ende maectent coninc met gewout,</l>
<l>Ende men slouch doot Athalien;</l>
<l>Hare afgode ende hare mamorien</l>
<l>Waren gedestruweret al;</l>
<l n="10">Men slouch die papen van Baal.</l>
<l>                Joyadas levede overwaer</l>
<l>Hondert ende XXX jaer.</l>
<l>Die Byble en lyet niet des,</l>
<l>Dat oint man naer Moyses</l>
<l n="15">Nie in so langhen levene en was,</l>
<l>Alse was die bisscop Joyadas.</l>
<l>                Joas die coninc plach</l>
<l>Wel te doene nacht ende dach,</l>
<l>Al tote Joyadas doot,</l>
<l n="20">Weldaet te anevane groot.</l>
<l>Coninc was hi XL jaer;</l>
<l>Maer na Joyadas doot daer naer</l>
<l>Liet hi die wet, ende dwanker toe</l>
<l>Alle die sine, spade ende vroe,</l>
<l n="25">Dat si naer sine ghebode</l>
<l>Anebeden die afgode.</l>
<l>Hier omme schaltene Zacharie</l>
<l>Scone in siere prophecie,</l>
<l>Die Joyadas sone hadde ghewesen.</l>
<l n="30">Joas loendem lettel na desen</l>
<l>Tgoet dattem sijn vader dede;</l>
<l>Want hine dede steenen daer ter stede</l>
<l>Tusscen den tempel enten outare.</l>
<l>Cortelike quam daer nare</l>
<l n="35">Van Syria coninc Asael,</l>
<l>Die hem sijn goet nam, ende was hem fel.</l>
<l>Daer naer viel hi in eene quale.</l>
<l>Sine knapen vander zale</l>
<l>Sloughene doot in sine zonden.</l>
<l n="40">                Helyseus staerf indien stonden,</l>
<l>Die oec den doden upstaen dede,</l>
<l>Alse hi quam an sine lede.</l>
<l>                Justinus scrijft, dat doe was</l>
<l>Liguris, die hem bewant das</l>
<l n="45">Wette te makene te Lacedemone.</l>
<l>Men boot hem die coninc crone,</l>
<l>Hi wederseidse ende helt</l>
<l>Tlant vaste met gewelt,</l>
<l>Onthier ent recht oer upquame,</l>
<l n="50">Ende tlant in sinen handen name.</l>
<l>Alse tkint gewies, dedi de crone</l>
<l>hem gheven van Lacedemone;</l>
<l>Daer toghedi, dat getrouwechede</l>
<l>Verre ginghe boven rijchede.</l>
<l n="55">Selve hilt hi ende besuerde</l>
<l>Alle die wette, die hi cuerde.</l>
<l>Hi verboot selver ende gout,</l>
<l>Rechts alse alre quaetheit scout;</l>
<l>Hi wille dat ane die meente staet</l>
<l n="60">Scepenen te kiesene ende raet;</l>
<l>Effene moghende ende rike</l>
<l>Wille hi dat tfolc si gemeenlike;</l>
<l>Effene diere ende openbare</l>
<l>Wille hi dat elx maeltijt ware;</l>
<l n="65">Hi wille dat in abite wanderen</l>
<l><pb n="1,81"/> Elc mensche ghelijc den anderen;</l>
<l>Hine wilde niet dat men gelt gave,</l>
<l>Maer deen om dander, have om have;</l>
<l>Jonghe wildi te velde stieren,</l>
<l n="70">Ende daer in haer eerster manieren</l>
<l>Haer lijf antieren indie pine,</l>
<l>Niet in weelden, noch in wine;</l>
<l>Die erde soude sijn hare laytiere,</l>
<l>Gheen pulment in gere maniere,</l>
<l n="75">Noch keeren oec weder ter stede</l>
<l>Eer si manne waren mede;</l>
<l>Hine wilde niet datmen gave</l>
<l>Met wive in huwelijc groet have,</l>
<l>Maer dat mense om doget name,</l>
<l n="80">Die den man daer af bequame;</l>
<l>Oec wildi datmen eeren soude</l>
<l>Anders niemene dan de oude.</l>
<l>                Dese ende des ghelike wet</l>
<l>Hevet Liguris eerst geset;</l>
<l n="85">Ende alst den lieden dochte zwaer,</l>
<l>So swoer hi dan over waer,</l>
<l>Dat hem Apollo gaf den raet,</l>
<l>Wies tempel dat in Delfos staet.</l>
<l>Want hi begerde ende woude</l>
<l n="90">Dat euwelike bliven soude,</l>
<l>Dede hi dit sweren mede</l>
<l>Te Lacedemone indie stede,</l>
<l>Datmer geen point af en name,</l>
<l>Eer hi selve weder quame,</l>
<l n="95">Ende seide: hi wilde tote Apolline</l>
<l>Om vragen, wat hi an dat sine</l>
<l>Noch wandelen wilde of toemaken.</l>
<l>Te Creten voer hi na dese saken</l>
<l>Ende coos te stervene nemmermee;</l>
<l n="100">Ende alse hi staerf, hiet hi inde zee</l>
<l>Hem werpen, ende omme hone,</l>
<l>Ende of si keerden te Lacedemone,</l>
<l>Dat si dan waenden bi desen</l>
<l>Van haren eede quite wesen.</l>
<l n="105">                In Joas tiden, wi lesent dus,</l>
<l>Was Silvius Carmelius</l>
<l>In Alba coninc, die heeft gemaect</l>
<l>Eene veste wel gheraect</l>
<l>Tusscen die berghe, alsemen hort,</l>
<l n="110">Daer nu Rome staet die port.</l>
</div>
<div type="subchapter"><head type="subchapter">Van Amasias, coninc van Jherusalem. XXXIII.</head>
<l>                Amasias die hevet algader</l>
<l>Trike naer Joas, den vader,</l>
<l>Ende drouch in Jherusalem</l>
<l>Crone XXIX jaer naer hem.</l>
<l n="5">Dese was goet ende gherecht,</l>
<l>So dat hi hadde ghevecht</l>
<l>Jeghen Esaus geslachte,</l>
<l>Ende slouch hem af met machte</l>
<l>In enen strijt X<hi rend='sup'>M</hi> man,</l>
<l n="10">Ende XIII<hi rend='sup'>M</hi> nochtan</l>
<l>Vingen si der liede mede.</l>
<l>Die leedden si teere hoger stede,</l>
<l>Daer sise van eere roetsen staken,</l>
<l>Daer si al in sticken braken.</l>
<l n="15">Doch te siere grotere scande,</l>
<l>Die afgode van haren lande,</l>
<l>Die hi mettem brochte gerovet,</l>
<l>Daer an hevet hi ghelovet.</l>
<l>Doe wart hi fier, hem was te wel,</l>
<l n="20">Ende vacht uptie van Israel,</l>
<l>Daer hi swaerlike was gevaen,</l>
<l>Ende Joas den coninc brocht saen,</l>
<l>Die den tempel entie stat</l>
<l>Reimerde, ende oec den scat,</l>
<l n="25">Ende vellede ter selver ure</l>
<l>CCCC ellen lanc vanden mure,</l>
<l>Ende met ghiselen daer na</l>
<l>Keerdi in Samaria,</l>
<l>So dat sijn volc hem wart jegen</l>
<l n="30">Ende hebbene versleghen.</l>
<l><pb n="1,82"/> Dus bleef Amasias doot,</l>
<l>Want hi dede dat God verboot.</l>
<l>                Doe Amasias coninc was,</l>
<l>Was tote Alba, alsict las,</l>
<l n="35">Coninc Silvius Aventijn.</l>
<l>Een berch hevet de name sijn,</l>
<l>Want hi begraven leit up dat,</l>
<l>Dats nu te Rome binnen der stat.</l>
</div>
<div type="subchapter"><head type="subchapter">Van Josyas, coninc van Jherusalem, ende Sardanapulus. XXXIIII.</head>
<l>                Josyas, die oec Asarias hiet</l>
<l>(II namen haddi, alse sulc noch pliet),</l>
<l>Was coninc in Jherusalem,</l>
<l>Want het quam vanden vader hem.</l>
<l n="5">Hi was een goet man, dats waer,</l>
<l>Ende was coninc LII jaer.</l>
<l>Die vervacht sine viande</l>
<l>Ende brochtse onder sine hande</l>
<l>Die van Amon, ende heefse verdreven,</l>
<l n="10">Dat si hem cheins moesten geven.</l>
<l>Hi maecte die mure weder,</l>
<l>Die te voren warp ter neder</l>
<l>Joas, die coninc van Israel,</l>
<l>Alse hier staet te voren wel.</l>
<l n="15">Ende alse hi rike was van goede,</l>
<l>Doe verhief hi hem van moede</l>
<l>Jegen Gode; want hi woude</l>
<l>Den dienst doen, die niemen soude</l>
<l>Dan die bisscop doen alleene,</l>
<l n="20">Ende dits ghene mesdaet cleene.</l>
<l>Ende alse hi soude inden tempel gaen,</l>
<l>So wart erdbeve saen,</l>
<l>Entie zonne up hem scheen;</l>
<l>Daer en wart verste gheen,</l>
<l n="25">Hine wart lasers uptie stede.</l>
<l>Vordie stat scuerde een berch mede,</l>
<l>Daer bi grote scade gesciede.</l>
<l>Dus moeste die coninc scuwen de liede,</l>
<l>Ende buten maken sine wone;</l>
<l n="30">Maer Joathan, sijn sone,</l>
<l>Die berechte dat pallays,</l>
<l>Ende maecte onder die lieden pays.</l>
<l>                In Alba, dat sijnt Rome was,</l>
<l>Doe coninc was Josias,</l>
<l n="35">Was Silvius Procax here.</l>
<l>                In sinen tiden gesciede mere,</l>
<l>Dat trike van Assiria,</l>
<l>Dat mogenste dat verre ende na</l>
<l>Doe in al die werelt stoet,</l>
<l n="40">Viel tien tiden onder voet;</l>
<l>Want Sardanapulus, die uterste here</l>
<l>Van al Assyrien, dat groet was sere,</l>
<l>Was die luxurieuste, onhoveschste man,</l>
<l>Daermen iet vele af weten can.</l>
<l n="45">Hi sat onder sine wijf</l>
<l>In wijfs clederen, die keytijf,</l>
<l>Ende span, alse andere wive daden.</l>
<l>Cume mochti hem versaden</l>
<l>Van siere dorpere onsuverhede.</l>
<l n="50">Tien tiden hadde die mogenthede</l>
<l>Van sinen here in allen steden</l>
<l>Een, hiet Arbacus van Meden.</l>
<l>Men bestont doe ende en dede niet</l>
<l>Els dan die coninc hiet,</l>
<l n="55">Ende te hem quam niemen in</l>
<l>Om ghene sake meer no min;</l>
<l>So dat Arbacus overlach</l>
<l>Grote sake up enen dach,</l>
<l>Ende streec toten coninc in,</l>
<l n="60">Om tonteckene sinen zin.</l>
<l>Daer vant hi den vulen keytijf,</l>
<l>Alse een wijf onder die wijf.</l>
<l>Doe quam hi weder ute ten sinen,</l>
<l>Ende seide: daer en ware toe geen pinen,</l>
<l n="65">Dat hi hem diene vorwaert an,</l>
<l>Die lievere es wijf dan man.</l>
<l>Doe versaemdi groot here.</l>
<l>Sardanapulus sonder were</l>
<l>Ontfinghene in sine zale;</l>
<l n="70">Sijn goet, sine wijf altemale</l>
<l>Dedi versamen altehant,</l>
<l>Ende stakere an den brant,</l>
<l><pb n="1,83"/> Ende verbernde daer ter stede</l>
<l>Hem ende alle sine rijchede.</l>
<l n="75">Der Assariene moghenthede</l>
<l>Stont XII<hi rend='sup'>C</hi> jaer ende XL mede</l>
<l>Van Ninus tiden, Semiramis man,</l>
</div>
<div type="subchapter"><head type="subchapter">Hier begonste tconincrike van Meden. Van Josyas den coninc mede. XXXV.</head>
<l>                In Josias tiden mede</l>
<l>Begonste die mogenthede</l>
<l>Vanden conincrike van Meden;</l>
<l>Want Arbacus, die met mogentheden</l>
<l n="5">Assirien wan, gaf daer te lone</l>
<l>Dien van Meden de coninx crone;</l>
<l>Nochtanne bleven in Assirien heren</l>
<l>Ende coningen van groter eeren</l>
<l>Tote dien dat Ninivee verdaerf,</l>
<l n="10">Alse ghi sult horen anderwaerf.</l>
<l>Hier begonste trike van Meden</l>
<l>Met harde grotere werdicheden.</l>
<l>                Arbacus was coninc daer</l>
<l>Deerste XXVIII jaer;</l>
<l n="15">                Sosorosius die was in Meden</l>
<l>Coninc XXX jaer vander steden;</l>
<l>                XL jaer, wi lesent dus,</l>
<l>Was daer naer coninc Medus;</l>
<l>                Cardicius die behelt</l>
<l n="20">Wel XXXVIII jaer des lands gewelt;</l>
<l>                Delotes die goedertiere</l>
<l>Was here L jaer ende viere;</l>
<l>                Fraorres die was coninc daer</l>
<l>In Meden XXVII jaer;</l>
<l n="25">                Ciaxates regneerde mee</l>
<l>XL jaer ende daertoe twee;</l>
<l>                Astiages XXXVIII jaer.</l>
<l>                Cyrus, siere dochter sone, dats waer,</l>
<l>Nam hem die crone met rechte,</l>
<l n="30">Ende voerse in Persen met gevechte.</l>
<l>                In Meden waren coningen achte,</l>
<l>Ende hilden die crone met crachte</l>
<l>CC jaer L ende neghene,</l>
<l>Eer dat Cyrus quam daer jegene.</l>
</div>
<div type="subchapter"><head type="subchapter">Vanden rike van Macedone. XXXVI.</head>
<l>                Dat conincrike van Macedone</l>
<l>Begonde doe in Grieken scone</l>
<l>In Josias XIIIde jaer,</l>
<l>Daer Alexander, dats waer,</l>
<l n="5">Die XXIIIIste coninc was,</l>
<l>Ende stont, alsict las,</l>
<l>CCCC jaer LXXX ende VII.</l>
<l>Alexander in sinen levene,</l>
<l>Die grote, die alt wonder dede,</l>
<l n="10">Regneerdere selve XII jaer mede</l>
<l>Ende VI maende. Naer Alexandere</l>
<l>Regneerden XVII coninge andere</l>
<l>C ende LVIII jaer,</l>
<l>Ende daer endde, wet vorwaer,</l>
<l n="15">Dat rike van Machedone,</l>
<l>Want si verloren die coninc crone.</l>
<l>                In Osias tiden mede</l>
<l>Verloren hare mogenthede</l>
<l>Twee conincriken goet ende scone,</l>
<l n="20">Corinten ende Lacedemone;</l>
<l>Ende tconincrike van Liden, dats waer,</l>
<l>Begonste int XLVIIIste jaer</l>
<l>Dat Osias coninc was,</l>
<l>Ende gheduurde, alsict las,</l>
<l n="25">Onder IX coningen gehertich,</l>
<l>CC jaer ende daertoe XXXI,</l>
<l>Onthier ent die stoute man</l>
<l>Cyrus vellede ende wan.</l>
<l>                In Osias tiden also wel</l>
<l n="30">Begonste dat rike van Israel</l>
<l>Riesen, want een, hiet Manahem,</l>
<l>Die dat rike trac an hem,</l>
<l>Maecte vrientscap met enen Fulle,</l>
<l><pb n="1,84"/> Die coninc was ende niet te vulle</l>
<l n="35">Over Assyria, want macht ende ere</l>
<l>Was ghenedert harde sere,</l>
<l>Ende senddem enen groten scat.</l>
<l>Oec so senddi hem na dat</l>
<l>Die II guldine calvere bede,</l>
<l n="40">Die Jeroboam te sinen leede</l>
<l>Hier te voren maken dede</l>
<l>Ende hiet dat mense anebede;</l>
<l>Half tfolc van Jherusalem volgede hem,</l>
<l>Ende begaven Jherusalem</l>
<l n="45">Enten heilegen tempel ons Heren.</l>
<l>Dat quam Manahem tonneren,</l>
<l>Want en waren die selve niet,</l>
<l>Die Jeroboam maken hiet;</l>
<l>Die fijn goudine waren verstolen</l>
<l n="50">Vanden papen, ende bleef verholen,</l>
<l>Ende waren vergoude coperine</l>
<l>Gheset over die goudine fine.</l>
<l>Van deser hoenten worden fel</l>
<l>DAssariene dien van Israel.</l>
</div>
<div type="subchapter"><head type="subchapter">Van Ylia die haren vader besloot, ende van Remus ende Romelus. XXXVII.</head>
<l>                In Osias tiden mede,</l>
<l>Dien God lasers werden dede,</l>
<l>Ende LII jaer coninc was,</l>
<l>Was naer Silvius Procas</l>
<l n="5">In Alba coninc, wi lesent dus,</l>
<l>Silvius Amillius.</l>
<l>In sinen jaren, alse wijt horen,</l>
<l>Wart Remus ende Romelus geboren.</l>
<l>Amillius was Procax sone;</l>
<l n="10">Eenen ouden broeder hadde de ghone,</l>
<l>Die Numitor bi namen hiet,</l>
<l>Dien hi uten rike versciet,</l>
<l>Die hadde ene dochter, hiet Ylia;</l>
<l>Haer name die luut daer na,</l>
<l n="15">Dat soe van Troyen comen was.</l>
<l>Amillius ontsach hem das,</l>
<l>Dat Ylia kint mochte draghen,</l>
<l>Diene slands mochte verjagen,</l>
<l>Ende beslootse met mageden daer na</l>
<l n="20">Inder godinnen huus Vesta;</l>
<l>Want daer waren si te waren</l>
<l>Mageden, die mans wilden ombaren.</l>
<l>Twee sonen wan soe te gader,</l>
<l>Men weet niet vanden vader,</l>
<l n="25">Maer soe ghenasere af, ende men leide</l>
<l>Die kindere neven de Tybre beide.</l>
<l>Faustulus hi vant doe die,</l>
<l>Die herde was van des coninc vie,</l>
<l>Ende drouchse sinen wive,</l>
<l n="30">Die scone was ende wandel van live,</l>
<l>Ende speelde om noot van gewinne:</l>
<l>Hier omme hiet soe wulvinne.</l>
<l>Soe hevet die kindere upgehouden.</l>
<l>Ende alse die kindere quamen ter ouden,</l>
<l n="35">Namen si rovers ende herden mede,</l>
<l>Ende quamen te Alba in die stede.</l>
<l>Amilliuse hebben si versleghen,</l>
<l>Ende haren oudervader angedregen</l>
<l>Dat lant, want sijn wesen soude</l>
<l n="40">Van rechte nadie rechte oude.</l>
<l>Dat men in poetrien telt,</l>
<l>Datse eene wulvinne uphelt,</l>
<l>Dans el niet dan wijf quadertiere</l>
<l>Ghuls sijn na wulve maniere.</l>
<l n="45">Dat men oec visiert van desen,</l>
<l>Dat Mars haer vader soude wesen,</l>
<l>Die de heidine vieren hoghe</l>
<l>Over god vanden orloghe,</l>
<l>Dans anders niet, alsict verstoet,</l>
<l n="50">Dan si ten wapenen waren goet,</l>
<l>Ende hem oec die Romeinen scamen,</l>
<l>Dat si van sulken wive quamen,</l>
<l>Die eerst stichte hare stede,</l>
<l>Entie fondeerde hare edelhede.</l>
</div>
<div type="subchapter"><head type="subchapter">   Vanden coninc Joatham ende vanden rike van Israel. XXXVIII.</head>
<l>                Na die doot van Josias</l>
<l>Joatham, alst wel recht was,</l>
<l>Wart coninc naden vader daer,</l>
<l><pb n="1,85"/> Ende waest XVI jaer.</l>
<l n="5">Hi maecte die porte altesamen,</l>
<l>Die Speciosa hieten bi namen,</l>
<l>Die daer vordie tempele stoet.</l>
<l>Dese was voer Gode goet.</l>
<l>Hi verwan die Ammoniten,</l>
<l n="10">Daermen af leest in ouden viten,</l>
<l>Ende dwancse dat si hem cheins gaven,</l>
<l>Coren, ghelt ende vele haven.</l>
<l>                Tien tiden quam in Israel</l>
<l>Teglata verbolghen fel</l>
<l n="15">Mettien van Asiria,</l>
<l>Ende vinct verre ende na</l>
<l>Tfolc van Israel over die Jordane,</l>
<l>Derdalf geslachte, alsic wane.</l>
<l>Doe voer hi in Galylee,</l>
<l n="20">Ende vinc daer geslachte twee,</l>
<l>Neptalym ende Sabulone,</l>
<l>Ende voeredse ghevaen onscone</l>
<l>Int lant van Assyria,</l>
<l>Die niet en keerden mee daer na.</l>
<l n="25">Dit was dbegin aldus fel</l>
<l>Dit conincrike van Israel.</l>
<l>                Na Joatham so quam Achas,</l>
<l>Die coninc naden vader was.</l>
</div>
<div type="subchapter"><head type="subchapter">Vanden quaden Achas, coninc van Jherusalem, ende hoe Rome gesticht was. XXXIX.</head>
<l>                Achas wart coninc nadien zede</l>
<l>Te Jherusalem indie stede,</l>
<l>Ende drouch crone XVI jaer.</l>
<l>Dese was onwettich, dats waer,</l>
<l n="5">Ende en achte up Gode groet no smal;</l>
<l>Maer an afgode hilt hijs hem al,</l>
<l>Ende besloot den tempel ons Heren,</l>
<l>Dat mer Gode niet en soude eeren.</l>
<l>                In sijn XIIste jaer so quam</l>
<l n="10">Salmanasar verbolgen gram,</l>
<l>Die coninc van Assyria was,</l>
<l>Ende vinct al up, alsict las,</l>
<l>Die van Israel, ende besat</l>
<l>Samaria hare hovetstat,</l>
<l n="15">Ende laghere III jaer voren.</l>
<l>Den coninc vinc hi, alse wijt horen,</l>
<l>Die Ozee bi namen hiet;</l>
<l>In Ninivee hine houden hiet</l>
<l>Inden kaerker, ende tfolc gemeene</l>
<l n="20">Voerdi al groot ende cleene</l>
<l>In eene harde wilder steden</l>
<l>Over die berghe henen van Meden.</l>
<l>Dit was VI jaer na dat doot was</l>
<l>Die quade coninc Achas.</l>
<l n="25">                Hier endet trike van Israel.</l>
<l>Negheen coninc levede daer wel</l>
<l>Van alle diere in heren waren;</l>
<l>Maer si lieten die wet varen,</l>
<l>Ende anebeden die afgode,</l>
<l n="30">Goudine, selverine, stomme, dode.</l>
<l>                In Achas tiden, wi lesent dus,</l>
<l>Dat Remus ende Romelus</l>
<l>Rome stichten ende begonden,</l>
<l>Updien dach, alse wijt vonden,</l>
<l n="35">Die de ellefste kalende</l>
<l>Voer Meye hout, alsict kende.</l>
<l>                Daer naer inden derden jare</l>
<l>Wart Remus ontlivet aldare,</l>
<l>Omme dat hi dede jegen de wet,</l>
<l n="40">Die te Rome was geset;</l>
<l>Ende Romelus ontfinc die eere,</l>
<l>Ende bleef der stat eenech here.</l>
<l>                In desen tiden, alsement wille,</l>
<l>So was Enectea Sibille,</l>
<l n="45">Die heidijn was, ende vorseidem te voren,</l>
<l>Dat onse Here soude sijn geboren</l>
<l>Ende ghepassijt, entie werelt doemen.</l>
<l><pb n="1,86"/> Augustus die canse wel noemen,</l>
<l>Ende gewaghet derre prophetesse</l>
<l n="50">Kerstnachts indie seste lesse.</l>
<l>Men leset dat soe sprac openbare,</l>
<l>Dat altoos maer een God ware,</l>
<l>Ende alle goden sonderlinge</l>
<l>Valsch waren ende geveinsde dinge.</l>
<l n="55">                Jheronimus die gewaget das,</l>
<l>Dat der Sibillen X was,</l>
<l>Ende seghet in sine scrifture mede,</l>
<l>Dat, omme die grote suverhede</l>
<l>Van maghedoeme daer si in bleven,</l>
<l n="60">Prophecie hem was ghegeven.</l>
<l>                Ysidorus hevet bescreven,</l>
<l>Die heilech was in kerstijn leven,</l>
<l>Dat alle heidine prophetessen</l>
<l>In Griex, in rechter bediedenessen,</l>
<l n="65">Sibillen hieten hier te voren.</l>
<l>                Deerste was van Persi geboren;</l>
<l>Dandere van Libya, horic nomen;</l>
<l>Die derde van Delfos comen</l>
<l>Ute Apollijns monster, alsict las,</l>
<l n="70">Die voer Troien langhe was;</l>
<l>Die vierde was van Ytalia;</l>
<l>Die vijfte was Erectia,</l>
<l>Erophila hiet soe, als wijt horen,</l>
<l>Ende was van Babylonen geboren,</l>
<l n="75">Die den Grieken seide de saken,</l>
<l>Doe si te Troien waert traken,</l>
<l>Dat Troien soude verwonnen bliven,</l>
<l>Ende dat Omerus soude scriven</l>
<l>Loghene in siere spraken</l>
<l n="80">Van Troyen ende van sire saken.</l>
<l>Erectia was hare toename,</l>
<l>Want hare wort scone ende bequame</l>
<l>Vonden waren in een eylant,</l>
<l>Dat also mede was genant.</l>
<l n="85">                Die seste hiet Fameamee,</l>
<l>Ende es van Samos genaemt mee;</l>
<l>Die sevende hiet Crimiane,</l>
<l>Van Cumen getoenaemt, alsic wane:</l>
<l>Almathea hiet soe bi rechte.</l>
<l n="90">IX bouken soe verlechte,</l>
<l>Ende sendedse Priscus ende Tarquine,</l>
<l>Daer Viergilius af spreect ente sine.</l>
<l>Haer graf staet noch in Cycilen.</l>
<l>                Dachtende was geboren wilen</l>
<l n="95">Int velt daer Troyen hadde gestaen;</l>
<l>In Cyrrus tiden, sonder waen,</l>
<l>Mochtmense sien ende horen.</l>
<l>                Die IXste was van Frigien geboren;</l>
<l>Die tiende was van Tyburtine,</l>
<l n="100">Ende hiet bi namen Albuine.</l>
<l>Haerre alre wort, sijt dese, sijt gone,</l>
<l>Spreken vander mageden sone.</l>
<l>Nu keren wi ter ystorien weder,</l>
<l>Aldaer wise leiden neder.</l>
</div>
<div type="subchapter"><head type="subchapter">Van Ezechias, coninc van Jherusalem, ende van Romelus doot. XL.</head>
<l>                Ezechias, Achas sone,</l>
<l>Die wart coninc, alse de ghone</l>
<l>Diet vanden vader anquam mede,</l>
<l>Van Jherusalem der stede,</l>
<l n="5">Ende waest XXIX jaer.</l>
<l>Die beste waest over waer,</l>
<l>Die noch van Davite quam.</l>
<l>Gods gelove hi anenam,</l>
<l>Ende hevet den tempel upgedaen,</l>
<l n="10">Enten dienst Gods anegevaen;</l>
<l>Hi brac afgode ende mamorien.</l>
<l>Hem belach met sire paertien</l>
<l>Cennacherib, die coninc was</l>
<l>Van Surien, alsict las.</l>
<l n="15">Dinghel slouch dor sine bede</l>
<l><pb n="1,87"/> Nachts doot aldaer vor de stede</l>
<l>Der heidine C M man</l>
<l>Ende LXXX dusent meer nochtan.</l>
<l>Ende alse hi der doot hadde vaer,</l>
<l n="20">Langede God sijn leven XV jaer;</l>
<l>Ende God dede dor siere eeren</l>
<l>Die zonne van westen ten oesten keren.</l>
<l>                In sinen tiden, vinden wi hier,</l>
<l>Vant Romelus de kalendier,</l>
<l n="25">Ende en maecte nemmeer int jaer</l>
<l>Dan X maende, wet vorwaer.</l>
<l>Maerte was dbegin vanden jare,</l>
<l>Alse of Maers sijn vader ware.</l>
<l>Hi was oec die eerste altoos,</l>
<l n="30">Die uten volke riddren coos,</l>
<l>Ende coos van M enen man,</l>
<l>Daer meest vromecheit lach an:</l>
<l>Dus es van <hi rend="italic">mille miles</hi> comen,</l>
<l>Datmen in Dietsch mach <hi rend="italic">riddere</hi> nomen.</l>
<l n="35">C oude coos hi ute mede,</l>
<l>Die hiet hi Vaders vander stede.</l>
<l>Hi maecte temple ende mure</l>
<l>Omme die stede, goet ter cure.</l>
<l>Verloren wart hi oec int ende,</l>
<l n="40">Ende men en weet waer hi belende.</l>
<l>Teenen gode coren sine altesamen,</l>
<l>Ende hietene Quirinus bi namen.</l>
</div>
<div type="subchapter"><head type="subchapter">Van Manasses, coninc van Jherusalem, ende van Ysayen. XLI.</head>
<l>                Manasse wart naer Ezechien</l>
<l>Coninc vander Juedscer partien.</l>
<l>Die quaetste waest in sire joget,</l>
<l>Daer ghi noint af horen moget;</l>
<l n="5">Want hi afgode uphief sere,</l>
<l>Ende lachteret men hem min of mere,</l>
<l>Waest propheete of ander man,</l>
<l>Die moester omme sterven dan.</l>
<l>Die straten van Jherusalem</l>
<l n="10">Waren alle bespaerset bi hem</l>
<l>Metter heileger lieden bloede.</l>
<l>Ysayas, die heileghe vroede,</l>
<l>Siere moeder oem ende een prophete,</l>
<l>Die was bi sinen beheete</l>
<l n="15">Ghezaghet ontwee up enen daghe,</l>
<l>Ende dat met eere houtijnre zaghe.</l>
<l>God die gaf hem ghesele scone,</l>
<l>Want die coninc van Babylone</l>
<l>Heeftene gevaen, ende dedem doen</l>
<l n="20">Onghemac ende swaer prisoen.</l>
<l>Doe wart Mannasses vroet das,</l>
<l>Dat die ghesele ons Heren was,</l>
<l>Ende weende ende bat Gode genaden;</l>
<l>Ende God heeftene beraden,</l>
<l n="25">Ende brachtene weder in sijn rike.</l>
<l>Hi beterde so hogelike</l>
<l>Sine mesdaet, dat men vergat</l>
<l>Al dat wilen an hem messat.</l>
<l>Nu en wanhope altoos niemen:</l>
<l n="30">Gods ghenaden die coemt sniemen.</l>
<l>                In desen tiden, in deser dinc,</l>
<l>So was Numa Roemsch coninc.</l>
<l>Hine vacht jegen gene gebure.</l>
<l>Oec beterdi mede ter cure</l>
<l n="35">Dien calendier, die wise man,</l>
<l>Ende setter II maende an:</l>
<l>Dat was Laumaent ende Sille.</l>
<l>Een capitoel na sinen wille</l>
<l>Dedi maken indie stede.</l>
<l n="40">Hi waest dieden eerst maken dede;</l>
<l>Wette gaf hi eerst der stat.</l>
<l>                In Manesses tiden so zat</l>
<l>Na Numa te Rome indie port</l>
<l>Tullius Hostulius, alsement hort,</l>
<l n="45">Coninc geweldich ende hoghe,</l>
<l>Ende hief weder up torloge,</l>
<l>Ende meersde oec die stede.</l>
<l>Hi waest die eerst puerper andede.</l>
<l>Ten lesten verbrandi altemale</l>
<l n="50">Met eere blexeme, ende sine zale.</l>
</div>
<div type="subchapter"><head type="subchapter"><pb n="1,88"/> <hi rend="italic">Van Gygos, die coninc wart van Liden</hi>. XLII.</head>
<l>                Het was in Manasses tiden</l>
<l>Gygos coninc tote Liden,</l>
<l>Daer Tullius of doet gewach,</l>
<l>Dat hi herde te sine plach.</l>
<l n="5">Doe hi den regen eens vlien begerde,</l>
<l>Eene clove sach hi indie erde,</l>
<l>Daer hi den reghen in ontscoot.</l>
<l>Daer sach hi eenen man doot,</l>
<l>Sittende up een coperijn paert;</l>
<l n="10">Ende alse hi sijns geware waert,</l>
<l>Sach hi een vingerlijn an sijn hant,</l>
<l>Daer hi enen steen in vant:</l>
<l>Wie sone hadde men saghene niet.</l>
<l>Hier mede ginc hi ende heeft bespiet,</l>
<l n="15">Dat hi hadde die coninghinne;</l>
<l>Soe halp hem dor sine minne,</l>
<l>Dat hi den coninc doot slouch,</l>
<l>Ende hi die crone na hem drouch</l>
<l>Vanden conincrike van Liden,</l>
<l n="20">Dat sere rike was tien tiden.</l>
<l>Doe vraghedi Apolline aldare,</l>
<l>Oft iemene also salich ware,</l>
<l>Alse hi was. Eene stemme sprac aldus:</l>
<l>"Saleghere es Sofidius."</l>
<l n="25">Nu was dat een aerm man,</l>
<l>Ende out van daghen nochtan;</l>
<l>Nie en haddi gheset voet</l>
<l>Ute sinen lande omme enech goet;</l>
<l>Daertoe ghenerdi hem up tsine</l>
<l n="30">Met aerbeide, met siere pine.</l>
<l>                Oec prijsde Apollijn [mere] aldaer</l>
<l>Cleene genouchte sonder vaer</l>
<l>Dan grote rijcheit, die talre ure</l>
<l>Es onder die wandel aventure;</l>
<l n="35">Want aerm cootkijn es dicken vro,</l>
<l>Daermen raste hevet int stro,</l>
<l>Daer die zalen entie borghen</l>
<l>Dicken anxtelike sorghen;</l>
<l>Ende beter eist een acker eren,</l>
<l n="40">Ende also winnen goet ter teren,</l>
<l>Dan te hebbene met groten scatte</l>
<l>Vele saudeniers, dien dit ende datte</l>
<l>Bedaerf, ende diemen moet ontsien;</l>
<l>Want si emmer na de rijcheit rijcheit spien.</l>
<l n="45">                In desen tiden, ghelovet mi des,</l>
<l>Was poete Symonides,</l>
<l>Die eens met enen scepe quam</l>
<l>Indie zee, daer hi vernam</l>
<l>Eenen doden liggende doot;</l>
<l n="50">Dien grouf hi, hort hier wonder groet.</l>
<l>Die dode hem aldaer verbiet,</l>
<l>Dat hi ten naesten daghe niet</l>
<l>Altoos te scepe vare no ghae.</l>
<l>Upten naesten dach daer nae</l>
<l n="55">So verdorven si alle te waren,</l>
<l>Die mettien scepe henen varen.</l>
<l>                Symonides sat eens ende at.</l>
<l>Daer quam een ende seide dat:</l>
<l>"II jongelinge hier buten staen,</l>
<l n="60">Die quamen hier te hant gegaen,</l>
<l>Ende bidden dat ghi te hem gaet</l>
<l>Altehant ende niet en laet."</l>
<l>Alse hi buten was te hant,</l>
<l>Ende hi niemene daer en vant,</l>
<l n="65">Viel thuus neder, ende het bleef doot</l>
<l>Al datter in at, cleene ende groot.</l>
<l>                Seleucus was doe, die de wet</l>
<l>Den Locrinen hevet gheset.</l>
<l>Sijn sone wart verwonnen te wette</l>
<l n="70">Van overspele; van sulker smette</l>
<l>Ontwijsde hem die wet die ogen.</l>
<l>Die stat en wilds niet gedogen,</l>
<l>Ende dor des vaders onnere.</l>
<l>Doe so wijsdi selve die here</l>
<l n="75">Dat vonnesse, ende togede bede gader,</l>
<l>Dat hi rechtre was ende vader;</l>
<l>Want daer ontwijst was II ogen,</l>
<l>So wilde trecht aldus gedogen,</l>
<l>Datmen hem ene oge utebrake,</l>
<l n="80">Ende men den sone dandere uutstake,</l>
<l><pb n="1,89"/> Want sijns soens lijf was vanden sinen:</l>
<l>Dus liet hi hem dor trechte pinen.</l>
</div>
<div type="subchapter"><head type="subchapter">Van Amon, coninc van Jherusalem, ende van Falarise den fellen. XLIII.</head>
<l>                Nu sullen wi ter ystorien keeren.</l>
<l>Manasse staerf met groter eren,</l>
<l>Ende liet Amon sinen sone.</l>
<l>Coninc wart na hem de ghone,</l>
<l n="5">Ende drouch crone maer II jaer,</l>
<l>Quaet, onwettich, fel ende zwaer.</l>
<l>Hier omme was hi vermort</l>
<l>In sijn huus ende binnen der port.</l>
<l>                In sinen tiden hadde Cycile mede</l>
<l n="10">Een, hiet Falaris, van groter quaethede,</l>
<l>Die ghenouchte hadde groot</l>
<l>In onnoselre lieder doot,</l>
<l>Ende hem en rochte altoos niet mede,</l>
<l>Hoe swaerlike hise sterven dede;</l>
<l n="15">So dat een an hem quam mettien</l>
<l>Ende soudem maken nieu engien,</l>
<l>Ende ghoot hem enen osse wale,</l>
<l>Groot ende hooch van metale,</l>
<l>Eene veinstre an deene zide,</l>
<l n="20">Te maten groot, te maten wide.</l>
<l>Aldaer soudemen liede in sluten,</l>
<l>Ende vier onder steken van buten,</l>
<l>So souden si briesscen inder gebare,</l>
<l>Alse oft een stier selve ware.</l>
<l n="25">Doe sprac tien meester Falaris:</l>
<l>"Nu moetstu selye proeven dis,</l>
<l>Ende singen voren dinen zanc."</l>
<l>Daer moeste de ghene in doen den ganc,</l>
<l>Ende dat bierkijn voren smaken,</l>
<l n="30">Dat hi bruwen conste ende maken.</l>
<l>                Des Phalaris onreine doen</l>
<l>Dede enden een philosophe Zenoen;</l>
<l>Want hi was gewroeget te voren,</l>
<l>Dat sine doot was gesworen.</l>
<l n="35">Alsemen doden soude dien,</l>
<l>Quamer menech man toe zien.</l>
<l>Doe sprac Zenoen vor haer alre ogen:</l>
<l>"Ghi heren! hoe lange suldi gedoghen</l>
<l>Die quaetheit van desen tyran?</l>
<l n="40">Die werelt es te swaer daer an!"</l>
<l>Hi maecte tfolc also met worden,</l>
<l>Dat si haren here ghingen morden,</l>
<l>Ende worpene met steenen doot:</l>
<l>Dus ende sine felheit groot.</l>
</div>
<div type="subchapter"><head type="subchapter">Van Josias, coninc van Jherusalem, ende van Arioene den harpere. XLIIII.</head>
<l>                Amons sone Yosias,</l>
<l>Die goet ende vulmaket was,</l>
<l>Wart coninc in Jherusalem.</l>
<l>XXXI jaer, leestmen van hem,</l>
<l n="5">Dat hi drouch die coninc crone.</l>
<l>Dese hi maecte tlant scone</l>
<l>Van afgoden ende van sorsorien,</l>
<l>Ende van alrehande quadien;</l>
<l>Ende daer die temple was tevallen,</l>
<l n="10">Dedi weder maken met allen.</l>
<l>So dat gheviel in sinen tiden,</l>
<l>Dat coninc Pharao soude liden</l>
<l>Met sinen here dor sijn lant,</l>
<l>Ende hi werdene metter hant;</l>
<l n="15">Daer wart hi gescoten doot,</l>
<l>Dat rouwe was ende scade groot.</l>
<l>                In desen tiden was Arrioen,</l>
<l>Een haerpere, dien wonderlijc doen</l>
<l>Gheviel indier selver wilen.</l>
<l n="20">Hi was int lant van Cycilen,</l>
<l>Ende hadde harde groten scat,</l>
<l>Omme in Grieken voeren dat.</l>
<l>Hi sach van Corinten coepliede,</l>
<l>Die hi bekende, ende boot hem miede,</l>
<l n="25">Dat sine daer voeren souden.</l>
<l>Si namene inne, ende si wouden</l>
<l>Hem doden gemeenlike tsamen,</l>
<l>Alsi verre uptie zee quamen;</l>
<l><pb n="1,90"/> So dat hi omme genaden bat,</l>
<l n="30">Ende bejaghede cume dat,</l>
<l>Dat hi alle sine cledere dade an,</l>
<l>Ende met siere haerpen dan</l>
<l>Beweenen moeste sijn mesfal.</l>
<l>Doch moesti in die zee met al.</l>
<l n="35">Aldaer so quam een groot delfijn,</l>
<l>Ende namene upten halse sijn,</l>
<l>Ende voerdene te lande ghesont.</l>
<l>Arrioen die maecte dit cont</l>
<l>Van Corinten coninc Pyrander,</l>
<l n="40">Die noch over een noch ander</l>
<l>Niet gelovede dat ghesciede.</l>
<l>Hi ontboot ghene scipliede.</l>
<l>Doe si Arrioene saghen,</l>
<l>Moesten si waer seggen up sijn vragen,</l>
<l n="45">Ende lyeden der daet.</l>
<l>Doe so loendemen hem haer quaet.</l>
<l>                In Josias tiden so was</l>
<l>Anchus Marcus, alsict las,</l>
<l>Coninc van Rome altegader;</l>
<l n="50">Numa was sijn oudervader.</l>
<l>Ende Tarquinius Priscus mede</l>
<l>Was doe coninc indie stede</l>
<l>Naer Anchus XVII jaer,</l>
<l>Die Jupiters name verhief daer.</l>
</div>
<div type="subchapter"><head type="subchapter">Van Joachim Jeconias, coninc van Jherusalem. XLV.</head>
<l>                Osyas staerf ende liet III kinder,</l>
<l>Die naer hem regneerden ginder:</l>
<l>Daer hiet een Cellum ende Joachas,</l>
<l>Die naden vader coninc was.</l>
<l n="5">Ne maer III maende ende nemmere</l>
<l>Ne was dese coninc ende here;</l>
<l>Maer van Egypten Pharao</l>
<l>Die quam daer ende maecten onvro,</l>
<l>Ende ontsettene ende hiltene gevaen,</l>
<l n="10">Ende sette in sine stede saen</l>
<l>Elyachim Jeconias,</l>
<l>Die oec Josias sone was,</l>
<l>Ende hiet dien Joachim.</l>
<l>Gavel ende cheins setti up him.</l>
<l n="15">Dese regneerde XI jaer.</l>
<l>Hine achte der wet niet een haer.</l>
<l>Hier omme castydene Urias,</l>
<l>Die propheete, diere omme was</l>
<l>Van hem jammerlike ontlivet.</l>
<l n="20">Jeremias, alsemen scrivet,</l>
<l>Die voerseidem te voren,</l>
<l>Dat tempel ende stat soude sijn verloren,</l>
<l>Waser omme gekarkert zware,</l>
<l>Dat hijs nemmeer sprac openbare.</l>
<l n="25">                Doe quam met here van Babylone</l>
<l>Nabugodonosor, die de crone</l>
<l>Nieuwinge hadde ontfaen,</l>
<l>Ende hevet van Egypten ondaen</l>
<l>Den coninc, ende sine heerscapie</l>
<l n="30">Genomen van algader Surie.</l>
<l>                Daer naer quam hi in Judia</l>
<l>Der stat van Jherusalem na,</l>
<l>Ende vinc den coninc vander stede</l>
<l>Ende vele edelre liede mede.</l>
<l n="35">Upten coninc setti tribuut,</l>
<l>Ende voerde dedelinge met hem uut</l>
<l>Te ghisele, alse wi horen tellen.</l>
<l>Daniel ende sine gesellen</l>
<l>Voeren mettem mede daer.</l>
<l n="40">Joachim diendem III jaer,</l>
<l>Daer naer hi den dienst wederboot;</l>
<l>Doe sloughene Nabugodonosor doot,</l>
<l>Ende maecte coninc sinen sone.</l>
<l>Naden vader hiet die ghone</l>
<l n="45">Joachim Jeconias:</l>
<l>III maende hi alse coninc was.</l>
<l>                Doe vingene die coninc daer</l>
<l>Met siere moeder int selve jaer,</l>
<l>Ende met menegen hoghen man,</l>
<l n="50">Ende voerdene in Babylonen dan,</l>
<l><pb n="1,91"/> Ende maecte coninc na hem</l>
<l>Mathanias Joachem,</l>
<l>Die Josias sone was,</l>
<l>Ende sijn oem, alsict las.</l>
<l n="55">Sijn name verkeerdem tlant,</l>
<l>Sedechias was hi genant.</l>
<l>Dien dedi sweren over luut,</l>
<l>Dat hi hem geven soude tribuut,</l>
<l>Ende dat hi hem getrouwe blive</l>
<l n="60">Inden ende van sinen live.</l>
</div>
<div type="subchapter"><head type="subchapter">Van Zedechias, coninc van Jherusalem, ende van Nabugodonosorre. XLVI.</head>
<l>                Sedechias ontfinc de crone</l>
<l>Van Nabugodonosore scone,</l>
<l>Ende was coninc XI jaer,</l>
<l>Onwettachtich ende quaet, dats waer.</l>
<l n="5">                In sinen tiden quamen liede</l>
<l>Van Asia met groten bediede,</l>
<l>Die Maersaelge stichten die stede,</l>
<l>Die dicken hadden swaren onvrede</l>
<l>Jeghen die Gallen, hare gebure,</l>
<l n="10">Die consten wel ter cure</l>
<l>Visscen ende comanscap varen;</l>
<l>Lettel lands wonsi te waren.</l>
<l>Van desen leerden die Gallen mede</l>
<l>Eerstwaerven tucht ende zede,</l>
<l n="15">Lande winnen ende wijngaerde,</l>
<l>Olivebome ende boengaerde.</l>
<l>                Sedechias die wart verwaent.</l>
<l>Alse die tribuut hem was vermaent,</l>
<l>Ontseidine altemale daer.</l>
<l n="20">Doe quam in sijn IXde jaer</l>
<l>Nabugodonosor ende besat</l>
<l>Jherusalem die heilege stat.</l>
<l>Doe quam van Egypten de coninc,</l>
<l>Omme tontsettene die dinc,</l>
<l n="25">Ende Nabugodonosor liet de port,</l>
<l>Ende voer jegen den coninc vort,</l>
<l>Ende hevet die Egyptiene verdreven.</l>
<l>Doe keerdi weder ende es bleven</l>
<l>Vordie stat so vaste ginder,</l>
<l n="30">Dat die wijf aten haer kinder</l>
<l>Van hongre, dats wonder groot;</l>
<l>Doch wart die stat verloren ter noot</l>
<l>In Zedechias IXde jaer.</l>
<l>Selve wart hi gevangen daer,</l>
<l n="35">Ende vor Nabugodonosor brocht,</l>
<l>Die sijns niet en hevet verdocht;</l>
<l>Maer sine kindere vor sinen ogen</l>
<l>Dedi doden, hi moest gedogen.</l>
<l>Daer naer stacmen hem dogen uut,</l>
<l n="40">Ende voerdene sonder deduut</l>
<l>In Babylonien gevaen,</l>
<l>Daer hi sinen ende moeste ontfaen.</l>
<l>Sijn drussate Nabursadan</l>
<l>Verbernde die stat nochtan,</l>
<l n="45">Ende velde die diere kerke,</l>
<l>Dat sonderlinge diere gewerke,</l>
<l>Ende voerde alle die diere vate</l>
<l>In Babylonen sire strate.</l>
<l>Dus nam ende der Jueden rike</l>
<l n="50">Met scanden ende jammerlike,</l>
<l>Ende omme dat si hare wet</l>
<l>Niet en hilden ombesmet.</l>
</div>
<div type="subchapter"><head type="subchapter">Die vijfte euwe vander nieuwer ghevancnessen. XLVII.</head>
<l>                Die vijfte euwe gaet hier in,</l>
<l>Teser plagen neemt soe begin.</l>
<l>Die vierde stont, wet vorwaer,</l>
<l>CCCC ende LXXXV jaer.</l>
<l n="5">LXX jaer bleven ghevaen</l>
<l>In Babylonen, sonder waen,</l>
<l>Die Joden. Nu hort wat gesciede</l>
<l>Hier binnen onder vele liede.</l>
<l>                Int negenste jaer na dat gevelt</l>
<l n="10">Jherusalem wart met gewelt,</l>
<l>So bleef Nabugodonosor doot,</l>
<l>Die geweldeghe here groot,</l>
<l>Die crone drouch XLIIII jaer.</l>
<l>                Naer hem so wart coninc daer</l>
<l n="15"><pb n="1,92"/> Evilmeradoch sijn sone:</l>
<l>Niet lange en levede die ghone.</l>
<l>                Neglisar die wart daer naer</l>
<l>Coninc, ende naer hem quam daer</l>
<l>Labosardach ter coninc crone;</l>
<l n="20">Doe dachterste van Babylone</l>
<l>Balthasar, die dorperlike</l>
<l>Verloos die stat ende aldat rike.</l>
<l>Dese coningen alle te samen,</l>
<l>Die naer Nabugodonosore quamen,</l>
<l n="25">Waren kinder of kinds kinder,</l>
<l>Ende regneerden nemmeer ghinder</l>
<l>Alles dan XXII jaer,</l>
<l>Alse ons croniken seggen, dats waer.</l>
<l>                Nu suldi horen wat gesciede</l>
<l n="30">Hier binnen onder vele liede.</l>
<l>                Int beghin vander etaet,</l>
<l>Also alst bescreven staet,</l>
<l>Regneerde in Rome, wi lesent dus,</l>
<l>Tullius Servilius,</l>
<l n="35">Die bidi hevet die name ontfaen,</l>
<l>Want sine moeder was gevaen,</l>
<l>Ende een wel gheboren wijf,</l>
<l>Al was soe eighijn al haer lijf.</l>
<l>Die wijdde Rome die nieuwe stede,</l>
<l n="40">Ende maecte die fosseide mede.</l>
<l>Dese hadde herde gewesen,</l>
<l>Ende wi vinden van hem lesen,</l>
<l>Dat, doe hi kint was ende eens sliep,</l>
<l>Een groot vier om sijn hooft liep.</l>
<l n="45">Anchus Marcus wijf versach</l>
<l>Dit van hem up enen dach,</l>
<l>Ende hiltene up alse haren sone:</l>
<l>Dus quam trike up dien ghone.</l>
</div>
<div type="subchapter"><head type="subchapter">Vanden propheete Ezechiel, ende vanden VII vroeden van Athenen. XLVIII.</head>
<l>                Indien tiden, sonder waen,</l>
<l>Dat die Joden waren gevaen,</l>
<l>Was die propheete Ezechiel,</l>
<l>Die vele voerseide dat gevel,</l>
<l n="5">Ende voerseide Marien geborte</l>
<l>Ende haer magedoem, ende hietse porte</l>
<l>Vanden tempel nemmer ondaen,</l>
<l>Daer God selve dore soude gaen.</l>
<l>Wel hiet hise beslotene porte,</l>
<l n="10">Bidi des Gods soens geborte</l>
<l>Ondede haren lachame niet:</l>
<l>Besloten vant, besloten liet.</l>
<l>Die van Ezechiele wille meer,</l>
<l>Doe te Scolastica sinen keer.</l>
<l n="15">                Tien tiden leveden ghemeene</l>
<l>Die VII vroede van Athene;</l>
<l>Maer noit en vandic, alsic gome,</l>
<l>Ghene VII vroede van Athene;</l>
<l>Els dan die valsche faloerde</l>
<l n="20">Veinset daer af eene boerde.</l>
<l>                Die VII vroede hieten dus:</l>
<l>Deerste Tallus Millosius,</l>
<l>Dander Zaloen van Athene,</l>
<l>Pytacus van Mithilene,</l>
<l n="25">Cylon Lacedemonius,</l>
<l>Cleobolus Lidius,</l>
<l>Van Corinten Pyrrandrus,</l>
<l>Ende Byas Prennius.</l>
<l>Dese waren uutvercoren</l>
<l n="30">Van wijsheit ter werelt voren.</l>
<l>                Nochtoe was philosophie</l>
<l><pb n="1,93"/> In Rome cleene oft clergie.</l>
<l>                Tien tiden geviel ende tier ure</l>
<l>Eene zelsiene aventure.</l>
</div>
<div type="subchapter"><head type="subchapter">Van visschers die eene goudine tafle uptrocken. XLIX.</head>
<l>                Het geviel dat visschers gingen,</l>
<l>Ende vluwen worpen ende lettel vingen</l>
<l>Int lant van Molasia.</l>
<l>Een quam daer gegangen na,</l>
<l n="5">Die hem enen worp afcochte,</l>
<l>Daermen wonder af zien mochte;</l>
<l>So dat si haelden uten gronde</l>
<l>Eene goudine tafle tier stonde.</l>
<l>Hier omme rees een groet gedinge.</l>
<l n="10">Die visschers seiden: "Ghene dinge,</l>
<l>Niet dan visschen vercochten wi di."</l>
<l>- "Neen!" seit hi: "ghi vercocht mi</l>
<l>Vanden worpe daventure."</l>
<l>Dit machmen proeven wel ter cure,</l>
<l n="15">Dat menech quam dat wonder sien;</l>
<l>So dattem allen verdochte van dien,</l>
<l>Om dat die dinc selsiene was,</l>
<l>Datmen soude vragen das</l>
<l>In Delphos an Apolline,</l>
<l n="20">Wies soe sculdich ware te sine.</l>
<l>Hi hietse geven openbare</l>
<l>Die tAtheenen die wijste ware.</l>
<l>Doe was soe gesent Talles.</l>
<l>Hi seide: hi ware onwerdich des,</l>
<l n="25">Ende seide over waerheit das,</l>
<l>Datter bet werdich ware Byas;</l>
<l>So datse Byas voert sende,</l>
<l>Ende elc anderen naer. Int ende</l>
<l>So quam soe tote Salone,</l>
<l n="30">Die besciet die redene scone,</l>
<l>Ende seide al openbare,</l>
<l>Datter niemen bet werdich ware</l>
<l>Dan selve Apollijn,</l>
<l>Want niemen vroeder mochte sijn.</l>
<l n="35">                Nu suldi hier horen vort</l>
<l>Der VII vroede wise wort.</l>
<l>                Saloen seide: "Al oudic sere,</l>
<l>Ic leere emmer in lanc so mere."</l>
<l n="40">Ende hi voer hem sitten sach</l>
<l>Sine vrient, ende spraken</l>
<l>Onderlinge van somegen saken,</l>
<l>Hief hi thovet up: men vragedem twi.</l>
<l>"Alsic verstae u wort," sprac hi,</l>
<l n="45">"Ende ic dat gegronden can,</l>
<l>Dat ic wille sterven dan".</l>
<l>Dese hadde minne groot</l>
<l>Andie wijsheit tote an de doot.</l>
<l>                Cleobolus seide, die vroede:</l>
<l n="50">"Men sal hebben meerre hoede</l>
<l>Vorder vriende nijt alle daghe, Dan vorder viande laghe."</l>
<l>                Byas sprac: "Hets meerre pine</l>
<l>Tusscen II vrienden keersman te [sine],</l>
<l n="55">Ende te wisene haer gevouch,</l>
<l>Dan tusscen II vianden genouch."</l>
<l>                Byas was in sinen lande</l>
<l>Eens, ende daer quamen viande,</l>
<l>Diet al verbernden dat si vonden.</l>
<l n="60">Die lieden vluchten al tien stonden,</l>
<l>Ende ontdroegen al dat si mochten.</l>
<l>Alsi an Byase besochten,</l>
<l>Twi hi niet en vluchte ter spoet,</l>
<l>Hi seide: "Ic draghe al mijn goet,</l>
<l n="65">Waer ic henen ghae, met mi."</l>
<l>Int herte so meende hi</l>
<l>Dat hi drouge sine wijshede,</l>
<l>Waer so hi ware telker stede.</l>
<l>                Byas riet al openbare,</l>
<l n="70">Dat niemen anderen so vrient ware,</l>
<l>Hine mochtene haten, alsi woude,</l>
<l>Lichte wat daventure doen soude.</l>
</div>
<div type="subchapter"><head type="subchapter">Van Daniele ende sine gesellen. L.</head>
<l>                Tien tiden dat de Joden waren</l>
<l>Gevangen met haren scaren,</l>
<l><pb n="1,94"/> Was die prophete Daniel</l>
<l>Ende sine gesellen also wel,</l>
<l n="5">Ananias ende Azarias</l>
<l>Ende Michael, die de derde was.</l>
<l>Die waren inden gloyenden oven</l>
<l>Geworpen om haer wel geloven,</l>
<l>Daer si uut quamen sonder scade</l>
<l n="10">Van haren clederen, van haren gewade.</l>
<l>Dies hiet Nabugodonosor Gode</l>
<l>Over al eeren bi sinen gebode.</l>
<l>                In Daniels tiden wart nochtan</l>
<l>Beeste gemaect van enen man</l>
<l n="15">Nabugodonosor, ende bequam mede</l>
<l>Hier af bi Daniels bede.</l>
<l>Beeste en wart hi niet van live,</l>
<l>Maer gelijc eenen keytive</l>
<l>So verloes hi sinen zin,</l>
<l n="20">Ende hem dochte meer no min,</l>
<l>Dan dat hi voren ware een stier</l>
<l>Ende achter een leuwe fier.</l>
<l>VII maende hadde hijt dus zwaer;</l>
<l>Doch was hi al vul VII jaer</l>
<l n="25">In penetencien ende in gebede.</l>
<l>Oec haddi gerne al daer ter stede</l>
<l>Daniele, waert hem bequame,</l>
<l>Van sinen lande gemaect arfname.</l>
<l>                Te desen tiden gesciede mede</l>
<l n="30">Te Babylonen indie stede,</l>
<l>Dat Sussanna, die scone vrouwe,</l>
<l>Die haren man was getrouwe,</l>
<l>Van II papen was begaen,</l>
<l>Die emmer wilden, sonder waen,</l>
<l n="35">Met hare doen onsuverhede,</l>
<l>Of si souden daer ter stede</l>
<l>Sulc ordeel up hare geven,</l>
<l>Dat hare gaen soude ant leven.</l>
<l>Soe coos die doot al ombesmet,</l>
<l n="40">Eer te doene jeghen de wet.</l>
<l>Die valsche papen, die helsce honde,</l>
<l>Die zieleverterres, die drogenaren,</l>
<l>Die onwetende loghenaren,</l>
<l n="45">Die gabase die scuwen bouke,</l>
<l>Die ypocriten die slupen in hoeke,</l>
<l>Seiden, dat sise allegader hadden vonden</l>
<l>In overspele, in quaden sonden.</l>
<l>Dat vonnesse es up hare gegeven,</l>
<l n="50">Ende haer es ontwijst dat leven;</l>
<l>Maer soe trooste hare an Gode.</l>
<l>Doe quam Daniel sijn bode,</l>
<l>Ende seide: "Segt, dorpere onwijs,</l>
<l>Waer saghedise met haren amijs?"</l>
<l n="55">Doe seidi: "Onder enen pijnboem."</l>
<l>- "Du lieges," sprac hi, "nem des goom."</l>
<l>Mettien hi ten anderen ginc:</l>
<l>"Sech, waer daden si haer dinc?"</l>
<l>Hi sprac: "Onder enen kerselare."</l>
<l n="60">-"Du lieges," sprac hi, "ribaut ommare!</l>
<l>U orconde draghen in tween,</l>
<l>Ghi sijt logenaers over een."</l>
<l>Dus waren die papen begaen,</l>
<l>Ende moesten sware doot ontfaen.</l>
<l n="65">Sussanna die gine sonder scende.</l>
<l>Dander bouc neemt hier ende.</l>
</div>
</div>
<div type="chapter"><head type="chapter"><pb n="1,95"/> I PARTIE. III BOEK. HIER BEGHINT DIE DERDE BOUC VANDER EERSTER PAERTIEN.</head>
<div type="subchapter"><head type="subchapter">Hoe Cyrus wert geboren. I.</head>
<l>                Int XXXste jaer dat int prisoen</l>
<l>Die Jueden waren om haer mesdoen,</l>
<l>Destruweerde met mogentheden</l>
<l>Cyrus die crone van Meden.</l>
<l n="5">Astiages, sijn oudervader,</l>
<l>Verloos die mogentheit algader,</l>
<l>Ende Cyrus, die grote here,</l>
<l>Brochte dien van Persen de ere:</l>
<l>Hoe dat quam hort cortelike.</l>
<l n="10">                Astiages, die coninc rike,</l>
<l>Hadde eene dochtere ende kinder nemmere.</l>
<l>Doe sach in drome die grote here,</l>
<l>Dat so groot een lanc wijngaert</l>
<l>Ute siere dochter lachame waert,</l>
<l n="15">Dat hi bespreede al Azia.</l>
<l>Sine droemspelres riep hi na,</l>
<l>Die voer waer hem seiden tgone,</l>
<l>Dat soe soude dragen enen sone,</l>
<l>Dien al Azia soude bliven,</l>
<l n="20">Ende hem oec des lands verdriven.</l>
<l>                Astiages hevet dit ontsien,</l>
<l>Ende gaf siere dochter nadien</l>
<l>Eenen ongeborne ridder ende maten,</l>
<l>Omme dat soe sone soude laten</l>
<l n="25">Na hare, die onmogende ware:</l>
<l>Dus waendi vri sijn van vare.</l>
<l>Nochtan als tkint was geboren,</l>
<l>Pijndi hoet mochte sijn verloren,</l>
<l>Ende gaeft sinen heimeliken rade,</l>
<l n="30">Ende hiet dat hijt verdade;</l>
<l>Maer hi ontsach hem ende dochte,</l>
<l>Dat tlant ter dochter keren mochte,</l>
<l>Ende dorste dat kint niet ontliven,</l>
<l>Ende liet met eenen herde bliven,</l>
<l n="35">Ende beval hem ende seide,</l>
<l>Dat hijt voer die beesten leide.</l>
<l>Die liet liggen inden woude,</l>
<l>Up aventuren wats wesen soude,</l>
<l>Ende hevet sinen wive geseghet,</l>
<l n="40">Die aldoe van kinde leghet.</l>
<l>Soe bat datment hare bringe saen.</l>
<l>Die herde om tkint es gegaen,</l>
<l>So vint hi waert ene teve soget,</l>
<l>Die altoos niet en ghedoghet,</l>
<l n="45">Datter voghel of dier bi blive.</l>
<l>Gheent kint brochti den wive,</l>
<l>Ende teersten dat ment brochte hare,</l>
<l>Soe loucht in diere ghebare,</l>
<l>Alse of soet hadde ghekint.</l>
<l n="50">Gheent wijf hilt up dat kint,</l>
<l>Ende hiet Spartacus nader teven,</l>
<l>Die hem daer behilt sijn leven;</l>
<l>Want <hi rend="italic">spartacus</hi> in Perscher tale</l>
<l>Dats een hont, weetmen wale.</l>
</div>
<div type="subchapter"><head type="subchapter"><pb n="1,96"/> <hi rend="italic">Van Spartacus, dats Cyrus, hoe dat hi here wart</hi>. II.</head>
<l>                Alse dat kint een deel was groet,</l>
<l>Quamen die kindere, sine genoot,</l>
<l>Ende corent coninc vanden gesellen.</l>
<l>Daer was hi sere swaer den fellen,</l>
<l n="5">Entie hem overhorich waren,</l>
<l>Die blau hi alsonder sparen.</l>
<l>Die lieden bolgen omme tgone,</l>
<l>Ende clageden over des herden sone.</l>
<l>Die coninc verboot dien kinde,</l>
<l n="10">Ende vragedem, wies hi hem bewinde.</l>
<l>Hi antworde met stouten rade,</l>
<l>Dat hijt alse coninc dade.</l>
<l>Dit dochte den coninc wonder scinen;</l>
<l>Doch so mercti dat den sinen</l>
<l n="15">Vele gheleec nade ghedane.</l>
<l>Bi dien herde quam hijs ane,</l>
<l>Dattet was siere dochter sone,</l>
<l>Ende peinsde dattet meende tgone,</l>
<l>Dattem sine spelres ontbonden,</l>
<l n="20">Ende bevaelne tien stonden</l>
<l>Hem te houdene, dien hi te voren</l>
<l>Beval dat hine hadde verloren.</l>
<l>Maer omme dat hi hem dede</l>
<l>Alsulke ongetrouwechede,</l>
<l n="25">Gaf hi hem sijn selfs kint eten,</l>
<l>Ende liet hem daer na weten,</l>
<l>Dat hijt hem tetene hadde gegeven,</l>
<l>Want hi sinen neve liet leven.</l>
<l>                Daer naer ghesciede des,</l>
<l n="30">Dat die coninc Astiages</l>
<l>Dien man, die Spartacus helt,</l>
<l>Gaf groot here in sire gewelt,</l>
<l>Omme te vaerne up viande,</l>
<l>Die wilden scaden den lande,</l>
<l n="35">Ende hi bleef sittende in Meden.</l>
<l>Den ghenen gedochte der lelicheden,</l>
<l>Die hem sijn here hadde gedaen,</l>
<l>Ende riep ten Persienen saen,</l>
<l>Dat men Spartacus coninc core,</l>
<l n="40">Want hi waert van rechten hore,</l>
<l>Ende hietene Cyrus, dat luut arfname;</l>
<l>Want hi meende, al eist onbequame</l>
<l>Astiages van desen knechte,</l>
<l>Hi es oer, sijn eist lant bi rechte.</l>
<l n="45">                Astiages verhort die mare,</l>
<l>Ende ontboot sinen neve dare,</l>
<l>Een hiet Darius, alse wijt horen,</l>
<l>Ende heeftene te sone vercoren.</l>
<l>Die quam jegen Cyrus met here.</l>
<l n="50">Die Persiene verloren die were,</l>
<l>Ende vloen van vreesen vanden live.</l>
<l>Doe quamen jegen hem de wive,</l>
<l>Ende ontecten hem tusscen die dien,</l>
<l>Ende riepen: "Waer wildi vlien?"</l>
<l n="55">Dies scaemden hem die Persiene,</l>
<l>Ende vercoeverden van dien vliene,</l>
<l>Ende ontaden die van Meden.</l>
<l>Astiages wart daer ter steden</l>
<l>Verwonnen ende Darius;</l>
<l n="60">Maer hovescelike voer Cyrus:</l>
<l>Nadie maniere den milden neven</l>
<l>Hevet hi den oudervader gegeven</l>
<l>Dat conincrike van Yrcane.</l>
<l>Dariuse liet hi ane</l>
<l n="65">Tlant van Meden, inder gebare</l>
<l>Alse oft siere moeder broeder ware;</l>
<l>Maer dat hi seker wesen woude,</l>
<l>Dat weder an hem keeren soude.</l>
</div>
<div type="subchapter"><head type="subchapter">Van Esopus, ende wie coninghen in Percen waeren. III.</head>
<l>                In Cyrus tiden was Esopus,</l>
<l><pb n="1,97"/> Die favelare, wi lesent dus,</l>
<l>Die de favele conde maken,</l>
<l>Hoe beesten ende vogle spraken.</l>
<l n="5">Hier ute es gemaect Aviaen</l>
<l>Ende andere bouke sonder waen,</l>
<l>Diemen Esopus heet bi namen.</l>
<l>Ware oec iemen dien si bequamen,</l>
<l>Die hevet Calfstaf ende Noydekijn</l>
<l n="10">Ghedicht in rime scone ende fijn.</l>
<l>Souke haer gedichte, hi vinter inne</l>
<l>Spellecheit ende wijsheit van zinne;</l>
<l>Dies willict hier overliden,</l>
<l>Ende voert te miere jeesten tiden.</l>
<l n="15">                Deerste coninc van Persi</l>
<l>Was Cyrus; XXX jaer was hi</l>
<l>Coninc mogende ende rike:</l>
<l>Nie voer hem was sine gelike.</l>
<l>                Cambices sijn sone daer naer</l>
<l n="20">Die regneerde VIII jaer.</l>
<l>                Daer naer II broedere maenden VII;</l>
<l>Daer naer waest in sinen levene</l>
<l>Darius XXXVI jaer,</l>
<l>Ysdaspis sone, wet vorwaer;</l>
<l n="25">XXXVI jaer naer des</l>
<l>Was coninc daer na Xerces.</l>
<l>                VII maende, wi lesent dus,</l>
<l>Waest daer naer Archabanus.</l>
<l>                Acarxerces was daer naer</l>
<l n="30">Coninc in Persen XL jaer.</l>
<l>                Xerces dandere drouch nemmee</l>
<l>Die crone danne maende twee.</l>
<l>                Sogdianus VII maent,</l>
<l>Doe was hem die doot vermaent.</l>
<l n="35">                Darius Nothus drouch de crone</l>
<l>XIX jaer te lone.</l>
<l>                Assuerus was in Persen here</l>
<l>XL jaer met grotere eere.</l>
<l>                Atexerces, die Othus hiet,</l>
<l n="40">XXVI jaer, alsemen ziet.</l>
<l>                Arges, die was Othus sone,</l>
<l>III jaer regneerde die ghone.</l>
<l>                Daer naer Darius die leste,</l>
<l>Dien Alexander al ontveste,</l>
<l n="45">Alse u besceet die bouc hier naer,</l>
<l>Was coninc van Persi VI jaer.</l>
<l>                CC jaer ende XXXIX,</l>
<l>Onder XV coningen gehertich,</l>
<l>Stont dat rike van Persie,</l>
<l n="50">Eert Alexander wan, die vrie.</l>
</div>
<div type="subchapter"><head type="subchapter">Van Cyrus moghenthede, ende wat wondere hi dede. IIII.</head>
<l>                Hort vort van Cyrus vromichede:</l>
<l>Hi diet algader onderdede,</l>
<l>Waerwaert dat hi henen voer,</l>
<l>Hi vermat hem ende swoer</l>
<l n="5">Assierien ende Babylone</l>
<l>Te winne; hi nam here scone,</l>
<l>Ende voer tien lande waert.</l>
<l>Ganges lette sine vaert,</l>
<l>Ene riviere sekerlike,</l>
<l n="10">Die meeste van al erderike,</l>
<l>So dat een ridder, een scone man,</l>
<l>Over dwater swemmen began,</l>
<l>Entie stroem an sinen danc</l>
<l>Droeghene onder, ende verdranc.</l>
<l n="15">Die coninc Cyrus wart erre,</l>
<l>Ende zwoer, eer hi voere iet verre,</l>
<l>Hi soude upt water wreken dan</l>
<l>Die doot van dien sconen man;</l>
<l>Hi soude den stroem, die daer liep,</l>
<l n="20"><pb n="1,98"/> So cranc maken ende so ondiep,</l>
<l>Dat die wijf beneden knien</l>
<l>Over souden waden dien.</l>
<l>Een jaer grouf hi, wien soos wondert;</l>
<l>LX aerme ende vier hondert</l>
<l n="25">Maecte hi ende ledese in dat,</l>
<l>Ende dede dies hi hem vermat.</l>
<l>Nu hevet hi Babylonen belegen,</l>
<l>Daer geen striden en dooch jegen,</l>
<l>Hi ende Darius sijn oem.</l>
<l n="30">Dit dochte Balthasar een droem,</l>
<l>Die coninc daer was inde stede,</l>
<l>Entie achterste coninc mede</l>
<l>Van Nabugodonosors geslachte,</l>
<l>Die Jherusalem wan met crachte,</l>
<l n="35">Ende maecte feeste sinen goden,</l>
<l>Ende hadde die vate vor hem ontboden,</l>
<l>Daermen wilen Gode teeren</l>
<l>Mede diende inden tempel ons Heren.</l>
<l>Doe sach hi waer ene hant screef</l>
<l n="40">III wort, dat aldaer staende bleef,</l>
<l>Die meenden, dat sijn rike ware</l>
<l>Ghetellet ende geproevet int sware,</l>
<l>Ende versceden oec van heme,</l>
<l>Ende God wille dat ment hem neme</l>
<l n="45">Dien van Persen entie van Meden</l>
<l>Met harde groter vromecheden.</l>
<l>                Nu hort wonder van Babylone,</l>
<l>Hoe groet, hoe staerc waest ende hoe scone.</l>
</div>
<div type="subchapter"><head type="subchapter">Van Babylonen, hoe groot ende hoe staerc het was. V.</head>
<l>                Babylonie was ene stat,</l>
<l>Die rijcste daer coninc noint voeren zat,</l>
<l>Staende in een plein up ene riviere,</l>
<l>Viercante met houken viere:</l>
<l n="5">Van elken houke toten anderen</l>
<l>XV<hi rend='sup'>M</hi> passe int wanderen.</l>
<l>Elc pas hevet voete vive,</l>
<l>Ende elc voet, daer ic af scrive,</l>
<l>Die es XVI dumael lanc.</l>
<l n="10">Deser stede ommeganc</l>
<l>Die es sekerlike dus,</l>
<l>Alse ons scrivet sente Jheronimus.</l>
<l>Dat balefroit van gere stat</l>
<l>Entie hoghe tor, daer ghi dat</l>
<l n="15">Hier te voren af horet iet,</l>
<l>Daer God die tongen omme sciet,</l>
<l>Die indie Byble hetet Babel,</l>
<l>Ende Nembroche te deele gevel.</l>
<l>Daer waren temple marberine,</l>
<l n="20">Ende daer in grote beelden goudine;</l>
<l>Die straten van marbere diere,</l>
<l>Vergout in meneger maniere,</l>
<l>Ende anders scrijftmen van desen,</l>
<l>Dat ongelovelijc dinct wesen.</l>
<l n="25">Dit es hier geset omme dat,</l>
<l>Dat moghentheit, veste no stat,</l>
<l>Jegen die gramscap van onsen Here</l>
<l>Es niet te rekenne min no mere.</l>
<l>Wart gheorlovet, dat men mochte</l>
<l n="30">Dat besien, of ment besochte,</l>
<l>Die hoghe stat daer de stede stoet,</l>
<l>Die so edel was ende so ghoet,</l>
<l>Sone vondemen anders gene saken</l>
<l>Dan der leuwen enter draken</l>
<l n="35"><pb n="1,99"/> Haghen, bossch ende gestruren;</l>
<l>Els dan die tegline muren,</l>
<l>Die al noch hooch staen aldaer,</l>
<l>Ende sidert over menech jaer</l>
<l>Vermaect waren inder maniere,</l>
<l n="40">Dat mer in sluten soude de diere:</l>
<l>Anders binnen eist al wostine,</l>
<l>Hol ende dal ende grote rivine.</l>
</div>
<div type="subchapter"><head type="subchapter">Hoe Cyrus Babylonien wan. VI.</head>
<l>                Cyrus viel vor die stede,</l>
<l>Alsic u eersten weten dede,</l>
<l>Die sulc was dat niemen dochte</l>
<l>Dat mense winnen of maken mochte.</l>
<l n="5">Die Eufrate, die grote riviere,</l>
<l>Die mids loept dordie stede diere,</l>
<l>Grouf hi in so meneghen beken,</l>
<l>Dat hi binnen es gestreken</l>
<l>Biden ghate ende biden boghe,</l>
<l n="10">Daer soe liep dorden mure hoghe.</l>
<l>Daer so slougen si menegen doot,</l>
<l>Ende Balthasar, de coninc groot,</l>
<l>Verloos lijf, lant ende crone,</l>
<l>Dachterste van Babylone;</l>
<l n="15">Ende Cyrus oem Darius</l>
<l>Die wart here daer na aldus,</l>
<l>Ende was out LXII jaer.</l>
<l>Daniele vant hi daer,</l>
<l>Dien propheete, vul wijsheden,</l>
<l n="20">Dien voerdi mettem in Meden,</l>
<l>Ende nammene te sinen rade,</l>
<l>Ende settene inden hogesten grade</l>
<l>Onder alle sine baroene.</l>
<l>                Dese vorseide in sinen doene</l>
<l n="25">Scone vander maget Marien,</l>
<l>Ende sprac in siere prophetien.</l>
<l>Hi seide: gehouwen ware een steen</l>
<l>Uten berghe sonder hant engeen.</l>
<l>Die berch dats die moeder ons Heren,</l>
<l n="30">Groot van dogeden, vul van eeren;</l>
<l>Ute hare quam dongehouwen steen:</l>
<l>Dat was, sonder man engheen,</l>
<l>Jhesus Cristus die Gods sone.</l>
<l>Wel met rechte es steen de ghone;</l>
<l n="35">Want so wie so up hem vallet</l>
<l>(Dats die onhovescelike van hem callet),</l>
<l>Hi blivet verdorven over een;</l>
<l>Ende up wien so vallet oec de steen</l>
<l>(Dats wie so sire gramscap geburt),</l>
<l n="40">Hi wert al te sticken ghescuert.</l>
<l>                Cyrus name, weet voerwaer,</l>
<l>Was twee hondert ende X jaer</l>
<l>Van Ysayen genoemt te voren,</l>
<l>Eer hi ten rike wart gecoren,</l>
<l n="45">Ende seide, dat God selve woude</l>
<l>Dattem die werelt bughen soude,</l>
<l>Ende dat hi soude laten gaen</l>
<l>Die Jueden, die waren gevaen,</l>
<l>Ende sinen tempel weder maken,</l>
<l n="50">Dien die van Babylonen braken.</l>
<l>Aldus gevielt: doe hi wan</l>
<l>Babylonien, gaf hi dan</l>
<l>Den Jueden orlof danen te keerne,</l>
<l>Den tempel te makene, Gode te eerne,</l>
<l n="55">Ende si den cost namen te datte</l>
<l>Selve van sijns selves scatte.</l>
<l>                Darius was tien tiden doot,</l>
<l>Ende al tlantscap cleene ende groot</l>
<l><pb n="1,100"/> Quam hem an; doe scalt hi quite</l>
<l n="60">Alle die Jueden met vlite.</l>
</div>
<div type="subchapter"><head type="subchapter">Hoe Cyrus vrijede de Jueden. VII.</head>
<l>                In coninx Cyrus derde jaer</l>
<l>Porreden uten lande daer</l>
<l>Omtrent L dusent man,</l>
<l>Ende Cyrus sendde mettem dan</l>
<l n="5">IIII<hi rend='sup'>M</hi> ende CCCC stic</l>
<l>Alrande vate, so meene ic,</l>
<l>Daermen, nadien rechten zede,</l>
<l>Dien tempel soude dienen mede.</l>
<l>Dat was dat LXXste jaer</l>
<l n="10">Van haren vangnessen swaer.</l>
<l>Si voeren in Jherusalem</l>
<l>Entie vate Gods met hem.</l>
<l>Eerst maecten si den outaer,</l>
<l>Ende daden Gode offrande daer,</l>
<l n="15">Ende doe fondeerden si den tempel:</l>
<l>Hare geburs namens quade exempel,</l>
<l>Ende lettedse met haren twiste,</l>
<l>Also dats Cyrus niet en wiste;</l>
<l>Ende binnen dien XXX jaren,</l>
<l n="20">Dat Cyrus crone drouch te waren,</l>
<l>Sone mochten si in ghenen saken</l>
<l>Mans hoghe den tempel maken.</l>
<l>                Vanden Jueden laten wi bliven,</l>
<l>Ende sullen Cyrus jeeste vort scriven.</l>
<l n="25">                Doe Cyrus lach voer Babylone,</l>
<l>Vernam hi, dat met helpen scone</l>
<l>Cressus quam, coninc van Liden,</l>
<l>Omme te ontsettene tien tiden</l>
<l>Babylonen, die vaste port;</l>
<l n="30">Maer Balthasar wart eer vermort,</l>
<l>Entie stat gewonnen mede,</l>
<l>Eer hi mochte ontsetten die stede.</l>
<l>Hier omme wart Cyrus sijn viant,</l>
<l>Ende nam sijn volc altehant,</l>
<l n="35">Ende trac te Liden waert sijn here,</l>
<l>Op Cressuse, oft hi vonde were,</l>
<l>Te danckene sinen groten ofjonst.</l>
<l>Cressus ne mochte gehelpen const</l>
<l>Van orloghen, noch al sijn scat,</l>
<l n="40">Hine moeste bliven mat</l>
<l>Ende van Cyruse ghevaen.</l>
<l>Doch so lietene Cyrus gaen,</l>
<l>Ende gaf hem weder lijf ende lant;</l>
<l>Want hi verhorde ende bevant,</l>
<l n="45">Dattem die Grieken quamen</l>
<l>Alle te hulpen te samen:</l>
<l>So lief hadsine, wet vorwaer,</l>
<l>Haddi hem ghesijn te swaer,</l>
<l>Die Grieken hadden, sonder waen,</l>
<l n="50">Cyruse met wighe bestaen.</l>
</div>
<div type="subchapter"><head type="subchapter">Hoe Cyrus Cressuse anderwaerven vinc. VIII.</head>
<l>                Anderwaerven Cressus dochte,</l>
<l>Dat hi hem verweren mochte,</l>
<l>Ende Cyrus heeftene bestaen</l>
<l>Ende heeftene anderwaerf gevaen.</l>
<l n="5">Up eene hort dedine binden,</l>
<l>Ende dede omme vier daer sinden,</l>
<l>Ende soudene verbernen up de hort,</l>
<l>Maer dat een groot reghen wort,</l>
<l>Die daer blusscede den brant,</l>
<l n="10">Ende men dat bi redene vant,</l>
<l>Dat hi daer bi quite ware:</l>
<l>Dus ontginc hi vandien vare.</l>
<l>Up dit gheluc wart hi verwaent.</l>
<l><pb n="1,101"/> Daer hi eens sit ende vermaent</l>
<l n="15">Dat hi so rike ware van scatte</l>
<l>(Men seget oec voer warheit datte,</l>
<l>Dat nie coninc wart so rike),</l>
<l>Antworddem een man wiselike:</l>
<l>"Niemen verwane hem up sijn goet,</l>
<l n="20">Dat niemene sekerheit en doet;</l>
<l>Want daventure es sere fel."</l>
<l>Snachts dochtem in drome wel,</l>
<l>Dattem Jupiter maecte nat,</l>
<l>Entie zonne droghede dat.</l>
<l n="25">Die dochter spellet hem also houde,</l>
<l>Ende seide dat menne crucen soude,</l>
<l>Ende bernen soude metter pine,</l>
<l>Ende droghen mettien zonnescine.</l>
<l>Dit gheviel hem eer hi staerf,</l>
<l n="30">Want Cyrus vingene anderwarf,</l>
<l>Ende heeftene te winde gehangen:</l>
<l>Dus was gedaen sijn ontgangen.</l>
<l>Dus nam ende jammerlike</l>
<l>Van Lyden dat conincrike.</l>
</div>
<div type="subchapter"><head type="subchapter">Watin Cyrus ghevel, ende oec sine doot. IX.</head>
<l>                Al hadde Cyrus indien tiden</l>
<l>Verwonnen den coninc van Liden,</l>
<l>Hem bleef wederstoot int lant,</l>
<l>So dat hi eene maniere vant,</l>
<l n="5">Daer hise mede dwanc onsachte endewel,</l>
<l>Ende gaf hem orlof vrouwen spel,</l>
<l>Singhen, dansen ende baleeren,</l>
<l>Te doene weltijt dat sijs begeren.</l>
<l>Doe dochtem vrouwen ende wijn</l>
<l n="10">So genougelijc leven sijn,</l>
<l>Dat si der wapenen al verghaten:</l>
<l>Dus dedi hem dorloghe laten,</l>
<l>Ende vergheeten metter weelden,</l>
<l>Dat si waren stoute heelden.</l>
<l n="15">Daer naer Cyrus, diet al verwan,</l>
<l>Soude eene riviere liden dan,</l>
<l>Hiet Araxes, om meerre lant</l>
<l>Te bringene onder sine hant.</l>
<l>Daer moesti vander eeren beeten.</l>
<l n="20">Die coninghinne van Messageten</l>
<l>Quam met wighe hem te gemoete,</l>
<l>Ende waerpene onder die voete,</l>
<l>Ende sconfierde al sijn here,</l>
<l>Ende vingene indier were.</l>
<l n="25">Soe nam sijn hooft met overmoede,</l>
<l>Ende waerpt in een vat met bloede.</l>
<l>Soe seide: "Du begeres oint dat,</l>
<l>Nu drinc bloet ende make di sat!"</l>
<l>Wapene! waer sullen wi ons bekeren?</l>
<l n="30">Wat prisen wi de grote heren?</l>
<l>Waer sullen wi aerme keytive?</l>
<l>Nu es hier doot van eenen wive</l>
<l>Een die meeste here genouch,</l>
<l>Die ie ter werelt crone drouch!</l>
<l n="35">                In Cyrus tiden was coninc te Rome</l>
<l>Tarquinius, alsict ghome,</l>
<l>Die overdeghe bi toenamen.</l>
<l>Hi quam ande crone met scamen;</l>
<l>Want hi slougher omme sinen sweer,</l>
<l n="40">Tullius Servilius, die eer</l>
<l>Voer hem hadde coninc gewesen.</l>
<l>Wi vinden lesende van desen,</l>
<l>Dat hi te Rome eerst vant prisoene,</l>
<l>Kaerkeren, boyen tsinen doene,</l>
<l n="45">Daermen met torment den man,</l>
<l>Ende hi visierde eerst den ban,</l>
<l><pb n="1,102"/> Diemen mesdadegen soude geven.</l>
<l>Sindent wart hi tslands verdreven</l>
<l>Omme Tarquine sinen sone;</l>
<l n="50">Want vercracht hadde de ghone</l>
<l>Eene joncvrouwe wel geboren,</l>
<l>Die wij Lucriane noemen horen.</l>
<l>                In Cyrus tiden regneerde mede</l>
<l>Tote Atheenen indie stede</l>
<l n="55">Pistarcus, die verdreven waert.</l>
<l>Doe visierdi nieuwen aert,</l>
<l>Hoe hi mochte werden here,</l>
<l>Messelike in vele kere;</l>
<l>So dat hi hem wonden dede,</l>
<l n="60">Scoren ende gheselen mede,</l>
<l>Ende hi quam also indie port.</l>
<l>Dat volc dedi roupen vort,</l>
<l>Ende scuerde sine cledere tien stonden,</l>
<l>Ende toghedem lijctekijn van wonden,</l>
<l n="65">Die hi dor die stat hadde ontfaen,</l>
<l>Ende seide, wiet hem hadde gedaen.</l>
<l>Oec seidi: "Dat die Senature</l>
<l>Mi haten, dats jegen de nature:</l>
<l>Hets al omme der meenten recht."</l>
<l n="70">Met desen worde wart hi echt</l>
<l>Vander ghemeenten here gecoren,</l>
<l>Ende daden hem gaen serianten voren,</l>
<l>Die sijns lijfs namen waer,</l>
<l>Ende bleef here XXXIII jaer.</l>
<l n="75">Ene dochter haddi, alsict vinde,</l>
<l>Die een jongelinc verminde,</l>
<l>Diese eens custe al openbare,</l>
<l>Aldaer hi ontmoete hare.</l>
<l>Die moeder wildene doen ontliven;</l>
<l n="80">Doe sprac die vader: "Het moet bliven.</l>
<l>Of wi hem dat lijf afwinnen,</l>
<l>Die ons hertelike minnen,</l>
<l>Wat wildi dan dat men met hem doe,</l>
<l>Die ons ontliveden, wisten si hoe?"</l>
</div>
<div type="subchapter"><head type="subchapter">   Van Cambices, Cyrus sone. X.</head>
<l>                Na Cyrus wart coninc sijn sone,</l>
<l>Cambices so hiet die ghone.</l>
<l>Die vader haddem in sijn leven</l>
<l>Die stat van Ninive ghegheven;</l>
<l n="5">Daer drouch hi crone, wet vorwaer,</l>
<l>In Cyrus leven XII jaer;</l>
<l>Maer in Percen naden vader</l>
<l>Ne maer VIII jaer algader.</l>
<l>Alse hem anquam des vaders rike,</l>
<l n="10">Verhief hi hem so condechlike,</l>
<l>Ende screef met an menech rike,</l>
<l>Dat si hem alle ghemeenlike</l>
<l>Souden wesen onderdaen;</l>
<l>Maer si ontseident also saen.</l>
<l n="15">Doe sendi uut met groter were</l>
<l>Olofernus ende sijn here,</l>
<l>Ende hiet hem, dat hi niemens vermede,</l>
<l>Ende hi alle dafgode afdede;</l>
<l>Want hi wille dat menne god hiete,</l>
<l n="20">Ende andere gode te makene niete.</l>
<l>Olofernus die dwanc al,</l>
<l>Steden, borghen, berch ende dal;</l>
<l>So dat hi quam ter Jueden lande,</l>
<l>Die vrucht hadden vordie viande</l>
<l n="25">Vander stat van Jherusalem.</l>
<l>Olofernus die maecte hem</l>
<l>Ende belach Beculia,</l>
<l>Eene stat Jherusalem na,</l>
<l>Der Joden inganc, des lants sit.</l>
<l n="30">Daer was eene Juedinne, hiet Judit,</l>
<l>So scone dattet wonder was.</l>
<l>Si ginc totem; hi mercte das,</l>
<l>Dat soe was so wel gedaen,</l>
<l>Hi wart met haerre minnen bevaen.</l>
<l n="35">Nachts waendi pleghen sire minnen,</l>
<l>Ende, alse si quam ter tenten binnen,</l>
<l><pb n="1,103"/> Vant soene met slape bedreghen,</l>
<l>Ende hevet hem thovet afgeslegen;</l>
<l>Dat drouch soe binnen indie stat.</l>
<l n="40">Al there wart gesconfiert bi dat,</l>
<l>Ende vloen henen metter spoet;</l>
<l>Die Jueden hadden al dat goet.</l>
<l>In Scolastica machmen lesen</l>
<l>Meer ende langer dinc van desen.</l>
</div>
<div type="subchapter"><head type="subchapter">Cambices zeden ende sine daden. XI.</head>
<l>                Cambices hadde vele namen:</l>
<l>In dietsche ystorien alte samen</l>
<l>Seget dat hi Nabugodonosor hiet;</l>
<l>Hesdras en noemtene so niet:</l>
<l n="5">Atarxerces oft Assuerus</l>
<l>Heetmenne, wi vindent dus:</l>
<l>Dus so haddi namen viere.</l>
<l>Hi was van so felre maniere,</l>
<l>Dat hi sinen rechtre dede</l>
<l n="10">Villen alle sine lede,</l>
<l>Want hi valsceit hadde gedaen,</l>
<l>Ende dedene up een zitten slaen.</l>
<l>Doe ginc hi ende sette upte gone</l>
<l>Teenen bailliu des mans sone,</l>
<l n="15">Omme dat hi te meer ontsaghe</l>
<l>Onrecht te wesene in sinen dage.</l>
<l>Verwoet was hi ende onghesinnet,</l>
<l>Dese Cambices, alsement kinnet:</l>
<l>Hi vermat hem in sinen zin,</l>
<l n="20">Hi soude weten dat beghin,</l>
<l>Van wanen dat Nylus quame,</l>
<l>Eene riviere waest vander name,</l>
<l>Die coemt uten Paradise;</l>
<l>So verre voer hi dattem spise</l>
<l n="25">Ghebrac, ende hi dordien noot</l>
<l>Moeste slaen sijn volc te doot</l>
<l>Entie eten, ende keren.</l>
<l>Nochtan en consti niet geleeren,</l>
<l>Wanen Nylus quame doch:</l>
<l n="30">Doch bespottene Yrcanus noch.</l>
<l>                Dese Cambices, alsict vant,</l>
<l>Verwan van Egypten tlant,</l>
<l>Ende bracht onder trike van Persi;</l>
<l>Hare gode onwerde hi,</l>
<l n="35">Apis entie andere mede;</l>
<l>Hare templen hi vellen dede.</l>
<l>Daer naer soudi senden baroene</l>
<l>Omden temple van Amone</l>
<l>In Lybien, datmen vellen soude</l>
<l n="40">Ende roven vandien goude.</l>
<l>Daer verloos hi sonder were</l>
<l>Vele volx van sinen here:</l>
<l>Indie zantzee dat si versmorden</l>
<l>Inden groten wint van norden.</l>
</div>
<div type="subchapter"><head type="subchapter">Phyctahoras zeden. XII.</head>
<l>                Egypten verloos sine crone</l>
<l>Bi desen Cambices onscone,</l>
<l>Ende was sonder coninc daer naer</l>
<l>Hondert ende XI jaer.</l>
<l n="5">Dese Cambices maecte scone</l>
<l>In Egypten Babylone.</l>
<l>                In sinen tiden verboot hi mede</l>
<l>Dien van Jherusalem der stede,</l>
<l>Dat si den tempel niet en wrochten,</l>
<l n="10">Dien Jueden, die genade sochten.</l>
<l>Doe bleef dwerc staende daer naer,</l>
<l>Naer dat hi doot was II jaer.</l>
<l>                In sinen tiden, alsiet las,</l>
<l>Was die wise Pyctagoras,</l>
<l n="15">Dat was die alre eerste man</l>
<l>Die philosophen name gewan;</l>
<l>Want men vragedem, wat hi ware:</l>
<l>Doen wildi al openbare</l>
<l><pb n="1,104"/> Hem dus vroeden name niet geven;</l>
<l n="20">Want die name die was bleven</l>
<l>Den VII vroeden van Atheene,</l>
<l>Ende daer af was hi niet gemene;</l>
<l>Ende hi seide al openbare,</l>
<l>Dat hi philosophe ware,</l>
<l n="25">Dat was meester der wijsheden:</l>
<l>Van desen leestmen in vele steden.</l>
<l>                Hi was van Samos geboren,</l>
<l>Ende voer in Egypten, omme horen</l>
<l>Der sterren const, die sere es scone;</l>
<l n="30">Daer naer voer hi te Babylone,</l>
<l>Omme te leerne in sinen zin</l>
<l>Vander werelt dat beghin.</l>
<l>Hi voer te Creten, te Lacedemone,</l>
<l>Omme te leerne die wette scone,</l>
<l n="35">Die maecten Ligurrus ende Monos.</l>
<l>Doe so quam hi te Cronnos,</l>
<l>Ende vant volc, dat vromech was,</l>
<l>Die wilden hem bewinden das,</l>
<l>Dat si lieten goede nature,</l>
<l n="40">Ende hilden hem in luxure.</l>
<l>Die leerdi met worden mede,</l>
<l>Ende met volgene goede zede,</l>
<l>Dat si die dorperhede lieten,</l>
<l>Ende hem zonden began verdrieten.</l>
<l n="45">                Na sine doot, omme goede exemple,</l>
<l>Maectemen sijn huus een tempel.</l>
<l>Hort hier vort na dese saken</l>
<l>Des wijs Pictagoras spraken.</l>
</div>
<div type="subchapter"><head type="subchapter">Van sinen sproken. XIII.</head>
<l>                Men sal emmer daer toe zien,</l>
<l>Datmen scuwen sal ende vlien</l>
<l>Ende ofjagen talre stonde</l>
<l>Vanden lachame dongesonde,</l>
<l n="5">Vander herten den dommen raet,</l>
<l>Vanden buke die overdaet,</l>
<l>Ende onwetentheit vanden zinne,</l>
<l>Ende van der stat die onminne,</l>
<l>Ende uten huse nijt ende hate,</l>
<l n="10">Ende van alre dinc onmate.</l>
<l>                Pyctagoras spreect dit allene:</l>
<l>Der vriende dinc es al gemeene.</l>
<l>Up II dinc sullen wi ons beraden,</l>
<l>Wat wi doen sullen ende wat wi daden;</l>
<l n="15">Houden der waerhede gebode,</l>
<l>Want die bringen ons naest Gode.</l>
<l>                Die was dat Pictagoras riet:</l>
<l>Ne ganc boven mate niet;</l>
<l>Ende alse du sies eenen man,</l>
<l n="20">Daer verwaende haest es an,</l>
<l>Die en soudstu niet gram maken</l>
<l>Met genen dorperliken saken.</l>
<l>Hout den steden haer recht.</l>
<l>Droufheit van zinne vervecht.</l>
<l n="25">Dune souts in dijn huus niet halen</l>
<l>Lieden van te vele talen.</l>
<l>                Nu hort vort van hem sijn dolen:</l>
<l>Hi sprac eerst van Griexen scolen,</l>
<l>Dat die ziele onstervelijc ware,</l>
<l n="30">Ende dat soe nu hier, nu dare,</l>
<l>Van eenen lachame inden anderen</l>
<l>Plaghe varen ende wanderen,</l>
<l>Nu in beesten, nu in lieden.</l>
<l>Van hem selven wildi bedieden,</l>
<l n="35">Dat hem ghedochte wel van desen,</l>
<l>Dat sine ziele hadde gewesen</l>
<l>In IIII andere man, sijt seker das,</l>
<l>Eer hi wart Pictagoras;</l>
<l>Ende dinc, die nu sijn ende liden,</l>
<l n="40">Sullen noch sijn ende tanderen tiden;</l>
<l>Ende meneghe andere dolinge mede,</l>
<l>Die hier niet els ware dan dulhede.</l>
<l>                Eene aventure vertellet ons dus</l>
<l>In sinen tiden Valerius.</l>
<l n="45">Hi seghet dat Pyctagoras liet</l>
<l>II jongren, dien dit es gesciet</l>
<l>Dat si hem also onderminden,</l>
<l>Dat hem deen wilde laten binden</l>
<l><pb n="1,105"/> Over den anderen, daer hi lach</l>
<l n="50">Van sinen live up eenen dach;</l>
<l>Want hi die eer lach gebonden,</l>
<l>Hi bejagede so vele stonden,</l>
<l>Dat hi hem thuus soude maken</l>
<l>Ende besetten sine saken,</l>
<l n="55">Ende liet sinen gheselle borghe</l>
<l>Van diere anxtelikere sorghe.</l>
<l>Alse die dach naken began,</l>
<l>So bespotte die tyran</l>
<l>Sinen pant, die ginder lach,</l>
<l n="60">Want comen ware die leste dach.</l>
<l>Dander seide: "Dits al niet,</l>
<l>Mijn vrient sal doen dat hi behiet."</l>
<l>Tier selver wilen enter stonde,</l>
<l>Alse hijt belovede metten monde,</l>
<l n="65">Quam dander lossen sinen pant.</l>
<l>Dies wonderde dien tyrant,</l>
<l>Ende scaltene quite vander doot</l>
<l>Omme die getrouwechede groot,</l>
<l>Ende bat hem lieden na desen,</l>
<l n="70">Dat hi die derde moeste wesen.</l>
<l>                Siet hier gherechter lieven cracht,</l>
<l>Die dat sterven niet en acht,</l>
<l>Entie de wreetheit sachten leert,</l>
<l>Ende haetscap in minne keert!</l>
</div>
<div type="subchapter"><head type="subchapter">Van II broederen, heren van Perscen, ende hoe Darius coninc wart. XIIII.</head>
<l>                Na Cambices, die VIII jaer</l>
<l>Coninc was, dit wet vorwaer,</l>
<l>Wart coninc daer een baroen</l>
<l>Wonderlijc quaet in sijn doen.</l>
<l n="5">Cambices die en hadde geen kint,</l>
<l>So dat hi dat in drome vint,</l>
<l>Dat sijn broeder sekerlike</l>
<l>Naer hem soude hebben trike;</l>
<l>Dies hiet hi den broeder verslaen.</l>
<l n="10">Maergis hevet dit verstaen,</l>
<l>Sijn broeder, ende trac een swaert,</l>
<l>Ende doodde hem selven metter vaert.</l>
<l>                Dese dinc was so bedect,</l>
<l>Dat vor nieman wart vertrect;</l>
<l n="15">Want alleene wist een sijn raet,</l>
<l>Die nauwe decte die overdaet.</l>
<l>Alse Cambices was verstorven,</l>
<l>Hevet die ghene trike verworven</l>
<l>In diere gelike, indier gebare,</l>
<l n="20">Alse oft te Margis behoef ware,</l>
<l>Ende nam Pantey te wive,</l>
<l>Cyrus dochter; maer indien live</l>
<l>Sone was hi maer VII maent,</l>
<l>Ende teersten dat hi sterven waent,</l>
<l n="25">Brochti sinen broeder vort,</l>
<l>Ende seidem in waerre wort,</l>
<l>Dat Margis ware Cyrus sone.</l>
<l>In Persen dede men lichte tgone;</l>
<l>Want den coninc no sine kinder</l>
<l n="30">Sach harde selden iemen ginder,</l>
<l>Sonder gewapent ende versiert</l>
<l>Oft ontekent oft onvisiert,</l>
<l>Sonder sijn heimelike raet.</l>
<l>Alse die ghene trike ontfaet,</l>
<l n="35">So minderde hi den tribuut,</l>
<l>Omme te hebbene der meenten luut</l>
<l>Mettem, dat si hem waren hout.</l>
<l>Mettien een edel man, een out,</l>
<l>Een wijs, mercte dese dinc,</l>
<l n="40">Die met boden aneginc</l>
<l>Siere dochter, eere vander partien</l>
<l>Van des coninx, des heren amien,</l>
<l>Ende dede hare vraghen tghone,</l>
<l>Oft hi ware Cyrus sone.</l>
<l n="45">Soe ontboot, dat soes niet en wiste</l>
<l>Noch geweten conste bi liste;</l>
<l>Want elke amie woende allene,</l>
<l>Ende niemen met anderen gemene.</l>
<l>Die vader ontboot doe hare,</l>
<l n="50">Alse hi quame slapen dare,</l>
<l><pb n="1,106"/> Dat soe taste ende besiet,</l>
<l>Weder hi oren hadde of niet;</l>
<l>Want Cambices hadde daer te voren</l>
<l>Dien afgesneden beede sine oren,</l>
<l n="55">Dies selves Hermeides broeder.</l>
<l>Bider dochter wart hijs vroeder,</l>
<l>Dat hi was al sonder oren:</l>
<l>Des wart sine doot ghesworen.</l>
<l>VII waren diere gesellen,</l>
<l n="60">Die dit onrecht wilden vellen,</l>
<l>Ende quamen gewapent tier zale;</l>
<l>Si sloughen doot altemale</l>
<l>Diese werden, si waren gram,</l>
<l>So datmen bet vort bequam,</l>
<l n="65">Daer die raetsiere waren, die VII;</l>
<l>Twee daeden sire vanden levene</l>
<l>Ende sloughen den coninc doot.</l>
<l>Dese twee broederen, wet al bloot,</l>
<l>Ne waren heren niet een jaer.</l>
<l n="70">Grote bliscap so was daer,</l>
<l>Dat trike was te rechte comen,</l>
<l>Dat tonrechte was genomen.</l>
<l>                Trike van Persen dat stont dan</l>
<l>An VII edele raetsman:</l>
<l n="75">Magus hietse dystorie scone.</l>
<l>Die VII waren van edelen doene,</l>
<l>Ende proeveden, hoe men sal gemecken,</l>
<l>Wien men mach ter cronen trecken,</l>
<l>So dat si vonden woch ter cure,</l>
<l n="80">Ende bevalent der aventure.</l>
<l>Si maecten bi haer selves danc,</l>
<l>Dat si ter zonnen upganc</l>
<l>Up hare orssen comen souden</l>
<l>Int vrijthof, ende si wouden,</l>
<l n="85">So wies ors dat daer teersten nijede,</l>
<l>Dat men dien te coninge wijede.</l>
<l>                Darius, Ysdaspis sone,</l>
<l>Waser een, ende was die ghone</l>
<l>Die de crone sere begherde.</l>
<l n="90">Hi die wachte sine paerde</l>
<l>Vragedem, hoe die dinc ware;</l>
<l>Doe seide hijt hem al openbare.</l>
<l>"Neen," sprac dander, "laet u sorghen,</l>
<l>Ghi wert here upten dach van morgen."</l>
<l n="95">Nachts alst was in donkeren tiden,</l>
<l>Dedi sijns heren ors riden</l>
<l>Eene merie int vrijthof,</l>
<l>Also dat niemen wiste daer of.</l>
<l>Des maergens alse die VII quamen</l>
<l n="100">Up hare orssen daer te samen,</l>
<l>Darius ors dat ghedochte</l>
<l>Der merien, alst nature sochte,</l>
<l>Ende wart neiende te hant.</l>
<l>Die VI vielen neder int sant,</l>
<l n="105">Ende groetene coninc ende here;</l>
<l>Doch was Darius geboren eere</l>
<l>Vanden coningen sekerlike.</l>
<l>Thant nam hi in huwelike</l>
<l>Cyrus dochter Pantey.</l>
<l n="110">XXXVI jaer regneerde hi.</l>
</div>
<div type="subchapter"><head type="subchapter">Hoe Zorobabel an Darius quam. VI.</head>
<l>                Desen Darius kende wel</l>
<l>Die goede Juede Zorobabel,</l>
<l>Ende was in Cambices tiden</l>
<l>Comen an des Darius zide</l>
<l n="5">Te siene, oft hi des coninx gedochte</l>
<l>Bi desen prence verkeren mochte;</l>
<l>Maer dat en diedde altoos niet.</l>
<l>Heimelike hi doe Dariuse riet,</l>
<l>Dat hi Gode van Ysrael</l>
<l n="10">Belovede ende hilde wel,</l>
<l>Waert dat hine coninc maken woude,</l>
<l>Dat hi sinen tempel soude</l>
<l>Verheffen in Jherusalem.</l>
<l>Zorobabel die quam an hem,</l>
<l n="15">Doe hi wiste dat hi coninc was;</l>
<l>Eer hi woch voer beval hi das,</l>
<l>Dat men metsen soude seere.</l>
<l><pb n="1,107"/> Darius die dede hem eere</l>
<l>Alse saen alse hi daer quam;</l>
<l n="20">Want hine tsinen bedde nam,</l>
<l>Ende een was vanden drien,</l>
<l>Die tsinen live soude sien.</l>
<l>                Darius hadde gemaket feeste;</l>
<l>Van sinen lande alle die meeste</l>
<l n="25">Waren comen, alse hi behiet.</l>
<l>Nachts en mochti slapen niet,</l>
<l>Ende gaf een raedchel hem drien,</l>
<l>Die tsinen live moesten zien,</l>
<l>Ende vragede: wat machtichst mochte sijn,</l>
<l n="30">So die coninc, so die wijn,</l>
<l>So dat wijf? die tscoenste ontbonde</l>
<l>Entie scoenste antworde vonde,</l>
<l>Hi soudem doen vele eeren.</l>
<l>Des maergens quamen vor die heren</l>
<l n="35">Die drie, ende deen sprac openbare,</l>
<l>Dat die coninc machtichst ware;</l>
<l>Want die mensche es bi naturen</l>
<l>Coninc vanden creaturen,</l>
<l>Entie coninc dwinget gereet,</l>
<l n="40">Ende doet hem doen al dat hi heet.</l>
<l>                Dander hevet daer vort bracht,</l>
<l>Dat die wijn es van meerre cracht;</l>
<l>Want het coemt al vanden zinne,</l>
<l>Dat die mensche hevet inne,</l>
<l n="45">Dat hi es boven creaturen;</l>
<l>Ende oec eist scout der aventuren,</l>
<l>Dat die coninc boven es;</l>
<l>Maer die wijn, des sijt ghewes,</l>
<l>Die verwinnet met siere cracht</l>
<l n="50">Menschen zin ende coninx macht,</l>
<l>Ende maket al vergeten mede</l>
<l>Vroetscap ende mogenthede.</l>
<l>                Die wise, vroede Zorobabel</l>
<l>Togede dat bi redenen wel,</l>
<l n="55">Dat boven gaet der vrouwen cracht;</l>
<l>Want soe leven ende macht</l>
<l>Den coninc gevet entien man,</l>
<l>Die den wijngaert winnen can.</l>
<l>Oec en es niemene so vroet.</l>
<l n="60">Hine laet sijn lijf of stort sijn bloet</l>
<l>Omme sijn wijf, alst es te doene;</l>
<l>Hine es so bloot, hine wert coene</l>
<l>Omme te behoudene sijns wijfs ere.</l>
<l>"Ic sach ende kende," seiti, "eenen here,</l>
<l n="65">Eenen coninc, dien, daer hi zat,</l>
<l>Sine amie gaf menegen plat;</l>
<l>Was soe blide, so was hi vro,</l>
<l>Ende was soe droeve, hi was also.</l>
<l>Nochtan hevet die moghenthede</l>
<l n="70">Boven allen saken die waerhede:</l>
<l>Soes euwelijc ende can niet verkeren,</l>
<l>Hare macht en can minderen no meren."</l>
</div>
<div type="subchapter"><head type="subchapter">Hoe Zorobabel sinen wille ghewan. XVI.</head>
<l>                Alle die lieden seiden wel,</l>
<l>Dat dbeste sprac Zorobabel,</l>
<l>Ende seiden, heren ende coninc,</l>
<l>Dat waerheit ware boven alle dinc.</l>
<l n="5">Doe sprac Darius: bade dat hi woude;</l>
<l>Want hijt hem gerne geven soude.</l>
<l>Zorobabel eeschte an hem,</l>
<l>Dat hi in Jherusalem</l>
<l><pb n="1,108"/> Den tempel Gods soude doen maken.</l>
<l n="10">Den coninc gedochte der saken,</l>
<l>Dat hijt wilen Gode behiet,</l>
<l>Ende scrivet ende ghebiet,</l>
<l>Dat niemene hem daer toe en sette,</l>
<l>Dat hi iet den Jueden lette;</l>
<l n="15">Maer dat men up sinen scat</l>
<l>Den tempel make; hi wille dat</l>
<l>Die vate ons Heren waren gegeven,</l>
<l>Die noch waren achterbleven,</l>
<l>Sidert dat Cyrrus crone drouch.</l>
<l n="20">Zorobabel keert vro genouch,</l>
<l>Ende voerde mettem ander scaren</l>
<l>Harde vele Jueden, die waren</l>
<l>Noch int lant, die alle met hem</l>
<l>Waren in Jherusalem,</l>
<l n="25">Ende vulmaecten den tempel daer,</l>
<l>Daer si toe daden V jaer.</l>
<l>                Int VIIde jaer na Darius crone</l>
<l>Waest vulmaket wel ende scone,</l>
<l>Int XLVIste jaer te waren</l>
<l n="30">Dat Cyrrus die Jueden liet varen.</l>
<l>                Int tiende jaer van Darius rike,</l>
<l>So wart verdreven sekerlike</l>
<l>Die overdeghe Terquinius</l>
<l>Ute Rome, wi lesent dus,</l>
<l n="35">Die coninc hadde gewesen daer</l>
<l>Indie stat XXXV jaer;</l>
<l>Entie Romeinen die en wouden</l>
<l>Nemmeer gheenen coninc houden;</l>
<l>Maer si wilden kiesen raetsliede.</l>
<l n="40">Tien tiden dat dit ghesciede,</l>
<l>So was tRoemsce rike cleene:</l>
<l>Het ginc cume ten XVsten steene:</l>
<l>Men sciet doe met steenen mylen.</l>
<l>Dese raetsmanne stonden toter wilen,</l>
<l n="45">Dat Julius dat Roemsce rike</l>
<l>Eersten anevinc mogendelike.</l>
<l>CCCC jaer LX ende viere</l>
<l>Stont te Rome dese maniere.</l>
<l>                Brutus was die eerste man,</l>
<l n="50">Die voget des raets wesen began:</l>
<l>Die verdrevene Terquinius</l>
<l>Was sijn oem, wi lesent dus.</l>
</div>
<div type="subchapter"><head type="subchapter">Van Demetricus ende van Anaxagoras. XVII.</head>
<l>                In desen tiden, wi lesent dus,</l>
<l>Was een man, hiet Demetricus,</l>
<l>Die rike was ende liet sijn goet,</l>
<l>Ende voer tAthenen om wesen vroet,</l>
<l n="5">Daer hi hem selven blenden woude,</l>
<l>Dat hi te vaster peinsen soude.</l>
<l>Sulc seide, hi stac uut sijn ogen,</l>
<l>Want hi niet en conde gedoghen,</l>
<l>Dat hi ane soude sien</l>
<l n="10">Quaden lieden goet gescien.</l>
<l>Sulc seide, dat hijt bedi dede,</l>
<l>Dat hi sonder begerte mede</l>
<l>Hem altoos en conde gescien,</l>
<l>Dat hi wijf mochte anesien.</l>
<l n="15">Maer recht waest wel dat hi hem blende,</l>
<l>Omdat hi vant so grote scende</l>
<l>Alder werelt, dats toverie.</l>
<l>Ysidorus, daer ics up lije,</l>
<l><pb n="1,109"/> Seget waer, dat Socrates</l>
<l n="20">Die eerst vindere was des,</l>
<l>Die aert meersde ende brochte vort,</l>
<l>Dat jammer was ende grote mort.</l>
<l>                Anaxagoras was tien tiden,</l>
<l>Die met onminnen de doot moeste liden,</l>
<l n="25">Omdat hi seide al openbare,</l>
<l>Dat die zonne geen God en ware,</l>
<l>Tote Athenen indie port:</l>
<l>Hier omme so was hi vermort.</l>
</div>
<div type="subchapter"><head type="subchapter">Hoe Darius up Athenen voer. XVIII.</head>
<l>                In Darius XIXste jaer</l>
<l>Hief hi up een orloghe swaer</l>
<l>Jeghen den coninc van Syten;</l>
<l>Want hi wilde hem verwiten,</l>
<l n="5">Dat hi hem sire dochter ontseide,</l>
<l>Daer hi sijn leven ane leide,</l>
<l>Ende vinc dat orloghe an</l>
<l>Met VIII<hi rend='sup'>C</hi> dusentich man,</l>
<l>So dat hi in Syten quam,</l>
<l n="10">Ende hi scade groot daer nam</l>
<l>Van LXXX<hi rend='sup'>M</hi> mannen daer.</l>
<l>Doe quam hem int herte vaer;</l>
<l>Want Hyster, die riviere groot,</l>
<l>In sijn here achter hem vloet,</l>
<l n="15">Dat een aerm es der Dunouwen;</l>
<l>Brakemen die brugge, het soudem rouwen,</l>
<l>Sone mochti keeren niet.</l>
<l>Aldus wijct hi ende vliet,</l>
<l>Ende voer in Minder Azia,</l>
<l n="20">Dat hi dwanc verre ende na.</l>
<l>Daer na voer hi in Macedone,</l>
<l>Ende wan tlant van Yoene,</l>
<l>Dat in Grieken leghet gemeene;</l>
<l>Daer naer voer hi up Atheene,</l>
<l n="25">Ende belach die vaste stede.</l>
<l>IIII daghe, naer die Persen zede,</l>
<l>Vierde there ende maecte feeste:</l>
<l>Daer af quam hem onnere de meeste;</l>
<l>Want die van binnen quamen hem an</l>
<l n="30">Stoutelike met XI<hi rend='sup'>M</hi> man</l>
<l>Jeghen VI<hi rend='sup'>C</hi> dusent man te waren.</l>
<l>Melchiades was vander scaren</l>
<l>Voghet gemaect; want hi beriet,</l>
<l>Datmen voere up dat gediet.</l>
<l n="35">Si quamen met so groten moede</l>
<l>Van Athenen die stoute, die vroede,</l>
<l>Ende daertoe met so groter vaert,</l>
<l>Dat wonder was te siene dar waert.</l>
<l>So sere vachtmen an deene zide,</l>
<l n="40">Dat dat een volc inden stride</l>
<l>Dochte sijn al sonder were,</l>
<l>Ende dander een ridderlijc here.</l>
<l>Die Persiene waren verwonnen,</l>
<l>Ende vloen te scepe, die vlien connen,</l>
<l n="45">Dattere vele wart versmort:</l>
<l>Jammerlike was daer de mort.</l>
<l>Een ridder deder grote daet:</l>
<l>Hi slougere menegen, hi was hem quaet,</l>
<l>Ende alse die scepe vul lieden waren,</l>
<l n="50">Greep hi een scip uter scaren</l>
<l>Bider stevene, dat vul was liede,</l>
<l>Want hem leet ware dat danen sciede,</l>
<l>Ende hi hilt vaste ende dede mort.</l>
<l>Daer wart hem up des scepes bort</l>
<l n="55">Afgeslegen die rechterhant,</l>
<l>Daer hi tscip mede geprant.</l>
<l>Hine liets niet dordie minke,</l>
<l>Hine hilt tscip an metter slinke,</l>
<l>So dat men hem die afslouch thanden.</l>
<l n="60"><pb n="1,110"/> Doch hilt hi tscip an metten tanden,</l>
<l>Ende vacht gelijc eenen diere</l>
<l>Metten tanden in diere maniere.</l>
<l>Die Persen verloren inden strijt</l>
<l>CC<hi rend='sup'>M</hi> manne tier tijt,</l>
<l n="65">Sonder ghevaen ende verdronken,</l>
<l>Entie met dien scepe versonken.</l>
</div>
<div type="subchapter"><head type="subchapter">Van coninc Cerces van Persi. XIX.</head>
<l>                   Naer dit verlies zwaer ende groot</l>
<l>Bleef die coninc Darius doot,</l>
<l>Ende liet na hem vele kinder.</l>
<l>Sulke wilden gheven ghinder</l>
<l n="5">Arcemenes die crone te voren,</l>
<l>Omme dat hi eerst was geboren;</l>
<l>Doch waest eer Darius quam int rike,</l>
<l>Maer Cerces was sekerlike</l>
<l>Eerst naest ter cronen geboren:</l>
<l n="10">Dies eeschte hi de crone voren.</l>
<l>Doch ghemeenlike bleven si des</l>
<l>An haren oem Anafarnes,</l>
<l>Ende dit met so sachten moede,</l>
<l>Dat elkerlijc dit nam in goede;</l>
<l n="15">So dat Cerces trike ontfinc,</l>
<l>Ende Archemenes lovede die dinc.</l>
<l>Dus ontfinc hi die crone daer,</l>
<l>Ende drouchse XX jaer.</l>
<l>                Dese hevet dorloge anegevaen,</l>
<l n="20">Die sijn vader hadde bestaen</l>
<l>Up Grieken, ende gereeddem stille</l>
<l>Sine vaert naer sinen wille.</l>
<l>Van Lacedemone was tien tiden</l>
<l>Een prince van Cerces ziden,</l>
<l n="25">Ghebannen van siere port,</l>
<l>Demoratus men noemen hort;</l>
<l>Ende al was hi metten coninc daer,</l>
<l>Nochtan lach hem noch alse zwaer</l>
<l>Sine lantzoene alse Cerces eere.</l>
<l n="30">Hier omme so pensdi sere,</l>
<l>Hoe hi so sijn lant behoede,</l>
<l>Dat ment niet onversien bestoede.</l>
<l>Hi bescreef groot ende smal</l>
<l>Die dinc in eene tafle al,</l>
<l n="35">Int hout, hoet metter sake was,</l>
<l>Ende daer up dedi leggen was,</l>
<l>Ende sendet dus sinen landslieden.</l>
<l>Niemene conste dat bedieden,</l>
<l>Wat hi meende oft wat het es.</l>
<l n="40">Des conincs dochter Leonides</l>
<l>Screepte af dat was ende vant den raet,</l>
<l>Hoe die dinc gescepen staet.</l>
<l>                Valerius seit, doe Cerces woude</l>
<l>Raet hebben, of hi Grieken soude</l>
<l n="45">Met stride souken, doe ghoot hi wijn</l>
<l>In eenen nap, entie goden sijn</l>
<l>Bat hi, dat si daden verstaen,</l>
<l>Hoe die dinc hem soude vergaen.</l>
<l>Vierewaerf, dit was wonder groot,</l>
<l n="50">Verkeerde die wijn in bloede root;</l>
<l>Maer dit tekijn en diedde niet,</l>
<l>Want sijn smekende volc hem riet:</l>
<l>Jegen hem ware ghene were,</l>
<l>So ongetellet ware sijn here.</l>
<l n="55">                Maer Demaratus aldus riet:</l>
<l>"Verwaent u, here, niet up dit diet!</l>
<l>Hets eene onberechte scare,</l>
<l>Ende hets eene sake sware</l>
<l><pb n="1,111"/> Omberecht volc te bescedene,</l>
<l n="60">Ende in orloghen te leedene:</l>
<l>Daers meer lacs an dan vromen.</l>
<l>Niet lichte en maecht daer toe comen,</l>
<l>Dat men vele volcs ghemeene</l>
<l>Berechten moge met pinen cleene;</l>
<l n="65">Ende wat so men qualike berecht,</l>
<l>Dat en geduurt in geen gevecht."</l>
</div>
<div type="subchapter"><head type="subchapter">Hoe coninc Xerces die Grieken versochte met here. XX.</head>
<l>                Cerces hadde in sijn here</l>
<l>VII<hi rend='sup'>C</hi> dusent man ter were,</l>
<l>Gewapent van sijn selfs rike;</l>
<l>CCC dusent man gemeenlike,</l>
<l n="5">Die hem te hulpen comen waren</l>
<l>Uut anderen lande met haren scaren;</l>
<l>Ghebecte scepe XII hondert,</l>
<l>Ende CCC scepe ghesondert,</l>
<l>Die daer voerden spise ende dranc,</l>
<l n="10">Allame ende aernasch gemanc.</l>
<l>Jeghen aldus groot een here</l>
<l>Quam Leonida ter were,</l>
<l>Coninc van Spaerten, uptie zee,</l>
<l>Int ende van Termofilee,</l>
<l n="15">Dats die passage, diemen weet,</l>
<l>Diemen Sente Joris aerm heet,</l>
<l>Daer dat here moeste liden,</l>
<l>Met IIII<hi rend='sup'>M</hi> man up hem striden.</l>
<l>Drie dagen vacht hi achter een,</l>
<l n="20">Dat hi emmer int scoenste sceen;</l>
<l>Ten vierden daghe sach hi there</l>
<l>Comen met so groter were,</l>
<l>Dat hi den sinen toesprac:</l>
<l>"Vaert enwech, doet u gemac,</l>
<l n="25">Onthier ende coemt een ander tijt,</l>
<l>Dat ghi bet te vordeele sijt."</l>
<l>Leonida nam mettem alleene</l>
<l>VI hondert man, ene menechte clene,</l>
<l>Ende at eene maeltijt ende seide:</l>
<l n="30">"Ghi etet hier met mi upter heide;</l>
<l>Ghi sult dander maeltijt eten</l>
<l>Inder werelt onverweten."</l>
<l>Mettien VI<hi rend='sup'>C</hi> die deghen coene</l>
<l>Quam inder Persen pauwelyoene,</l>
<l n="35">Ende bestondse up ene avondstonde;</l>
<l>Des nachts slouchmen daer menege wonde.</l>
<l>Die Persiene sloughen die hare</l>
<l>Over der vianden scare.</l>
<l>Men vacht dien nacht duere enten dach</l>
<l n="40">Tote over noene, diere na lach,</l>
<l>So dat Leonida entie sine,</l>
<l>Vermoyt van slaghen ende van pine,</l>
<l>Bleven onder dandere doot,</l>
<l>Datter cume eenech onscoot.</l>
</div>
<div type="subchapter"><head type="subchapter">   Hoe Xerces den wijch verloes. XXI</head>
<l>                Hier binnen sendde Xerces dan</l>
<l>Tote Delfos IIII<hi rend='sup'>M</hi> man,</l>
<l>Omme den tempel te rovene daer,</l>
<l>Derre en keerde niet een haer;</l>
<l n="5">Want reghene, blexeme ende onweder,</l>
<l><pb n="1,112"/> Sloughent altemale ter neder.</l>
<l>Cerces hadde indien stonden</l>
<l>Indien wijch ontfaen II wonden,</l>
<l>Ende wilde bi watre striden:</l>
<l n="10">Up Athenen wildi riden.</l>
<l>                In Delfos so daden si vraghen</l>
<l>An Apolline in ghenen daghen,</l>
<l>Wat rade dat hi gave daer mede.</l>
<l>Hi hiet hem vesten hare stede</l>
<l n="15">Met houtinen muren wel.</l>
<l>Temostenes ende niemen el</l>
<l>Verstont dat dat scepe bediet:</l>
<l>Scepe dat hi maken hiet.</l>
<l>Wive, kinderen ende goet,</l>
<l n="20">In eylanden hi vluchten doet.</l>
<l>Cerces vant ydel die stede,</l>
<l>Die hi al verbernen dede.</l>
<l>Daer naer begondi in corten tiden</l>
<l>Up Grieken met scepen striden;</l>
<l n="25">Selve hi upten oevere zat,</l>
<l>Om te bescouwene wale dat.</l>
<l>                Nu was hem te hulpen coemen</l>
<l>Eene vrouwe, horen wi noemen</l>
<l>Archimesia, ende was coninginne</l>
<l n="30">Van Alitharna, alsict kinne,</l>
<l>Die utermaten scone vacht</l>
<l>Int voerhere met groter cracht,</l>
<l>So dat langhe in twifele stoet,</l>
<l>Welc here keeren soude den voet.</l>
<l n="35">Maer vele bedwongen Grieken waren</l>
<l>Ghemeene in Darius scaren,</l>
<l>Die maecten die eerste vlucht:</l>
<l>Dus quam den Persienen vrucht,</l>
<l>Ende verloren een groot here.</l>
<l n="40">Dandere, die bleven ter were,</l>
<l>Beval Cerces ende liet</l>
<l>Enen, die Mardonius hiet,</l>
<l>Omme te houdene tsiere hant,</l>
<l>Hi wilde selve rumen tlant;</l>
<l n="45">Want hi hadde gedaen maken</l>
<l>Eene brugge, in waerre saken,</l>
<l>Tusscen Abides ende Griekenlant:</l>
<l>Dats daer omtrent, alsict vant,</l>
<l>Dat nu heet Sente Joris aerm.</l>
<l n="50">Daerwaert voer hi gram ende waerm;</l>
<l>Maer die stroem vander zee</l>
<l>Hadde die brugge tebroken ontwee.</l>
<l>Alse hi des wart wel geware,</l>
<l>Was hi vro dat hi van vare</l>
<l n="55">In eens visscers scepelkijn cleene</l>
<l>Ontfloe met lettel volx ghemeene.</l>
<l>Dusdaen was des heren vlucht,</l>
<l>Die te voren grote vrucht</l>
<l>Dede menegen hoghen man,</l>
<l n="60">Alse hi dorloghe began.</l>
</div>
<div type="subchapter"><head type="subchapter">Hoe Xerces keerde met verliese. XXII.</head>
<l>                Orotius doet ons verstaen,</l>
<l>Dat dat voethere so was ondaen,</l>
<l>Daer si henen wilden tiden,</l>
<l>Dat si verdorven in elker ziden</l>
<l n="5">Van hongre ende van aerbeiden,</l>
<l>Ende si up weghe ende inder heiden</l>
<l>Doot bleven liggende harentare,</l>
<l>Entien here volgeden nare</l>
<l>Beede voglen ende diere,</l>
<l n="10">Quade, vuule ende ongiere.</l>
<l>                Mardonius, dien dander here</l>
<l>Bevolen was, verloos die were;</l>
<l><pb n="1,113"/> Sijn volc wart hem gesleghen of:</l>
<l>Dus vloe hi henen sonder lof.</l>
<l n="15">Die Grieken waren vro ende coene,</l>
<l>Ende quamen in Cerces pawelyoene,</l>
<l>Daer si hem met goede laden:</l>
<l>Dit quam sint te groten scaden</l>
<l>Den lande aldaer gemeenlike;</l>
<l n="20">Want so weeldich ende so rike</l>
<l>Wordsi, dat si thaerre scaden</l>
<l>Sidert vielen in overdaden.</l>
<l>Aldus Cerces es ghesciet,</l>
<l>Dat hem Demaratus behiet.</l>
<l n="25">Cerces quam aldus te lande,</l>
<l>Dien wee dede scade ende scande,</l>
<l>Ende dancte Demaratus sere das,</l>
<l>Dat hi alleene die ghene was,</l>
<l>Die hem riet wel ende waer,</l>
<l n="30">Ende hi hiet hem eeschen daer,</l>
<l>Hi wildem geven eene bede.</l>
<l>Doe eeschte hi, dat hi indie stede</l>
<l>Te Chaerters, die groot was ende scone,</l>
<l>Moeste met eere cierliker crone</l>
<l n="35">Up eenen waghen varen in,</l>
<l>Hine wilde anders gheen gewin,</l>
<l>Ende dat was hem daer ghedaen.</l>
<l>Vreselijc volc waest sonder waen,</l>
<l>Dat niemen vanden rade daer</l>
<l n="40">Den coninc dorste seggen waer.</l>
</div>
<div type="subchapter"><head type="subchapter">Vanden stouten Demistodes. XXIII.</head>
<l>                Alse die strijt dus was gevochten,</l>
<l>Ende die Grieken hem bedochten,</l>
<l>Van allen steden, groot ende clene,</l>
<l>Gaven si den prijs dien van Athene;</l>
<l n="5">Demistodes van alden heren</l>
<l>Seiden si best werdich der eeren.</l>
<l>Dese Demistodes was sonder doget,</l>
<l>Doe hi was in sire joget,</l>
<l>So dattene sijn vader verstiet,</l>
<l n="10">Ende sijn moeder omme tferdriet</l>
<l>Haer selven verhinc bider kele;</l>
<l>Nu haddi prijs ende eeren vele.</l>
<l>                Dits Demistodes, daer een man</l>
<l>Raet dusdanen sochte an,</l>
<l n="15">Weder hi riede dat hi ghave</l>
<l>Eenen manne sonder have,</l>
<l>Eenen vroeden suverliken,</l>
<l>Siere dochter, so eenen riken</l>
<l>Die wanraect ware. Hi seide dan:</l>
<l n="20">Hi hadde lievere eenen man</l>
<l>Die goeds breke heeft, dan dat goet</l>
<l>Dat eenen voget hebben moet.</l>
<l>                Dese Demostodes die was</l>
<l>Sint verdreven, alsict las,</l>
<l n="25">Ende vanden coninc Cerces ontfaen.</l>
<l>Daer naer, alse hi hadde verstaen,</l>
<l>Dat Cerces entie sine meenen</l>
<l>Weder orloghen up Athenen,</l>
<l>Hine wildem niet afgaen,</l>
<l n="30">Die hem groot goet hadde gedaen,</l>
<l>Noch vechten jeghen sine lede;</l>
<l>Bloet van stieren hi bringen dede,</l>
<l>Ende dranct ende staerf also,</l>
<l>Dies menech here was onvro.</l>
<l n="35">                Valerius die prijsdene sere,</l>
<l>Ende seghet, dat dese here</l>
<l>Kennede al siere lieden name;</l>
<l>Oec spreect hi, dat Cyrus altesamen</l>
<l>Sijn volc wel conste noemen al:</l>
<l n="40">Dits dinc dat men wel prisen sal.</l>
<l>                In Cerces tiden was Socrates,</l>
<l>Dien een man oec vragede des,</l>
<l>Hoe hi in siere ouden ruste,</l>
<l>Waer of hem spel van vrouwen luste.</l>
<l n="45">"Neen," sprac hi, "ic bem, geselle,</l>
<l>Dan ontslopen alse uter helle."</l>
</div>
<div type="subchapter"><head type="subchapter"><pb n="1,114"/> <hi rend="italic">Xerces doot entie wrake.</hi> XXIIII</head>
<l>                Euripites was indien jare,</l>
<l>Die seide dat hi zalech ware,</l>
<l>Wie so mochte hebben vrede</l>
<l>Van sijn selves onsuverhede.</l>
<l n="5">                Cerces, alder werelt vaer,</l>
<l>Die den lieden was te swaer,</l>
<l>Alse hi verloren hadde sijn eere</l>
<l>Int lant van Grieken aldus sere,</l>
<l>Wart hi onwert metten sinen.</l>
<l n="10">Archabanus begonde pinen,</l>
<l>Een sijn bailliu, omme de crone;</l>
<l>Hi hadde VII sonen scone,</l>
<l>Die staerc ende stout waren altemale.</l>
<l>Navonds quam hi in des coninx zale,</l>
<l n="15">Ende hevet gehangen sinen here,</l>
<l>Daer hi an mesdede sere.</l>
<l>                Doe ginc hi ten joncsten sone,</l>
<l>Acerces so hiet die ghone,</l>
<l>Ende seide: "Dijn broeder Darius</l>
<l n="20">Hevet doot den coninc." Aldus</l>
<l>Brochtijt toe met quaetheit groot,</l>
<l>Dat hi den broeder slouch te doot.</l>
<l>Dus hilt Archabanus dat rike</l>
<l>VII maende valscelike.</l>
<l n="25">Hi ontsach hem, dat hem die baroene</l>
<l>Souden swaer sijn tesen doene,</l>
<l>Ende nam tenen geselle met him</l>
<l>Eenen, hiet Achabasin,</l>
<l>Eenen mogende, dien hi al</l>
<l n="30">Die dinc ontecte groot ende smal.</l>
<l>                Alse die ghene dat hevet verhort,</l>
<l>Ontecti aldie grote mort</l>
<l>Artaxarces den jongelinc,</l>
<l>Die wiselike verkeerde die dinc.</l>
<l n="35">Hi seide dat het ware sijn ghere,</l>
<l>Dat men des maergens sijn here</l>
<l>Ontbode, gewapent inder gebare,</l>
<l>Alse oft sine meninge ware,</l>
<l>Dat hi woude die ridders kinnen,</l>
<l n="40">Ende hi woude wapene minnen.</l>
<l>Archabanus quam daer ter stede</l>
<l>Metten anderen gewapent mede.</l>
<l>Doe sprac die jongelinc inder gebare,</l>
<l>Alse of sijn halsberch cortere ware,</l>
<l n="45">Of Archabanus manglen woude.</l>
<l>Alse hi tgeent gerne doen soude,</l>
<l>Ende hine afdede daer ter ure,</l>
<l>Stakene Artaxarces dure,</l>
<l>Ende heet die sonen doden mede.</l>
<l n="50">Aldus so wrac aldaer ter stede</l>
<l>Die jongelinc broeder ende vader,</l>
<l>Ende versekerde sijn lant algader.</l>
</div>
<div type="subchapter"><head type="subchapter">Van Ataxerces Langhehande, hoe dat hi coninc waert. XXV.</head>
<l>                Artaxarces Langehande</l>
<l>Was sine toename, ende dus te lande</l>
<l>Quam hi, ende drouch crone XL jaer</l>
<l>In genaden ende sonder vaer.</l>
<l n="5">                In sinen tiden so was Esdras,</l>
<l>Die een heilech prophete was,</l>
<l>Een goet Juede ende een ombesmet,</l>
<l>Die de Byble entie wet,</l>
<l>Die inden tempele verbernet bleef,</l>
<l n="10">Bider herten al weder screef.</l>
<l>Desen hadde Artaxarces lief,</l>
<l>Ende gaf hem zeglen ende brief</l>
<l>Toten princen van Surie,</l>
<l>Dat men die Jueden van gavele vrie,</l>
<l n="15">Ende dat men van des coninx scatte</l>
<l>Esdrase den wisen gave al datte,</l>
<l>Dat bedaerf ten temple ons Heren,</l>
<l>Ende men hem late sijn volc leren.</l>
<l>Dus voer Esdras ende met hem</l>
<l n="20">Groot volc in Jherusalem;</l>
<l>Daer dedi den Jueden laten</l>
<l>Heidine wijf ende verhaten,</l>
<l><pb n="1,115"/> Ende las den Jueden die wet,</l>
<l>Die hem God hadde gheset.</l>
<l n="25">                Tien tiden was Empodocles,</l>
<l>Dien sere prijst Aristotiles,</l>
<l>Die prijsde boven al drie dinghe</l>
<l>Indie werelt sonderlinghe:</l>
<l>                Teerste es edele onwerde</l>
<l n="30">Vander weelde hier up derde;</l>
<l>                Dander die grote liefte mede</l>
<l>Vander toecomender zalichede;</l>
<l>                Tderde die claerheit van zinne.</l>
<l>Ne gheene dinc, also ict kinne,</l>
<l n="35">Nes eerlikere dan deerste si;</l>
<l>Ende so salech mede daer bi</l>
<l>Sone es niet alse dander es;</l>
<l>Ende dat derde, nu merket des,</l>
<l>Dats nutte ende bedervelijc sere:</l>
<l n="40">Hier boven en prijsdi min no mere.</l>
</div>
<div type="subchapter"><head type="subchapter">Hoe die Romeine wonnen wet. XXVI.</head>
<l>                In Artaxarces XIIIste jaer</l>
<l>Sendden die van Rome openbaer</l>
<l>Hem X vroeden tote Athenen,</l>
<l>Omme Saloens bouken leenen</l>
<l n="5">Ende daer uut te nemene de wet,</l>
<l>Die Saloen selve hadde geset.</l>
<l>Die ontrakense in Latine</l>
<l>Uten Griexen met haerre pine,</l>
<l>Ende brochtense in XII taflen vort</l>
<l n="10">Tote Rome indie port.</l>
<l>Dien X was die macht ghegeven,</l>
<l>Dat si die wet setten ende screven.</l>
<l>Hier af quam groot verdriet aldus;</l>
<l>Want deen, hiet Appius Claudius,</l>
<l n="15">Die nam met crachte die macht</l>
<l>Vander stat, ende wart gheacht</l>
<l>Here alleene vander stede;</l>
<l>Dander IX swoeren hem mede.</l>
<l>Dus dreven si daer indie port</l>
<l n="20">Overdaet ende grote mort;</l>
<l>Maer Appius wilde vrien</l>
<l>Eene joncvrouwe te siere amien,</l>
<l>Ende wisedse eer in eyghijndomen,</l>
<l>Om bat te sinen wille te comen.</l>
<l n="25">Daer mense teyghijndoeme trac,</l>
<l>Die vader sinen toren wrac,</l>
<l>Ende slouchse doot mids indie stat.</l>
<l>Bat mochti ghedoghen dat,</l>
<l>Dat hise doodde indien daghe,</l>
<l n="30">Dan hi sulke scande saghe.</l>
<l>Hier af wart die meente in roere,</l>
<l>Ende wapenden hem met groter voere,</l>
<l>Ende dwonghen die heren weder,</l>
<l>Dat si dat heerscap leiden neder.</l>
<l n="35">                In Artaxarces XXste jaer</l>
<l>Was een Juede met hem daer,</l>
<l>Nemias, die scinke was,</l>
<l>Ende verhorde mare das,</l>
<l>Dat Jherusalem die stat</l>
<l n="40">Al ongevest in pinen zat,</l>
<l>Ende bejagede an sinen here,</l>
<l>Dat hi hem dede alsulke eere,</l>
<l>Dat hine sendde aldaer int lant,</l>
<l>Ende macht oec gaf indie hant</l>
<l n="45">Te vestene die heileghe stede.</l>
<l>Doe voer hi woch ende voerde mede</l>
<l>Vele Jueden an sine hant,</l>
<l>Die eyghijn waren daer int lant,</l>
<l>Ende veste binnen IIII jaren de port</l>
<l n="50">Al omme ende omme, alsemen hort,</l>
<l>Also dat si binnen der stede</l>
<l>Gode dienden in goeden vrede.</l>
</div>
<div type="subchapter"><head type="subchapter">Van Ypocras ende Pyctagoras. XXVII.</head>
<l>                In Artaxerces tiden was</l>
<l>Die phisisien Ypocras,</l>
<l>Die vindere was vander medicine.</l>
<l>Men vint in die bouke sine,</l>
<l n="5">Datmen een wijf doden soude,</l>
<l>Want men hare tijen woude,</l>
<l>Dat soe boven haren man</l>
<l>Overspel ghevaen hadde an;</l>
<l>Want soe eens scoens kints genas,</l>
<l n="10">Dat haren man ongelijc was</l>
<l>Ende sinen maghen enten haren.</l>
<l>Ypocras halp hare te waren,</l>
<l><pb n="1,116"/> Ende vraghede, oft inde camere ware</l>
<l>Eenege ymage scone ende clare,</l>
<l n="15">Daer dat kint na ware gedaen.</l>
<l>Men vant daer sulke ymage staen,</l>
<l>Ende hier bi behilt soe tleven;</l>
<l>Want dat upsien hat hare gegeven.</l>
<l>                In desen selven tiden was</l>
<l n="20">Die goede sprekere Pyctagoras,</l>
<l>Die eenen jongelinc te leerne nam</l>
<l>Playdieren, dinghen, ende quam</l>
<l>Hare voerwaerde te deser dinc:</l>
<l>So welken tijt so die jongelinc</l>
<l n="25">Verwonne een pleit met sire sprake,</l>
<l>Hi soudem geven grote sake;</l>
<l>So dat hi in sulker aert</l>
<l>Goet ende vroet een meester waert.</l>
<l>Pyctagoras eeschte sine miede,</l>
<l n="30">Dander seide dat niet en diede.</l>
<l>Doe dedine vor tgerechte dagen,</l>
<l>Ende ginc hem an met dusdaenre clagen:</l>
<l>"Sech, wat segstu, jongelinc?</l>
<l>Quaemstu niet bi dusdaenre dinc</l>
<l n="35">Te miere scolen, bi sulker saken,</l>
<l>Alsic di wijs mochte maken,</l>
<l>Dattu wonnes een gedinge,</l>
<l>Dattu mi souds sonderlinge</l>
<l>Lonen hogelike mijn werc?"</l>
<l n="40">-"Ja ic, meester!" sprac die clerc.</l>
<l>- "Sone mogestu mi niet ontgaen,</l>
<l>Dune suls mi lonen daer wi staen;</l>
<l>Want gaet dat met u, so winnic echt</l>
<l>Bi vorworden ende na recht,</l>
<l n="45">Omme dattu die sake winnes,</l>
<l>Ende dattuut vordie heren kinnes,</l>
<l>Alstu winnes een ghedinghe,</l>
<l>Dat mijn loen sal sijn sonderlinge."</l>
<l>Die jongelinc seide: "Meester, neen!</l>
<l n="50">In sal u geven loen engheen;</l>
<l>Want eist dat tfonnesse met mi luut,</l>
<l>So bem ic quite al uut ende uut;</l>
<l>Ende gaet oec iet jeghen mi,</l>
<l>Omme dat ic niet vulleert en si,</l>
<l n="55">Sone bem ic te ghenen stonden</l>
<l>U te loenne gebonden."</l>
<l>Si, die de dinghen wisen wouden,</l>
<l>Ne wisten wat si wisen souden,</l>
<l>Ende lieten tote an desen daghe</l>
<l n="60">Omberecht Pyctagoras claghe.</l>
</div>
<div type="subchapter"><head type="subchapter">Van Socrates ende van sinen wiven. XXVIII.</head>
<l>                In Artaxerces XLste jaer</l>
<l>Sprac men wonder ende waer</l>
<l>Van Socratese; want hi doe was</l>
<l>Die wijste daermen doe af las.</l>
<l n="5">Nu hort hier wondere meer dan VII</l>
<l>Van sinen wonderliken levene.</l>
<l>Socrates hadde wive twee,</l>
<l>Nuro ende Xantipe,</l>
<l>Die dicken te sceldene plaghen,</l>
<l n="10">Ende over een niet conden draghen,</l>
<l>So dat hise daer omme bespotte,</l>
<l>Ende seide: "Dulle wive, sotte!</l>
<l>Sceldi omme mi - wat gaet u an? -</l>
<l>Eenen vulen onreinen man,</l>
<l n="15">Die gheneset es alse een ape,</l>
<l>Ende vordie borst ghelijc den scape,</l>
<l>Cleene voren ende crom ghebeent?"</l>
<l>Ten lesten hebben si hem vereent,</l>
<l>Ende keerden up hem alden nijt,</l>
<l n="20">Ende daden up hem menegen strijt.</l>
<l>Up eenen dach was Xantipe</l>
<l>Up eenen solre, ende seide mee</l>
<l>Quaet te hem waert dan gevouch,</l>
<l>Ende hi verwanse met redenen genouch;</l>
<l n="25">Met vulen watre soene beghoot,</l>
<l>Ende hine sprac anders clene no groot,</l>
<l>Alse hi sijn hovet hadde gevaget,</l>
<l>Dan hi seide al ongevraghet:</l>
<l>"Ic wiste wel, dat te volgene plegen</l>
<l n="30">Dusdanen donre alsulc reghen."</l>
<l>                Alcibiades hem vraget,</l>
<l>Waer omme dat hi niet verjaget</l>
<l>Xantipe, diene pijnt dus sere.</l>
<l>Hi sprac: "Omme dat ic thuus lere,</l>
<l n="35">Dat ic buten ghedoghen can,</l>
<l><pb n="1,117"/> Of men mi lelike spreket an."</l>
<l>                Een wijs man wart eens sijns gheware,</l>
<l>Ende seide al openbare:</l>
<l>"Si ontreinen in elker stede,</l>
<l n="40">Ende si ontreinen die kinder daer mede."</l>
<l>Sine jongers worden erre dies,</l>
<l>Ende wilden slaen den ries.</l>
<l>Hi verboot hem ende sprac, die vroede:</l>
<l>"Hets waer, ne maer dat ic mi hoede."</l>
<l n="45">                Hi stont wel in een ghedachte</l>
<l>Bi daghe duere ende bi nachte,</l>
<l>Sonder porren teenen stane,</l>
<l>Sonder oge up te slane,</l>
<l>Alse oft een stenijn beelde ware,</l>
<l n="50">In dien doene, in diere gebare,</l>
<l>Alse of hi ware van live doot.</l>
<l>Sine ghemate was so groot,</l>
<l>Dat hi cume in al sijn leven</l>
<l>Eenege siecheit hevet beseven.</l>
<l n="55">Al over al, so hebben wi verheest,</l>
<l>So was mettem een quaet geest,</l>
<l>Ende dat seide die heidine sot,</l>
<l>Dattet ware Socrates god.</l>
</div>
<div type="subchapter"><head type="subchapter">Van sinen sproken. XXIX.</head>
<l>                Socrates die sprac openbare:</l>
<l>Beter es hoede dan tsine in vare.</l>
<l>                Die machtich es van vele saken,</l>
<l>Sal sine zinne eerst suver maken,</l>
<l n="5">Ende betren dat hi hevet mesdaen,</l>
<l>Noch mesdaet nemmer anevaen.</l>
<l>Wat wille hi here sijn van lieden,</l>
<l>Die hem selven niet mach gebieden?</l>
<l>                Te zonne upganghe so soeke raet,</l>
<l n="10">Ende vriendscap alsoe ondergaet.</l>
<l>                Doe so andere liede bederve,</l>
<l>Dat die dine niet bederve.</l>
<l>                Doe dinen vrient sulke vrome,</l>
<l>Datter di bate mede af come.</l>
<l n="15">                Sie dattu dijn goet so verters,</l>
<l>Dattu ander goet niet en begers.</l>
<l>                In goet te houdene ende te winne,</l>
<l>Daertoe behort mate met zinne.</l>
<l>                Vardich raet heves int ende</l>
<l n="20">Dicken rouwe ende scende.</l>
<l>                Dese dingen en sijn den rade niet goet:</l>
<l>Haestecheit ende erre moet,</l>
<l>Ende met vrienden cort ommeganc;</l>
<l>Rechte vriendscap moet sijn lanc.</l>
<l n="25">                Hi ontseit hem selven daer,</l>
<l>Die biddet dat te gevene es swaer.</l>
<l>                Ander liede scade ende verdriet</l>
<l>Ne maec dine bliscap niet.</l>
<l>                Scone worde dat eist dbeghin</l>
<l n="30">Daer die vriendscap bi gaet in.</l>
<l>Quade wort ende uter maten</l>
<l>Sijn beghin van alre haten.</l>
<l>                Selden mach men vrient bejaghen,</l>
<l>Ende lichtelike mach mense verjaghen.</l>
<l n="35">                Achte dijns selves meninge mere,</l>
<l>Dan die name der werelt eere;</l>
<l>Want die werelt machmen bedriegen,</l>
<l>Meninge ne can niet lieghen.</l>
<l>                Sie dattu niemene des en onnes,</l>
<l n="40">Dattu gedraghen niet en connes.</l>
<l>                Gef dattu wils, eist goet, eist have,</l>
<l>Dattu wils dat men di gave.</l>
<l>                Dune sout no dommen, no wisen,</l>
<l>Niet vor sinen ogen prisen.</l>
<l n="45">                Alstu hores alleene een wort,</l>
<l>Dat sluut ende en brinc niet vort.</l>
<l>                Doestu wel, di sal daer of</l>
<l>Dat volc wel gheven den lof.</l>
<l>                Hi es in dobble mesdaet,</l>
<l n="50"><pb n="1,118"/> Die hem beroemt als hi doet quaet.</l>
<l>                Geluc dat hevet over al</l>
<l>Ter naester duere bi hem mesfal.</l>
<l>                Socrates sprac, dat si gingen</l>
<l>Den corten woch ten hogen dingen,</l>
<l n="55">Die alsulc lijf leden mochten,</l>
<l>Dat si alsulc waren alsi dochten.</l>
<l>                Hem vragede een jongelinc raet,</l>
<l>Weder huwelijc ware goet of quaet.</l>
<l>Doe seide Socrates aldaer:</l>
<l n="60">"Doen ende laten beede es zwaer:</l>
<l>Neemstu geen wijf, soes di messciet;</l>
<l>Want na di en blivet niet,</l>
<l>Ende vremde liede sullen mede</l>
<l>Deelen dine ervachtichede;</l>
<l n="65">Neemstu wijf, dats sonder ende</l>
<l>Sorgen, scelde ende scende,</l>
<l>Vanden zwegeren overlast,</l>
<l>Sceldende zwegeren, ende vast</l>
<l>Uptyende van anderen wiven;</l>
<l n="70">Vanden kinderen diere bliven</l>
<l>Es alte swaer dat aventuren,</l>
<l>Hoe dat si sullen naturen."</l>
<l>                Vanden wisen Socrates,</l>
<l>Also alst hier versament es,</l>
<l n="75">Laet u genougen. Hier na mede</l>
<l>Suldi horen wat enden hi dede.</l>
</div>
<div type="subchapter"><head type="subchapter">Van eenen anderen Xerces ende Soccidianus den coninc. XXX.</head>
<l>                Naer Artaxerces was coninc nemmee</l>
<l>Cerces dan maende twee;</l>
<l>Na hem was coninc cort in levene</l>
<l>Sodianus maende VII;</l>
<l n="5">Daer na quam Darius Nothus,</l>
<l>Ende was coninc, wi lesent dus,</l>
<l>XIX jaer achter een.</l>
<l>                In sinen tiden, dat wonder sceen,</l>
<l>Was in Cycilien erdbeve so groot,</l>
<l n="10">Dat noint man sach dies genoot.</l>
<l>Ethna scuerde, daer vlooch uut</l>
<l>Vier ende vlamme ende groet geluut,</l>
<l>Ende verdaerf mede die brant</l>
<l>Dorpe, porte ende groot lant.</l>
<l n="15">Doe scieden hem sulke lande in twee</l>
<l>Ende worden eylanden indie zee.</l>
<l>Al noch heden sietmen den brant</l>
<l>Van Cycilien daer int lant.</l>
<l>Achter die werelt indien daghen</l>
<l n="20">Gescieden doe so vele plaghen.</l>
<l>                In des Darius vierde jaer</l>
<l>Wart Plato geboren, dats waer,</l>
<l>Daer philosophen af favele maken,</l>
<l>Ende seggen in waren saken,</l>
<l n="25">Dat Platoens moeder in drome dochte,</l>
<l>Datse Apollo in bedde sochte,</l>
<l>Ende willen daerbi seggen mede,</l>
<l>Dat die prince der wijshede</l>
<l>Van eere maget was geboren;</l>
<l n="30">Maer dit es boerde verloren.</l>
<l>                Valerius spreect, daer Plato sliep,</l>
<l>Dat in sinen monde liep</l>
<l>Een swaerm bien, die aldaer saten,</l>
<l>Ende maecten honechraten.</l>
<l n="35">                Plato hiet eersten Aristotiles;</l>
<l>Aristen sijn vader des</l>
<l>Die was van Neptunus comen;</l>
<l>Pyricoene horic die moeder nomen;</l>
<l>Soe was comen van Saloene,</l>
<l n="40">Die sere vroet was in sinen doene.</l>
<l>Alse die vader brochte den sone</l>
<l>Tote Socrates, omme dat ghone</l>
<l>Dat hi van hem soude horen,</l>
<l>Nachts sach Socrates te voren,</l>
<l n="45">Dat een vogel wit, niet groot,</l>
<l>Vliegende quam in sinen scoot,</l>
<l><pb n="1,119"/> Ende zanc ende vlooch te hemele waert.</l>
<l>Alse hi Platoens geware waert</l>
<l>Gheborst ende ghevorhovet so wide,</l>
<l n="50">Hiet hine Plato, ende doe bi tide</l>
<l>Seidi dat al openbare,</l>
<l>Dat sijn dromen van hem ware.</l>
</div>
<div type="subchapter"><head type="subchapter">Wat in Darius tiden ghevel, ende van Alcibiades. XXXI.</head>
<l>                In des Darius tiden was</l>
<l>Tote Athenen, alsict las,</l>
<l>Een man, hiet Alcibiades,</l>
<l>Edel ende rike, sijt seker des,</l>
<l n="5">Ende van zinne claer ende wijs;</l>
<l>Van scoenheden haddi den prijs</l>
<l>Boven al dat was boven der erde;</l>
<l>In sine port van grotere werde,</l>
<l>Ende daertoe geraect inden mont</l>
<l n="10">Bet dan ander man tier stont.</l>
<l>Des prijs wart hi so vro,</l>
<l>Ende verhief hem also,</l>
<l>Dat hire omme wart gehat,</l>
<l>Ende gebannen uter stat.</l>
<l n="15">Te Lacedemone dat hi vlo.</l>
<l>Daer wart hi verdreven also,</l>
<l>Doe vloe hi te Persen waert.</l>
<l>Daer sendden na hem inde vaert</l>
<l>Die XXX tyranne van Athene:</l>
<l n="20">Aldus so quam hi in weene,</l>
<l>Die te voren so zalech was.</l>
<l>Alse hi wart geware das,</l>
<l>Dat hi niet en conde ontgaen,</l>
<l>Ontstac hi die camere saen,</l>
<l n="25">Daer hi in lach, ende hevet verbrant</l>
<l>Hem mettien huse altehant.</l>
<l>Wie es zalech van dat hi hevet?</l>
<l>Hens niemen seker alse hi levet.</l>
<l>                Oec in des Darius Xste jaer,</l>
<l n="30">Die van Lacedemone, dats waer,</l>
<l>Daden Herracles die stat maken.</l>
<l>Daer es in waren saken</l>
<l>Eene dinc, diemen chaertere heet,</l>
<l>Ende es ghehouwen, alsemen weet,</l>
<l n="35">Van eere roetsen, van eenen steene,</l>
<l>C cellekine ghemeene,</l>
<l>Ende staet up VII kervetsen gehouwen</l>
<l>Van selfs den steene. Daer machmen scouwen</l>
<l>Ongelovelijc groot wonder:</l>
<l n="40">Men maghere niewer els besonder</l>
<l>So stille runen deen toten anderen,</l>
<l>Alle die in dandere wanderen</l>
<l>Sine horent alle wel al bloot,</l>
<l>Ende dit es wonder alte groot.</l>
<l n="45">Dits een wonder vanden VII,</l>
<l>Die ter werelt sijn bescreven.</l>
<l>                In desen tiden so verloren</l>
<l>Die van Persen, alse wijt horen,</l>
<l>Egypten dat conincrike,</l>
<l n="50">Dat Cambices wan mogendelike.</l>
</div>
<div type="subchapter"><head type="subchapter">Van Assuerus conincrike. XXXII.</head>
<l>                Darius staerf ende sijn sone</l>
<l>Wart coninc; nu hiet die ghone</l>
<l>Accacerces ende Mennoen.</l>
<l>Die Hesters bouke wille ondoen,</l>
<l n="5">Die vintene genoemt daer ter stede</l>
<l>Inde jeesten Assuerus mede.</l>
<l>Sijn rike was groot, wijt ende open,</l>
<l>Van India tote Ethyopen.</l>
<l>Dese regneerde XL jaer,</l>
<l n="10">Ende hadde kinder, wet vorwaer.</l>
<l>C ende XV, horie scriven,</l>
<l><pb n="1,120"/> Som van amien, som van wiven.</l>
<l>Die dinc, die wi van Ester lesen,</l>
<l>Gheviel indien tijt van desen,</l>
<l n="15">Hoe dat Hester die Jodinne</l>
<l>Vrouwe wart ende coninghinne.</l>
<l>In Scolastica machmen lesen</l>
<l>In Dietsche dystorie van desen;</l>
<l>Want hier moeticse achterlaten,</l>
<l n="20">Ende elswaer mine materie saten.</l>
<l>                In des Assuerus XIste jaer</l>
<l>Staerf Socrates, wet vorwaer,</l>
<l>Omme dat hi wederseide die gode</l>
<l>Jegen der groter heren gebode,</l>
<l n="25">Ende seide, dat maer een God en ware</l>
<l>Ende alle dandere boerde ommare.</l>
<l>Wie soet ware houdet vast,</l>
<l>Hem naect haetscap ende last.</l>
<l>Hier omme wart hi gevaen</l>
<l n="30">Ende in eenen kaerkere gedaen,</l>
<l>Daer Orosius af scrivet int sine,</l>
<l>Dat hi hem doedde met venine,</l>
<l>Ende dattem dat sijn duvel riet,</l>
<l>Die altoos van hem niet en sciet.</l>
<l n="35">Valerius scrivet, dat ghemeene</l>
<l>Dat heerscap wijsde van Athene,</l>
<l>Dat hi storve omme die sake,</l>
<l>Want hi hare gode versprake.</l>
<l>Doe nam hi selve daer te hant</l>
<l n="40">Den ghonen, die indie hant</l>
<l>Hilt tfenijn, ende droucht te monde.</l>
<l>Xantipe mesbaren begonde,</l>
<l>Sijn wijf, ende sprac: "Dits ongedout,</l>
<l>Dat hier een man sterft sonder scout!"</l>
<l n="45">- "Wat spreecstu?" seiti toten wive,</l>
<l>"Wiltu dat men mi ontlive</l>
<l>Met rechte, alse eenen ondadegen man?</l>
<l>So waric sondelike daer an."</l>
<l>Die was ter wijsheit staerc ende groot,</l>
<l n="50">Die int ende stoet toter doot!</l>
<l>Men seget, doe hi staerf vorwaer,</l>
<l>Dat hi out was LXX jaer.</l>
</div>
<div type="subchapter"><head type="subchapter">Wat in Assuerus tiden gesciede. XXXIII.</head>
<l>                Na Socrates doot so bleven</l>
<l>Vele jongers, die sijn leven</l>
<l>Volgeden ende sinen raet,</l>
<l>Alst hier voren bescreven staet.</l>
<l n="5">                Exericfon die sere wale</l>
<l>Was gheraect in sine tale,</l>
<l>Die dus antwordde met gemake</l>
<l>Eenen die hem sprac oversprake:</l>
<l>"Vrient," seiti, "du spreecx mi quaet;</l>
<l n="10">Maer mine redene mi raet,</l>
<l>Dat ic quaet spreken versmade."</l>
<l>Xerifon was wijs van rade.</l>
<l>Eens so quam hem eene mare,</l>
<l>Dat sijn sone versleghen ware,</l>
<l n="15">Werende ende in ceren groot.</l>
<l>Hi seide: "Ghenouchte vander doot</l>
<l>So hebbic sekerlike, ghi heren,</l>
<l>Sindent dat hi staerf met eeren."</l>
<l>                In Assuerus XIIIste jaer</l>
<l n="20">Was Dyogenes, van zinne claer;</l>
<l>Nochtan dooldi in somen saken,</l>
<l>Alse ons die bouken cont maken.</l>
<l>Hi seide: "Want goet ende gherecht</l>
<l>Huwelijc ware, so wildi echt,</l>
<l n="25">Dattem niemen soude scamen</l>
<l>Openbare liggen tsamen."</l>
<l>Oec seit men dat hijs selve plach;</l>
<l>Maer naer sinen stervedach</l>
<l>Verwan die menscelike scame,</l>
<l n="30">Ende men verdreef dese blame.</l>
<l>                Dyogenes was edel ende vri;</l>
<l>Maer sindent so wart vercocht hi,</l>
<l>Ende diene cochte daer ter stonde,</l>
<l>Vragede wat ambachte hi conde.</l>
<l n="35">"Ic kan," sprac hi, "den vrien gebieden."</l>
<l>Dander sprac: "Wat mach dit dieden?"</l>
<l>Ende wonderde der wort.</l>
<l>Sine kindre brachti vort,</l>
<l>Ende scaltene vri vordie liede,</l>
<l n="40"><pb n="1,121"/> Ende sprac: "Over dese gebiede."</l>
<l>                Desen Dyogenes ghevel</l>
<l>Teenen tiden also wel</l>
<l>In eenen woch, up enen dach,</l>
<l>Daer hi sine cledere besach,</l>
<l n="45">Een blende quam ende soude daer liden,</l>
<l>Ende horte an hem tien tiden,</l>
<l>Ende vragede, wat hi daer wrachte.</l>
<l>"Ic bem," sprac hi, "hier inde jachte;</l>
<l>Ende dat ic niet en va, dats mijn,</l>
<l n="50">Ende dat ic va, moet verloren sijn."</l>
</div>
<div type="subchapter"><head type="subchapter">Van Dyogenes. XXXIIII.</head>
<l>                Dese Dyogenes, die vroede,</l>
<l>Minde sere die aermoede.</l>
<l>Eens hi in die zonne sat,</l>
<l>Ende Alexander quam tier stat,</l>
<l n="5">Ende sach an den aermen wisen,</l>
<l>Ende sprac aldus in hovescher wisen:</l>
<l>"Oftu iet wilt, doe mi verstaen."</l>
<l>-"Ja ic," sprac hi, "rume die zonne saen."</l>
<l>Dus vele achti sine rijchede.</l>
<l n="10">                Desen man gheviel oec mede,</l>
<l>Dat hi was up eene wile</l>
<l>Te Cyracuse in Cycile,</l>
<l>Daer hem Denijs, een quaet tyran,</l>
<l>Vele onwerden leide an.</l>
<l n="15">Maer daer hi die teelen dwouch,</l>
<l>Bespottene een ende louch,</l>
<l>Ende seide: "Dune dorves geen teelen weeken,</l>
<l>Wiltstu met Denise smeeken."</l>
<l>Dyogenes antworde doe:</l>
<l n="20">"Maer wiltu doen dat ic doe,</l>
<l>Dune hads gene noot dan</l>
<l>Denise te smekene, den quaden tyran."</l>
<l>                Dyogenes quam tote Platone,</l>
<l>Die rike was ende harde scone</l>
<l n="25">Sijn bedde gedect met goeder moeten.</l>
<l>Daer ginc hi up met moderigen voeten,</l>
<l>Dyogenes, harde onwerde,</l>
<l>Ende verterde daer die hoverde.</l>
<l>                Dyogenes vercochte al</l>
<l n="30">Sijn bedde, groot ende smal,</l>
<l>Ende gaeft oec wech gereet;</l>
<l>Selve behilt hi cume een cleet.</l>
<l>Een scaerpe was sijn kelnare,</l>
<l>Enen stoc drouch hi harentare,</l>
<l n="35">Daer up leendi als hi was out.</l>
<l>Alse hem die honger dede gewout,</l>
<l>Bat hi eten teenen male.</l>
<l>Hine woende in neghene zale,</l>
<l>Maer in porthusen, in overloven.</l>
<l n="40">In een wijnvat, wildijs geloven,</l>
<l>Daer deen bodem af was uutgheslegen,</l>
<l>Daer lach hi in, ende jegen den regen</l>
<l>Ende jegen dat coude keerdi dende,</l>
<l>Dat hi scaerp ende gheel kende,</l>
<l n="45">Ende hilt sijn spot ende seide: "Leert,</l>
<l>Dit huus keert als de werelt keert."</l>
<l>Een vaetkijn haddi ende hilt dat,</l>
<l>Want dat hire uut dranc ende at.</l>
<l>Eens besach hi ende vant,</l>
<l n="50">Dat een kint dranc uut sire hant.</l>
<l>Hi seide: "Ne wistic niet dat,</l>
<l>Dat mi nature gaf een vat,</l>
<l><pb n="1,122"/> Daermen uut drinct?" Alse hijt sprac,</l>
<l>Sijn scotelkijn hi tsticken brac.</l>
<l n="55">Sine doot die proevet dat,</l>
<l>Dat hi noit aermoede was sat;</l>
<l>Want doe die Grieken in siere ouden</l>
<l>Teere feesten varen souden,</l>
<l>Quam hem indien woch die rede,</l>
<l n="60">Ende bleef liggende teere stede</l>
<l>Indien weghe; hine liet hem draghen</l>
<l>No weder paert nochte waghen,</l>
<l>Maer hi ruste onder eenen boem.</l>
<l>Te sinen vrienden sprac hi: "Neemt goem</l>
<l n="65">Te ghenen spele; magic ghenesen,</l>
<l>Ic sal emmer mede daer wesen;</l>
<l>Verwint mi devel, ic vare ter hellen</l>
<l>Wonen met minen gesellen."</l>
</div>
<div type="subchapter"><head type="subchapter">Vanden groten orloghe tusschen Carthago ende Cicile. XXXV.</head>
<l>                In Assuerus XVste jaer</l>
<l>So was dat orloghe swaer</l>
<l>Tusscen Cartago ende Cycile,</l>
<l>Dat gheduurde lange wile,</l>
<l n="5">Daer si langhe groot gheval</l>
<l>Die van Cartaengen hadden al.</l>
<l>Van danen voeren si in Sardeine,</l>
<l>Daer si verloren al reine</l>
<l>Dat meeste deel van haren here.</l>
<l n="10">Om dese scandelike onwere</l>
<l>Daden si bannen ute Cartago,</l>
<l>Met gemeenen rade also,</l>
<l>Haren maerscalc Malione</l>
<l>Ende mettem menegen ridder scone;</l>
<l n="15">Nochtan dat si bi sinen handen</l>
<l>In Affrike, in vele landen,</l>
<l>Eere hadden gehat in meneger stede,</l>
<l>Ende oec in Cycilien mede.</l>
<l>Teersten dattem die mare quam</l>
<l n="20">Vanden banne, worden si gram,</l>
<l>Ende quamen alle weder int lant;</l>
<l>Cartaengen belaghen si te hant.</l>
<l>Si seiden, dat si niet en quamen</l>
<l>Den lande te scaden of te scamen,</l>
<l n="25">Maer inbans te werdene weder;</l>
<l>Ende al waren si gevallen neder</l>
<l>In eene orloghe sware,</l>
<l>Dat haer scout niet en ware,</l>
<l>Maer der aventuren scout:</l>
<l n="30">Dat wilden si togen met gewout.</l>
<l>Der stede hebsi dat benomen,</l>
<l>Dat hare geen goet mochte comen;</l>
<l>Dit brochte die port in groter noot.</l>
<l>Hier omme wart die strijt so groot,</l>
<l n="35">Dat Malioen wan die stat</l>
<l>Ende al datter binnen zat.</l>
<l>Diene hadden gedaen bannen,</l>
<l>Die hinc hi, knapen metten mannen,</l>
<l>Ende daertoe Cartalo sinen sone,</l>
<l n="40">Die binnen mede was; die ghone</l>
<l>Was boven hem allen gehanghen.</l>
<l>Alse hi die stat hadde bevanghen,</l>
<l>Sette hire sine wet in durenture,</l>
<l>Ende settere in X senature,</l>
<l n="45">Ende en bore lanc daer naer</l>
<l>Wart hi doot geslegen daer.</l>
</div>
<div type="subchapter"><head type="subchapter">Van Mago ende sinen II sonen. XXXVI.</head>
<l>                Na Malus wart Mago</l>
<l>Here gemaect van Carthago,</l>
<l>Die wiselike ende ridderlike</l>
<l>Hilt dat lant van Afferike.</l>
<l n="5">Hi staerf ende liet sonen twee,</l>
<l><pb n="1,123"/> Die meneger stat daden wee</l>
<l>Naer desen; ende met haren scaren</l>
<l>Sijn weder in Sardeine gevaren</l>
<l>Die van Kartaengen, ende meest al.</l>
<l n="10">Deen broeder hiet Asrubal,</l>
<l>Amilcar hiet dander bi namen.</l>
<l>Alsi in Sardeinen quamen,</l>
<l>Vacht Hasdrubal daer IIII werf zege;</l>
<l>Doch bi mesfalle, dat allewege</l>
<l n="15">Den mensce volget tallen stonden,</l>
<l>So bleef hi daer doot van wonden.</l>
<l>Amilcar die quam in sine stede,</l>
<l>Die voer in Cycilen mede,</l>
<l>Ende wan steden metten husen,</l>
<l n="20">So dat hi belach Ceracusen;</l>
<l>Ende nachts quam hem in drome dat,</l>
<l>Dat hi des avonds indie stat</l>
<l>Te Ceracuse eten soude:</l>
<l>Dat was waer, woudi of [en] woude,</l>
<l n="25">Want hi wart aldaer ghevaen:</l>
<l>Dus eist mettem niet wel vergaen.</l>
<l>Anders pant ne mochti geven,</l>
<l>Dant hem coste daer sijn leven.</l>
<l>                Naer hem quam Arculyoen,</l>
<l n="30">Die stoutelike anegreep dit doen,</l>
<l>Ende dat here in Cycile</l>
<l>Versaemdem in cortere wile,</l>
<l>Ende hevet hem bi zeuwe ende bi lande</l>
<l>II wighe gewonnen inde hande.</l>
<l n="35">Doe quam eene gadoot int here,</l>
<l>Dat tfolc doot bleef sonder were,</l>
<l>So vele, datse indien stonden</l>
<l>Die levende niet gegraven conden,</l>
<l>So dat hi met cleender scaren</l>
<l n="40">Te lande weder moeste varen,</l>
<l>Ende laten sine orloge also.</l>
<l>Die rouwe, die was te Carthago,</l>
<l>Diene conste tonge getellen,</l>
<l>Alse hi quam ende sine gesellen,</l>
<l n="45">So groot was dat hantgeslach.</l>
<l>Alse hi selve den rouwe gesach,</l>
<l>Liet hi menegen heeten traen;</l>
<l>In sijn huus es hi gegaen,</l>
<l>Ende sloot al buten vriende ende kinder,</l>
<l n="50">Ende doodde hem selven ginder.</l>
</div>
<div type="subchapter"><head type="subchapter">Van Denise, coninc van Cicile. XXXVII.</head>
<l>                Van desen wighe scrivet dus</l>
<l>Helynandus ende Orosius,</l>
<l>Ende sente Jeronimus oec mede,</l>
<l>Die dat ware te wetene dede,</l>
<l n="5">Ende hietene den vermaerden strijt,</l>
<l>Niet omme prijs, die te diere tijt</l>
<l>Die van Carthago wonnen daer,</l>
<l>Maer omme tmesfal ende om tmesbaer,</l>
<l>Dat altemale ende sonder were</l>
<l n="10">Woesterde tAfferijcsce here.</l>
<l>                Tien tiden wart ende tier wile</l>
<l>Denijs van altemale Cycile</l>
<l>Coninc ende here vercoren,</l>
<l>Als dus die van Carthago verloren.</l>
<l n="15">Die voer over in Ytale,</l>
<l>Ende wan die Grieken altemale,</l>
<l>Waer so hi conde geweten,</l>
<l>Dat si Ytale hadden beseten.</l>
<l>Maer doe quam hem ene mare,</l>
<l n="20">Dat van Affrike there ware</l>
<l>Weder in Cycilen comen,</l>
<l>Ende hadden te here genomen</l>
<l>Amilcars sone Symioene.</l>
<l><pb n="1,124"/> Een verradere van valscen doene,</l>
<l n="25">Die mogenste een van Affrike,</l>
<l>Die dede te wetene heimelike</l>
<l>In Griexen lettren in corter wile</l>
<l>Ydocuse, coninc van Cycile,</l>
<l>Dien staet van aldien groten here</l>
<l n="30">Entie maniere ende oec de were;</l>
<l>So dat utequam die raet,</l>
<l>Dat was dien verradere quaet,</l>
<l>Want hi wart daer omme verdaen.</l>
<l>Die senature cuerden saen</l>
<l n="35">Van Cartago, om dese dinc,</l>
<l>Dat wie dat te scolen ginc</l>
<l>Van Cartago nemmermere</l>
<l>Neghene Griexe lettren en lere,</l>
<l>Noch oec Griexe tale mede;</l>
<l n="40">Maer alst coemt teeneger stede,</l>
<l>Daer Griexe tale noot sal wesen,</l>
<l>Een latineerde si te desen.</l>
<l>Dus bleef dorloghe tiere wilen</l>
<l>Tusscen Affrike ende Cicilen.</l>
<l n="45">                Nu suldi horen van Denise,</l>
<l>Hoe hi was, in welkere wise</l>
<l>Dat hi quam, die quade tyrant,</l>
<l>Te gewinne stat ende lant.</l>
</div>
<div type="subchapter"><head type="subchapter">Vanden selven Denise. XXXVIII.</head>
<l>                Dese Denijs van fellen doene</l>
<l>Ginc ter scolen met Platone,</l>
<l>Ende was van maten lieden geboren.</l>
<l>Teenen tiden, alse wijt horen,</l>
<l n="5">Sach eene vrouwe, hiet Himena,</l>
<l>Eenen droem, nu hortere nae:</l>
<l>Hare dochte dat soe vernam,</l>
<l>Dat soe inden hemel clam,</l>
<l>Ende dat soe daer, groot ende cleene,</l>
<l n="10">Der goden sitten sach gemeene;</l>
<l>Ende alse soet al besach met moeten,</l>
<l>Sach soe te Jupiters voeten</l>
<l>Gobonden liggen eenen man,</l>
<l>Die vreselijc was te scouwene an.</l>
<l n="15">Mettien vragede soe den man</l>
<l>Diese leedde: "Wies die tyran,</l>
<l>Die daer leget onder voete?"</l>
<l>Hi sprac: "Hets een mesfal onsoete,</l>
<l>Dat zwaer sal wesen altemale</l>
<l n="20">Dien van Cycile ende van Ytale;</l>
<l>Ende alse sine bande sijn tebroken,</l>
<l>Saelt menege stat ende borch stoken</l>
<l>Ende vellen neder ende breken."</l>
<l>                Dese Denijs met sinen treken</l>
<l n="25">Quam in Cycile te Cyracusen,</l>
<l>So dat hi van vele husen</l>
<l>Ende van borghen here waert.</l>
<l>Niemene so hevet hi gespaert,</l>
<l>Weduwen, weesen, ridderen, man,</l>
<l n="30">Hine sach dat hi gewan</l>
<l>Al dat hare, cleene ende groot.</l>
<l>Alt volc bat om sine doot,</l>
<l>Sonder alleene een steenout wijf,</l>
<l>Soe bat den goden om sijn lijf</l>
<l n="35">Altoos, ende omme sine gesonde;</l>
<l>Also dat hi teere stonde</l>
<l>Hare vragede, oft ware om sine dueget.</l>
<l>"Here!" sprac soe, "in mire jueget</l>
<l>Hadden wi enen here van felheit groot,</l>
<l n="40"><pb n="1,125"/> Doe badic omme sine doot;</l>
<l>Dan quam een aergere in sine stat,</l>
<l>Om sine doot ic mede bat;</l>
<l>Nu bestu daerchste entie derde,</l>
<l>In di en es pays no verde,</l>
<l n="45">Ende vruchte, waerstu onder moude,</l>
<l>Dat hier een aerger comen soude:</l>
<l>Dus biddic omme dijn lange lijf."</l>
<l>Doe scaemdi hem dat oude wijf</l>
<l>Tontlivene, die hem sijn recht seide</l>
<l n="50">Met also hoveschere coenheide.</l>
<l>                Hi rovede zee ende lant,</l>
<l>Ende wat hi indie monstre vant,</l>
<l>Gout ende selver, hi naemt al.</l>
<l>So wantrouwel en es no wesen sal;</l>
<l n="55">Dien hi eerst sijn lijf beval,</l>
<l>Sine vriende, dedi van hem al,</l>
<l>Ende nam vremde wilde liede,</l>
<l>Diene hoeden omme miede;</l>
<l>Ende want hi baerdmakere ontsach,</l>
<l n="60">Sine dochtren hi sceren leren plach,</l>
<l>Ende alsi groot gewassen waren,</l>
<l>So dede hise van hem varen.</l>
<l>II wijf haddi, maer als hi soude</l>
<l>Mettem sijn, alse hi woude,</l>
<l n="65">Dat was in so grotere wachte,</l>
<l>Waest bi daghe, waest bi nachte,</l>
<l>Sijn bedde was omme gevest</l>
<l>Met eere gracht, so men conste best,</l>
<l>Met eere valbrucgen, ende daer binnen</l>
<l n="70">Sloot hi hem selven jegen afwinnen.</l>
<l>Van scatte was hi so rike,</l>
<l>Dat cume iemen was sine gelike;</l>
<l>Groot volc haddi ende scepe vele,</l>
<l>Ridderscap al uten spele.</l>
<l n="75">Sindent wart hijs al verdreven,</l>
<l>Ende wan daer hi bi moeste leven,</l>
<l>TAthenen, alse wi horen tellen,</l>
<l>An kinderen die hi leerde spellen,</l>
<l>Ende sijn broederkijn. Dus was hi spegel</l>
<l n="80">Omme der aventuren zeghel,</l>
<l>Dat hi dul es ende verdovet,</l>
<l>Wat heren dat hare gelovet.</l>
</div>
<div type="subchapter"><head type="subchapter">Van Platoens aventuren. XXXIX.</head>
<l>                In Assuerus XVIIste jaer</l>
<l>Doe sprac men verre ende naer</l>
<l>Vander wijsheit van Platone,</l>
<l>Die liet sine rijcheit scone</l>
<l n="5">Ende Athenen sine stede,</l>
<l>Ende voer buten wonen mede</l>
<l>In een dorp, woeste al na,</l>
<l>Dat heet Achademia,</l>
<l>Daer die lucht was ongesont,</l>
<l n="10">Omme dat hi aldaer ter stont</l>
<l>Met evele sijn vleesch wilde dwingen,</l>
<l>Ende hijt daer bet mochte vulbringen</l>
<l>Te pleghene siere philosophie,</l>
<l>Ende te studeerne met sire paertie.</l>
<l n="15">Van sire doget, van sinen bloemen,</l>
<l>Salmen u somech point hier noemen.</l>
<l>                Niet lichte en wart Plato gram;</l>
<l>Alse hi horde ofte vernam</l>
<l>Van hem enege achtersprake,</l>
<l n="20">Hine gelovede niet der sake.</l>
<l><pb n="1,126"/> Van hem ginc verre ende naer,</l>
<l>Datmen seide al openbaer,</l>
<l>Dat hi ware sekerlike</l>
<l>Die wijste van al erderike.</l>
<l n="25">Alle die jongelingen tsamen,</l>
<l>Die dit wort van hem vernamen,</l>
<l>Entie wijsheit hadden vercoren,</l>
<l>Gingen onder Platone horen.</l>
<l>Nochtan dat hi dies hadde name,</l>
<l n="30">Haddi in hem selven scame,</l>
<l>Want hem niet waer en dochte</l>
<l>Die mare, die men van hem brochte.</l>
<l>Dies es hi in Egypten gevaren,</l>
<l>Want hi hadde gehort te waren,</l>
<l n="35">Dat daer waren wisere heren,</l>
<l>Ende wilde hare wijsheit leeren.</l>
<l>Lievere haddi in vremden lande</l>
<l>Pine, cost, scade ende scande,</l>
<l>Om te leerne dat hi niet en wiste,</l>
<l n="40">Dan sijn zin bleve in twiste</l>
<l>Van eeneger dinc of in wane.</l>
<l>Dus nam hi dat wandelen ane,</l>
<l>Ende wart jongre mettien clenen,</l>
<l>Die meester was van al Athenen.</l>
</div>
<div type="subchapter"><head type="subchapter">Noch van sinen sproken. XL.</head>
<l>                Dus besochti in dier maniere</l>
<l>Die nature vander riviere</l>
<l>Die Nilus heet, entien zede</l>
<l>Vanden wilden Egypten mede.</l>
<l n="5">Daer leerdi hare philosophien,</l>
<l>Dat meten van geometrien</l>
<l>Ende dat rekenen ende dat tellen,</l>
<l>Met anderen jongen gesellen.</l>
<l>Oec seghet men mede, eer hi keerde,</l>
<l n="10">Dat hi Eubreusce lettren leerde,</l>
<l>Ende Moyses bouke besach,</l>
<l>Daer der werelt beghin in lach.</l>
<l>Selke wanen overwaer,</l>
<l>Dat hi Jeremien horde daer;</l>
<l n="15">Maer dan es, clene no groot,</l>
<l>Hi was wel C jaer eer doot.</l>
<l>Van danen voer hi in Ytale,</l>
<l>Omme dat hi wilde altemale</l>
<l>Pyctagoras wijsheit leeren,</l>
<l n="20">Entie sine daer mede meeren.</l>
<l>Daer ginc hi wandelen ende dolen</l>
<l>Harentare van scolen te scolen,</l>
<l>Ende sochte eenen wisen man</l>
<l>Van Tharenten, hiet Architan,</l>
<l n="25">Die leerdem ghinder ende las</l>
<l>Die wijsheit, die Pyctagoras</l>
<l>Wilen screef in sinen bouken.</l>
<l>Dus ginc hi die wijsheit souken</l>
<l>Entie lettren harentare,</l>
<l n="30">Ghelijc oft si vluchtich ware,</l>
<l>Ende hi hare volghede biden spore;</l>
<l>Want hi scaemdem te wesene dore.</l>
<l>Wat dat groot was ofte goet,</l>
<l>Omginc hi al in sinen moet.</l>
<l n="35">Haddi recht gelove gheweten,</l>
<l>So en haddijs niet vergheten.</l>
<l>Dies waren si alle gemeenlinghe</l>
<l>Die philosophen indie dolinghe;</l>
<l>Dies seide Plato, dat ware een</l>
<l n="40">Diet al vermochte, ende el negheen;</l>
<l>Maer onder hem waerre vele die daden</l>
<l>Also alse hem ware geladen.</l>
<l>                Jupiter, sprac hi albloot,</l>
<l>Die ware inden hemel groot,</l>
<l n="45">Ende sprac, dat hi hadde here groot</l>
<l><pb n="1,127"/> Ingel ende duvel. Nu merct albloot,</l>
<l>Dat hi in Gode doolde sere;</l>
<l>Ende al gaf men hem prijs ende eere</l>
<l>In bouken van philosophien,</l>
<l n="50">Van Gode ne consti niet lien.</l>
</div>
<div type="subchapter"><head type="subchapter">Vanden selven. XLI.</head>
<l>                Plato spreect in Fedrone,</l>
<l>Dat niemen so blode no so coene</l>
<l>Sijns dancs die doot sal anvaen;</l>
<l>Entie selve doet verstaen,</l>
<l n="5">Wie so wille vaste leeren,</l>
<l>Dat hi die doot sal begheren.</l>
<l>Dit scijnt deen jegen dander gaen,</l>
<l>Maer men saelt aldus verstaen:</l>
<l>Die naturlike doot</l>
<l n="10">En sal niemen ontfaen, en doe de noot;</l>
<l>Die doot die men begeren sal,</l>
<l>Dats dat een sinen lachame al</l>
<l>Van genouchten trecke ende hale,</l>
<l>Ende des vleeschs wille altemale</l>
<l n="15">Wederstae entie leckernie,</l>
<l>Wille hi leeren philosophie.</l>
<l>Philosophie, spreect hi al bloot,</l>
<l>Dat es pensen omme die doot.</l>
<l>                Plato die gelovet des,</l>
<l n="20">Dat die ziele onstervelic es,</l>
<l>Ende dat proevet hi vaste ende wel</l>
<l>Bi redene ende bi niewet el.</l>
<l>Alse in sinen bouken dit las</l>
<l>Een, die Theobictus geheeten was,</l>
<l n="25">Dordie minne vanden andren live</l>
<l>So warp hem neder die keytive</l>
<l>Van enen mure, omme die sake</l>
<l>Dat hi beteren levene genake.</l>
<l>                Plato seghet dit wordekijn:</l>
<l n="30">Alse langhe alse te samen sijn</l>
<l>Dit quade vleesch entie zin,</l>
<l>Sone conen wi no meer no min</l>
<l>Dat wi begeren niet gewinnen,</l>
<l>Dat es: die rechte waerheit kinnen;</l>
<l n="35">Want die lachame brinct ons ane</l>
<l>Ongetelt buten allen wane</l>
<l>Pinen, peinsen ende aerbeit,</l>
<l>Ende sorghe sonder nuttelicheit:</l>
<l>Dat es die sake diet ons doet,</l>
<l n="40">Dat wi in ghenen dingen sijn vroet.</l>
<l>Maer indien tiden dat wi leven,</l>
<l>Willen wi dat vleesch begheven,</l>
<l>Ende niet een twint of harde cleene</l>
<l>Hebben dan met hem ghemeene,</l>
<l n="45">Ende wi altoos in gheere waerf,</l>
<l>Sonder nauwe dat hem bedaerf,</l>
<l>Den zin mettem laten gesellen,</l>
<l>Dus moghen wi die zonden vellen,</l>
<l>Enter wijsheit genaken,</l>
<l n="50">Die ons sal so soete smaken.</l>
</div>
<div type="subchapter"><head type="subchapter">Van hem selven noch. XLII.</head>
<l>                Echt spreect Plato die wort:</l>
<l>Salich ware lant ende port,</l>
<l>Tfolc ende al die werelt echt,</l>
<l>Waren si vanden wisen berecht,</l>
<l n="5">Oft wilden heren, alsi dolen,</l>
<l>Hem trecken ter wisere scolen.</l>
<l>                Diere spise entie groot,</l>
<l>Dats der dulre lieder doot;</l>
<l>Want alsemen vissche vaet met ase</l>
<l n="10">Of met hinghene, so vaetmen dwase.</l>
<l>                Echt spreect hi: Wilde hare wijsheit togen</l>
<l>Onsen sterveliken ogen,</l>
<l>Aldie werelt soudse minnen,</l>
<l>Ende hem pinen omme haer winnen.</l>
<l n="15">                Dat rechte ne mach niemen weten,</l>
<l><pb n="1,128"/> Hine zie oft onrecht si gespleten.</l>
<l>                Wetenthede die hare versceet</l>
<l>Vanden rechte ende dat ontleet,</l>
<l>Dan sal men noemen gene wijsheit,</l>
<l n="20">Maer bendichede der scalcheit.</l>
<l>                Die moet oec, die tallen tiden</l>
<l>Vechten wille ende striden,</l>
<l>Diene hevet der coenheit meer no min,</l>
<l>Maer dats een dul, haestich zin.</l>
<l n="25">                Dats gerechtechede gherecht,</l>
<l>Die up daermoede niene vecht.</l>
<l>                Den onnoselen doen geen quaet,</l>
<l>Dats eene zeghe daer ere uut gaet.</l>
<l>                Dogen dats al die cracht,</l>
<l n="30">Daer philosophie al up acht.</l>
<l>                Plato die quam in Cycilen</l>
<l>Toten tyranne in eere wilen,</l>
<l>Denise, daer wi eerst af spraken.</l>
<l>Hine wiste wat feesten maken,</l>
<l n="35">Noch werdicheit in sijn gedochte,</l>
<l>Hoe hine best onthalen mochte;</l>
<l>Maer met menegen man verchiert,</l>
<l>Met scepen dore wel ghevisiert,</l>
<l>Ontfinc hine met groter hoochede.</l>
<l n="40">Doe sach Plato aldaer ter stede,</l>
<l>Alse ons Helynandus seghet,</l>
<l>Hoe Denijs was ommeleghet</l>
<l>Met meneger gewapijnder scare,</l>
<l>Die sijns lijfs namen ware.</l>
<l n="45">Hi seide: "Wat hevestu mesdaen,</l>
<l>Dattere so vele bi di gaen,</l>
<l>Die dijns levens nemen ware?"</l>
<l>Ay! edele aermoede ommare,</l>
<l>Hoe lettel die werelt gevroet,</l>
<l n="50">Hoe seker du sijs ende hoe goet!</l>
<l>                Doch es openbare anschine,</l>
<l>Dat Architan van Tarantine</l>
<l>Was doe Plato levende was;</l>
<l>Want dystorie gewaghet das,</l>
<l n="55">Dat Plato te siere scolen ginc,</l>
<l>Ende van hem leerde menege dinc.</l>
<l>                Architan spreect in sijn bispel,</l>
<l>Dat enghene dinc so fel</l>
<l>Van naturen es ghegheven</l>
<l n="60">Den mensche alse weeldich leven;</l>
<l>Ende dit proevet hi hier bi,</l>
<l>Dat ghene dinc gegeven en si</l>
<l>Der mensceit ouer meer no min</l>
<l>Maer die ziele die hiet hi zin</l>
<l n="65">So seghet hi dat weeldichede</l>
<l>Sin verdonkert ende zede,</l>
<l>Ende niet der zielen meer en dert</l>
<l>Dan alse tfleesch heeft dat begert.</l>
<l>                Dese Architan was rike sere.</l>
<l n="70">Nu haddi onder hem alse here</l>
<l>Den ghenen, die sijn goet bedreef,</l>
<l>Ende jegen hem rekende ende screef;</l>
<l>So dat die knape eens mesdede,</l>
<l>Doe seide Architan daer ter stede:</l>
<l n="75">"Waric niet gram, du souds becopen."</l>
<l>Hi liet eer ongewroken lopen</l>
<l>Die mesdaet, dan hi den knecht</l>
<l>Iet verswaert hadde jegen recht.</l>
</div>
<div type="subchapter"><head type="subchapter"><pb n="1,129"/> <hi rend="italic">Van Brennus ende vanden Gallen.</hi> XLIII.</head>
<l>                In Assuerus XVIIste jaer</l>
<l>Quam te Rome scade ende vaer</l>
<l>Vanden Gallen, die doe quamen</l>
<l>Uter stat van Sans te samen;</l>
<l n="5">Want een haer here, hiet Brennus,</l>
<l>Die quam met eenen here aldus,</l>
<l>Met Bellinus sinen broeder,</l>
<l>Die beede waren van ere moeder,</l>
<l>Ende wonnen al tlant vanden Rine,</l>
<l n="10">Daer si daden menege pine.</l>
<l>Van danen voeren si in Ytale,</l>
<l>Daer sijt wonnen altemale,</l>
<l>So dat si quamen in Tuscane,</l>
<l>Daer si daden sware bane</l>
<l n="15">Eere stat, daer si voren laghen.</l>
<l>Doe quamen ghinder indien daghen</l>
<l>Boden van Rome ghevaren,</l>
<l>Die also spraken ende gebaren,</l>
<l>Alse of si ten payse spraken.</l>
<l n="20">Mettien ghevielen also die saken,</l>
<l>Dat men vacht daer een pongijs.</l>
<l>Die Gallen, die waren wijs,</l>
<l>Saghen daer, waer die Romeine</l>
<l>Indien stride waren ghemeine,</l>
<l n="25">Ende oec metter stede vochten.</l>
<l>Fellike si hem bedochten</l>
<l>Ende peinsden, sochten dese vrede</l>
<l>Met ons sonder dorperhede,</l>
<l>Sine vochten tonsen scanden</l>
<l n="30">Aldus dan niet mettien vianden,</l>
<l>Ende nament in grotere onwerden.</l>
<l>Si voeren henen haerre verden</l>
<l>Vander stat, daer si voren laghen,</l>
<l>Ende hebben over een gedraghen,</l>
<l n="35">Dat sijt willen up Rome wreken;</l>
<l>Want eist, dat si die stede breken,</l>
<l>Die hooftstede es int lant,</l>
<l>Dandere gaen hem alle in hant.</l>
<l>                Alsi dus up Rome quamen</l>
<l n="40">Met haren here altesamen,</l>
<l>Was een raetsman indie port,</l>
<l>Diemen Fabius noemen hort,</l>
<l>Die quam ute met grotere were</l>
<l>Te gemoete met sinen here,</l>
<l n="45">Daermen hertelike vacht</l>
<l>An beeden ziden met groter cracht;</l>
<l>Maer dat en mochte altoos niet dieden.</l>
<l>Fabius met sinen lieden</l>
<l>Was daer gevellet in corter tijt,</l>
<l n="50">Rechts alsemen ripe coren snijt;</l>
<l>Entie Gallen voeren dure,</l>
<l>Ghelijc dat men vellet de mure,</l>
<l>Ende men up die stede tart.</l>
<l>So swaer was die wijch ende so hart,</l>
<l n="55">Men mochte altoos niet lichtelike</l>
<l>Ghevinden, dat dat Roemsce rike</l>
<l>Meer ridderscap teere stat altoos</l>
<l>Tote dien daghe oint verloos.</l>
</div>
<div type="subchapter"><head type="subchapter">Hoe Brennus Rome wan metten Gallen. XLIIII.</head>
<l>                Die Gallen voeren indie stede;</l>
<l>Want so verwoest was soere mede,</l>
<l>Dat die straten idele waren:</l>
<l>Si mochten daer si wilden varen.</l>
<l n="5">Si staken indie husen brant,</l>
<l>Ende maectent asschen altehant;</l>
<l>Doude liede, die senature,</l>
<l>Dander porters, die ghebure,</l>
<l>Slougen si indie huse met allen,</l>
<l n="10">Ende daden die huse up hem vallen:</l>
<l>Dus worden die Romeine begraven</l>
<l>In haren asschen, in haerre haven.</l>
<l>Ic waenre cume M waren</l>
<l>Als vander Roemscher scaren,</l>
<l n="15">Die int capitoel tier stont</l>
<l>Vloen, dat uptien berch stont,</l>
<l>Ende ghemuurt was wel ende vaste;</l>
<l>Daer onthiltsi hem vordie gaste.</l>
<l>Aldaer besatense die keytive,</l>
<l n="20">Ende daden hem anxt vanden live,</l>
<l>Honger, vreese, menech coude.</l>
<l><pb n="1,130"/> Doch hadden si M pont van goude...</l>
<l>Nochtan, al waest aldus gevallen,</l>
<l>In dat lant nochtan van Gallen</l>
<l n="25">Was Rome van grotere name.</l>
<l>Omme dit ende om dese scame</l>
<l>Hadden achtinghe die Romeine</l>
<l>Stat ende mure te vellen al reine,</l>
<l>Ende te makene eene andere stede</l>
<l n="30">Elswaer, ende so te heetene mede.</l>
</div>
<div type="subchapter"><head type="subchapter">Vanden capytole van Rome ende vander gans. XLV.</head>
<l>                Dystorie van ouden Bertaengen seget,</l>
<l>Dat nu Inglant te hetene pleget,</l>
<l>Dat van Bartaengen coninc Bellijn</l>
<l>Brennuse, den broeder sijn,</l>
<l n="5">Uten lande verdreef met allen.</l>
<l>Doe quam hi int lant van Gallen,</l>
<l>Int lant dat Allobroga hiet,</l>
<l>Dat men Bourgoenyen nu heten pliet,</l>
<l>Tote Sans, ende behuwede tlant.</l>
<l n="10">Sindent worden si van eere hant</l>
<l>Brennus ende Bellijn,</l>
<l>Ende wonnent al neven den Rijn,</l>
<l>Ende begaedden, alse ghi hort,</l>
<l>Rome die vermaerde port,</l>
<l n="15">Ende hingere XX vanden besten</l>
<l>Uptie maerct buten der vesten,</l>
<l>Daer si voer tcapitoel laghen,</l>
<l>Ende daer dandere toesaghen.</l>
<l>Oec hadden si hem na bi nachte</l>
<l n="20">Tcapitool afgewonnen met crachte,</l>
<l>Ne ware eene gans alleene;</l>
<l>Want die wachters sliepen gemeene,</l>
<l>Want die wachters waren moede,</l>
<l>Entie Gallen met stouten moede</l>
<l n="25">Waren comen toten tinnen.</l>
<l>Ende souden hebben gevallen binnen;</l>
<l>Maer eene gans hevetse verroken,</l>
<l>Ende riep ende hevet tebroken</l>
<l>Der wachters slaep, die cume benamen,</l>
<l n="30">Dat dandere niet in en quamen.</l>
<l>Om dese dinc maecten die Romeine</l>
<l>Eene selverine gans ghemeine,</l>
<l>Ende anebedense updien dach,</l>
<l>Dat dat jaergetide lach,</l>
<l n="35">Daer naer over menech jaer.</l>
<l>Sente Ambrosius, over waer,</l>
<l>Maecte hier af sint sijn spot,</l>
<l>Ende seide: "Rome! Jupiter dijn god</l>
<l>Met anderen dinen goden sliep,</l>
<l n="40">Die gans die wiec wel ende riep:</l>
<l>Dies maecstu sacrificie hare,</l>
<l>Niet te Jupiters outare.</l>
<l>Dine goden sijn beneden der gans!</l>
<l>Ne ware dor hare, die van Sans</l>
<l n="45">Hadden dine gode gherovet:</l>
<l>Hijs domp die an hem gelovet!"</l>
<l>                Valerius seget: doe die van binnen</l>
<l>Hem ontsagen jegen afwinnen,</l>
<l>Want hem die honger dede noot,</l>
<l n="50">Worpen si uut dor scalcheit broot.</l>
<l>Doe dit saghen die van Gallen,</l>
<l>Voeren si woch al met allen.</l>
<l>Hi seghet: het stont hem so onsiene,</l>
<l>Dat die reepe andie engiene</l>
<l n="55">Al verrot oec waren daer,</l>
<l>Entie vrouwen hare haer</l>
<l>Daertoe gaven te maken linen:</l>
<l>Dus sere waren si in pinen.</l>
</div>
<div type="subchapter"><head type="subchapter">Van Aristotiles ende sire sprake. XLVI.</head>
<l>                In Assuerus XXXIIIste jaer</l>
<l>Was Aristotiles, wet vor waer,</l>
<l>XVIII jaer out, ende hi was</l>
<l>Platoens disciple, alsict las.</l>
<l n="5">Hi was vanden staercsten zinne,</l>
<l>Daer ic af te sprekene kinne.</l>
<l><pb n="1,131"/>                 Aristoteles die seghet:</l>
<l>Hijs dom die hem te prisene pleget:</l>
<l>Dats ydele glorie die sere achtert,</l>
<l n="10">Ende dulheit eist datten een lachtert.</l>
<l>                Hi sprac, hine hadde pine enghene</l>
<l>Van aermoeden, dan alleene</l>
<l>Dan dat hi den aermen mochte</l>
<l>Helpen, alsem sijns verdochte.</l>
<l n="15">                Dat betaemt den goeden man,</l>
<l>Dat hi gheen onrecht doen en can,</l>
<l>Noch gedoghen in sinen moet,</l>
<l>Datmen hem groot onrecht doet.</l>
<l>                Sijn es die lachter ente mesprijs,</l>
<l n="20">Die onrecht doet in eneger wijs</l>
<l>Eenegen mensce onverdient.</l>
<l>                Ware ons nature also vrient,</l>
<l>Dat wi sagen also clare</l>
<l>Alse linx doet, dat openbare</l>
<l n="25">Al doresiet dat hem coemt bi,</l>
<l>Wie es dan, die so scone si</l>
<l>Van buten an hude, an hare,</l>
<l>Alsemen binnen saghe al clare,</l>
<l>Ne maer ontlieflijc ter cure?</l>
<l n="30">Ons maect scone niet de nature,</l>
<l>Maer die crancheit vanden ogen,</l>
<l>Diet doresien niet conen gedogen.</l>
<l>                Dit sijn Aristotiles wort</l>
<l>Jegen de minres, leert ende hort:</l>
<l n="35">                Vrouwen minne, wille hi weten,</l>
<l>Doet alre redene vergeten.</l>
<l>Hets verwoetheit harde naer,</l>
<l>Ende eene redene sere onmaer</l>
<l>Indie vroede herten staet.</l>
<l n="40">Het beneemt zin ende raet.</l>
<l>Hoghe herte, sterken moet</l>
<l>Minne dicken vallen doet.</l>
<l>Van hoghen pensene ende van groten</l>
<l>Doet soese neder ghenoten.</l>
<l n="45">Claghende ende van heeten zinne,</l>
<l>Ende van dommen beghinne,</l>
<l>Die harde zinne entie fiere</l>
<l>Maect soe sachte ende goedertiere.</l>
<l>Oec doet soe bernen die zinne</l>
<l n="50">Met onversadere heetere minne.</l>
<l>Wantrouwel sere utermaten,</l>
<l>Soe doet den mensche hem selven haten.</l>
<l>Ende int ende minne van vrouwen</l>
<l>Keert in haetscepe ende in rouwen.</l>
</div>
<div type="subchapter"><head type="subchapter">Noch vanden selven. XLVII.</head>
<l>                Hijs bloot die alle dinc ontsiet,</l>
<l>Hi es coene die niet en vliet;</l>
<l>Entie alle genouchte ontfaet</l>
<l>Ende neghene wederstaet,</l>
<l n="5">Dats een ongestade man;</l>
<l>Die alle genouchte scuwet dan,</l>
<l>Diene mach niet gestaen daer inne;</l>
<l>Suverheit ende cracht van zinne</l>
<l>Verderven ende comen ter scade</l>
<l n="10">Met brekene ende met overdade:</l>
<l>Middelheit maket dan al goet.</l>
<l>Wie so danne sinen moet</l>
<l>Vanden lichame ontrecket so,</l>
<l>Dat hijs es int herte vro,</l>
<l n="15">Die es emmer van reinen zinne;</l>
<l>Maer so wie dat droevet daer inne,</l>
<l>Hi es ongestade van herten;</l>
<l>Entie in pinen es ende in smerten,</l>
<l>Ende dan al dat neemt in goede,</l>
<l n="20">Die es van eenen staerken moede.</l>
<l>                Cracht van zinne dats over waer</l>
<l>Middelheit tusscen coenheit ende vaer.</l>
<l>Hovescheit es in middel leven</l>
<l><pb n="1,132"/> Tusscen nemen ende gheven.</l>
<l n="25">Behagelheit hout middelhande</l>
<l>Tusscen die eere entie scande.</l>
<l>                Verwoetheit, alst es tijt ende stede,</l>
<l>Es eene edele domphede,</l>
<l>Alset coemt ter groter sorghen,</l>
<l n="30">Daer hem niemen uut can verborgen.</l>
<l>                Elc dinc es best in sinen tijt:</l>
<l>In doude wijsheit es groot delijt,</l>
<l>Want els en hevet soe gene doghet;</l>
<l>Reinecheit prijstmen inde joghet.</l>
<l n="35">                Die somwile sal dat beste kiesen,</l>
<l>Hi magere wel ane verliesen.</l>
<l>                Hets beter leren dan worden rike;</l>
<l>Nochtan eist nutteliker sekerlike,</l>
<l>Die noot hevet, dat hi goet geerige,</l>
<l n="40">Dan hi omme leeren prighe.</l>
<l>                Dese bloemen hebben wi besocht,</l>
<l>Ende uten Latine in Dietsche brocht</l>
<l>Ute Aristotiles bouken;</l>
<l>Vort willen wi der jeesten roeken.</l>
</div>
<div type="subchapter"><head type="subchapter">Vander plaghe van Rome. XLVIII.</head>
<l>                Tien tiden ende indien daghen</l>
<l>Quamen te Rome sware plaghen:</l>
<l>Eene siecheit ende scaerpe sucht,</l>
<l>Die menegen dede grote vrucht,</l>
<l n="5">Entie stont langhe ende zwaer.</l>
<l>Man ende wijf ende kindere daer</l>
<l>Storven daer, groot ende clene,</l>
<l>Indie stat wel naer ghemeene.</l>
<l>II jaer so stont dese dinc,</l>
<l n="10">Ende so wie dat der doot ontginc,</l>
<l>Wart so magher ende so cranc,</l>
<l>So ongevaruwet ghelu gemanc.</l>
<l>Doe die II jaer waren leden</l>
<l>Ende terde quam, mids inder steden</l>
<l n="15">Scuerde die erde mids ontwee,</l>
<l>Dies menech hadde van vare wee.</l>
<l>Een ridder, hiet Marchus Curius,</l>
<l>Wapende hem, alst was aldus,</l>
<l>Ende spranc midden indie scuere.</l>
<l n="20">Dit was eene dulle aventuere.</l>
</div>
<div type="subchapter"><head type="subchapter">Van coninc Assuerus, die doodde Dariuse sinen sone. XLIX.</head>
<l>                Alse Assuerus in Perci</l>
<l>Coninc hadde gewesen vri</l>
<l>XL jaer, doe staerf hi ghinder.</l>
<l>Hi hadde C ende XV kinder:</l>
<l n="5">Sonen warent alle beghene,</l>
<l>III waerre wettachtich alleene.</l>
<l>Darius die outste hiet,</l>
<l>Dien de vader, eer hi versciet,</l>
<l>Des lants crone draghen dede,</l>
<l n="10">Al waest jeghen der Percen zede,</l>
<l>Die niemen trike ne wilde geven,</l>
<l>Eer die ander doot was bleven.</l>
<l>Omme die eere vanden vader,</l>
<l>Sette hem die zone algader,</l>
<l n="15">Hoe hi den ouden gecorte sijn leven.</l>
<l>Mettem hevet hi daertoe verdreven</l>
<l>Siere broederen L mede,</l>
<l>Dien hi al dat sweren dede.</l>
<l>Die nijt quam al omme een wijf;</l>
<l n="20">Want Assuerus, doude keytijf,</l>
<l>Hadde sijns broeder wijf ontfaen</l>
<l>In huwelike, ende met hem gedaen,</l>
<l>Eene vrouwe, hiet Astacia.</l>
<l>Darius die stont daer na,</l>
<l n="25">Datse hem die vader wilde gheven</l>
<l>Metten rike naer sijn leven,</l>
<l>So datse hem die vader behiet.</l>
<l>Daer naer en docht hem eerlijc niet.</l>
<l>Want hire hem niet wilde jonnen,</l>
<l n="30">Begaf hise inden tempel der sonnen:</l>
<l>Wat wive so quam daer ter stede,</l>
<l><pb n="1,133"/> Bleef in euwelikere suverhede.</l>
<l>Hier omme wildi den vader morden.</l>
<l>Dit quam uut bi wroegers worden.</l>
<l n="35">Hi entie sine worden gevaen,</l>
<l>Ende alle ontlivet ende verdaen,</l>
<l>Ende hare wive entie kinder,</l>
<l>Beede meerre ende minder.</l>
</div>
<div type="subchapter"><head type="subchapter">Hoe Codomanus suverde Persen. L.</head>
<l>                Assuerus wart van rouwen daer</l>
<l>Siec, ende staerf cortelike daer naer.</l>
<l>Dat rike upten middelsten quam,</l>
<l>Amilacus, alsict vernam.</l>
<l n="5">Die ontsach hem in sijn gedochte,</l>
<l>Dat iemene jegen hem zweren mochte,</l>
<l>Ende slouch sine mage doot ginder,</l>
<l>Princen, wive ende kinder,</l>
<l>Hine spaerde jonc noch oude,</l>
<l n="10">Want hem niemens ontfaermen woude.</l>
<l>Doe trac hi te Susen waert,</l>
<l>Alse dat te winne metter vaert,</l>
<l>Want het des riken hovet was.</l>
<l>Hem dochte wel die waerheit das,</l>
<l n="15">Dat trike weke al ghemeene,</l>
<l>Haddi Susen die stat alleene;</l>
<l>So dat die beste vandien lande</l>
<l>Staken te samen die hande,</l>
<l>Ende volgeden met here ane,</l>
<l n="20">Ende maecten prince vanden vane</l>
<l>Eenen, die Codomanus hiet,</l>
<l>Die node die dinc achterliet.</l>
<l>Den wijch hi jeghen hem nam,</l>
<l>Daer die dinc also vulquam,</l>
<l n="25">Dat hi ende sine hulpe groot</l>
<l>Bleven indien wighe doot.</l>
<l>Codomanus wan dien zeghe,</l>
<l>Ende bleefs te werdere alle weghe</l>
<l>Indat rike van Persi;</l>
<l n="30">Want so nauwe waren si</l>
<l>Verdreven, en hadde hi gedaen,</l>
<l>Si waren doot of ghevaen.</l>
<l>Hier omme gaf men hem de baelgie</l>
<l>Vanden lande van Aermenie;</l>
<l n="35">Ende Ochus, die joncste vanden drien,</l>
<l>Die Assuerus hiet, was nadien</l>
<l>In Persen gemaect coninc daer,</l>
<l>Ende waest XXVI jaer.</l>
<l>Sindent dese Codomaen</l>
<l n="40">Na Ochus doot wart ontfaen</l>
<l>Ter cronen, omme die hovescede,</l>
<l>Die hi dien van Persen dede,</l>
<l>Ende was Darius ghenoemt.</l>
<l>Bi hem wart sijnt verdoemt</l>
<l n="45">Die crone van Persen ende van Meden;</l>
<l>Want het wan met mogentheden</l>
<l>Alexander up hem al,</l>
<l>Alsemen hier naer tellen sal.</l>
</div>
<div type="subchapter"><head type="subchapter">Van Ochus rike ende van Demostenes. LI.</head>
<l>                Ochus, Assuerus joncste sone,</l>
<l>Wart coninc, ende regnerde de gone</l>
<l>Naden vader XXVI jaer.</l>
<l>                In sinen tiden, wet voer waer,</l>
<l n="5">Was Demostenes, die so wale</l>
<l>Was gheraect an sine tale,</l>
<l>Wies proverbien ende wijshede</l>
<l>Ic wille setten hier ter stede.</l>
<l>                Alse Demostenes leerde rectorike</l>
<l n="10">(Dats eene const, die maket rike</l>
<l>Die wille wesen taleman),</l>
<l>Dochtem in hem selven dan,</l>
<l>Dat sijn luut te cleene ware</l>
<l>Omme te sprekene openbare.</l>
<l n="15">Doe purgeerdi met so groter pine</l>
<l>Die smetten entie blamen sine,</l>
<l>Dat niemen bet en brochte vort,</l>
<l>Alse hi wilde, sine wort:</l>
<l>Dat luut, dat clene was ende stille,</l>
<l n="20">Maecti grof naer sinen wille,</l>
<l>So dat den lieden wel bequam.</l>
<l>Alse hi spreken eerst annam,</l>
<l><pb n="1,134"/> Uptien oevere ginc hi staen,</l>
<l>Daer die zee an ginc slaen;</l>
<l n="25">Daer ghinc hi roepen lude ende spreken,</l>
<l>Ende sine cleene stemme breken.</l>
<l>Oec drouch hi in somegen stonde</l>
<l>Vele keselen inden monde,</l>
<l>Omme dat hem in sinen orbare</l>
<l n="30">Die mont vele te gereeder ware.</l>
<l>                Dits die wise Demostenes,</l>
<l>Daer dit af bescreven es,</l>
<l>Dat Thays was in sinen daghen,</l>
<l>Die scoenste daermen af gewagen</l>
<l n="35">In bouken hort, eene over eene</l>
<l>Wijf ter werelt ghemeene,</l>
<l>Die man gedogede omme ghelt.</l>
<l>Dese Thays, daermen af telt,</l>
<l>Hadde hare vermeten des,</l>
<l n="40">Dat soe desen Demostenes</l>
<l>Emmer te valle bringen soude,</l>
<l>Weder woudi of en woude;</l>
<l>So dat soe quam, daer soe den man</l>
<l>Brochte daertoe, dat hi beghan</l>
<l n="45">Up hare merken ende zien,</l>
<l>Ende soe wart geware indien,</l>
<l>Dattene begaven die zinne.</l>
<l>Doe togede soe hem gebaer der minne,</l>
<l>Ende hi leide hare te voren</l>
<l n="50">Sinen wille ghelijc den doren,</l>
<l>Ende began bidden ende claghen,</l>
<l>Hoe hi sinen wille mochte bejagen,</l>
<l>Ende vragede hare, wat soe hebben woude,</l>
<l>Updat soene ontfangen soude;</l>
<l n="55">Ende soe was upt bedde gegaen,</l>
<l>Alse diene waent hebben gevaen.</l>
<l>Thays eeschte C pont.</l>
<l>Die cost noeptene tiere stont,</l>
<l>Dat hi te siere redenen quam.</l>
<l n="60">Thovet slouch hi neder, een deel gram,</l>
<l>Doe sprac hi: "In wille entrouwen</l>
<l>So diere copen gheen berouwen."</l>
<l>Dus schiet hi danen puur ende clare,</l>
<l>Ende verwan sijn vleesch ende hare.</l>
</div>
<div type="subchapter"><head type="subchapter">Van Demostenes noch. LII.</head>
<l>                Twee man waren in sinen tiden,</l>
<l>Die souden dor Athenen liden,</l>
<l>Ende si ghaven hare ghelt</l>
<l>Eere diernen die tgeent helt,</l>
<l n="5">Die alt ghelt te bewaerne plach,</l>
<l>Dat daer indie herberge lach.</l>
<l>Si seiden: "Ne ghevet niemen alleene,</l>
<l>Sonder ons beeden ghemeene."</l>
<l>- "Gherne," sprac soe, ende indien</l>
<l n="10">Ginc elc om sine bederve sien</l>
<l>Van comanscepen harentare;</l>
<l>So dat deen wart besieket sware,</l>
<l>Ende dander gheselle die ginc lieghen,</l>
<l>Ende gheent joncwijf bedrieghen,</l>
<l n="15">So dat hi hare afwan met ghilen</l>
<l>Al geent ghelt ter selver wilen,</l>
<l>Ende droucht aldaer hijs seker was.</l>
<l>Sijn gheselle daer na genas,</l>
<l>Ende eeschte den joncwive daer of</l>
<l n="20">Sijn deel ghelts ende haer belof;</l>
<l>So dat die dierne ghewan</l>
<l>Demostenes, den taleman,</l>
<l>Voer tgerechte, daer soe stoet</l>
<l>Ende moeste antworden vor dat goet,</l>
<l n="25">Entie gheene eeschte antworde</l>
<l>Vandien ghelde, van worde te worde.</l>
<l>                Demostenes vragede openbare</l>
<l>Den joncwive, oft also ware,</l>
<l>Ende soe sprac: "Te waren ja!"</l>
<l n="30">- "Vrient!" sprac Demostenes, "nu gha,</l>
<l>Oftu wilt datmen tgelt di telle,</l>
<l>Ende brinc hare dinen geselle;</l>
<l>Want dat joncwijf lijet wel,</l>
<l>Dat die dinc also ghevel:</l>
<l n="35">Dinen eesch hevestu gewonnen dan,</l>
<l>Up dattu bringes den anderen man."</l>
</div>
<div type="subchapter"><head type="subchapter">Van Phillip van Machedone. LIII.</head>
<l>Sente Ysidorius die seghet,</l>
<l><pb n="1,135"/> Die vele dings te telne pleget,</l>
<l>Dat Phillip, die felle man,</l>
<l>Die den groten Alexandere wan,</l>
<l n="5">Beleghen hadde eens Athenen.</l>
<l>Men begonde vraghen sijn meenen,</l>
<l>Wat hi wilde van haren goede.</l>
<l>Hi seide: men gave hem die vroede,</l>
<l>Hi wilde els niet datter es.</l>
<l n="10">Doe antwordde Demostenes</l>
<l>Eene favele, daer hi mede ontriet,</l>
<l>Datmen des en dade niet,</l>
<l>Ende seide: "Die wulve entie herden</l>
<l>Eens gedinghe wilen gherden,</l>
<l n="15">Dat si gevriende werden souden.</l>
<l>Die wulven seiden, dat si wouden</l>
<l>Hebben te ghiselen die honde,</l>
<l>Anders wilden si in ghere stonde</l>
<l>Pays geven, noch maken vrede;</l>
<l n="20">Want vander honde pijnlichede</l>
<l>Quam dorloghe altemale.</l>
<l>Den herden docht gevoughe tale</l>
<l>Dese dinc, ende gaven hem de honde,</l>
<l>Diese wachten talre stonde,</l>
<l n="25">Entie hare scaep verwerden.</l>
<l>Doe quamen die wulven ende verterden</l>
<l>Die beesten sonder eenege were,</l>
<l>Ende daden scade ende grote dere.</l>
<l>Dus saelt varen," sprac die vroede,</l>
<l n="30">"Gheeft men Phillippe onse hoede."</l>
<l>Dus moeste Phillip sceden dane</l>
<l>Sonder ghisel ghenen tontfane.</l>
<l>                Demostenes vragede teenen stonde</l>
<l>Eenen, die favelen vinden conde,</l>
<l n="35">Hoe groot ware sine meeste miede</l>
<l>Van eere favelen onder die liede.</l>
<l>Dander seide: "Wel een pont."</l>
<l>Demostenes antworde tier stont:</l>
<l>"Ic hebbe meer ontfaen van goude,</l>
<l n="40">Up dat dat ic swighen soude."</l>
<l>Dus scadelijc, alst coemt ten spronge,</l>
<l>Es vanden taelman die tonge:</l>
<l>Daer nes geen trouwe an in gere stonden,</l>
<l>Sine si met selvere gebonden;</l>
<l n="45">Men moet vanden advocaet</l>
<l>Tswigen copen, of het wert quaet.</l>
</div>
<div type="subchapter"><head type="subchapter">Van Demostenes ende Echines. LIIII.</head>
<l>                Eens quam also die aventure,</l>
<l>Dat te Athenen die senature</l>
<l>Jegen Phillippe van Macedone,</l>
<l>Die vul was meneghere hone,</l>
<l n="5">Eens voerspraken hadden noot,</l>
<l>Also dat men daer ontboot</l>
<l>Demostenese, die hem ziec maect,</l>
<l>Ende ginc te bedde al naect,</l>
<l>So datmen boden om hem sende.</l>
<l n="10">Demostenes antwordde int ende:</l>
<l>"Ic bem siec vander gheilsucht."</l>
<l>- "Neen!" sprac een, "ens gene vrucht,</l>
<l>Die gheilsucht en es di niet fel</l>
<l>Maer hets die gheltsucht ende niet el."</l>
<l n="15">                Echines was in deser tijt.</l>
<l>Tusscen hem II was nijt,</l>
<l>Welc die beste taelman ware;</l>
<l>Maer Demostenes openbare</l>
<l>Was beter dan Echines was:</l>
<l n="20">Echines lijede selve das.</l>
<l>Hier omme was hi van allen mannen</l>
<l>TAthenen uter stat gebannen,</l>
<l>Ende was in Rodes ghesent,</l>
<l>Daerne Demostenes heeft gescent;</l>
<l n="25">Nochtan prijsde in dat lant</l>
<l>Echines sinen fellen viant,</l>
<l>Ende seide, datmen III manieren</l>
<l>Geraecthede mochte visieren</l>
<l>Anden wisen Demostenes:</l>
<l n="30">                Teen, dat hi was meester des</l>
<l>Sine tale so te bringene voren,</l>
<l>Dat hi den lieden vullede de oren;</l>
<l>                Dander, dat hi met ghelate</l>
<l>Alle dogeden trac te sire bate;</l>
<l n="35">                Derde, dat hi geluc hadde in,</l>
<l>Daer hi bi stal der lieder zin.</l>
<l>Gheene ogen consti verkeeren</l>
<l>Vreselike, alst ginc ter eeren;</l>
<l><pb n="1,136"/> Ende alse hi omme genaden taelde,</l>
<l n="40">So ontfaermelike hi verhaelde</l>
<l>Sine ogen ende sinen mont,</l>
<l>Dats elken wonderde, daer hi stont.</l>
<l>                Dese Echines, alse wi lesen,</l>
<l>Hadde Socrates jongre gewesen;</l>
<l n="45">Ende alse hem vele jongers gaven</l>
<l>Vele ghelts ende vele haven,</l>
<l>Echines was aerm ende sprac bidi:</l>
<l>"Meester, here! ic geve di:</l>
<l>Dat beste dat ic geleesten mach,</l>
<l n="50">Gheve ic di up desen dach;</l>
<l>Al ghaven di dandre dat si wouden,</l>
<l>Si hebben dbeste deel behouden.</l>
<l>Hier omme biddic, meester goede!</l>
<l>Dattu mine aermoede</l>
<l n="55">Ontfaen wilt in goeder manieren,</l>
<l>Ende so eerlike verchieren,</l>
<l>Dattu hebs lof ende eere."</l>
<l>Dit wort bequam Socrates sere.</l>
</div>
<div type="subchapter"><head type="subchapter">   Van Anno in Cartaengen ende van sinen wive. LV.</head>
<l>                In desen tiden was te Carthago</l>
<l>Een man, die hiet Anno,</l>
<l>Die rike was utermaten sere,</l>
<l>Ende peinsde om te wesene here;</l>
<l n="5">So dat hi des wart te rade,</l>
<l>Dat hi mare lopen dade,</l>
<l>Dat hi bringen wilde te manne</l>
<l>Siere eygijnre dochter, ende maken danne</l>
<l>Grote werscap ende grote feeste,</l>
<l n="10">Om te hebbene daer de meeste,</l>
<l>De senaturen vander stat;</l>
<l>So dat hi ghevisierde dat,</l>
<l>Dat hise wille alle ghemeene</l>
<l>Veninen, groot ende cleene,</l>
<l n="15">So datter hem niet een ontginge;</l>
<l>So dat utequam die dinghe</l>
<l>Biden ghesinde dat was daer,</l>
<l>Ende was gevonden ende geproeft waer;</l>
<l>Nochtan bleef up hem ongewroken,</l>
<l n="20">Die dese mordaet wilde stoken.</l>
<l>                Alse dat Anno versiet,</l>
<l>Dattem dit en diedet niet,</l>
<l>Peinst hi een ander engien,</l>
<l>Hoe sijn wille mochte vulscien.</l>
<l n="25">Deyghine, die waren int lant,</l>
<l>Die trac hi an sine hant,</l>
<l>Entie gemeente harentare,</l>
<l>Omme dat hi wilde metter scare</l>
<l>Onderlopen die vaste port;</l>
<l n="30">Doch so quam die raet oec vort,</l>
<l>Eert te ghenen daghe quam.</l>
<l>Alse hi dat sach ende vernam,</l>
<l>So nam hi XX dusent man,</l>
<l>Gewapent, ende onderran</l>
<l n="35">Eenen casteel daer in Affrike,</l>
<l>Daer hi mede scadelike</l>
<l>Die liede moyede, alse wijt horen,</l>
<l>Entie coninc vandien Moren;</l>
<l>So dat hi daer wart beleghen,</l>
<l n="40">Ende ghevaen ende wel dorsleghen</l>
<l>Met roeden, dattem tfel moeste breken,</l>
<l>Daer naer sine ogen utesteken,</l>
<l>Doe tebroken alle sine lede,</l>
<l>Ende voer tfolc ontlivet mede.</l>
<l n="45">Nochtan sijn gescuerde lachame,</l>
<l>Om hem te doene meerre scame,</l>
<l>Was ghenaghelt an een hout.</l>
<l>Al dat men wiste dat hem was hout,</l>
<l>Beede maghe ende kinder,</l>
<l n="50">Worden mede ontlivet ghinder,</l>
<l>Omme dat men niet en woude,</l>
<l>Dattene iemene wreken soude,</l>
<l>Ende hem elkerlijc ontsaghe</l>
<l>Meer te roerne dusdane plaghe.</l>
</div>
<div type="subchapter"><head type="subchapter">   Hoe Cartagho sochte die hulde van dien van Rome. LVI.</head>
<l>                Tien tiden wijgeden de II steden,</l>
<l>Die sint hadden vele onvreden</l>
<l><pb n="1,137"/> Onderlinghe, spade ende vroe,</l>
<l>Dat was Rome ende Chartago.</l>
<l n="5">Elke van desen tween deden pine,</l>
<l>Omme hovet vander werelt tsine.</l>
<l>Indien selven tiden sochten</l>
<l>Die van Carthago, hoe si mochten</l>
<l>Vriendscap tote Rome gewinnen,</l>
<l n="10">Ende sendden, omme begin van minnen,</l>
<l>Tote Rome hare boden,</l>
<l>Die bi eeden van haren goden</l>
<l>Vaste vriendscap maken souden</l>
<l>Tusscen die II steden; want si wouden</l>
<l n="15">Hem met machte staen in staden,</l>
<l>Up dat sijt hem weder daden.</l>
<l>An beeden ziden waest doe gesworen,</l>
<l>Al waest sidert pine verloren,</l>
<l>Alse ghi horen sult hier naer</l>
<l n="20">Tusscen hem II menech orloge swaer.</l>
<l>                Na dit incomen sekerlike,</l>
<l>Dat quamen die van Affrike</l>
<l>Omme vriendscap in Ytale,</l>
<l>So gesciede, weetmen wale,</l>
<l n="25">Die sware haghel, de deemsterhede,</l>
<l>Daermen af vint in meneger stede</l>
<l>Inden jeesten af gescreven;</l>
<l>Want die nachte so lanc bleven,</l>
<l>Dat menech man seide met monde,</l>
<l n="30">Dat si van des daghes stonde</l>
<l>Harde vele traken an.</l>
<l>Daertoe hagelet nochtan</l>
<l>Rechte keselen, rechte steene,</l>
<l>Uten swarten swerke gemeene.</l>
<l n="35">Aldus reinet, sonder saghe,</l>
<l>Achter een XXV daghe,</l>
<l>Des menech was die weten woude,</l>
<l>Dat die werelt enden soude.</l>
<l>                In desen tiden, in desen onweder,</l>
<l n="40">Doet dus keselen reinde neder,</l>
<l>Wart grote Alexander geboren,</l>
<l>Der werelt plage, der werelt toren,</l>
<l>Die gesele van erderike,</l>
<l>Die noch nie en wan ghelike.</l>
<l n="45">Dit, wanic, meende dat onweder,</l>
<l>Dattere viel van hoghen neder,</l>
<l>Alse u die bouc hier na ontbint,</l>
<l>Daer ghi die vraye jeeste in vint,</l>
<l>Die ic dichte hier te voren,</l>
<l n="50">Also alsemense vint in auctoren;</l>
<l>Maer daer sijn favelen toe geslegen,</l>
<l>Dier ic hier niet en wille plegen,</l>
<l>Noch der redenen van hem int Walsch</l>
<l>Ne volgic niet, want soe es valsch:</l>
<l n="55">Ic houts mi an broeder Vincent.</l>
<l>Hier es die derde bouc gehent.</l>
</div>
</div>
<div type="chapter"><head type="chapter"><pb n="1,138"/> I PARTIE. IV BOEK. HIER BEGHINT DIE VIERDE CAPITTELE.</head>
<div type="subchapter"><head type="subchapter">Van coninc Ochus van Persi, hoe hi Nebtanabus verdreef. I.</head>
<l>                Int tiende jaer, so lesen wi,</l>
<l>Dat coninc Ochus van Persi</l>
<l>Crone drouch, ende int seste jaer</l>
<l>Dat coninc Phillip, wet vor waer,</l>
<l n="5">Crone drouch in Machedone,</l>
<l>Int XIste jaer dat crone</l>
<l>Neptanabus in Egypten drouch,</l>
<l>Scrivet ons Eusebius claer genouch,</l>
<l>Dat Olimpias genas</l>
<l n="10">Alexanders; maer ic las</l>
<l>In anderen steden in sinen jeesten,</l>
<l>Die vele spreken van sinen feesten,</l>
<l>Dat Alexander een ander wan</l>
<l>Dan die coninc, der vrouwen man.</l>
<l n="15">Ochus die coninc die wan</l>
<l>Egypten, ende jagede dan</l>
<l>Nebtanabus inder manieren,</l>
<l>Dat men u hier sal visieren.</l>
<l>Nebtanabus die hilt sijn lant</l>
<l n="20">Met toverien metter hant,</l>
<l>Ende alse hi verhorde der maren,</l>
<l>Dat iemen up hem quam gevaren,</l>
<l>Ghinc hi in sine camere allene,</l>
<l>Ende met nygromantie niet clene</l>
<l n="25">Dedi dat hare scepe versonken,</l>
<l>Diene sochten, ende verdronken.</l>
<l>So dat hem quam des ene mare,</l>
<l>Dat coninc Ochus quam dare</l>
<l>Met groten here ende dies genouch:</l>
<l n="30">Nebtanabus hier omme louch,</l>
<l>Ende waende die alse dander doden;</l>
<l>Maer doe verstont hi andie goden,</l>
<l>Dat hi dat spel verliesen soude</l>
<l>Ende gevaen sijn, hine woude</l>
<l n="35">Uten lande vlien metter vaert.</l>
<l>Doe scoer hi af haer ende baert,</l>
<l>Ende nam sine liefste dingen scone,</l>
<l>Ende quam gevaren te Macedone,</l>
<l>Daer hi wart vermaert indien</l>
<l n="40">Over eenen astronomien,</l>
<l>So dat vrouwe Olympias,</l>
<l>Want Phillip niet thuus en was,</l>
<l>Ontboot om hem; want hare so staet,</l>
<l>Dat soe begerde sinen raet.</l>
</div>
<div type="subchapter"><head type="subchapter">Hoe Neptanabus Alexandere wan. II.</head>
<l>                Alse Nebtanabus ginder quam,</l>
<l>Ende hi hare scoenheit vernam,</l>
<l>Wart hi met haerre minnen bevaen,</l>
<l>Ende hi dede hare verstaen,</l>
<l n="5">Dat soe een kint soude draghen;</l>
<l>Ende wildse haer man verjaghen,</l>
<l>Phillip, dies soe was in vare,</l>
<l>Hi soude wel bescermen hare.</l>
<l>Doen dedi hare dat bekinnen,</l>
<l n="10">Dat soet an enen god soude winnen.</l>
<l><pb n="1,139"/> [Soe] sprac: "Wat gode soude dat wesen?"</l>
<l>Neptanabus antworde te desen:</l>
<l>"Ammon, die god van Lybia.</l>
<l>Nu gereet di ende ghae,</l>
<l n="15">Dattu sijs werdich, daer du gaes,</l>
<l>Dattu sulken god ontfaes;</l>
<l>Want hi sal di comen ane</l>
<l>In eens draken ghedane."</l>
<l>                Dus bedrooch die toverare</l>
<l n="20">Dat wijf, ende quam selve te hare</l>
<l>Indie ghedane rechts eens draken</l>
<l>(Want hi const bi aerten maken),</l>
<l>Ende was met hare, ende wan</l>
<l>Alexandere, den stouten man.</l>
<l n="25">Nachts dedi Phillippe mede,</l>
<l>Daer hi lach voer ene stede,</l>
<l>Dit dromen, ende Phillip ontboot</l>
<l>Eenen droemdiedere wijs ende groet,</l>
<l>Ende seide: "Mi dochte dat ic sach</l>
<l n="30">In minen drome, daer ic lach,</l>
<l>Eenen sconen god gaen gehaer,</l>
<l>Met rams horne scone ende claer,</l>
<l>Die met miere Olimpias,</l>
<l>Alse mi dochte, ghemene was;</l>
<l n="35">Ende alse sijn wille was vulbrocht,</l>
<l>So sprac hi, hevet mi gedocht:</l>
<l>"Wijf! du heves van mi ontfaen</l>
<l>Eenen wrekere, eenen sone saen.""</l>
<l>                Die meester antwordde: "Ic bevinde,</l>
<l n="40">Dat dijn wijf es worden met kinde.</l>
<l>Dattu dien god sages gedaen</l>
<l>Graeu ende gehornet, du sout verstaen,</l>
<l>Dat een god es die Ammon heet,</l>
<l>Wies tempel dat in Lybia steet."</l>
<l n="45">                Phillip wart hier omme fel gemoet.</l>
<l>Sine orloghe dat hi spoet,</l>
<l>Ende voer te Machedone waert.</l>
<l>Olimpias die wart vervaert,</l>
<l>Ende onthaeldene blidelike.</l>
<l n="50">Doe sprac hi: "Ic weet sekerlike</l>
<l>Hoe die saken sijn vergaen:</l>
<l>Du en heves van geenen man ontfaen</l>
<l>Dit kint, maer van enen gode."</l>
<l>Dus trooste hi de vrouwe blode,</l>
<l n="55">Ende al in behendicheden;</l>
<l>Sijn herte was al in onvreden.</l>
</div>
<div type="subchapter"><head type="subchapter">   Hoe Nebtanabus hem verkeerde in eenen drake. III.</head>
<l>                Daer naer Neptanabus verstaet,</l>
<l>Dat hi es der vrouwen quaet,</l>
<l>Ende dede dat wonder daer ter feeste,</l>
<l>Daer die coninc zat entie meeste.</l>
<l n="5">Omme dat hi altoos sine gebare</l>
<l>Errelike togede te hare,</l>
<l>Keert hem Nebtanabus om die sake</l>
<l>Bi toeverien in eenen drake,</l>
<l>Ende coemt ghinder in ghene feeste.</l>
<l n="10">Vervaert waest al, minste ende meeste,</l>
<l>Want hi ane te siene was</l>
<l>Scone ende vreselijc an sinen pas;</l>
<l>Daertoe wispeldi so onsochte,</l>
<l>Dat die zale scueren dochte.</l>
<l n="15">Het bevede al sonder Olympias:</l>
<l>Soe boot die hant, ende hi was</l>
<l>Ghereet te doene dat soe geboot,</l>
<l>Ende leide sijn hovet in haren scoot,</l>
<l>Ende cussedse, ende daer na te waren</l>
<l n="20">Wart hi van den drake een aren:</l>
<l>Uten huse vlooch hi also.</l>
<l>Coninc Phillip die wart vro,</l>
<l>Ende seide: "Dat ic balch wasic sot,</l>
<l>Ic zie wel dat dit was een god;</l>
<l n="25">Maer in weet niet wat meent de sake,</l>
<l>Weder Ammon biden drake,</l>
<l>So Jupiter biden aren."</l>
<l>Olimpias die sprac te waren:</l>
<l>"Hi seide mi al openbare</l>
<l n="30">Selve, dat hi Ammon ware."</l>
<l>                Phillip die coninc sat daer naer</l>
<l>In eene stede, doe quam daer</l>
<l>Eene hinne, die in sinen scoot</l>
<l>Een ey leide ende danen scoot</l>
<l n="35">Tey viel te sticken altemale.</l>
<l>Een drake quam uter eyscale</l>
<l><pb n="1,140"/> Cleene, ende ginc al omme dare,</l>
<l>Alse oft gerne weder in ware;</l>
<l>Ende alst weder in wilde gaen,</l>
<l n="40">Viel hi doot ter erden saen.</l>
<l>Doe sprac een wijs man om tgone:</l>
<l>"Coninc! di wert geboren een zone,</l>
<l>Dien de werelt wert in hande;</l>
<l>Ende alst keren wille te lande,</l>
<l n="45">So saelt sterven cortelike:</l>
<l>Dit meent dit wonder sekerlike."</l>
</div>
<div type="subchapter"><head type="subchapter">Van Alexanders gebornesse. IIII.</head>
<l>                Olimpias die ginc doe sware,</l>
<l>Ende Neptanabus was bi hare,</l>
<l>Alsoe inder pinen was.</l>
<l>Ende teersten dat soe ghenas,</l>
<l n="5">Stormet ende donderde mede,</l>
<l>Ende derde bevede daer ter stede,</l>
<l>Ende het blexemde sere daer.</l>
<l>Twee aernen mede, over waer,</l>
<l>Saten upt huus, daert was gesciet:</l>
<l n="10">Dat hevet sekerlike bediet,</l>
<l>Dat winnen soude ende oec belopen</l>
<l>Asien al ende oec Europen.</l>
<l>                Phillip hiet dat kint Alexander;</l>
<l>Want hi hadde gehadt een ander</l>
<l n="15">Te voren, dat hiet also.</l>
<l>Dat kint was int anscijn vro,</l>
<l>Scone ende een deel kersp gehaer,</l>
<l>Gelu blont gedaen daer naer,</l>
<l>Alse oft ware leuwen haer;</l>
<l n="20">Ogen blide, scone ende claer,</l>
<l>Dat luchter graeu ende bruun dat rechtere:</l>
<l>Aldusdaen was die stoute vechtere.</l>
<l>Sine amme hiet Alexcrine,</l>
<l>Eene welgedane fine;</l>
<l n="25">Sijn maghetoghe hiet Leonidus;</l>
<l>Lettren leerdem Pollinitus,</l>
<l>Alsippus leerdem musike,</l>
<l>Anximines leerdem rectorike,</l>
<l>Menedes leerdem geometrie</l>
<l n="30">Ende Aristotiles philosophie.</l>
<l>                In Alexanders vijfte jaer</l>
<l>Staerf Plato, alse hi hadde vorwaer</l>
<l>Neghene waerf IX jaer geleeft,</l>
<l>Dat groot bedieden inheeft.</l>
</div>
<div type="subchapter"><head type="subchapter">Hoe Alexander Neptanabuse doode. V.</head>
<l>                Teersten dat Alexanders twaren</l>
<l>Quam te sinen XII jaren,</l>
<l>Wildi metten vader riden.</l>
<l>Hi minde wapenen tien tiden,</l>
<l n="5">Ende drouch wapene, als hijs hadde gere,</l>
<l>Ende voer dicken mede int here,</l>
<l>Ende hilt hem also ghetoghen,</l>
<l>Alse of hi ridderscap hadde geplogen.</l>
<l>Neptanabuse bat hi mede,</l>
<l n="10">Dat hi hem te wetene dede</l>
<l>Die const entie macht van sterren:</l>
<l>Dat leerdi hem sonder merren,</l>
<l>So dat hi daer in wart vroet.</l>
<l>Up eenen nacht hi comen doet</l>
<l n="15">Alexander teere stede,</l>
<l>Daer hijs hem vele leerde mede,</l>
<l>Ende was up een diepe fosseit.</l>
<l>Daer quam met sire scalcheit</l>
<l>Alexander, ende stac</l>
<l n="20">Neptanabuse, dat hi brac</l>
<l>Den hals, ende hi viel in die gracht,</l>
<l>Ende hi seide: "Twi en hadstu dit gedacht?</l>
<l>Mochtstu niet hebben vorsien,</l>
<l>Datti dit soude gescien?</l>
<l n="25">Lich upwaert ende besich de sterren."</l>
<l>- "Ay!" sprac hi, "niemen can vermerren</l>
<l>Dattem die gode hebben geset.</l>
<l>Ic kende wilen, nu wettict bet,</l>
<l>Dat mi doden soude mijn sone."</l>
<l n="30">Alexander vragede omme tghone,</l>
<l><pb n="1,141"/> Oft hi dan sijn vader ware.</l>
<l>Daer lyede die toverare,</l>
<l>Hoe hi siere moeder hoende</l>
<l>Metter dinc die hi hare toende.</l>
<l n="35">Mettien endde hi dat leven.</l>
<l>Daer hevet hine upgeheven</l>
<l>Ende droughene indie zale,</l>
<l>Ende groevene eerlijc ende wale;</l>
<l>Entie moeder wonderde das,</l>
<l n="40">Dat soe so bedrogen was,</l>
<l>Ende lijede openbare wel,</l>
<l>Dat die dinc also ghevel.</l>
</div>
<div type="subchapter"><head type="subchapter">Hoe Alexander Bucifalle reet. VI</head>
<l>                In dien tiden hevet ghesent</l>
<l>Phillip in Delfos sijn prosent</l>
<l>An Apolline, om dat hi woude</l>
<l>Weten, wie na hem soude</l>
<l n="5">Coninc sijn in sijn conincrike.</l>
<l>Doe antworddemen cortelike:</l>
<l>"Wie so Bucifalle rijt,</l>
<l>Die sal wesen in siere tijt</l>
<l>Coninc van dinen conincrike</l>
<l n="10">Ende vander werelt gemeenlike."</l>
<l>Nu was Bucifal een paert,</l>
<l>Een wreet ors als een liebaert,</l>
<l>Scone, dapper ende groot;</l>
<l>Maer het hadde den menegen doot,</l>
<l n="15">Want het noint gedogen woude,</l>
<l>Datter man up sitten soude.</l>
<l>Dit hilt Phillips in eenen stal.</l>
<l>Eens alse Alexanders sal</l>
<l>Voerbi liden, hort hi dat paert,</l>
<l n="20">Ende vragede: "Es dat een liebaert,</l>
<l>Ofte een ors dat ic daer hore?"</l>
<l>Tholomeus, die niet was dore,</l>
<l>Seide: "Hets Bucifal,</l>
<l>Dat die liede verbitet al."</l>
<l n="25">Alexander deet ontsluten,</l>
<l>Ende talre eersten dat quam buten,</l>
<l>Es hi gesprongen up dat paert,</l>
<l>Ende reet harentare waert</l>
<l>Sonder breidele ende bant.</l>
<l n="30">Dies wonderde menegen seriant,</l>
<l>Bidien dat die jongelinc</l>
<l>In sinen XIIIIden jare ginc.</l>
<l>Doe liep een metter vaert dare,</l>
<l>Ende brocht sinen vader die niemare.</l>
<l n="35">Altehant quam hem int herte sine</l>
<l>Dat wort dat quam van Apolline.</l>
<l>Ten sone liep hi ende wart vro sere,</l>
<l>Ende groetene alse der werelt here.</l>
</div>
<div type="subchapter"><head type="subchapter">Hoe Alexander den prijs wan te Pise. VII.</head>
<l>                Alse Alexander die jongelinc</l>
<l>In sinen XVden jare ghinc,</l>
<l>Hordi mare seggen das,</l>
<l>Dat te Pisen beroepen was</l>
<l n="5">Een spel van wapinen, ende hi bat</l>
<l>Sinen vader daer ter stat,</l>
<l>Dat hi tien spele moeste varen.</l>
<l>Die vader dede hem te waren</l>
<l>Ghereeden orsse ende ander dinc,</l>
<l n="10">Ende sendere den jongelinc</l>
<l>Eerlike, ende es te scepe gegaen,</l>
<l>Ende gheseilt alghinder saen.</l>
<l>Den knapen beval hi sine paerde,</l>
<l>Ende ginc selve siere vaerde,</l>
<l n="15">Omme te besiene die stede goet.</l>
<l>Aldaer hevet hi ontmoet</l>
<l>Den coninc Clays van Atervaen,</l>
<l>Die mettem hadde te scolen gegaen,</l>
<l>Dien onwerdelike onthaelde.</l>
<l n="20">Alexander weder taelde:</l>
<l>"Bider cronen beede ghader</l>
<l>Miere moeder ende mijns vader,</l>
<l>Ic saldi maken mat</l>
<l>Metten wapenen ende sceldens zat!</l>
<l n="25">Scelden es des bloots mans aert,</l>
<l>Enten coenen betaemt dat zwaert."</l>
<l>Ende dat selve daer ghevel.</l>
<l>Alexander deet so wel,</l>
<l>Dat hi den coninc Clays verwan,</l>
<l n="30">Ende daertoe mede nochtan</l>
<l><pb n="1,142"/> So ghevielt hem so scone,</l>
<l>Dat hi wan vanden spele de crone,</l>
<l>Ende keerde weder in sijn lant.</l>
<l>Mettien hi den vader vant,</l>
<l n="35">Die de moeder hadde verstoten,</l>
<l>Ende wilde hem genoten</l>
<l>An een ander wijf daer na,</l>
<l>Die men hiet Cleopatra.</l>
<l>Hi quam daer upten selven dach,</l>
<l n="40">Daer die feeste up gelach,</l>
<l>Ende brochte die crone vander eere,</l>
<l>Ende seide: "Neemt dit, vader, here!</l>
<l>Van minen ridderscap deerste crone,"</l>
<l>Ende sette hem up thovet scone:</l>
<l n="45">"Ghi sult dor minen wille ontfaen</l>
<l>Miere moeder ende dit laten staen."</l>
<l>Mettien hi jegen den vader zit.</l>
<l>Een was daer in ende nijdde dit,</l>
<l>Ende spotte metten jongelinc.</l>
<l n="50">Alexander sprac: "Laet die dinc,</l>
<l>Of het rouwet di, wats gesciet."</l>
<l>Dander en wils laten niet,</l>
<l>Ende Alexander nam een cop,</l>
<l>Ende gevet den anderen eenen clop,</l>
<l n="55">Dat hi vander wonden vel.</l>
<l>Hier omme wart hem Fillips fel,</l>
<l>Ende scoot up jeghen den sone.</l>
<l>Daer wart hi ghewont die ghone</l>
<l>In sijn been, dattene verswaerde.</l>
<l n="60">Alexander vinc ten swaerde,</l>
<l>Ende heefse uten huus gesleghen</l>
<l>Alle, die hem setten daer jeghen.</l>
<l>Ende alse die vader ghenesen was,</l>
<l>Doe versoendi Olimpias.</l>
</div>
<div type="subchapter"><head type="subchapter">Vanden wisen Xenocrates. VIII.</head>
<l>                In desen tiden, gelovet des,</l>
<l>Was die wise Xenocrates,</l>
<l>Die sine wort hilt also waer,</l>
<l>Wat dat hi seide openbaer</l>
<l n="5">In simplen worde sonder eet,</l>
<l>Dies gelovedemen hem gereet.</l>
<l>Eens tAthenen hem ghevel,</l>
<l>Dat hi hadde gedronken wel,</l>
<l>Ende hi sijns danx liggen ginc,</l>
<l n="10">Daert sach menech jongelinc,</l>
<l>Inder scoenster joncvrouwen scoot,</l>
<l>Die hare omme penningen boot.</l>
<l>Daer wedden die jongelinge,</l>
<l>Dat soe nemmermeer die dinghe</l>
<l n="15">Ne ghedade no besochte,</l>
<l>Dat soene te valle brochte;</l>
<l>Ende soe wedde dat soe soude.</l>
<l>Soe dede mettem aldat soe woude,</l>
<l>Maer hets omme niet begonnen.</l>
<l n="20">Die knapen seiden: si hebbent gewonnen;</l>
<l>Soe seide: "Ic waende hebben geset</l>
<l>Pande van enen man, ende gewet,</l>
<l>Die vleesch hadde ende been;</l>
<l>Maer dese dinct mi sijn een steen."</l>
<l n="25">                Xenocrates te seggene plach:</l>
<l>"Ic hebbe gesproken dat mi wach,</l>
<l>Maer van swigene en quam mie</l>
<l>Scade nochte scande nie."</l>
</div>
<div type="subchapter"><head type="subchapter">Hoe Phillips van Machedoene Grieken wan. IX.</head>
<l>                In desen tiden so quam mare,</l>
<l>Hoe Macedone die stede ware</l>
<l>Jegen coninc Phillippe, ende uptien dach</l>
<l>Voer daer die here, diese belach;</l>
<l n="5">Die stede was vast ter cuere.</l>
<l>Doe wart hem daer vanden mure</l>
<l>Sine rechtre oge uutgescoten;</l>
<l>Dies en begaf hi niet der roten,</l>
<l>Waer so men street, hine waser mede,</l>
<l n="10">Noch hine was te felre der stede;</l>
<l>Want doe si sochten genaden,</l>
<l>Si bejageden dat si baden,</l>
<l>Ende hi was hem sachte genouch</l>
<l><pb n="1,143"/> Int verdinc, in al ghevouch.</l>
<l n="15">                In Grieken waren vele steden</l>
<l>Tien tiden van groter rijcheden,</l>
<l>Wel ghemuurt ende wel gevest,</l>
<l>Ende elc wilde wesen best,</l>
<l>Ende droegen geens dinx over een,</l>
<l n="20">Alset hem ter noot wel sceen.</l>
<l>Ende Phillip, die dit wel sach,</l>
<l>Der eere nader andere anlach,</l>
<l>Onthier ende hise onderdede</l>
<l>Ende alt lant van Grieken mede.</l>
</div>
<div type="subchapter"><head type="subchapter">Hoe Arsamus coninc wart. X.</head>
<l>                In Ochus XXVste jaer</l>
<l>So wart hi den Jueden swaer;</l>
<l>Want hi Vagasus sendde int lant,</l>
<l>Die rovede dat hi inden tempel vant,</l>
<l n="5">Ende sette weder den tribuut,</l>
<l>Daer si af alle waren uut</l>
<l>Beede gescouden quite ende vri</l>
<l>Vanden coningen van Persi,</l>
<l>Die coninx Ochus vorderen waren.</l>
<l n="10">Maer int naeste jaer te waren</l>
<l>Daer na bleef coninc Ochus doot,</l>
<l>Alse hi hadde here groot</l>
<l>Gewesen XXVI jaer,</l>
<l>Sinen vianden fel ende swaer.</l>
<l n="15">                Na hem wart coninc in Perci</l>
<l>Arges sijn sone, dien horen wi</l>
<l>Arsamus some bouke noemen.</l>
<l>IIII jaer regneerdi in vromen,</l>
<l>Ende hi staerf ende liet dat rike</l>
<l n="20">Dariuse, dient vromechlike</l>
<l>Sindent Alexander afwan,</l>
<l>Alse ghi horen sult hier an.</l>
<l>                Darius regneerde VII jaer.</l>
<l>In sinen tiden, wet vorwaer,</l>
<l n="25">Was te Rome die hovet raet</l>
<l>Een, hiet Mallius Torquaet,</l>
<l>Die sinen sone gheselen dede,</l>
<l>Ende daer naer onthoveden mede,</l>
<l>Omme dat hi jegen der heren geheet</l>
<l n="30">Jegen die Roemsce vianden street,</l>
<l>- Ende nochtan wan hi den zeghe -</l>
<l>Omme dats een ander niet en plege.</l>
<l>Teenen bispele bediedet bidi,</l>
<l>Dat niemene so coene en si,</l>
<l n="35">Noch so vorbare noch so sot,</l>
<l>Die trecke boven der heren gebot.</l>
</div>
<div type="subchapter"><head type="subchapter">Hoe Alexander cheins ontseide den Persen. XI.</head>
<l>                In desen tiden sette Macedone</l>
<l>Hare jegen die coninc crone,</l>
<l>Ende Phillip sendde met here</l>
<l>Alexandere daer ter were,</l>
<l n="5">Die in cortere tijt die stat</l>
<l>Onderdede ende maecte mat.</l>
<l>Alse hi den vader brochte mare,</l>
<l>Dat die stat verwonnen ware,</l>
<l>Hevet hi indie zale versien</l>
<l n="10">Lieden van andren lande mettien,</l>
<l>Die bekendi bider snede</l>
<l>Van haren clederen jegen dien zede.</l>
<l>Cortelike doet hi vragen:</l>
<l>Wanen si waren, wat si jaghen.</l>
<l n="15">Men seide hem, dat boden si</l>
<l>Des coninx Darius van Persi,</l>
<l>Die den tribuut eeschen onwerde</l>
<l>Vanden watre ende vander erde.</l>
<l>Dien eesch entie maniere mede</l>
<l n="20">Wonderdem ende oec dien zede.</l>
<l>Den voerbaersten hi dus antwort:</l>
<l>"Hoe es dit? vercopen die Persen vort</l>
<l>Die elimenten den lieden,</l>
<l>Die God hevet in hovescer mieden</l>
<l n="25">Der sterveliker menscelichede</l>
<l>Ghemeene gegheven mede?</l>
<l>Segt Dariuse, dat hi der costume</l>
<l>Ontbere, eer hire omme tume.</l>
<l>Anders, segt, in corten tiden</l>
<l n="30">Sal Alexander hem anestriden.</l>
<l>Vaert henen ende segt dat uwen here:</l>
<l><pb n="1,144"/> Hier en werdes hem min no mere."</l>
<l>                Hier binnen wart een ander stede,</l>
<l>Die hare wilde verkeeren mede,</l>
<l n="35">Ende men gaf Alexanders here,</l>
<l>Dat hi voere daer ter were.</l>
<l>Ende alse hi henen gevaren was,</l>
<l>Quam daer een, hiet Pausanias,</l>
<l>Die rike ende fier was van zinne,</l>
<l n="40">Ende verminde die coninghinne;</l>
<l>Ende soe hem weder dat ontboot,</l>
<l>Ware coninc Phillip doot,</l>
<l>Dat het ware hare bequame,</l>
<l>Dat soene te manne name.</l>
</div>
<div type="subchapter"><head type="subchapter">Phillips doot ende sine wrake. XII.</head>
<l>                Pausanias hadde gewacht,</l>
<l>Dat Alexander met siere cracht</l>
<l>Henen was met sinen here;</l>
<l>Want al doe was sine were</l>
<l n="5">So groot, datmen updien dach</l>
<l>Een deel sinen name ontsach;</l>
<l>So dat hi bestaen begonde</l>
<l>Phillippe ende gaf hem dootwonde.</l>
<l>Met crachte rovede hi dor minne</l>
<l n="10">Olimpias die coninghinne.</l>
<l>Daventure quam so gegaen,</l>
<l>Dat Alexander daer quam saen,</l>
<l>Nochtoe dat tgheruchte was,</l>
<l>Ende vinc dien Pausanias;</l>
<l n="15">So dat hi vernomen hevet,</l>
<l>Dat Phillip sijn vader noch levet,</l>
<l>Ende brochtene voer hem tehant.</l>
<l>Een swert gaf hi hem indie hant,</l>
<l>Ende hiet dat hi hem wrake</l>
<l n="20">Ende sinen viant dorestake.</l>
<l>Dus stac hine dor die lanken,</l>
<l>Ende sprac, alse hi begonde cranken:</l>
<l>"Die doot es mi gheen onghevouch,</l>
<l>Want hi doot es die mi slouch.</l>
<l n="25">Nu pensic, sone, omme die dinc,</l>
<l>Doe dijn moeder met di ginc,</l>
<l>Dat soe seide dese wort:</l>
<l>"Ic hebbe eenen wrekere begort.""</l>
<l>Met desen hi henen sende</l>
<l n="30">Sinen gheest ende nam ende.</l>
<l>                Phillip was een die conste vele</l>
<l>Van wapenen, van ridderspele,</l>
<l>Een goet orlogere ende een goet waert,</l>
<l>Ende tallen tiden wel bewaert.</l>
<l n="35">Gerne was hi up sine hoede,</l>
<l>Ende te rovene selden moede.</l>
<l>Nu ontfaermech ende nu loos</l>
<l>Haddi over hem altoos.</l>
<l>Ghene mesdaet het hem dochte,</l>
<l n="40">Hoe dat hi verwinnen mochte,</l>
<l>Waest stille, waest openbaren,</l>
<l>Waest met losen logenaren;</l>
<l>Goedertieren, mordadich mede;</l>
<l>Meer belovede hi dan hi dede.</l>
<l n="45">Vrient was hi te siere vromen,</l>
<l>Anders en mocht niet toecomen:</l>
<l>Vriendscap maecti inden nijt,</l>
<l>Ende tusscen vrienden maecti strijt,</l>
<l>Ende danne consti in beeden ziden</l>
<l n="50">Wel vriendelike om vordeel tiden.</l>
<l>Uut wel was hi geraect inde tale,</l>
<l>Behendich ende scaerp also wale.</l>
</div>
<div type="subchapter"><head type="subchapter">Van coninc Phillips doene ende sine manieren. XIII.</head>
<l>                Valerius scrivet van hem mede,</l>
<l>Dat men hem eens te wetene dede,</l>
<l><pb n="1,145"/> Dat Alexander wilde met mieden</l>
<l>Copen eens vriendscap van lieden.</l>
<l n="5">An hem hevet hi dus gescreven:</l>
<l>"Sone! was di dese hope bleven,</l>
<l>Daer altoos nijt ane hanghet?</l>
<l>Vriende diemen met gelde vanget,</l>
<l>Alse dat gheven es gedaen,</l>
<l n="10">So es die vriendscap al vergaen."</l>
<l>Oec scrivet hi mede, dat Apollijn</l>
<l>Hem ontboot dat sterven sijn,</l>
<l>Ende hiet hem wachten vanden waghene.</l>
<l>Coninc Phillip van desen vragene</l>
<l n="15">Brac die waghene om dese saken,</l>
<l>Ende dede in sijn lant karren maken;</l>
<l>Maer hi meende die waghen, die was</l>
<l>Indat swert Pausanias</l>
<l>Teenen tekene gescreven,</l>
<l n="20">Daer ane lach hem sijn leven.</l>
<l>                Phillip, van Machedone coninc,</l>
<l>Riet Alexandere dese dinc:</l>
<l>"Met sconen worden entie goet</l>
<l>Soutu sachten der gemeenten moet,</l>
<l n="25">Ende met lieveliker groete,</l>
<l>Entie ridders ten gemoete</l>
<l>Sultu helsen ende onthalen,</l>
<l>Ende noden te diere zalen."</l>
<l>                Orosius spreect: des dages te voren,</l>
<l n="30">Eer hi hevet sijn lijf verloren,</l>
<l>Was hem van eenen gevraget,</l>
<l>Wat sterven hem behaget.</l>
<l>Hi seide: "Eenen groten here,</l>
<l>Na sinen zeghe, na sine eere,</l>
<l n="35">Alse hi sit in sinen vrede,</l>
<l>Sonder evel ende sonder ziechede,</l>
<l>Dat prisic, dat menne verslaet</l>
<l>Sonder vreese, sonder voerraet."</l>
<l>Ende dat selve es hem ghesciet,</l>
<l n="40">Die gode en constent beletten niet;</l>
<l>Nochtan dat hise oint hadde onmare,</l>
<l>Ende hi hare temple ende haer outare</l>
<l>Rovede, sine constent geweren,</l>
<l>Hine staerf naer sijn begeren,</l>
<l n="45">Dore al dat hise te sticken brac,</l>
<l>Ende haer gout gehouden stac.</l>
</div>
<div type="subchapter"><head type="subchapter">Hoe Alexander ontfinc trike. XIIII.</head>
<l>                Alexander ontfinc dat rike</l>
<l>Naden vader mogendelike.</l>
<l>Dese was vromeger beede gader</l>
<l>Ende argere dan was die vader,</l>
<l n="5">Alse Justinius doet verstaen.</l>
<l>Beede stonden si, sonder waen,</l>
<l>Nerenstelike omme den zeghe;</l>
<l>Maer die sone wilde alle weghe</l>
<l>Openbare ende sonder laghe;</l>
<l n="10">Die vader settet node inde waghe,</l>
<l>Maer slupende ende met zinne</l>
<l>So wart hi vro dan van gewinne,</l>
<l>Alse hi besloop dan sinen viant.</l>
<l>Die wijste waest een diemen vant,</l>
<l n="15">Maer die sone was meerre van moede.</l>
<l>Phillip die plach, alse die vroede,</l>
<l>Alse hi erre was, dat hijt decte,</l>
<l>Daer die sone niet up en mecte,</l>
<l>Want sire gramscap was gene mate,</l>
<l n="20">Noch gheene vuerste van verlate.</l>
<l>Wijn dronken si gerne na haer maniere,</l>
<l>Maer haer dronkenscap was tweetiere:</l>
<l>Want alse die vader dronken was,</l>
<l>Sone achti niewet das,</l>
<l n="25">Hoe aventurlijc ende hoe diep</l>
<l>Hi onder die vianden liep;</l>
<l>Maer alse Alexander was sat,</l>
<l>Ontgouden sine vrienden dat.</l>
<l>Die sone wilde dat men ontsage,</l>
<l n="30">Die vader dat men te minne plage.</l>
<l>Phillip was sorchvul ende welsprekende,</l>
<l>Die sone gene trouwe brekende.</l>
<l>Phillip was die mater man</l>
<l><pb n="1,146"/> Uptie ghene die hi verwan;</l>
<l n="35">Maer stoutere so was Alexander</l>
<l>Ende crachteghere danne dander.</l>
<l>Die vader was mate int gevouch,</l>
<l>Die sone hoverdich ghenouch.</l>
<l>                Teerst dat hi dede, brachti ter erde</l>
<l n="40">Den vader naer siere werde;</l>
<l>Ende alle die ghene die hi verstont,</l>
<l>Die raet daden ofte mont</l>
<l>Andes coninx Phillips doot,</l>
<l>Ontlivedi alle, cleene ende groot,</l>
<l n="45">Sonder sinen broeder, een ander,</l>
<l>Die oec mede hiet Alexander;</l>
<l>Dat was want hine coninc groete</l>
<l>Ten eersten dat hine ontmoete;</l>
<l>Maer Cavarus, sinen broeder,</l>
<l n="50">Die was van eere ander moeder,</l>
<l>Dedi doden; want hi gelike</l>
<l>Togede omme te hebbene trike.</l>
</div>
<div type="subchapter"><head type="subchapter">Hoe Alexander gaderde sijn here. XV.</head>
<l>                Men plach tien tiden ende voren</l>
<l>Na eens doot, diene hadde vercoren,</l>
<l>Dat hi hem na sine gelike</l>
<l>Een beelde maecte properlike:</l>
<l n="5">Dus hevet Alexander ghedaen.</l>
<l>Bi des vaders beelde ginc hi staen,</l>
<l>Ende seide: "Die wapene wille pleghen</l>
<l>Met Alexandere den jongen deghen,</l>
<l>Hets tijt dat sine hulden nu.</l>
<l n="10">Mi dinct recht, dat seggic u,</l>
<l>Dat wi eerst uptie ghene striden,</l>
<l>Die ons hebben gescaet bi tiden,</l>
<l>Ende al nu oec willen ontfrijen."</l>
<l>Alt ridderscap van [sire] paertien</l>
<l n="15">Warens hem van herten hout.</l>
<l>Hi gaf woch selver ende gout,</l>
<l>Wapene ende ander rijcheit mede,</l>
<l>Want hi sijns vaders scat ondede.</l>
<l>Onder tors ende te voet</l>
<l n="20">Versaemede hi een here goet:</l>
<l>LXX<hi rend='sup'>M</hi> stoutere man,</l>
<l>DCC ende viere nochtan;</l>
<l>Hen waren jonge niet alleene,</l>
<l>Maer graeuwe oude vele ghemeene,</l>
<l n="25">Die metten oem ende met dien vader</l>
<l>Gheorloget hadden beede gader.</l>
<l>Niemene haddere vogedie</l>
<l>Over eeneghe paertie,</l>
<l>Hine hadde emmer LX jaer.</l>
<l n="30">Omme vlien peinsde niemen daer,</l>
<l>Maer algader omme den zeghe,</l>
<l>Ende omme weren alleweghe.</l>
<l>Sinen cost nam hi te datte</l>
<l>Mildelike ute des vaders scatte.</l>
<l n="35">Scepen dedi maken te waren,</l>
<l>Ende es in Tracien ghevaren</l>
<l>Ende in Lycaonia,</l>
<l>Die trac hi hem met minnen na.</l>
<l>Daer naer tijddi in Cycile,</l>
<l n="40">Ende daer naer in cortere wile</l>
<l>Leet hi dor tlant van Ytale.</l>
<l>Daer naer, eerlijc ende wale,</l>
<l>Heeftene Rome die stat ontfaen,</l>
<l>Also dat si senden saen</l>
<l n="45">Emuluse in sijn gemoet,</l>
<l>An wien dat die stede stoet,</l>
<l>Ende senden hem eene crone</l>
<l>Van goude ende van gesteenten scone,</l>
<l>Om dat die vriendscap menich jaer</l>
<l n="50">Ende langhe staen soude daer naer.</l>
<l>Alexander dat gerne nam,</l>
<l>Want hem uutwel bequam;</l>
<l>Ende met uuthoveschere talen,</l>
<l>Alse hi wel conste onthalen,</l>
<l n="55">Liet hi Emuluse van hem varen.</l>
<l>Die Romeine daertoe te waren</l>
<l>Leenden hem II<hi rend='sup'>M</hi> man,</l>
<l>Ende XL<hi rend='sup'>M</hi> pont nochtan</l>
<l>Gewegens selvers andie vaert.</l>
<l n="60">Dus voer hi tAffrike waert,</l>
<l>Ende dorreet al sonder were</l>
<l>Al Lybien met sinen here.</l>
<l><pb n="1,147"/> Dus es hi met al sinen scaren</l>
<l>Tote in Egypten ghevaren,</l>
<l n="65">Beede met scepen ende over lant.</l>
<l>Die van Egypten altehant</l>
<l>Gaven hem den stoel vanden rike,</l>
<l>Ende ontfinghene seere eerlike.</l>
</div>
<div type="subchapter"><head type="subchapter">Hoe Alexander Egypten wan. XVI.</head>
<l>                Daer hevet Alexander versien</l>
<l>Ene ymage staen mettien</l>
<l>Van enen swarten marberstene.</l>
<l>Tehant vragedi, wat dat mene.</l>
<l n="5">Doe antworden hem die heelde:</l>
<l>Het ware Neptanabus gebeelde,</l>
<l>Die wilen, alstem stont onsiene,</l>
<l>Ontweec voer die Persiene,</l>
<l>Alse coninc Ochus hem tlant afwan,</l>
<l n="10">Want daventure hem so jegen ran,</l>
<l>Ende ontfoer, alse die gode hieten,</l>
<l>Diene bliven niet en lieten.</l>
<l>Alse Alexander dat bevant,</l>
<l>Helsede hi dat beelde altehant;</l>
<l n="15">Alse den vader groette hi tgone,</l>
<l>Ende seide dat hi ware sijn sone.</l>
<l>Doe voer hi te Surien waert.</l>
<l>Wat steden so was ande vaert</l>
<l>Hevet hi an hem ghesaect,</l>
<l n="20">So dat hi te Surs es geraect;</l>
<l>Die sloten jeghen hem die stat.</l>
<l>Mettien so viel hi voer dat,</l>
<l>Ende wanet winnen up enen stoot;</l>
<l>Daer bleven vele sire liede doot,</l>
<l n="25">So dat hi bat af trac,</l>
<l>Om te soukene sijn ghemac,</l>
<l>Ende belaecht wiselike ende vaste,</l>
<l>So dat hise so verlaste,</l>
<l>Ende dregedse dat hise soude winnen.</l>
<l n="30">Boden so senddi hem binnen,</l>
<l>Die brieven brochten, die tien saken</l>
<l>In deser manieren spraken:</l>
<l>"Het hadde ons gedocht gevouch,</l>
<l>Dat wi hovescelike genouch</l>
<l n="35">Ende oec rechtelike mede</l>
<l>Ontfaen hadden uwe stede;</l>
<l>Ne waer dat ghi deerste sijt,</l>
<l>Die condichlike jegen ons strijt,</l>
<l>Suldi der werelt togen wel</l>
<l n="40">Een vreselijc swaer bispel,</l>
<l>Ende sult weten in corten tiden,</l>
<l>Of die Grieken conen striden!</l>
<l>Sidi wijs, so sijt ghesont;</l>
<l>Want ghi sult onlange stont</l>
<l n="45">Gesont wesen, sidi onvroet,</l>
<l>Ende ghi blijft in desen moet."</l>
<l>Die borgers daden die boden,</l>
<l>Die den brief brochten, alle doden,</l>
<l>Gheselen ende ant cruce slaen.</l>
<l n="50">Alexander hevet dit verstaen,</l>
<l>Ende voer ter stat warts al verwoet,</l>
<l>Ende wan die stede goet,</l>
<l>Ende hergerde ende bernde met ghewelt,</l>
<l>Ende [hevet] oec altemale ghevelt.</l>
<l n="55">Out ende jonc, kinder ende wijf,</l>
<l>Altemale verloren si tlijf.</l>
<l>                Ander jeesten seggen dat,</l>
<l>Dat Surs gevelt was die stat,</l>
<l>Na dat Darius twee waerf</l>
<l n="60">Verwonnen was, daer menech staerf.</l>
</div>
<div type="subchapter"><head type="subchapter">Wat Darius Alexandere screef. XVII.</head>
<l>                Der ystorien horic lijen,</l>
<l>Doe Alexander hadde Surien,</l>
<l>Dat Darius hem brieve sende,</l>
<l>Die dus spraken, alsict kende:</l>
<l n="5">"Der coningen coninc Darius,</l>
<l>Der gode maech, scrivet aldus</l>
<l>An Alexandere, sinen knecht:</l>
<l>Ic segge ende gebiede di echt,</l>
<l>Dattu keers toten magen dijn,</l>
<l n="10">Die mine dienstknechte sijn.</l>
<l>Keere indie scoot van dire moeder,</l>
<l>Ende leere daer ende wes des vroeder,</l>
<l><pb n="1,148"/> Wat ambachte si manlichede.</l>
<l>Dies hebbic di ghesent oec mede</l>
<l n="15">Eene scorgie ende eenen stoet</l>
<l>Ende een bigordel met gelde goet.</l>
<l>Die gesele wiset di al bloot,</l>
<l>Dattu noch heves bedwancs noot;</l>
<l>Die bal dattu speles daermede,</l>
<l n="20">Alst betamet der kintschede,</l>
<l>Want wapene en betamen di niet;</l>
<l>Du heefse, alse die rovere pliet,</l>
<l>Kindscelike aneghevaen.</l>
<l>Ende al hadstu altesamen gedaen</l>
<l n="25">Den roof van al erderike,</l>
<l>Sone mochstu sekerlike</l>
<l>Trike van Persen niet vervaren.</l>
<l>So vele hers hebbic te waren,</l>
<l>Dattet gelijct bet min no mee</l>
<l n="30">Den zande, dat leghet upte zee.</l>
<l>So rike van selvere ende van goude,</l>
<l>Dat ic mochte, waert dat ic woude,</l>
<l>Aldie erde decken daer mede.</l>
<l>Dies sendic di nu hier ter stede</l>
<l n="35">Ghelt, daer du met dine tere</l>
<l>Kerende coeps ende dijn here.</l>
<l>Wilstu oec niet doen onse gebot,</l>
<l>Ic saldi alse eenen sot</l>
<l>Senden lieden die di vaen,</l>
<l n="40">Blouwen, gheselen ende slaen,</l>
<l>Ende die di sullen gebonden</l>
<l>Voer ons bringen in corten stonden."</l>
</div>
<div type="subchapter"><head type="subchapter">Wat Alexander Dariuse weder screef. XVIII.</head>
<l>                Sulke lettren ende sulke tale</l>
<l>Ne bequam niet harde wale</l>
<l>Den princen, ende worden vervaert.</l>
<l>Alexander sprac te hem waert:</l>
<l n="5">"Wat ontsiedi oversprake?</l>
<l>Daer en leget in ghene wrake,</l>
<l>Noch wijsheit, noch vromechede.</l>
<l>Hets cleenre hondekine zede:</l>
<l>So si sijn cranker, so si meer bilen."</l>
<l n="10">Doe riep hi vor hem tier wilen</l>
<l>Die boden, die de bootscap dreven,</l>
<l>Ende hevet hem al tgeent gegeven,</l>
<l>Dat si te prosente brochten,</l>
<l>Ende brieven die dus spreken dochten:</l>
<l n="15">                "Alexander, der coningen here,</l>
<l>Maech der gode, die groet sere</l>
<l>Dariuse, ende segget dat lelijc si,</l>
<l>Dat so groot coninc ende so vri,</l>
<l>Ende so machtich alse hi hem beroemt,</l>
<l n="20">In swaren bedwange coemt</l>
<l>Ende onder dus onwerde liede,</l>
<l>Enten onwerdsten vanden diede,</l>
<l>Eenen, die Alexander heet,</l>
<l>Swaerlike te dienne steet.</l>
<l n="25">Waerwaert was dijn zin gedreven,</l>
<l>Alstu ons heves bescreven,</l>
<l>Dattu van goude waers so rike?</l>
<l>Wetstu dat wi ghemeenlike</l>
<l>Gout minnen ende begheren?</l>
<l n="30">Te beter sullen wi sijn ter weren</l>
<l>Om te winne tgrote gout,</l>
<l>Mede te gheldene onse scout.</l>
<l>Nu sendstu mi eene scorgye</l>
<l>Ende eenen bal, dies ic lie</l>
<l n="35">Dattet grote dinc bediede:</l>
<l>Die ghesele meent, dat ic dine liede</l>
<l>Dwinghen sal in cortere stont;</l>
<l>Die bal bediet die werelt ront,</l>
<l>Daer ic af here wesen moet;</l>
<l n="40">Dat ghelt meent, dat al dijn goet</l>
<l>Mijn sal wesen in cortere stont:</l>
<l>Aldus saelt gaen, dat si u cont."</l>
</div>
<div type="subchapter"><head type="subchapter">Vanden eersten wighe van Darius. XIX.</head>
<l>                Alsemen dese lettren las,</l>
<l>Wart Darius verbolgen das,</l>
<l>Ende screef sinen baroenen gereet,</l>
<l>Die over den berch, die Taurus heet,</l>
<l n="5">Woenden in sijn conincrike,</l>
<l>Ende seide: "Ic hore sekerlike,</l>
<l><pb n="1,149"/> Dat Phillips sone, een jongelinc,</l>
<l>Met onmogender cleenre dinc</l>
<l>Asyen moyet, onse lant.</l>
<l n="10">Dies willen wi, dat ghine te hant</l>
<l>Vaet ende blouwet ende sleet,</l>
<l>Ende met puerpere danne cleet,</l>
<l>Ende sentene ons in sulken doene.</l>
<l>Sine scepe ende sine baroene</l>
<l n="15">Versinct mi in dat mere sciere;</l>
<l>Sine ridders, sine saudeniere</l>
<l>Voert uptie Rode Zee ghevaen."</l>
<l>Mettien scrivet Darius echt saen</l>
<l>Alexandere so fiere wort,</l>
<l n="20">Dat hi swoer van danen vort,</l>
<l>Daer ware ghene tale no scriven,</l>
<l>Men moest anden swerde bliven.</l>
<l>Doe brochte Darius ter were,</l>
<l>Alse Justinius scrivet, tenen here</l>
<l n="25">DCC dusentech man,</l>
<l>Entie alle ridders hieten nochtan.</l>
<l>Alexander die vacht daer,</l>
<l>So dat vreese ende vaer</l>
<l>Quam in coninx Darius scare;</l>
<l n="30">Want si saghen openbare,</l>
<l>Dat een swaer reghen up hem vel,</l>
<l>Ende waenden dat weten wel,</l>
<l>Dat die gode up hem vochten.</l>
<l>Si scoven henen die vlien mochten.</l>
<l n="35">Darius was bina deerste voren,</l>
<l>Alse die den waghene hadde verloren,</l>
<l>Ende bescreden hevet een paert,</l>
<l>Ende so henen metter vaert.</l>
<l>Der siere blevere vele doot,</l>
<l n="40">Ende Alexander die bescoot</l>
<l>Inden wijch IX man te voet</l>
<l>Ende C ende XXX ridders goet.</l>
<l>Maer vandien regene, wetet wel,</l>
<l>Die up dien van Persen vel,</l>
<l n="45">Sone bescedet niemen anders</l>
<l>Dan die ystorie Alexanders,</l>
<l>Die aldus seghet vort an,</l>
<l>Dat hi sine dode man</l>
<l>Ter erden brochte met groter eeren,</l>
<l n="50">Ende dat alle die meeste heren</l>
<l>Van Asyen omme dese schult</l>
<l>An hem vielen, ende hebben gehult.</l>
</div>
<div type="subchapter"><head type="subchapter">Hoe Alexander Theben velde. XX.</head>
<l>                Hier naer, alse sine ystorie telt,</l>
<l>Quam hi in Grieken met gewelt,</l>
<l>Ende soude trecken met sinen here</l>
<l>Jegen Dariuse ter were,</l>
<l n="5">So dat hi moeste Teben liden;</l>
<l>Maer die stat wildene verstriden,</l>
<l>Ende hebben hare porten gesloten.</l>
<l>Alexander met sinen roten</l>
<l>Viel ane die stat, ende danctem das.</l>
<l n="10">Daer quam een, hiet Cleadas,</l>
<l>Met eere haerpe, ende luudde soete,</l>
<l>Ende viel den coninc uptie voete,</l>
<l>Ende zanc dit liet dor sine eere:</l>
<l>"Ay coninc, alre coningen here!</l>
<l n="15">Dese stat mogestu vellen node,</l>
<l>Die die onstervelike gode</l>
<l>Maecten, of daer in waren geboren:</l>
<l>Liber Bacus, alse wijt horen,</l>
<l>Entie grote god Hercules mede</l>
<l n="20">Waren beede uut deser stede;</l>
<l>Anfioen maecte dese veste.</l>
<l>Van desen so sijn alle de beste</l>
<l>Comen van dinen geslachte."</l>
<l>Desen zanc een twint niet achte,</l>
<l n="25">Also was Alexander onsteken,</l>
<l>Hi deedse al bernen ende breken.</l>
<l>Athenen belach hi daer naer,</l>
<l>Die mettien Persen openbaer</l>
<l>Ghekeert was bi Demostenes hone,</l>
<l n="30"><pb n="1,150"/> Entie oec van Lacedemone;</l>
<l>Want Demostenes hads gehat</l>
<l>Vele gouds ende groten scat.</l>
<l>Echines die gaf den raet,</l>
<l>Datmen an Alexandere gaet;</l>
<l n="35">Maer Demades ontriet dat,</l>
<l>Ende wille dat men verwere die stat;</l>
<l>So dat men haerre beeder raet</l>
<l>Demostenes bidt, dat men verstaet.</l>
<l>Echines raet so prijsdi voren;</l>
<l n="40">Dus es hi daertoe vercoren,</l>
<l>Dat hi die boodscap selve jaget,</l>
<l>Ende Alexander ene crone draghet</l>
<l>Van goude, dat hi gerne dede.</l>
<l>Alse Athenen versoende die stede,</l>
<l n="45">Versoende mede Lacedemone,</l>
<l>Ende senden mede eene crone.</l>
<l>                Justinius seget, dat dit gevel,</l>
<l>Entie vite seghet also wel,</l>
<l>Eer hi in Azien voer of reet,</l>
<l n="50">Oft eer hi jegen Dariuse street.</l>
<l>                Dese Demades, die hier voren staet,</l>
<l>Sprac eene sproke die niet was quaet:</l>
<l>"Alse mi mijn vrient te leenne bat,</l>
<l>Doe ict, latict, merket dat,</l>
<l n="55">Ic hebbene euwelike verloren:</l>
<l>Nu kies die scade entien toren."</l>
</div>
<div type="subchapter"><head type="subchapter">Hoe Alexander Dariuse echt versochte. XXI.</head>
<l>                Nu set Alexander sine vaert</l>
<l>Anderwaerven te Dariuse waert,</l>
<l>Ende heeft enen swaren woch bestaen.</l>
<l>Darius die lach, sonder waen,</l>
<l n="5">Uptie Tygre met sinen here,</l>
<l>Ende hadde in siere were</l>
<l>CCCC<hi rend='sup'>M</hi> man te voet</l>
<l>Ende C<hi rend='sup'>M</hi> ridderen goet,</l>
<l>Alse ons Justinius bringet vort.</l>
<l n="10">Alexander, die dit verhort,</l>
<l>Riet te vechtene sijn here</l>
<l>Omme gewin, niet om were.</l>
<l>Ende alse hi daerwaert henen tijt,</l>
<l>Een Persien daer mettem rijt,</l>
<l n="15">Gewapent nadie Griexe zede,</l>
<l>Ende alse hi stonde sach ende stede,</l>
<l>Waent hine doot slaen; maer die palette</l>
<l>Makets hem daer eene lette.</l>
<l>Hi wart altehant gevaen</l>
<l n="20">Ende brocht vorden coninc saen,</l>
<l>Die hem vragede, wat hi hem wete.</l>
<l>"Here!" sprac hi, "in eenen vermete</l>
<l>So bem ic comen te derre noot:</l>
<l>Haddic u gesleghen doot,</l>
<l n="25">Ende danne mettien live ontgaen,</l>
<l>Ic hadde van Dariuse ontfaen</l>
<l>Siere dochter ende sekerlike</l>
<l>Een deel van sinen conincrike."</l>
<l>Doe prijsde Alexander die daet,</l>
<l n="30">Ende heet dat hi vri henen gaet.</l>
<l>                Doe hi Dariuse began naken,</l>
<l>Dedi wonderlike saken:</l>
<l>Beesten hi versamen dede,</l>
<l>An horne ende an sterten mede</l>
<l n="35">So dedi hem binden rise,</l>
<l>So dat si quamen in eens wouds wise,</l>
<l>Ende metten risen die si toghen</l>
<l>Daden si stuven vanden droghen</l>
<l>Hoghe indie lucht die moude,</l>
<l n="40">Omdat men there niet kennen soude.</l>
<l>Den wijch bestont men daer ter stont,</l>
<l>Elc coninc wart daer gewont.</l>
<l><pb n="1,151"/> In twifele was lange die zeghe,</l>
<l>Onthier ende Darius vlo enweghe.</l>
<l n="45">Daer lieten die Persen dan</l>
<l>LXI dusentech man</l>
<l>Liggen van haren voethere,</l>
<l>Ende X dusent ridderen ter were,</l>
<l>Ende XL dusent man ghevaen.</l>
<l n="50">Alexander, sonder waen,</l>
<l>Verloos vanden here te voet</l>
<l>C ende XXX manne goet,</l>
<l>Ende ridderen L ende hondert.</l>
<l>Dus eist vergaen, wien soes wondert.</l>
</div>
<div type="subchapter"><head type="subchapter">Hoe Alexander wan Darius lant ende oec sinen scat. XXII.</head>
<l>                Alexander wan daer ter stat</l>
<l>Up Dariuse ongetelleden scat:</l>
<l>Marke so menech M hondert,</l>
<l>Dats hem allen sere wondert.</l>
<l n="5">Hier vinc hi Darius wijf ende moeder</l>
<l>Ende sijn kint ende sinen broeder.</l>
<l>Dese rijcheit dedene verkeren,</l>
<l>Den zin verheffen jegen die heren.</l>
<l>Hier naer meer so volgedi mede</l>
<l n="10">Overdaet ende weeldichede,</l>
<l>Ende leide an wijf sine zinne,</l>
<l>Also dat hi sine minne</l>
<l>An eene leide, haddi ghevaen,</l>
<l>Hiet Bersenes, hebben wi verstaen;</l>
<l n="15">Maer uutscone was die ghone.</l>
<l>An hare wan hi enen sone,</l>
<l>Dien hi Hercules heten hiet.</l>
<l>Maer doch en vergat hijs niet,</l>
<l>Dat Darius in live noch was.</l>
<l n="20">Permennione hiet hi das,</l>
<l>Dat hi voere uptie Perse zee,</l>
<l>Ende hine dade anders mee,</l>
<l>Hine uphilde de scepe daer.</l>
<l>Die baroene verre ende naer,</l>
<l n="25">Die vernamen van desen wighe,</l>
<l>Quamen jegen hem te prighe,</l>
<l>Ende gaven up goet ende lant.</l>
<l>Dat sette Alexander in hant</l>
<l>Sinen vrienden, die hi woude,</l>
<l n="30">Ende gaf hem rijcheit menechfoude,</l>
<l>Nadien dat si hem wert dochten</l>
<l>Ende si vriendscap an hem sochten.</l>
</div>
<div type="subchapter"><head type="subchapter">Hoe Alexander vrijede de Jueden. XXIII.</head>
<l>                Comestor in Scolastica</l>
<l>Seget, dat Alexander hier na</l>
<l>Eerst int lant van Surien quam,</l>
<l>Ende Damas te sire hant nam</l>
<l n="5">Ende Sayette die oude stede.</l>
<l>Tyrus ende Gasen mede</l>
<l>Vellede hi, ende sette sine vaert</l>
<l>Ter stat van Jherusalem waert,</l>
<l>Omme die te vellene met gewout,</l>
<l n="10">Want soe Dariuse oint was hout.</l>
<l>Jadus was doe bisscop daer;</l>
<l>God troostene doe hi hadde vaer,</l>
<l>Ende hietene jegen hem utegaen,</l>
<l>Bisscop cledere uutghedaen,</l>
<l n="15">Ende andere der bisscop papen mede</l>
<l>Ghecleet na wettelike zede.</l>
<l>Jadus hevet aldus gedaen,</l>
<l>Ende alsi dus uut quamen gegaen,</l>
<l>Ende dien Alexander bekant,</l>
<l n="20">Beette hi ende quam te hant</l>
<l>Ten bisscop ende heeften geheert.</l>
<l>Menech waende, dat verkeert</l>
<l>Die coninc ware, alst quam aldus.</l>
<l>Alleene sprac Permenius,</l>
<l n="25">Omme wat dingen, om wat pleghen</l>
<l><pb n="1,152"/> Hij den pape hadde gheneghen.</l>
<l>Hi sprac: "In neech den pape niet,</l>
<l>Maer hem, wies bisscop dat hi hiet;</l>
<l>Want ic Gode in drome sach</l>
<l n="30">In Machedone, daer ic lach,</l>
<l>Alsic pensede oft sijn mochte,</l>
<l>Dat ic al Asyen vervochte.</l>
<l>Doe was hi in dit abijt,</l>
<l>Ende hiet mi ter selver tijt</l>
<l n="35">Seker sijn, hi soude mi</l>
<l>Dat lant gheven van Perci,</l>
<l>Ende mijn volc vordren nacht ende dach.</l>
<l>Nu es deerste dat ic sach</l>
<l>Sine ghelike: om dese gebode</l>
<l n="40">Anebedic in desen Gode,</l>
<l>Ende oec getroostic mi indien,</l>
<l>Dat mi aldus sal ghescien."</l>
<l>Dus ginc die coninc indie stat,</l>
<l>Ende offerde inden temple dat,</l>
<l n="45">Dat den papen goet dochte wesen.</l>
<l>Doe so togedemen hem van desen</l>
<l>Daniels bouc, daer dit in stoet,</l>
<l>Dat een Griec noch al dat goet</l>
<l>Van Persen soude winnen ende alt lant.</l>
<l n="50">"Dat bem ic," sprac hi altehant,</l>
<l>Ende gaf den Jueden hare vrijhede,</l>
<l>Die hem wilen Ochus nemen dede.</l>
</div>
<div type="subchapter"><head type="subchapter">Hoe Alexander voer te Ammons temple. XXIIII.</head>
<l>                Sijnt voer Alexander hier na</l>
<l>Te Ammons temple in Lybia,</l>
<l>Om dat hi wilde maken mare,</l>
<l>Dat hi van eenen god gewonnen ware,</l>
<l n="5">Ende siere moeder quite maken</l>
<l>Van haren lachterliken saken.</l>
<l>Sine boden hi voren sent,</l>
<l>Ende met hem den papen prosent,</l>
<l>Om dat men mettem lyen soude</l>
<l n="10">Ende hem antworden dat hi woude.</l>
<l>Selve quam hi inden lande,</l>
<l>Ende reet dordie zee van zande,</l>
<l>Daer hi siere liede een deel</l>
<l>In verloos; maer selve geheel</l>
<l n="15">So quam hi daer ende al ghesont.</l>
<l>Die papen groetene tiere stont,</l>
<l>Ende seiden dat al openbare,</l>
<l>Dat Jupiter sijn vader ware,</l>
<l>Diemen daer Amon heet int lant,</l>
<l n="20">Nadie tale diemen daer vant.</l>
<l>                Darius, alst hier voren staet,</l>
<l>Indien wijch daert hem quaet</l>
<l>Gheviel, es ontreden scone</l>
<l>In dat lant van Babylone,</l>
<l n="25">Ende hi verneemet dat ende leert,</l>
<l>Dat Alexander es ghekeert</l>
<l>Van Amons temple, ende hi thant</l>
<l>Van Egypten naecte tlant,</l>
<l>Alexandrie, hovet vanden rike.</l>
<l n="30">Lettren sendi omoedelike</l>
<l>An Alexandere, die hem baden,</l>
<l>Dat hi hem wilde beraden,</l>
<l>Dat hi hem die gevangene gave,</l>
<l>Ende namer af ghelt ende have.</l>
<l n="35">Alexander eeschte over tgelt</l>
<l>Van sinen lande aldie ghewelt.</l>
<l>Doe screef hem Darius weder,</l>
<l>Dat hi leide dorloghe neder,</l>
<l>Ende name siere dochter te wive;</l>
<l n="40">Hi wille hare te sinen live</l>
<l>Van sinen rike geven een deel.</l>
<l>Alexander die eeschet gheel,</l>
<l>Want het sijn ware alte samen,</l>
<l>Ende hi ende sijn volc te hem quamen</l>
<l n="45">Omoedelike, alse dies hem onnen,</l>
<l>Ende alse diet wel hebben gewonnen.</l>
</div>
<div type="subchapter"><head type="subchapter">Hoe Darius ende Alexander hem beeden onderscreven. XXV.</head>
<l>                Darius, alse Justinius seget,</l>
<l>Siet datter niet ane leghet,</l>
<l>Dat hi omme vrientscap bit.</l>
<l>CCCC dusent neemt hi naer dit</l>
<l n="5">Liede te voet, ende oec mede</l>
<l>C dusent ridders tors tier stede,</l>
<l>Ende maectem henen int gevecht</l>
<l>Jeghen Alexander echt.</l>
<l>Inden woch so quam hem mare</l>
<l n="10">Dat sijn wijf doot bleven ware</l>
<l><pb n="1,153"/> Ende Alexander hare doot</l>
<l>Beweende met rouwen groot,</l>
<l>Ende hise eerlike graven dede;</l>
<l>Ende niet dor eenege dorperhede</l>
<l n="15">Sone dedijt noch dor minne,</l>
<l>Maer dore hovescheit van zinne;</l>
<l>Want hi als eens te hare ginc,</l>
<l>Sindent dat hise eersten vinc,</l>
<l>Ende sine kinderen dies gelike</l>
<l n="20">Plach hi te troostene vriendelike.</l>
<l>Doe dochte Dariuse openbare,</l>
<l>Dat hi al verwonnen ware,</l>
<l>Omme dat hine na dat gevecht</l>
<l>Met dogeden onderdede echt,</l>
<l n="25">Ende dinct hem wesen grote eere,</l>
<l>Dattene verwinnet sulc een here,</l>
<l>Sindent dat hi moet tonder bliven.</l>
<l>Echt so doet hi an hem scriven,</l>
<l>Ende danctem, dat hi noit en dede</l>
<l n="30">Den sinen quaet noch dorperhede,</l>
<l>Ende boot hem sijns lands vele meer</l>
<l>Ende ene andere dochtere dan eer,</l>
<l>Ende over dat gevanghene covent</l>
<l>XXX dusentech talent.</l>
<l n="35">                Alexander die screef weder:</l>
<l>"Viants danc dien leggic neder,</l>
<l>Noch in hebbe, sonder waen,</l>
<l>Dor minen viant niet gedaen;"</l>
<l>Noch in orloghen, noch in vrede,</l>
<l n="40">Seidi, sone sochti mede</l>
<l>Overspel noch dorperhede;</l>
<l>Maer dedi iet dogeden, hi waest diet dede,</l>
<l>Want hi te stridene ware vroet</l>
<l>Jeghen sijns viants overmoet,</l>
<l n="45">Ende jegen sijn selves zin,</l>
<l>Ende al omme der eeren ghewin.</l>
<l>Ende dit mach Darius verstaen,</l>
<l>Wille hi hem wesen onderdaen.</l>
<l>Die werelt en mach men niet berechten</l>
<l n="50">Met II heren sonder vechten,</l>
<l>Sprac hi; ghelijc dat eene zonne</l>
<l>Verlicht al die werelt conne,</l>
<l>Also en dooch der werelt ghemeene</l>
<l>Nemmeer dan een here alleene.</l>
<l n="55">Hier omme neeme sulken raet,</l>
<l>Dat hi saen in hant gaet,</l>
<l>Of ten naesten daghe betide</l>
<l>So gereede hem echt ten stride.</l>
</div>
<div type="subchapter"><head type="subchapter">Hoe Alexander met Dariuse at. XXVI.</head>
<l>                Alexanders scare langhe</l>
<l>Lach up een water, dat heet Strange,</l>
<l>So dat hi te rade waert,</l>
<l>Dat hi selve wille andie vaert</l>
<l n="5">Varen spreken coninc Daris.</l>
<l>Eumeniduse neemt hi naer dis</l>
<l>Ende eenen anderen, ende vaert sciere</l>
<l>Toter Strange der riviere,</l>
<l>Die tusscen dien II heren liep.</l>
<l n="10">Nu vervrieset dat water diep</l>
<l>Bi nachte dicken ende bi daghen,</l>
<l>Dattere een geladen waghen</l>
<l>Over coenlijc mach riden.</l>
<l>Eumenidus heet hi ontbiden,</l>
<l n="15">Ende rijt an Dariuse mettien,</l>
<l>Die sijn here voer ommezien;</l>
<l>Ende alsene Alexander ontmoet,</l>
<l>Naden lants zede hine groet,</l>
<l>Ende seide: "Mi hevet hier gesent</l>
<l n="20">Alexander up sulc covent,</l>
<l>Dat ghi mi segt den dach van stride;</l>
<l>Want men seget verre ende wide,</l>
<l>Dat mijn here nu node strijt,</l>
<l><pb n="1,154"/> Want hi vermoet es terre tijt:</l>
<l n="25">Dus loet hi mi sine wort."</l>
<l>Mettien Darius antwort:</l>
<l>"Ic wane du selve sijs Alexander,</l>
<l>Want so stoutelike gheen ander</l>
<l>Ons van stride an en sprake."</l>
<l n="30">Alexander loochende der sake,</l>
<l>Ende seide: hi ware bode ghesant.</l>
<l>Doe namene Darius bider hant,</l>
<l>Ende leeddene in sine tente na dat,</l>
<l>Daer hi mettem sat ende at,</l>
<l n="35">Ende emmer dranc hi uter scale</l>
<l>Dien wijn diere in was altemale,</l>
<l>Ende stacse in sinen boesem dan.</l>
<l>Dit hevet ghemerket daer een man,</l>
<l>Diet Dariuse weten dede,</l>
<l n="40">Ende seide: hi dade dorperhede,</l>
<l>Dat hi hem sinen nap name.</l>
<l>Hi seide: "Here! hens ghene scame</l>
<l>Te Alexanders hove dit;</l>
<l>Want die te sinen banken sit,</l>
<l n="45">Die nappe sijn sine daer hi ute drinct."</l>
<l>Mettien Passages hem bedinct,</l>
<l>Dat dat Alexander ware;</l>
<l>Want hi haddene openbare</l>
<l>In Phillips huse dicken gesien.</l>
<l n="50">Dit mercte Alexander mettien,</l>
<l>Ende es mettien coppe ontfloen.</l>
<l>Die sijn ors hilt, die garsoen,</l>
<l>Stac hi mettien swerde duere,</l>
<l>Ende ontreet der aventuere,</l>
<l n="55">Want hem niemen volghen mochte.</l>
<l>Darius mesbaerde onsochte,</l>
<l>Dattem sijn viant so ontran.</l>
<l>Alexander quam onder sine man,</l>
<l>Die versament waren, ende seget hem dat,</l>
<l n="60">Hoe dat hi met Dariuse at,</l>
<l>Ende togedem lijctekijn ghenouch,</l>
<l>Dat hi hem sinen nap ontdrouch.</l>
<l>Vro waren si om dese eere,</l>
<l>Ende Darius was droeve sere.</l>
</div>
<div type="subchapter"><head type="subchapter">Hoe Darius ende Alexander vochten. XXVII.</head>
<l>                Des anders dages trac metter vaert</l>
<l>Darius te wighe waert,</l>
<l>Ende Alexander hadde daer jegen</l>
<l>Langhe in sorghen gheleghen,</l>
<l n="5">So dat hi slapen niet en conde.</l>
<l>Voert quam an die margijnstonde,</l>
<l>Ende sliep onthier ende sijn here</l>
<l>Ghescaert was ende ghereet ter were,</l>
<l>Maer dat hem haer coninc gebrac.</l>
<l n="10">Permennio quam ende sprac:</l>
<l>Twi hem die slaep so soete ware,</l>
<l>Ende tijt ware te sine in vare.</l>
<l>Alexander antwordde met vlite:</l>
<l>"Ic bem grotere sorghen quite,</l>
<l n="15">Want ic up aldie mogenthede</l>
<l>Vechten sal alhier ter stede,</l>
<l>Die Darius gheleesten can.</l>
<l>Vloe hi ende ic volghede an,</l>
<l>So waert wel sorghens tijt.</l>
<l n="20">Nu siet dat niemene en lijt</l>
<l>Die riviere; maer laetse varen</l>
<l>Over hare met haren scaren,</l>
<l>Ende ic sal saen sijn ghereet."</l>
<l>Binnen dien Darius overleet</l>
<l n="25">Teere bruggen met sinen here,</l>
<l>Ende Alexander quam ter were.</l>
<l>Daer wart die wijch staerc ende groet,</l>
<l>Menech mensche blevere doot;</l>
<l>Maer die Persen hadden mesfal,</l>
<l n="30">Si beghonsten wiken al.</l>
<l>Selden was daer te voren</l>
<l>In eenen wijch meer volcs verloren.</l>
<l>Doe Darius die sine sach ondergaen,</l>
<l>Wildi hem selven verslaen,</l>
<l n="35">Of met hem sterven, eer hi vliet;</l>
<l>Ne maer dattem een sijn vrient ontriet,</l>
<l>Diene weder wiken dede</l>
<l>Over die brugge teere stede,</l>
<l><pb n="1,155"/> Ende hiet die brugge breken ontwee.</l>
<l n="40">"Neen," sprac hi, "dat en wort nemmermee,</l>
<l>Het ware alte grote ducht,</l>
<l>Den anderen bedaerf woch ter vlucht."</l>
<l>Menech verdranc indie Stranghe,</l>
<l>Diere in vielen bi bedranghe,</l>
<l n="45">Dat up gheene brugge was.</l>
<l>Alexander was blide das.</l>
</div>
<div type="subchapter"><head type="subchapter">Hoe Darius an Alexandere screef omme ghenaden. XXVIII.</head>
<l>                Nu hevet Darius die hope verloren.</l>
<l>In siere zalen, alse wijt horen,</l>
<l>Viel hi neder uptie aerde;</l>
<l>Jammerlike hi mesbaerde,</l>
<l n="5">Ende daer naer so screef hi vort</l>
<l>Alexandre dese wort:</l>
<l>"Alexander, minen here,</l>
<l>Darius saluut ende eere.</l>
<l>Het ware ghevoughe daden,</l>
<l n="10">Wildstu hem doch doen ghenaden,</l>
<l>Dien de aventure upt velt</l>
<l>Di hevet ghegheven met gewelt.</l>
<l>Ic bidde, dat di ontfaerme doch</l>
<l>Miere moeder ende miere kindere noch,</l>
<l n="15">Alse di betaemet, ende alse du sout,</l>
<l>Ende duse mi weder geven wout.</l>
<l>Voer dese doghet ghelove ic datte,</l>
<l>Dat ic al mine vorders scatte</l>
<l>Di gheven sal dor dine werde,</l>
<l n="20">Die verborghen liggen in derde.</l>
<l>Trike van Persen ende van Meden</l>
<l>Gheve ic di metten rijcheden."</l>
<l>                Alexander sprac: hine daets niet.</l>
<l>Mettien Darius ontbiet</l>
<l n="25">Porruse, coninc van Endi,</l>
<l>Dat hi in siere hulpen si</l>
<l>Jeghen Alexandere, hi wille om dat</l>
<l>Hem geven ongetelleden scat;</l>
<l>So dat Alexander vernam,</l>
<l n="30">Ende hi haeste hem dat hi quam,</l>
<l>Eer Darius voer in India,</l>
<l>Ten porten van Caspia,</l>
<l>Dats dor tgheberchte een clene gat,</l>
<l>Ende men vant buten ghenen pat.</l>
<l n="35">So coene es gheen man diere lijt</l>
<l>Inden sconen somertijt;</l>
<l>Want daer serpente vele sijn in,</l>
<l>Al nochtan meer no min,</l>
<l>Ende es met ysere besloten</l>
<l n="40">Jegen here ende jeghen roten.</l>
</div>
<div type="subchapter"><head type="subchapter">Hoe Darius wart ghevaen van sinen lieden. XXIX.</head>
<l>                Josephus doet ons verstaen,</l>
<l>Alse Alexander wilde voren gaen</l>
<l>Dariuse die porte van Caspia,</l>
<l>Trac hi dore Panphilia,</l>
<l n="5">Ende eene zee moeste hi liden.</l>
<l>Doe versciet aldaer ten tiden</l>
<l>Die zee, ende hi reet upten gront,</l>
<l>Hi ende sijn here tiere stont;</l>
<l>Want Hi wilde mettem wreken,</l>
<l n="10">Entie macht van Persen breken.</l>
<l>In desen wighe, scrivet Justinius,</l>
<l>Ende oec mede volges Orosius,</l>
<l>Nam Alexander met mogentheden</l>
<l>Trike van Perssen ende van Meden;</l>
<l n="15">Want niemen dorste vort mee letten,</l>
<l>Noch oec jeghen hem iet setten.</l>
<l>Hier wan hi stede ende roof</l>
<l>Meer dan iemen hevet geloof.</l>
<l>Persopolis mede wan hi,</l>
<l n="20">Thovet van altemale Persi,</l>
<l>Die langhe hadde gestaen in vreden,</l>
<l>Die al vul was ouder rijcheden,</l>
<l>Dier hem niemen en bewant:</l>
<l>Dat quam al in sine hant.</l>
<l n="25">                Nu vliet Darius van steden te steden,</l>
<l>Ende waent nieweren sijn in vreden.</l>
<l>Nu waren mettem II baroene,</l>
<l>Valsch ende van quaden doene,</l>
<l><pb n="1,156"/> Bessus ende Naerbasines.</l>
<l n="30">Over een so droughen si des,</l>
<l>Dat si Dariuse daer begaen,</l>
<l>Daert eenlijc was, ende sine slaen,</l>
<l>Ende lietene liggen also gewont,</l>
<l>Ende vloen enwech eene stont,</l>
<l n="35">Tote dien dat si wel verstaen,</l>
<l>Waer die dinc sal henen gaen.</l>
<l>Alexander hevet wel verstaen,</l>
<l>Dat Darius dus was ghevaen</l>
<l>Ende ghespannen vanden sinen</l>
<l n="40">In ghuldinen vingerlinen.</l>
<l>Daerwaert reet hi metter haest,</l>
<l>Daer hi weet die straten naest,</l>
<l>Ende hi saghene nochtoe leven.</l>
<l>Darius hevet upgheheven</l>
<l n="45">Die hande, ende namene biden knien,</l>
<l>Ende sprac alse hi mochte nadien:</l>
</div>
<div type="subchapter"><head type="subchapter">Darius wort vor sine doot. XXX.</head>
<l>                "Alexander, nu ter ure,</l>
<l>Alse mi gheset heeft daventure,</l>
<l>Eist mi eene troostelike doot,</l>
<l>Dat sulc een here ende so groot</l>
<l n="5">Te minen ende wesen sal.</l>
<l>Hier bi biddic di voer al,</l>
<l>Dattu mi bringhes ten grave,</l>
<l>Daer mine vorders met groter have,</l>
<l>Die coningen, ghedolven sijn.</l>
<l n="10">Wes oec mede ter uutfaert mijn</l>
<l>Met dinen Grieken, mettien Persienen,</l>
<l>Laetse te miere uutfert dienen.</l>
<l>Rogodunes miere moeder,</l>
<l>Oxatreus minen broeder,</l>
<l n="15">Mijn kint Daris bevelic di.</l>
<l>Ic bidde dat Roxanes si,</l>
<l>Mijn dochter, dijn getroude wijf."</l>
<l>Ende mettien endde hi dat lijf.</l>
<l>                Andere jeesten hebben bescreven,</l>
<l n="20">Dat Darius hadde gehent sijn leven</l>
<l>Eerne Alexander sach.</l>
<l>Sulc jammer, sulc hantgeslach</l>
<l>Dreef Alexander openbare,</l>
<l>Alse oft sijns selves vader ware.</l>
<l n="25">Ter erden so halp hine mede</l>
<l>Eerlike na dien Persiene zede.</l>
<l>                Orosius doet ons verstaen,</l>
<l>In dien drien wighen, sonder waen,</l>
<l>Die Alexander up hem wan,</l>
<l n="30">Dattere in bleven man</l>
<l>L hondert dusentech doot.</l>
<l>Justinius die scrijft al bloot,</l>
<l>Dat Alexander al ommetrent</l>
<l>Deelde XIII dusent talent</l>
<l n="35">Sinen ghesellen die mettem waren</l>
<l>(Dus coemt die bliscap na dat swaren),</l>
<l>Ende C ende XC dusentich mede</l>
<l>Dedi voeren in die stede</l>
<l>Ecbatenus, die sere was goet,</l>
<l n="40">Daer hi here af wesen doet</l>
<l>Permennioene, den stouten man.</l>
<l>                In sinen sesten jare wan</l>
<l>Alexander Darius lant,</l>
<l>Ende daer endde altehant</l>
<l n="45">Trike van Persen, ende stont vorwaer</l>
<l>Hondert ende XXXI jaer</l>
<l>Van Cyrus tiden, diet eerst began,</l>
<l>Tote Dariuse, den lesten man.</l>
</div>
<div type="subchapter"><head type="subchapter">Van Aneximines. XXXI.</head>
<l>                Tesen tiden was Anaximines,</l>
<l>Van groter dinc, sijt seker des,</l>
<l>Die Alexandere in sire joget</l>
<l>Leerde wijsheit ende grote doget.</l>
<l n="5">Van hem ghesciede teere tijt,</l>
<l>Dat Alexander in eenen strijt</l>
<l>Vellen wilde eene stat,</l>
<l><pb n="1,157"/> Daer hi metter wone in sat.</l>
<l>Anaximines ginc uter stede</l>
<l n="10">Omme hem te biddene ene bede.</l>
<l>Doe swoer die coninc, doe hine sach,</l>
<l>Dat hi altoos updien dach</l>
<l>Niet en dade wat hi hem bade.</l>
<l>"So biddic dan," sprac die wise van rade,</l>
<l n="15">"Dattu velles dese port."</l>
<l>Alexander hilt sijn wort.</l>
<l>Dus bleef bi eens mans wijshede</l>
<l>Staende gheene grote stede.</l>
<l>                Epycurus was doe mede</l>
<l n="20">Tote Athenen indie stede,</l>
<l>Een philosophe van groter name;</l>
<l>Maer sine wort hebben som blame.</l>
<l>Hi seide, dat svleesch weeldichede</l>
<l>Ware dupperste zalichede;</l>
<l n="25">Ende dese dolinghe hi vortbrochte,</l>
<l>Dat God der werelt niet en rochte;</l>
<l>Ende oec seide die keytive,</l>
<l>Dattie ziele ent metten live.</l>
<l>Oec sprac hi somech wort oec wel,</l>
<l n="30">Alse die spreect in dit bispel:</l>
<l>                Wie so die wijshede begaren,</l>
<l>Moeten weelde laten varen.</l>
<l>                Eene edele dinc ende ene goede,</l>
<l>Dat es blide aermoede.</l>
<l n="35">                Dient sine clene dinct sekerlike,</l>
<l>Nemmermeer en wert hi rike.</l>
<l>                Levestu nader naturen recht,</l>
<l>Dune werds nemmer aerm echt.</l>
<l>                Sulc es vander aermoede</l>
<l n="40">Comen te wel groten goede;</l>
<l>So begonde eerst ter stede</l>
<l>Eersten sine keytivechede.</l>
<l>                Alse du eten souds teere stat,</l>
<l>Eer sie met wien, eer du weets wat.</l>
<l n="45">                Dbegin, daer salecheit angaet,</l>
<l>Dats dat een kenne sine mesdaet,</l>
<l>Ende hi altoos niet en winke,</l>
<l>En si dat hi omme sterven dinke.</l>
<l>                Overdranc noch overate,</l>
<l n="50">Noch vrouwen van sconen gelate,</l>
<l>Ende andere weelde, dit es bescreven,</l>
<l>En geven el niet dan soete leven,</l>
<l>Ende nemen wijsheit ende mate:</l>
<l>Van weelden coemt dicke onbate,</l>
<l n="55">Evele, quale ende meneghe mort. -</l>
<l>Hier enden wi Epycurus wort.</l>
</div>
<div type="subchapter"><head type="subchapter">Hoe Alexanders zeden verkeerden. XXXII.</head>
<l>                Hier naer, alse Darius doot was bleven,</l>
<l>Heeft Alexander upgeheven</l>
<l>Die Perse clederen, die Perse crone,</l>
<l>Ende liet die zeden van Machedone.</l>
<l n="5">Dit selve dede hi mede pleghen</l>
<l>Sinen baroenen, diere seiden jeghen.</l>
<l>Hi hadde vele wijf ende amien;</l>
<l>Die scoenste die hi conde gevrien,</l>
<l><pb n="1,158"/> Daer ghinc hi toe van nachte te nachte,</l>
<l n="10">Alse hi wilde ent hem goet dachte,</l>
<l>Ende wart overdadich van spisen,</l>
<l>Om dat hi wilde in ghere wisen,</l>
<l>Dattem die luxurie ontsonke,</l>
<l>Of hi te lettel ate of dronke.</l>
<l n="15">In siere werscepe maecti spele,</l>
<l>Ende vergat siere wijsheit vele.</l>
<l>Hine achtes niet, dat die rijchede</l>
<l>Versmorde sine reine zede.</l>
<l>Den sinen wart hi een tyrant,</l>
<l n="20">Niet coninclike alse een wigant,</l>
<l>Ende balch alsemen begreep dat,</l>
<l>Dat an hem qualike sat.</l>
<l>Toren haddijs ende verdriet,</l>
<l>Datmenne Phillips sone hiet,</l>
<l n="25">Ende men hem messprac ende seide,</l>
<l>Dat hi sine lantzeden verleide.</l>
<l>Filotas staerf omme dit doen,</l>
<l>Ende sijn vader Permennioen.</l>
<l>Dus en maect rijcheit niemen goet,</l>
<l n="30">Maer soe verdervet reinen moet.</l>
<l>                Hier naer hevet hi de Syten gesocht</l>
<l>Ende met stride onderbrocht,</l>
<l>Ende oec alle die lieden aldus,</l>
<l>Die onder dien berch Caucasus</l>
<l n="35">Harentare sijn gheseten,</l>
<l>Die wilt sijn ende lettel weten,</l>
<l>Ende noit man te voren dwanc,</l>
<l>Al wan hise an sinen ganc.</l>
<l>Mettien quam hi daer na</l>
<l n="40">Ten berghe van Caspia,</l>
<l>Daer die X geslachte van Israel</l>
<l>In gevaen laghen, alse ghi wel</l>
<l>Hier te voren lesen moghet,</l>
<l>Hoese God omme hare ondoget</l>
<l n="45">Dien van Assyrien liet vaen,</l>
<l>Diese daer in hebben gedaen.</l>
</div>
<div type="subchapter"><head type="subchapter">Hoe Alexander sloot die van Israel. XXXIII.</head>
<l>                Scolastica seget, doe tfolc vernam,</l>
<l>Dat Alexander ghinder quam,</l>
<l>Sendden si boden ende baden,</l>
<l>Dat hi hem soude beraden</l>
<l n="5">Orlof te ghevene uut te vaerne;</l>
<l>Ende alse hi dit soude doen gaerne,</l>
<l>Vragedi, omme welke mesdaden</l>
<l>Si waren in alsulkere scaden.</l>
<l>Men seide: si hadden Gode verleit,</l>
<l n="10">Ende oec so waert hem vorseit,</l>
<l>Dat si nemmermeer uut en quamen.</l>
<l>Doen besloot hise alle te samen</l>
<l>Met dicken muren die coninc daer,</l>
<l>Ende bat Gode al openbaer,</l>
<l n="15">Oft sijn geheele wille woude,</l>
<l>Dat hise daer in besluten soude.</l>
<l>Daer gingen die berghen tsamen,</l>
<l>Al wildemen, dat si niet uut en quamen.</l>
<l>Of God dit dor den quaden dede,</l>
<l n="20">Wat sal hi doen dor des goets mans bede?</l>
<l>                Nu setti hem henen metter vaert</l>
<l>Ten porten van Caspien waert.</l>
<l>Solinus doet ons verstaen,</l>
<l>Hoe die porten sijn ghedaen.</l>
<l n="25">Hi seghet, hets een gehouwen pat,</l>
<l>VIII milen lanc, een nauwe gat:</l>
<l>Cume maghere een wagen liden;</l>
<l>So sijn daer an beeden ziden</l>
<l>Roetsen gehouwen neven de wegen,</l>
<l n="30">Die altoos te traenne pleghen</l>
<l>Van zouten watre, dat verhart dare,</l>
<l>Wel na gelijc oft ijs ware,</l>
<l>Ende dits so glat, dattie inganc</l>
<l>Te moylijc ware ende te stranc.</l>
<l n="35">Nochtan buten an beeden ziden</l>
<l>So es XIIII milen lanc dat liden,</l>
<l>So sandich, dat men indien pat</l>
<l>En vint en ghene sake nat.</l>
<l>So comere serpenten gecropen</l>
<l n="40">Voer tgat, men can hem ontlopen,</l>
<l>So dattere niemene an en lijt,</l>
<l>En ware anden wintertijt.</l>
<l>                Alse Alexander dat besochte,</l>
<l><pb n="1,159"/> Datmen elswaer niet en mochte</l>
<l n="45">Die porte liden van Caspia,</l>
<l>Riep hi sine ridderen bet na,</l>
<l>Omme dat hi wilde verstaen,</l>
<l>Wie Dariuse hadde verdaen.</l>
</div>
<div type="subchapter"><head type="subchapter">Die wrake van Darius doot. XXXIIII.</head>
<l>                "Ghi heren," sprac hi, "ic bem vro,</l>
<l>Dat mi comen es also,</l>
<l>Dat mijn viant Darius es doot,</l>
<l>Ende ic bem hem danc sculdich groot</l>
<l n="5">Den ghenen, die dor mi dit daden.</l>
<l>Hem willic bidden ende raden,</l>
<l>Dat si hem hier nu openbaren,</l>
<l>Ic maecse hoghe heren te waren."</l>
<l>Dit sprac hi, ende vro waren des</l>
<l n="10">Bessus ende Narbasines,</l>
<l>Ende quamen beede tsamen vort</l>
<l>Ende lyheden gheerre mort.</l>
<l>Beede hise hoghe hanghen hiet,</l>
<l>Ende seide, hine ware versworen niet;</l>
<l n="15">Want hi hem een wort niet en looch,</l>
<l>Hi maketse beede ghader hooch.</l>
<l>Een ander wart gevanghen mede,</l>
<l>Die den raet gaf entie mort dede</l>
<l>Van Dariuse. Omme dese saken</l>
<l n="20">Gaf hine Darius broeder te wraken.</l>
<l>                Doe dede Alexander sciere</l>
<l>Up Tandis der riviere</l>
<l>Een utermaten scone graf maken</l>
<l>Van Dariuse, omme dese saken,</l>
<l n="25">Ende eene veste hire maken hiet.</l>
<l>Binnen XII daghen, ende langer niet,</l>
<l>Maecti eens muurs ommeganc,</l>
<l>Al omme ende omme VI milen lanc.</l>
<l>Volc nam hi uut someger stede,</l>
<l n="30">Die Cyrus wilen maken dede,</l>
<l>Die hi aldaer wonen hiet.</l>
<l>Ende, alsomen bescreven siet,</l>
<l>Maecti XII Alexandrien,</l>
<l>Die hi veste ende dede vrien.</l>
<l n="35">In somen liet hi van sinen here,</l>
<l>Die onnutte waren ter were,</l>
<l>Of die alte pijnlijc waren;</l>
<l>Ende inden muur dedi te waren</l>
<l>In Griex houwen, ende dat ghone</l>
<l n="40">Sprac: "Alexanders, Jupiters sone."</l>
<l>Aldus dedi in elke stede.</l>
<l>Dit was dulle behendichede,</l>
<l>Dat hi der menscheit vergat,</l>
<l>Ende hi nochtan dranc ende at.</l>
</div>
<div type="subchapter"><head type="subchapter">Hoe Alexander Clituse doot slouch in dronkenschepe. XXXV.</head>
<l>                Eens sat hi in eene feeste,</l>
<l>Ende dranc, ende mettem de meeste,</l>
<l>So dat hi al dronken waert,</l>
<l>Ende somech ander prince vermaert.</l>
<l n="5">So dat si calleden allegader</l>
<l>Om Phillippe sinen vader.</l>
<l>Si begonsten den vader loven;</l>
<l>Maer hi trac hem vele boven</l>
<l>Ende verhief hem harde sere.</l>
<l n="10">Dat meeste deel was mettien here,</l>
<l>Alse die smeekers noch pleghen.</l>
<l>Clitus die was hem daer jegen,</l>
<l>Ende peinsede dat hi spreken soude,</l>
<l>Want hem die coninc best horen woude,</l>
<l n="15">Ende was vele an Phillips zide.</l>
<l>Die coninc wart bevaen met nide.</l>
<l>Eenen spiet hi geprant,</l>
<l>Dien een knecht drouch in sine hant,</l>
<l>Ende stiveldene daer uptie stede,</l>
<l n="20">Die out was ende vromech mede.</l>
<l>Doe riep hi, daer hi doot lach:</l>
<l>"Sie, wat di Phillip helpen mach!"</l>
<l>Des anders dages, doe hi nuchter was</l>
<l>Ende hi hem bedochte das,</l>
<l n="25">Wildi hem hebben ghedoot,</l>
<l>Ende custe sine wonden root;</l>
<l>Oec haddi hem selven versleghen,</l>
<l>Maer sine vrient die stonder jeghen;</l>
<l><pb n="1,160"/> Want hi hem bedochte das,</l>
<l n="30">Dat sijn suster sine amme was,</l>
<l>Ende hi Permennione ende Filoten</l>
<l>Doot hadde, uten ghenoten</l>
<l>Een groot deel: dit ginc hi claghen.</l>
<l>Hieromme en at hi binnen III dagen,</l>
<l n="35">Onthier ende hem there bat des,</l>
<l>Entie wise Calistenes,</l>
<l>Die Aristotiles jongre was</l>
<l>Ende mettem in scolen las,</l>
<l>Ende niewinghe te hem was comen,</l>
<l n="40">Omme te radene te sire vromen.</l>
</div>
<div type="subchapter"><head type="subchapter">Hoe Alexander Calistenese doodde. XXXVI.</head>
<l>                Daer naer, alse hi them selven quam,</l>
<l>Ende hi den moet van orlogen nam,</l>
<l>Verwan hi twerande liede,</l>
<l>Die hem upgaven ende brochten miede.</l>
<l n="5">Doe gheboot hi daer ter stede,</l>
<l>Datmen over god anebede.</l>
<l>Calistenes lachterde hem dat,</l>
<l>Ende seit, dat hem dat messat.</l>
<l>Dus wart Alexanders gram,</l>
<l n="10">Ende teech hem, alse hijt vernam,</l>
<l>Dat hine wilde daer verraden,</l>
<l>Ende dedem sonder ghenaden</l>
<l>Afsniden alle sine lede:</l>
<l>Nese, lippen ende oren mede,</l>
<l n="15">So dats elken man afdochte,</l>
<l>Diene anescouwen mochte.</l>
<l>Nochtanne sloot men tiere stonde</l>
<l>In eene hutte met eenen honde,</l>
<l>Dat men sien mochte daer in,</l>
<l n="20">Omme te vervaerne der lieder zin.</l>
<l>Doe Lismacus dit versach,</l>
<l>Want hi sijn meester te wesene plach,</l>
<l>Ontfaermets hem, dat hine onthoget</l>
<l>Aldus sach omme sine doghet.</l>
<l n="25">Omme te cortene sine pine,</l>
<l>Gaf hi hem den cop met venine.</l>
<l>Alexander balch omme dit doen,</l>
<l>Ende dedene werpen vor eenen lyoen,</l>
<l>Diene nochtan liet leven.</l>
<l n="30">Dus hevet hem Alexander verheven.</l>
<l>Hiertoe vele der hoghere heren</l>
<l>Waren ontset van haerre eeren</l>
<l>Ende over verraders verdaen,</l>
<l>Want sine over god niet wilden ontfaen.</l>
</div>
<div type="subchapter"><head type="subchapter">Hoe Alexander in Indya tijdde. XXXVII.</head>
<l>                Hier na sette sine vaert</l>
<l>Alexander te Indien waert,</l>
<l>Dat tmeeste lant es sekerlike</l>
<l>Van alder werelt namelike.</l>
<l n="5">XLIIII manieren van lieden</l>
<l>Hevet in, horen wi bedieden,</l>
<l>Ende V<hi rend='sup'>M</hi> grotere steden</l>
<l>Hadt, vul sere van rijcheden,</l>
<l>Al sonder teylant Tamperbaen,</l>
<l n="10">Daer X steden binnen staen.</l>
<l>Dies hilt die meneghe sekerlike</l>
<l>Vor terdendeel van erderike.</l>
<l>Daer sijn der wondere in so vele,</l>
<l>Dat het gaet al uten spele:</l>
<l n="15">So hoghe bome, dat gheen man</l>
<l>Es, diese overscieten can.</l>
<l>                Alse Alexander quam int lant,</l>
<l>Quamen hem te gemoete thant</l>
<l>Porrus boden, die brieve brochten,</l>
<l n="20">Die aldus spreken dochten:</l>
<l>                "Wies vermeetstu di dompelike,</l>
<l>Dattu moyen wilds mijn rike?</l>
<l>Ic rade di in alre wijs,</l>
<l>Dattu peins dattu mensce sijs,</l>
<l n="25">Ende en doe niet jeghen die gode.</l>
<l>Du moges weten bi onsen gebode,</l>
<l>Wie dat wij sijn, wel ter cure:</l>
<l>Up ons mach niet die aventure.</l>
<l>Hier omme hetic di metter vaert,</l>
<l n="30">Dattu keers te Grieken waert,</l>
<l>Ende laet di daer mede genoeghen;</l>
<l>Want hat ons moghen gevougen,</l>
<l><pb n="1,161"/> Het ware langhe, sonder waen,</l>
<l>Van onsen vorders onderghedaen;</l>
<l n="35">Maer want onwert es als een slijc</l>
<l>Ende onser rijcheit ongelijc,</l>
<l>Ne sochten wijt niet noch en soeken."</l>
<l>                Alexander en wilde niet roeken</l>
<l>Deser brieven, want hi wale</l>
<l n="40">Kende dreghen ende overtale.</l>
</div>
<div type="subchapter"><head type="subchapter">Hoe Alexander eenen sone wan. XXXVIII.</head>
<l>                Justinus scrivet dat hi vernam,</l>
<l>Doe Alexander in India quam,</l>
<l>Dedi siere ridders ghesmide</l>
<l>Entie scilden an hare zide</l>
<l n="5">Ende haer arnasch selverijn maken.</l>
<l>Sciere daer na began hi naken</l>
<l>Ere stat, die Visa hiet,</l>
<l>Die en wilden hem weren niet.</l>
<l>Up haren god Liber Bacus</l>
<l n="10">Verlieten si hem ende lietent dus:</l>
<l>Dies hiet die coninc dat mer vermede.</l>
<l>Vort daer bi leden si teere stede</l>
<l>Alt volc, daer een berch leghet,</l>
<l>Die men bi namen heilech seghet,</l>
<l n="15">Ende lach niet verre vander port.</l>
<l>Ghene berch es, alsemen hort,</l>
<l>Met wedewinde, met wijngaerde</l>
<l>So scone ghecleet ende so waerde,</l>
<l>Sonder toedoen van helpe van manne.</l>
<l n="20">Van dier steden voer hi danne</l>
<l>In eere coninginnen lant,</l>
<l>Die Cleopholis was ghenant.</l>
<l>Soe gaf hare up ende al haer rike;</l>
<l>Maer soe vrijede hare cortelike,</l>
<l n="25">Want soe sconinx wille dede:</l>
<l>Dus wart soe vri ende haer lant mede.</l>
<l>Oec wan soe an hem enen sone,</l>
<l>Hiet Alexander, entie ghone</l>
<l>Was sijnt coninc van Ynden.</l>
<l n="30">                Porrus, alse wijt bescreven vinden,</l>
<l>Es comen met groten here</l>
<l>Up Alexander alse ter were;</l>
<l>Ende Alexander metter vaert</l>
<l>Ende sijn volc traken darewaert,</l>
<l n="35">Entie scaren vielen te samen,</l>
<l>Die grote scade daden ende namen.</l>
<l>Maer ten beghinne, dits mesfal,</l>
<l>Wart daer dorscoten Bucifal,</l>
<l>Alexanders lieve paert,</l>
<l n="40">Van Porrus hant. Doe wert vervaert</l>
<l>Menech Griec ende droeve sere.</l>
<l>Te hulpen quamen haren here</l>
<l>Die Grieken, daer hi stoet te voet;</l>
<l>Daer storte menech man sijn bloet,</l>
<l n="45">Doch holpen si hem alsonder dere.</l>
<l>Alexander liet alle were,</l>
<l>Ende nam biden sterte sijn paert,</l>
<l>Ende slepet ter ziden waert;</l>
<l>Want hi ontsach, des ghelovet,</l>
<l n="50">Dat dYnden souden hebben gerovet,</l>
<l>Ende dat en wildi om geen goet.</l>
<l>Hi trac achter over voet,</l>
<l>Ende men maecte daer te hant</l>
<l>Van XXX daghen een bestant</l>
<l n="55">Tusscen den heren: binnen der stonde</l>
<l>Machmen genesen de gewonde,</l>
<l>Entie dode na haerre werde</l>
<l>Bernen ende bringen ter erde.</l>
</div>
<div type="subchapter"><head type="subchapter">Alexanders camp jegen Porruse. XXXIX.</head>
<l>                Binnen deser tijt heeftem beraden</l>
<l>Alexander harde wel bi staden,</l>
<l>Dat hi Porruse met prighe</l>
<l>Bestaen wille met eenen eenwighe,</l>
<l n="5">Ende ontboet hem: en ware geen ere,</l>
<l>Dat lantsheren also sere</l>
<l>Aventuren een groot here;</l>
<l>Maer elc come up anderen ter were.</l>
<l>Porrus waes blider dan gheen ander,</l>
<l n="10">Want hi horet dat Alexander</l>
<l><pb n="1,162"/> Ne was maer III cubitus lanc,</l>
<l>Ende hi V, staerc ende stranc,</l>
<l>Ende hevet den camp daer gelovet,</l>
<l>Up aventure wient cost sijn hovet.</l>
<l n="15">                Alexander, eer dit leet,</l>
<l>Hevet hem ontekent ende ontcleet,</l>
<l>Ende es comen in Porrus casteel,</l>
<l>Alse oft hi wilde wijns een deel</l>
<l>Daer copen ende vleesch daer mede.</l>
<l n="20">Porrus vragedem tier stede,</l>
<l>Wat Alexander dade te waren,</l>
<l>Ende hoe out hi ware van jaren.</l>
<l>Alexander weder antworde ghevet:</l>
<l>"Ghelijc den ouden dat hi levet:</l>
<l n="25">In sine tente, naer sine maniere,</l>
<l>Waermt hi hem bi eenen viere."</l>
<l>Doe wart hi vro, omme dat hi soude</l>
<l>Vechten jegen eenen van groter oude,</l>
<l>Want hi jonc was ende verwaent.</l>
<l n="30">"Wats dat Porrus, dattu waent,</l>
<l>Dat hi dus mercte sine jaer?"</l>
<l>Alexander antworde daer naer,</l>
<l>Dat hi een mate ridder ware,</l>
<l>Ende en wiste niet al clare,</l>
<l n="35">Wat dat Alexander dade.</l>
<l>Porrus wart al daer te rade,</l>
<l>Dat hi hem hevet enen brief gegheven,</l>
<l>Daer groot ghedreech in stont gescreven,</l>
<l>Ende belovedem grote have,</l>
<l n="40">Updat hine Alexandere gave;</l>
<l>Ende hi swert hem saen mettien,</l>
<l>Dattene Alexander soude sien.</l>
<l>                Daer naer, alst ten campe quam</l>
<l>Ende men den eenwijch anenam,</l>
<l n="45">Was in twifele elke scare</l>
<l>Langhe, wie int scoenste ware;</l>
<l>Maer Alexander was uptie hoede,</l>
<l>Ende Porrus soude met stouten moede</l>
<l>Up sijn volc sien, die waren vro,</l>
<l n="50">Ende Alexander stakene do</l>
<l>Metten zwerde dat hi vel,</l>
<l>Ende hi up hem wan dat spel,</l>
<l>Want die wonde was so groot.</l>
<l>Dat volc van Ynden upscoot</l>
<l n="55">Ende wilden wreken dat,</l>
<l>So dat Alexander hem bat,</l>
<l>Dat sine eene wile horden,</l>
<l>Ende verwan so met worden,</l>
<l>Dat si hem worden onderdaen,</l>
<l n="60">Ende sijn hem in hant ghegaen.</l>
</div>
<div type="subchapter"><head type="subchapter">Porrus macht ende rijchede. XL.</head>
<l>                Alexanders ystorie seghet</l>
<l>Vanden campe alst hier leget;</l>
<l>Maer Justinus doet verstaen,</l>
<l>Dat indien wighe, sonder waen,</l>
<l n="5">Daer Bucifal staerf, dat daer ter stont</l>
<l>Porrus wart harde sere gewont;</l>
<l>Want hi van Alexandre gevaen was,</l>
<l>Ende so sere droeve das,</l>
<l>Datmen an hem cume verbat,</l>
<l n="10">Dat hi hem gansen liet ende at;</l>
<l>Ende doe hi al was genesen,</l>
<l>Dat hem Alexander met desen</l>
<l>Sijn lant weder gaf in vreden,</l>
<l>Ende hi hem maecte twee steden:</l>
<l n="15">Alexandrie ende Bucifalline,</l>
<l>Inde eere sijns ors, dat in de pine</l>
<l>Porrus doodde, ende daer na</l>
<l>Was gheheeten Nycia.</l>
<l>                In Porrus here was te voet</l>
<l n="20">XIIII<hi rend='sup'>M</hi> volx, stout ende goet,</l>
<l>Ende IX hondert waghenen groot,</l>
<l>Ende alle gebatelgiert ter noot,</l>
<l>Ghemannet, ende in elker ziden</l>
<l><pb n="1,163"/> Met scaerpen sickelen die sniden,</l>
<l n="25">Mede te dorriden een here;</l>
<l>CCCC olyfanten ter were,</l>
<l>Alle met torren staerc ende groot,</l>
<l>Ghewapent ende gespiset ter noot,</l>
<l>Ende daer inne liede met gescote:</l>
<l n="30">Dit was eene staerke rote.</l>
<l>                Porrus die hadde eene zale,</l>
<l>Daer in waren, weetmen wale,</l>
<l>XXX colummen groot ende lanc,</l>
<l>Machijs fijn goudijn, niet gemanc;</l>
<l n="35">Die weeghe met goude verdect,</l>
<l>Vingers dicke al dore getrect;</l>
<l>Een goudijn wijngaert, machijs de branken,</l>
<l>Goudine bladen, goudine ranken,</l>
<l>Die druven gemaket wale</l>
<l n="40">Van mirauden, van cristale;</l>
<l>Waerdereuben, cameren vele,</l>
<l>Die weeghe vul van allen spele,</l>
<l>Carbonkelen ende margariten.</l>
<l>Die dueren, leestmen inder viten,</l>
<l n="45">Waren yvorijn alle ghemeene,</l>
<l>Die balken waren van eybene,</l>
<l>Met cypresse verhemelt al;</l>
<l>Beelden vele groot ende smal,</l>
<l>Fijn goudijn ende niet hol nochtan,</l>
<l n="50">Ende indie hant elc goudijn man</l>
<l>Enen nap oec goudijn drouch;</l>
<l>Enen platanus, oec groot genoech,</l>
<l>Al fijn goudijn, indier gebare</l>
<l>Oft ene guldine linde ware;</l>
<l n="55">Nappen van precieusen steenen,</l>
<l>Kerstalijn, sachmer menech eenen.</l>
<l>Scats was daer vele uten lude,</l>
<l>Diere ghesteente, diere crude.</l>
<l>Dit ende meer, alsict bevant,</l>
<l n="60">Vant Alexander in dat lant.</l>
</div>
<div type="subchapter"><head type="subchapter">Hoe Alexander spranc in ene stat. XLI.</head>
<l>                Nu dede Alexander sijn here</l>
<l>Met goude al decken na sinen ghere;</l>
<l>Alle ponyoenen, alle banieren</l>
<l>Hiet hi fijn goudijn visieren.</l>
<l n="5">So vele gouts was daer ten stonden,</l>
<l>Dat die ridderen gevoeren en conden;</l>
<l>M elpendieren te waren</l>
<l>Voerden den scat metten scaren.</l>
<l>Al was goudijn dat ghesmide</l>
<l n="10">Vanden beesten, die blecten wide.</l>
<l>Alle die waghenen vanden here</l>
<l>Waren ghezeghelt vandier were.</l>
<l>Daer waren XIIc kerren,</l>
<l>Die hem volgeden van verren,</l>
<l n="15">Ende XXX dusent ridderen up orssen,</l>
<l>Stout, ghenendech inder porssen,</l>
<l>Ende CCC M volx te voet,</l>
<l>Die ter were waren goet.</l>
<l>L mulen staerc ende rasch</l>
<l n="20">Die voerden des coninx arnasch,</l>
<l>Ende III<hi rend='sup'>M</hi> kemelen mede</l>
<l>Die voerden ridders arnasch ter stede;</l>
<l>Kemelen, buffelen, drommedaris</l>
<l>II<hi rend='sup'>M</hi>, die altoes, dat waer is,</l>
<l n="25">Achter there voerden spise:</l>
<l>Die last was niet te telne lise.</l>
<l>                Doe voer hi vort metter baniere,</l>
<l>Ende dwanc an hem lande viere.</l>
<l>Mettien wilden alle die heren</l>
<l n="30">Van Grieken te lande wederkeren;</l>
<l>Maer Alexander sprac hem so an,</l>
<l>Dat si hem gheloveden dan</l>
<l>Te vaerne daer hi wilde varen.</l>
<l>Doe quam hi teere rivieren te waren,</l>
<l n="35">Daer hi bi voer indie zee;</l>
<l>Daer in dwanc hi lieden mee,</l>
<l>Die wilen Hercules, die stoute man,</l>
<l>Doe hi tlant van India wan,</l>
<l>Daer gheset hadde ende gelaten.</l>
<l n="40">Vreselijc ende utermaten</l>
<l>Quamen si hem int ghemoet</l>
<l>Met LXXX<hi rend='sup'>M</hi> mannen goet,</l>
<l><pb n="1,164"/> Ende LX dusent ridderen up orsse.</l>
<l>Doch verwan hi hare porsse,</l>
<l n="45">Entie hem ontronnen mede</l>
<l>Belach hi in eene stede,</l>
<l>Die Subdracas bi namen hiet.</l>
<l>Daer clam hi up vor al tgediet,</l>
<l>Ende spranc vanden mure mede</l>
<l n="50">Midden indie vaste stede,</l>
<l>Daer hi hem werde alleene</l>
<l>Jegen menegen man ghemeene;</l>
<l>Maer aldaer wart hi ghescoten</l>
<l>Van eenen vander Indscher roten</l>
<l n="55">Met eenen spiete, beneden der speene;</l>
<l>Dien loeste hi van hem alleene.</l>
</div>
<div type="subchapter"><head type="subchapter">Hoe Alexander die Indsce zee bestont. XLII.</head>
<l>                Uter stat hebbene ghedraghen</l>
<l>Sine vriende ende sine maghe,</l>
<l>Ende alt volc versleghen doot</l>
<l>Vander stat, cleene ende groot.</l>
<l n="5">Maer swaerre was in gere stonde</l>
<l>Die ersatre dan die wonde.</l>
<l>Hier seidi ende bekende wale:</l>
<l>"Al seghet alt volc met eere tale,</l>
<l>Dat Jupiter mijn vader si,</l>
<l n="10">Dese wonde seget mi,</l>
<l>Dat ic bem een stervelijc man."</l>
<l>Swaer waest hem eer hi gesonde gewan,</l>
<l>Ja doch, alse hi was ghenesen,</l>
<l>Ghereeddi hem saen naer desen,</l>
<l n="15">Ende sendde weder in Babylone</l>
<l>Polipericon met here scone;</l>
<l>Want hire mede was verladen.</l>
<l>Selve hevet hi hem beraden,</l>
<l>Dat hi te scepe ginc mettien,</l>
<l n="20">Ende wilde die grote zee besien,</l>
<l>Wat landen daer gelegen sijn.</l>
<l>Ende alse ons scrijft sente Augustijn,</l>
<l>Hevet hire eenen hooftrovere gevaen,</l>
<l>Die hiet bi namen, alse wijt verstaen,</l>
<l n="25">Dyomedes. Alexander hem vraghet,</l>
<l>Wat verwoetheit dattem jaghet,</l>
<l>Dat hi rovet emmermee,</l>
<l>Alse hi vaert neven der zee.</l>
<l>                Met desen worde so antwordi:</l>
<l n="30">"Wat duvel so jaghedi,</l>
<l>Dattu die werelt roves aldure?</l>
<l>Ne maer omme dat ict a venture</l>
<l>Met cleenre menechte, heetmen mi</l>
<l>Rovere ende dief daer bi,</l>
<l n="35">Ende di heetmen coninc ende here,</l>
<l>Omme dattu heves lieden mere."</l>
<l>                Sente Augustijn lijet des mede</l>
<l>Ende seit: "Doet woch gerechtechede,</l>
<l>Soos conincrike, na mijn geloef,</l>
<l n="40">Grote diefte ende groot roof,</l>
<l>Ende heet rovers naer dit wort</l>
<l>Die telene roven ende geven vort."</l>
</div>
<div type="subchapter"><head type="subchapter">Van Canday der coninghinnen. XLIII.</head>
<l>                Binnen desen es die mare gelopen</l>
<l>Van Alexandere in Ethyopen,</l>
<l>Ende Canday die coninghinne,</l>
<l>Die behendich was van zinne,</l>
<l n="5">Hevet eenen maelre ghesent,</l>
<l>Die alle dingen te scrivene kent,</l>
<l>Ende heet hem setten daer ane,</l>
<l>Dat hi Alexanders ghedane</l>
<l>Wel bescrive ende sonderlinghe,</l>
<l n="10">Ende hi hare dat beelde bringhe;</l>
<l>Want Alexander hadde daer te voren</l>
<l>Hare ghesent, alse wijt horen,</l>
<l>Lettren up vriendelichede,</l>
<l>Ende soe hem weder also mede,</l>
<l n="15"><pb n="1,165"/> Ende prosente oec niet cleene:</l>
<l>Hout ende gout ende diere steene,</l>
<l>Selsiene voglen ende diere</l>
<l>Van harde menegerande maniere.</l>
<l>                Hier binnen dit ghevallen es,</l>
<l n="20">Dat haren sone Candales</l>
<l>Sijn wijf afghenomen waert.</l>
<l>Ghevloen quam hi an die vaert</l>
<l>Tote Alexander omme ontset;</l>
<l>So dat Alexander set</l>
<l n="25">Tholomeus in sine stede,</l>
<l>Ende seide van hem selven mede,</l>
<l>Dat hi Antygonus ware,</l>
<l>Een mate ridder van diere schare.</l>
<l>Tholomeus in coninx ghebare</l>
<l n="30">Seide: "Antygonus! nu vare,</l>
<l>Ende staet desen man in staden."</l>
<l>Alexander was saen beraden.</l>
<l>III<hi rend='sup'>M</hi> ridderen teere scaren</l>
<l>Nam hi ende es woch gevaren,</l>
<l n="35">Ende ontsette die joncvrouwe.</l>
<l>Candaulus quam up goede trouwe,</l>
<l>Ende danckets Tholomeuse sere,</l>
<l>Die doe antwordde alse here,</l>
<l>Dat hi siere moeder wilde sien;</l>
<l n="40">Maer eert quam also te dien,</l>
<l>Wilde hire senden Antygonus:</l>
<l>Dies was blide Candaulus.</l>
<l>Dus voer Alexander aldare,</l>
<l>Ghelijc oft Antygonus ware.</l>
<l n="45">                Alst die moeder hevet vernomen,</l>
<l>Es soe jegen den sone comen,</l>
<l>Ende helsede Alexandere sere,</l>
<l>Ende leeddene, om hem te doene ere,</l>
<l>In hare cameren tallen steden,</l>
<l n="50">Ende togedem vele rijcheden.</l>
<l>Alexander antwordde te dien:</l>
<l>Hi hadde meerre wonder gesien</l>
<l>In Grieken vele dan daer ware.</l>
<l>Doe sprac die vrouwe openbare:</l>
<l n="55">"Ic wane du Alexander sijs."</l>
<l>- "In bem," sprac hi, "in gere wijs."</l>
<l>Doe leedde soene in eere stede,</l>
<l>Daer soe hem sijn beelde sien dede,</l>
<l>Ende seide: "Spiegle di hier inne,</l>
<l n="60">Ende merc dan dat Canday die coninginne</l>
<l>Vroeder dan Alexander si."</l>
<l>So sere ontsteken wert hi daer bi,</l>
<l>Dat hi clagede openbare,</l>
<l>Dat hi sonder swert daer ware.</l>
<l n="65">"Neen!" sprac soe, die coninginne,</l>
<l>"Nu wes onvervaert van zinne:</l>
<l>Du hilts trouwe minen sone,</l>
<l>Ende ic sal di lonen dat ghone.</l>
<l>Antygonus heete di een ander,</l>
<l n="70">Maer du best mijn Alexander."</l>
<l>Soe brochtene weder in sijn behout;</l>
<l>Nochtan wildene met gewout</l>
<l>Die joncste sone doen vanden live,</l>
<l>Die Porrus dochter hadde te wive.</l>
</div>
<div type="subchapter"><head type="subchapter">Alexander vaert dor de Indsce wostine. XLIIII.</head>
<l>                Dit was al bin eenen jare,</l>
<l>Dat geviel dusdane mare;</l>
<l>Want inden Meye bleef Darius,</l>
<l>In Julius daer na verloost Porrus,</l>
<l n="5">Ende inden Oest die daer na quam</l>
<l>Alexander mettem nam</l>
<l>C ende L heren van Inden,</l>
<l>Die de corte weghe kinden,</l>
<l>Ende tijdde weder, alse die wilde</l>
<l n="10">Besien die grote zee, die wilde,</l>
<l>Dor die heete droghe zande,</l>
<l>Die Cerces sijn ende vele lande.</l>
<l>Dat sijn lieden, seggen clerke,</l>
<l>Die eerst wisten van zijdwerke.</l>
<l n="15">Indien weghe hadde noot</l>
<l>Die here van dorste groot;</l>
<l>Maer een ridder water gewan</l>
<l>Eenen helm vul, entie man</l>
<l><pb n="1,166"/> Brochten Alexandere gedragen,</l>
<l n="20">Alse dies eere wilde bejagen.</l>
<l>Die ghoot die coninc uut voer there</l>
<l>Ende benam menegen den ghere.</l>
<l>                Daer naer quamen si tere riviere</l>
<l>Van also bittere maniere,</l>
<l n="25">Dat no man no beeste en mochte.</l>
<l>Daer bevant men ende besochte,</l>
<l>Dat een man meer dogen mach</l>
<l>Dan eenech beeste onder den dach.</l>
<l>Sulcke lecten dor dien noot</l>
<l n="30">Cout yser ende sulc loot;</l>
<l>Some nutten si dor pine</l>
<l>Olye, ende sulc haer orine.</l>
<l>                Omtrent noene quamen si twaren</l>
<l>An eenen borch doe gevaren,</l>
<l n="35">Daer volc naect was van leden.</l>
<l>Alexander hevet ghebeden,</l>
<l>Dat si hem water wisen wouden,</l>
<l>Maer si schuulden alle behouden.</l>
<l>Over dwater scoot hi hem naer,</l>
<l n="40">Maer emmer decten si hem daer.</l>
<l>Doe hiet hi sijns volx twee werf C</l>
<l>Overswemmen, wants hem wondert;</l>
<l>Ende alsi twee deel over waren,</l>
<l>Worden si verswolgen te waren</l>
<l n="45">Vanden waterpaerden daer,</l>
<l>Die hem maken daden mesbaer.</l>
<l>Alexander balch hem dan</l>
<l>Ende dedere sine leetsman</l>
<l>C neemen, entie sciere</l>
<l n="50">Werpen mede indie riviere:</l>
<l>Altehant worden si verslonden.</l>
<l>Doe saghen si ten selven stonden</l>
<l>Die hem wijsden water goet.</l>
<l>Alsi quamen toter vloet,</l>
<l n="55">Hadden si ghenouch den nacht te doene,</l>
<l>Hem te verwerne jegen die lyoene,</l>
<l>Tygren, paerden, linx ende beren,</l>
<l>Daer si hem sware jegen verweren.</l>
</div>
<div type="subchapter"><head type="subchapter">Vanden serpenten diene vreesden. XLV.</head>
<l>                Alse Alexander aldaer quam,</l>
<l>Daer hi soete water vernam,</l>
<l>Slouch hi sijn getelt gereet</l>
<l>VIII milen lanc ende VIII breet,</l>
<l n="5">Ende ontstac XV<hi rend='sup'>C</hi> viere;</l>
<l>Want dat ontsien bitende diere.</l>
<l>Doe quam daer menech scorpioen,</l>
<l>Cerasten, die noch leedere doen,</l>
<l>Daer na serpente menegertiere,</l>
<l n="10">Nu blaeuwe, geluwe, rode nu sciere,</l>
<l>Nu wit, nu swart, nu goudijn huut:</l>
<l>Alt lant wart van hem geluut.</l>
<l>Daer naer sijn comen serpenten,</l>
<l>Up thovet gecammet, uptie tenten,</l>
<l n="15">Som met enen hovede, som met drien:</l>
<l>Hare ogen blecten in haer sien.</l>
<l>Ende Alexander die visiert,</l>
<l>Datmen there batelgiert</l>
<l>Al omme met scilden [ende] staen ter weren</l>
<l n="20">Met scaerpen spieten ende met speren.</l>
<l>Hi verloos in desen gevechte</l>
<l>Dertich ridderen ende XXX knechte.</l>
<l>                Lyoene wit quamen daer naer</l>
<l>Groot alse ossen over waer,</l>
<l n="25">Die slouchmen met spieten doot.</l>
<l>                Daer naer quamen eyteren groot,</l>
<l>Ende menege grote panthere.</l>
<l>                Daer naer quamen up dat here</l>
<l><pb n="1,167"/> Vledermuse met groten scaren,</l>
<l n="30">Alse groot alse duven waren.</l>
<l>                Daer naer quam daer een dier,</l>
<l>Meerre dan een elpendier,</l>
<l>Met drien hornen ende zwart.</l>
<l>Eert aldaer gevellet wart,</l>
<l n="35">Hevet XXXVI Grieken doot,</l>
<l>Ende vertreden, cleene ende groot,</l>
<l>LIII andere mede,</l>
<l>Die verloren hadden die lede.</l>
<l>Cume waest met spieten dorsteken.</l>
<l n="40">                Musen quamen daer na gestreken,</l>
<l>Meerre dan vossen, alse wijt weten.</l>
<l>So wat beesten dat si beeten,</l>
<l>Dat moeste altehant doot wesen;</l>
<l>Maer lieden mochter af genesen.</l>
<l n="45">Hier omme dede Alexander dan</l>
<l>Raetbraken sine leetsman,</l>
<l>Omme dat datse twilt vertere;</l>
<l>Want si verderven wilden sijn here.</l>
</div>
<div type="subchapter"><head type="subchapter">Hoe Alexander vort voer in Indien. XLVI.</head>
<l>                Van desen lande so quam vort</l>
<l>Alexander toter port,</l>
<l>Daer die portren hem ontboden,</l>
<l>Dat mense met wapine conde gedoden.</l>
<l n="5">Doe schoten si gevenijnde pile,</l>
<l>Dat ontgouden vele ter wile,</l>
<l>Ende Tholomeus wart gewont;</l>
<l>Maer Alexandere was tier stont</l>
<l>In drome ghewijst een cruut,</l>
<l n="10">Dat alt venijn dreef uut.</l>
<l>                Doe quam hi up te hoghen steene,</l>
<l>Daer waren groot ende cleene</l>
<l>Lieden ghevloen. Men seide hem dat,</l>
<l>Dat Hercules wilen besat,</l>
<l n="15">Ende met eere groter erdbeven</l>
<l>So was hi danen verdreven.</l>
<l>Alexander want metten sinen,</l>
<l>Al quaemt hem te grotere pinen.</l>
<l>                Vort quam hi daer stonden de pale,</l>
<l n="20">Fijn goudijn ende niet van stale,</l>
<l>Die Liber Bacus ende Hercules</l>
<l>Daer setten, alst bescreven es;</l>
<l>Want si tlant so verre wonnen.</l>
<l>Daer wildi weten ende connen,</l>
<l n="25">Weder dat die beelden waren</l>
<l>So hol, so vul; doe vant hi twaren,</l>
<l>Dat si maetchijs waren goudijn fijn.</l>
<l>                Doe quam hi metten here sijn</l>
<l>Daer hi een dier sach, sonder saghe,</l>
<l n="30">Den rigge getant alse ene zaghe,</l>
<l>Met tween hoveden staerc ende groot,</l>
<l>Dat beet hem twee ridderen doot.</l>
<l>Dat was met hameren doot geslegen,</l>
<l>Want geen spiet en dochter jegen.</l>
<l n="35">                Daerna quamen si teere riviere.</l>
<l>Alsi aten, quamen elpendiere</l>
<l>Gelopen vele ten selven male.</l>
<l>Doe hiet hi dien van Tessale,</l>
<l>Dat si up hem souden varen,</l>
<l n="40">Ende vele verkine ende zwine twaren</l>
<l>Vor hem driven, want si ontsien</l>
<l>Den luut daer af, dat si vlien.</l>
<l>Dus sloegen sire aldaer ter stede</l>
<l>VIII<hi rend='sup'>C</hi> ende LXXX mede.</l>
<l n="45">Hare tande namen si over proye,</l>
<l>Ende keerden weder met groter joye.</l>
</div>
<div type="subchapter"><head type="subchapter">Vanden wonderen van Indien. XLVII.</head>
<l>                Bet vort quamen si indien dagen,</l>
<l>Daer si ru volc ende naect sagen,</l>
<l>VIII voete lanc; hare maniere</l>
<l>Die was altoos indie riviere</l>
<l n="5">Water drinken ende ro visch eten.</l>
<l>Alsi bet naer trocken omme weten,</l>
<l>Hebben si hem onder dwater ghedect.</l>
<l>Van danen sijn si vort getrect</l>
<l>In een lant, aldaer si vonden</l>
<l n="10">Lieden met hoveden van honden.</l>
<l>Hare tenten sloughen si daer,</l>
<l>Ende maectent van viere claer.</l>
<l>Mettien een groet storem uutbrac,</l>
<l>Die de tenten ontwee stac,</l>
<l n="15"><pb n="1,168"/> Entie brant vlooch uptie paerde.</l>
<l>Alexander bat dat hem niemen vervaerde,</l>
<l>Ende seide: "Hets die tijt vanden jare:</l>
<l>Herfst ende winter sceden zware,</l>
<l>Hen doen ons die gode niet."</l>
<l n="20">                Mettien hi tfolc eten hiet.</l>
<l>Doe viel up hem die snee so groot,</l>
<l>Dattere si V<hi rend='sup'>C</hi> in bleven doot.</l>
<l>Mettien viel vanden hemele neder</l>
<l>Gheheel vier ende zwaer weder.</l>
<l n="25">Noch binnen drien daghen daer naer</l>
<l>Ne saghen si die zonne claer.</l>
<l>Die ridderen seiden entie boden,</l>
<l>Het ware die gramscepe vanden goden,</l>
<l>Dat een man hem onderwonde des,</l>
<l n="30">Liber Bacus ende Hercules</l>
<l>Toverlidene so verre.</l>
<l>Hier omme so wart hi erre.</l>
<l>                Daer na ten berghe van Etyopen</l>
<l>Quam Alexander; daer vant hi open</l>
<l n="35">Libers hol: wie sore in quam,</l>
<l>Ten derden daghe hi ende nam.</l>
<l>                Hier naer es Alexander comen</l>
<l>Daer hi volc hevet vernomen</l>
<l>Ghecleet met huden van pantheren.</l>
<l n="40">Daer vant hi, dat en es geen sceren,</l>
<l>Edele balseme ende wierooc,</l>
<l>Wants daer vele wasset ooc.</l>
<l>In dat lant, haddi genomen goom,</l>
<l>Stont der zonnen enter manen boem.</l>
</div>
<div type="subchapter"><head type="subchapter">Vander zonnen enter manen boem. XLVIII.</head>
<l>                Alse Alexander daer bi quam,</l>
<l>Sach hi comen ende vernam</l>
<l>Den pape vanden bedehuse daer,</l>
<l>X voete wel lanc, dats waer,</l>
<l n="5">Swart, getant alse een hont,</l>
<l>Oren dorebort, daer talre stont</l>
<l>In ringhen met perlen hingen.</l>
<l>Ten coninc sprac hi vandien dinghen:</l>
<l>Waer hi reine, so mochti gaen</l>
<l n="10">Wel aldaer die bome staen.</l>
<l>Hem allen hiet hi oec afdoen</l>
<l>Hare dierheden ende hare scoen.</l>
<l>Die bossch stont bin enen mure</l>
<l>Beloken, die en was niet dure,</l>
<l n="15">Daer II bomen stonden tsamen,</l>
<l>Die men heilech hiet bi namen.</l>
<l>Die coninc deder in sinen ganc,</l>
<l>Ende sach die home scone ende lanc.</l>
<l>Daer swoer die pape openbare,</l>
<l n="20">Datter nie reghen up comen ware,</l>
<l>No dier, no voghel, no serpent,</l>
<l>Diere vele waren daer omtrent;</l>
<l>Ende alse verginge zonne of mane,</l>
<l>Dat die bome lieten trane.</l>
<l n="25">                Ter zonnen upgange heeftmen gehort</l>
<l>Der zonnen boem seggen dit wort:</l>
<l>"Alexander, sonder gelike,</l>
<l>Eenech here van erderike!</l>
<l>Levende, dat si di becant,</l>
<l n="30">En keerstu nemmer in dijn lant."</l>
<l>                Navonds, alse die mane upginc,</l>
<l>Sprac der manen boem dese dinc:</l>
<l>"Alexander, vul sijn dine jaer:</l>
<l>Ten naesten jare in Meye, dats waer,</l>
<l n="35">Saltu sterven in Babylone;</l>
<l>Dien du betrouwes sal doen de hone."</l>
<l>                Des anders dages die zonne upginc,</l>
<l>Der zonnen boem sprac dese dinc:</l>
<l>"Wiet di doen sal willic niet wroegen,</l>
<l n="40">Hem soude die redene niet genoegen.</l>
<l>Laet di ghenoeghen ende vare hen</l>
<l>Met dinen here te Fasiaten.</l>
<l>Dijn moeder sal doen sware doot,</l>
<l>Ende liggen onbegraven bloot;</l>
<l n="45">Dine zustre lange zalich wesen:</l>
<l>Laet di genoughen met desen."</l>
</div>
<div type="subchapter"><head type="subchapter"><pb n="1,169"/> <hi rend="italic">Noch vanden wonderen van Indien.</hi> XLIX.</head>
<l>                Daer na die coninc ende sijn volc al</l>
<l>Quamen gevaren in een dal,</l>
<l>Daer serpente waren genouch,</l>
<l>Dat elc an sinen halse drouch</l>
<l n="5">Mirauden menech scone ende fijn,</l>
<l>Diere van vele tierre sijn.</l>
<l>                Daer naer quam hi onder diere,</l>
<l>Gevoet na lyoens maniere,</l>
<l>Ende vogle gripen quamer mede,</l>
<l n="10">Ende daden hem grote pijnlichede.</l>
<l>Beede met speren ende met gescote</l>
<l>Werde hem des coninx rote</l>
<l>Dapperlike ende met crachte.</l>
<l>Twee hondert man lietsi daer ende VIII;</l>
<l n="15">Beesten sloughen si, clene ende groot,</l>
<l>XVIII<hi rend='sup'>M</hi> ghinder doot.</l>
<l>                Daer naer, alse tgeent leden was,</l>
<l>Quam hi upt water, dat heet Ecclinas,</l>
<l>Ende hevet II milen andie wide;</l>
<l n="20">Groot riet stont daer an elke zide,</l>
<l>Meerre dan men noit bome sach.</l>
<l>Geent riet vul olyfanten lach,</l>
<l>Die Alexandere no sinen here</l>
<l>Altoos en daden ghene dere.</l>
<l n="25">Twater leet hi ende sine liede</l>
<l>Met scepen, gemaect van riede.</l>
<l>Alsi ghinder over quamen,</l>
<l>Ontfingene lievelike altesamen</l>
<l>Ghene heren, die wilde Inden.</l>
<l n="30">Wilde wijf si ghinder vinden</l>
<l>In een water, met langen hare,</l>
<l>Wit, scone, ghehuut so clare,</l>
<l>Die dicken plaghen man te vane,</l>
<l>Ende te versmorne of te verslane;</l>
<l n="35">Of met haerre luxurien groot</l>
<l>Brochtsoese dicke wile ter doot.</l>
<l>Deser vinc Alexanders twee,</l>
<l>Wit gehuut alst ware snee.</l>
<l>                Van danen quamen si alle sciere</l>
<l n="40">Up Ganges die grote riviere,</l>
<l>Die de Bible Fisoen heet,</l>
<l>Ende uten Paradise gheet;</l>
<l>Die es so wijt, men can dien</l>
<l>Van oevere banderzide niet gesien.</l>
<l n="45">                Daer naer quam hi onder diere,</l>
<l>Dien uten hovede eene maniere</l>
<l>Van hornen ragheden, sonder zaghe,</l>
<l>Getant rechts alse eene saghe;</l>
<l>VIII<hi rend='sup'>M</hi> sloughen sire doot ter stede</l>
<l n="50">Ende IIII<hi rend='sup'>C</hi> ende L mede.</l>
</div>
<div type="subchapter"><head type="subchapter">Van Alexanders verweenthede. L.</head>
<l>                Nu hevet Alexander dorstreden</l>
<l>Wilde Yndia ende es leden,</l>
<l>Ende quam aldaer hi Porrus vant</l>
<l>Te Faciaten in een eylant,</l>
<l n="5">Die sijns metten here ontbeet.</l>
<l>Alexander ghinder oec heet</l>
<l>Hem, dien hi hadde indie hant</l>
<l>Bevolen al Persen lant,</l>
<l>Dat hi hem dade maken</l>
<l n="10">Colummen goudijn, ende sine saken</l>
<l>Daer in alghader scriven dade.</l>
<l>Die voerdemen bi Porrus rade</l>
<l>Int upperste Yndia altemale,</l>
<l>Verre over Liber Bacus ende Hercules pale,</l>
<l n="15">Ende X voete hoghere dan die hare,</l>
<l>Want hi vorder comen ware.</l>
<l>Omtrent M ende L man</l>
<l>Verloos hi, alse hi twonder dorran</l>
<l>Vanden Indscen conincrike.</l>
<l n="20">                Van siere condecheit spreect sekerlike</l>
<l>Seneca in diere maniere:</l>
<l>Coninc Alexander, die fiere,</l>
<l>Ginc boven alle menscelichede;</l>
<l>Hi waende den hemel hebben mede.</l>
<l n="25">Alse hi erderike hadde verwonnen,</l>
<l>Quam hem in sijn hooft geronnen,</l>
<l>Dat Demetricus te waren</l>
<l>Seide dat vele werelden waren.</l>
<l>Doe sprac hi: "Ay mi, keytive!</l>
<l n="30">Dat ic noch in minen live</l>
<l><pb n="1,170"/> Niet [ene] en hebbe gewonnen al,</l>
<l>Dats dat mi lange rouwen sal."</l>
<l>                Nu hevet hi in Yndia gelaten</l>
<l>Eenen bailliu, ende vaert sire straten</l>
<l n="35">Tote Babylonien waert.</l>
<l>Daer so dwanc hi andie vaert</l>
<l>Amasonia, der mageden lant,</l>
<l>Dat si hem cheins gaven te hant.</l>
<l>Boodscap quam hem inden wege,</l>
<l n="40">Dattem brochten des lands zege</l>
<l>Die boden van al Afferike,</l>
<l>Van Carthago der stede rike,</l>
<l>Van Spaengen, van Cycile,</l>
<l>Van Gallia, van over menege mile,</l>
<l n="45">Van Sardayne ende van Ytale;</l>
<l>Ende dese boden altemale</l>
<l>Beiden sijns in Babylone</l>
<l>Met meneghen prosente scone.</l>
<l>Doe haeste hi hem daer ten perlemente,</l>
<l n="50">Alse die alle die covente</l>
<l>Vander werelt wilde ontfaen,</l>
<l>Alse hem te sine onderdaen.</l>
</div>
<div type="subchapter"><head type="subchapter">Hoe Alexander te Babylonen quam. LI.</head>
<l>                Teerst dat hi der stat bi quam,</l>
<l>Een warsagere hem benam</l>
<l>Dat hi niet voere inde port:</l>
<l>Want daer laghe an sine mort.</l>
<l n="5">Hier omme heeft hise gelaten,</l>
<l>Ende voer over ter Eufraten</l>
<l>In eene stat, die Burcia hiet;</l>
<l>Want men daer doe en woende niet.</l>
<l>                Ataxarcus seide daer jeghen:</l>
<l n="10">Men soude ghene waersagers plegen,</l>
<l>No haren worden geloven niet,</l>
<l>Want mer vele loghenen ziet.</l>
<l>Om dese wort es hi te waren</l>
<l>Te Babylonien in gevaren.</l>
<l n="15">                Doe sprac die waersagere Corbares:</l>
<l>"Taerchste dat anden mensce es,</l>
<l>Dats dat elc man menechwerven</l>
<l>Plomper es te siere bederven</l>
<l>Dan hi es in eens anders doene."</l>
<l n="20">                Alse binnen quam die degen coene,</l>
<l>Ende hi ten gerechte daer zat,</l>
<l>Clagheden si vor hem dat</l>
<l>Groot volc over sine bailliuwe,</l>
<l>Ende vrageden, twi mense so verduwe.</l>
<l n="25">Altehant voer alle die boden</l>
<l>Hiet hi dat mense soude doden.</l>
<l>Te wive so nam hi daer na</l>
<l>Darius dochter ene, hiet Staura;</l>
<l>Enten edelen Grieken mede</l>
<l n="30">Hiet hi nemen daer ter stede</l>
<l>Van allen lande die edele magede</l>
<l>Entie scoenste, die elken behagede.</l>
<l>Doe riep hi sijn ridderscap te samen,</l>
<l>Ende elken galt hi bi namen,</l>
<l n="35">Ende gaf hem scat ende ander goet</l>
<l>Vele ende ghenouch, alse hem bestoet.</l>
<l>Die oude ridderen scalt hi quite,</l>
<l>Ende hevet vervullet met vlite</l>
<l>Hare stede met jongelinghen,</l>
<l n="40">Die hier jeghen sere ghinghen,</l>
<l>Omme dat hi die oude verliet,</l>
<l>Ende baden verlaet omme niet;</l>
<l>Want hijs altoos niet en dede</l>
<l>Dor vriendscap, noch dor bede.</l>
<l n="45">                In desen sijn hem lettren comen</l>
<l>Vander moeder, die hem nomen</l>
<l>Antipater over verrader,</l>
<l>Ende soe bidt, dat hi hem algader</l>
<l>Voer hem wachte; want soe ontsiet,</l>
<l n="50">Dat hi hem lichte scaden sal iet.</l>
<l>Om dit Alexander ontboot</l>
<l>Antipater, dat hi om ghene noot</l>
<l>Ne late, hine come vort</l>
<l>Tote Babylonen indie port.</l>
<l n="55">Antypater die was des gram,</l>
<l>Ende inden weghe, daer hi quam,</l>
<l><pb n="1,171"/> Dedi maken een venijn,</l>
<l>Hen mochte geen staerker sijn.</l>
</div>
<div type="subchapter"><head type="subchapter">Van Alexanders verranessen. LII.</head>
<l>                Bin desen voer weder ende vort</l>
<l>Alexander buten der port.</l>
<l>Doe ontstaerf hem een Efisioen,</l>
<l>Dien hi minde voer alle baroen;</l>
<l n="5">Want hi was so dorescone,</l>
<l>Dat men onder sine crone</l>
<l>Jongelinc ghenen vant sijn gelike.</l>
<l>Dien beweendi langhe vriendelike.</l>
<l>Een graf dedi maken den man,</l>
<l n="10">Daer hi vele scats leide an,</l>
<l>Dat coste XII<hi rend='sup'>M</hi> talent;</l>
<l>Nochtan gheboot hi daer omtrent</l>
<l>Hem allen up swaer gebot,</l>
<l>Dat men dien hilde over god.</l>
<l n="15">                Van danen keerdi na dat</l>
<l>Te Babylonien indie stat.</l>
<l>Daer lach hi ledich ende sijn meeste,</l>
<l>Ende maecten werscap ende feeste,</l>
<l>Ende ontfinc van vele landen</l>
<l n="20">Die slotelen in sinen handen,</l>
<l>Entie ghiften die men hem sende:</l>
<l>Nacht no dach maectijs geen ende.</l>
<l>                Nu hadde Antipater sonen drie:</l>
<l>Cassander hieter een, lesen wie,</l>
<l n="25">Phillip ende Jollas dander twee.</l>
<l>Dese plaghen min no mee</l>
<l>Dan emmer te drinkene voren,</l>
<l>Ende daertoe waren si vercoren,</l>
<l>Dat die coninc den nap ontfinc,</l>
<l n="30">Ende dranc na den jongelinc.</l>
<l>Antipater hadde sijn venijn</l>
<l>So staerc, dat hi wilde seker sijn,</l>
<l>Eist dats die coninc iet gesmaect,</l>
<l>Dat hem emmer die doot naect;</l>
<l n="35">Want men mochte gehouden dat</l>
<l>In copere no in yserijn vat,</l>
<l>No in gheen vat upter aerde,</l>
<l>Dan indie ore van enen paerde.</l>
<l>So sekere was hi an tgone,</l>
<l n="40">Dat hi Cassandre sinen sone</l>
<l>Voren sendde sekerlike,</l>
<l>Omme Macedone te houdene trike.</l>
<l>Hi haddem also voersien,</l>
<l>Dat Tessalus die phisicien</l>
<l n="45">Sinen raet wiste ende sine kinder:</l>
<l>Dus was die mort gevisiert ghinder.</l>
</div>
<div type="subchapter"><head type="subchapter">Hoe Alexander was ghevenijnt. LIII.</head>
<l>                Alexander was ghebeden</l>
<l>Tetene in eere steden</l>
<l>Met Thessaluse, diene ontfinc</l>
<l>Hem ende al dat mettem ghinc.</l>
<l n="5">Daer was feeste meer dan feeste,</l>
<l>Ende gherechten die alre meeste</l>
<l>Entie dierste diemen vant.</l>
<l>Den wijn hadden inde hant</l>
<l>Phillips ende Jollas sijn broeder,</l>
<l n="10">Die der mort waren vroeder,</l>
<l>Want hem die vader hadde geleert;</l>
<l>Alse hi van wine ware verkeert,</l>
<l>Alexander, scincte die een,</l>
<l>Die ander proevede, alst wel sceen,</l>
<l n="15">Den wijn, die van venine was reine,</l>
<l>Ende doe dropere in die fonteine,</l>
<l>Daer tfenijn in was gheminct.</l>
<l>Mettien ment den coninc brinct,</l>
<l>Dien indien toge ter middewaerde</l>
<l n="20">Een steke quam, diene vervaerde;</l>
<l>Want het ginc hem inden live</l>
<l>Alse die steke van enen knive;</l>
<l>Hi creesch van groten mesbare.</l>
<l>Die sine waenden, dat het ware</l>
<l n="25">Van dronkenscap eene nope,</l>
<l>Ende bleven indie hope;</l>
<l>Maer het was mort ende laghe.</l>
<l>Hi heet dat menne woch draghe:</l>
<l>Half doot was hi doe menne wech drouch,</l>
<l n="30">Zwaerlike getorment genouch,</l>
<l><pb n="1,172"/> Ende was van steken so verswaert,</l>
<l>Dat hi dicken bat om een zwaert,</l>
<l>Omme te cortene sinen torment.</l>
<l>Sine vriende, die hem omtrent</l>
<l n="35">Stonden ende hare hant an hem daden,</l>
<l>Dochten hem also sere scaden,</l>
<l>Of alsine hadden gewont.</l>
<l>Nochtan haddem in cortere stont</l>
<l>Dat gedromet, daer hi lach.</l>
<l n="40">                Alst quam anden vierden dach,</l>
<l>Wart hi geware, sonder waen,</l>
<l>Dat sijn leven ware gedaen,</l>
<l>Ende seide: "Ic kenne mijn gheval:</l>
<l>Mijn geslachte al meeste al,</l>
<l n="45">Dat van Achillese es comen,</l>
<l>Hevet sinen ende ghenomen</l>
<l>Omtrent sine XXX jaer,</l>
<l>Ende metten evele harde swaer."</l>
<l>Die ridders seiden: hi ware verraden,</l>
<l n="50">Ende riepen met overdaden:</l>
<l>"Bestu ons aldus met morde</l>
<l>Gherooft, die dit geselscap scorde</l>
<l>Saelt menegen costen doen dat leven;</l>
<l>Want dine gelike wart nie verheven."</l>
</div>
<div type="subchapter"><head type="subchapter">Coninc Alexanders doot. LIIII.</head>
<l>                Mettien hem Alexander dede</l>
<l>Draghen in een hoghe stede,</l>
<l>Daerne mochten alle die sine</l>
<l>Sien liggen in siere pine,</l>
<l n="5">Daer hise alle hiet comen te heme,</l>
<l>Ende hiet dat ment niemen beneme,</l>
<l>Men liet hem cussen sine hant.</l>
<l>Daer quam menech stout wigant</l>
<l>Met heeten tranen, met naten ogen,</l>
<l n="10">Die jammers vele moesten gedogen.</l>
<l>In dat uterste hi bat,</l>
<l>Dat menne dragen soude na dat,</l>
<l>Met specien gebalsement wel</l>
<l>Sinen lachame, ende nieweren el</l>
<l n="15">Dan in Lybia int monster scone,</l>
<l>Aldaer Ammon staet metter crone.</l>
<l>Sine vrienden hebben hem gevraget,</l>
<l>Wie hi wille dat crone draget</l>
<l>Na hem in sijn conincrike,</l>
<l n="20">Sint hem staet dus jammerlike.</l>
<l>Hi seide: "Den besten," ende nadien</l>
<l>Ne noemde hi desen no dien,</l>
<l>No weder Hercules sijn kint,</l>
<l>No sinen broeder een twint,</l>
<l n="25">No tkint, dat Roxanes drouch,</l>
<l>Die doe ginc swaer genouch;</l>
<l>Want het dochtem sijn onnere,</l>
<l>Dat sulc een prince, sulc een here,</l>
<l>Maken soude eeneghen here,</l>
<l n="30">Hine ware werdich alre eere.</l>
<l>Sulc goet haddi te latene ommare</l>
<l>In iemene, dies onwerdich ware.</l>
<l>                Ten sesten daghe ontfiel hem de tale.</l>
<l>Doe nam hi mids indie zale</l>
<l n="35">Sijn vingerlijn ende gaeft Perdiken:</l>
<l>Dies waerre vele vanden riken,</l>
<l>Die wanen wilden openbare,</l>
<l>Dat hi naer hem coninc ware,</l>
<l>Ende dat Alexander wilde dat.</l>
<l n="40">                Scolastica spreect teser stat,</l>
<l>Dat hem gaf die zuster sijn</l>
<l>Drinken dat staerke venijn,</l>
<l>Ende dat, doe hi verloos de sprake,</l>
<l><pb n="1,173"/> Dat hi selve sine sake</l>
<l n="45">Bescreef ende al sinen wille;</l>
<l>Want hine wilde, lude no stille,</l>
<l>Dat emmermeer oec sijn gelike</l>
<l>Quame in sijn conincrike;</l>
<l>Maer XII coos hi siere gesellen,</l>
<l n="50">Die hem int herte best bevellen,</l>
<l>Ende gaf elken daer sijn deel</l>
<l>Van sinen conincrike geheel;</l>
<l>Maer dit was niet, het moeste keren,</l>
<l>Want IIII alleene blevere heren.</l>
</div>
<div type="subchapter"><head type="subchapter">Den prijs van Alexanders vromecheden. LV.</head>
<l>                In Hoymaent, die Julius heet,</l>
<l>Staerf Alexander, alsement weet,</l>
<l>In sijn XXXIIIste jaer.</l>
<l>Boven allen menschen moede, dats waer,</l>
<l n="5">So was hi van herten meest,</l>
<l>Daermen af hevet verheest.</l>
<l>Boven allen menscen mogenthede</l>
<l>So behilt hi die upperste stede,</l>
<l>Die sine ridderen met sinen trooste</l>
<l n="10">In grotere vresen so verlooste,</l>
<l>Al haddi al puur naect gewesen,</l>
<l>Hem dochte si waren ghenesen,</l>
<l>Weltijt so sine anesaghen.</l>
<l>Noint gesciede in sinen daghen,</l>
<l n="15">Dat hi bestont eeneghen man,</l>
<l>Hine was die ghene diene verwan;</l>
<l>Noint bestont hi veste no stat,</l>
<l>Hine maketse moede of mat;</l>
<l>Noint volc quam hem te gemoete,</l>
<l n="20">Hine waerpt al onder voete.</l>
<l>Verwonnen wart hi doch int ende,</l>
<l>Niet met wighe no met genende,</l>
<l>Maer verradenlike vanden sinen,</l>
<l>Diene dus daden veninen.</l>
<l n="25">                Men leset dat hi hadde eenen steen,</l>
<l>Dattem venijn altoes en gheen,</l>
<l>Wie sone drouch, mochte gescaden;</l>
<l>Maer, alse hi dus was verraden,</l>
<l>Wart hi hem des nachts bestolen,</l>
<l n="30">Omme dat die mort bleve verholen;</l>
<l>Ende als tfenijn was indie aderen,</l>
<l>Enter naturen was geen vergaderen,</l>
<l>Was hi hem weder anghedaen:</l>
<l>Dus es hem die aventure vergaen.</l>
<l n="35">                Alse te Babylonien was mare</l>
<l>Sine doot al openbare,</l>
<l>Indie bloeme van siere joghet</l>
<l>Ende int beste van sire doghet,</l>
<l>Wart droeve ende stille aldie stat.</l>
<l n="40">Sine wilden niet geloven dat,</l>
<l>Die lieden die verwonnen waren,</l>
<l>Dat dat waren vraye niemaren,</l>
<l>Ende waenden in haer gedochte,</l>
<l>Dat hi sterven niet en mochte;</l>
<l n="45">Want sine in so menegher laghen</l>
<l>Verlosset vander doot saghen.</l>
<l>Maer doe si wisten wel albloot,</l>
<l>Dat hi sekerlike was doot,</l>
<l>So beweenden sine allegader,</l>
<l n="50">Ghelijc oft hi ware haer vader.</l>
<l>                Doe Darius moeder wiste dat,</l>
<l>Daer naer soe nemmermeer en at;</l>
<l>Maer sine geborne Griexe maghe</l>
<l>Sine maecten en ghene claghe;</l>
<l n="55">Maer si waren in sulkere ghebare,</l>
<l>Alse oft haer viant doot ware.</l>
<l>Darius dochter oec, sijn wijf,</l>
<l>Die nam siere ammen tlijf,</l>
<l>Omme dat soe hare seide an</l>
<l n="60">Na sine doot te nemene man.</l>
</div>
<div type="subchapter"><head type="subchapter"><pb n="1,174"/> <hi rend="italic">Alexanders sepulture.</hi> LVI.</head>
<l>                   Rouwe groot ende hantgeslach,</l>
<l>Menech weenen ende geclach,</l>
<l>Daer dat Rommans af spreket scone,</l>
<l>Maecten die van Babylone,</l>
<l n="5">Ende dat es gheveinsde sake;</l>
<l>Want ic segt in waerre sprake:</l>
<l>Die dode en hevet ghenen vrient;</l>
<l>Want al dat men ter werelt dient,</l>
<l>Dats algader omme ghewin,</l>
<l n="10">Ende anden doden es meer no min.</l>
<l>                Die naer Alexandere bleven,</l>
<l>Saghen hoe dat si bedreven</l>
<l>Hare dinc so ghemeenlike,</l>
<l>Waer bi dat si bleven rike;</l>
<l n="15">Doch so street men daer een ure</l>
<l>Omme des doden sepulture.</l>
<l>Die Grieken wildene te hant</l>
<l>Overvoeren in haer lant;</l>
<l>So dat si over een des draghen,</l>
<l n="20">Dat si Jupiterre des vraghen;</l>
<l>Die hiet datmen soude den vrien</l>
<l>Graven tote Alexandrien</l>
<l>In Egypten, in sine stede,</l>
<l>Die hi selve maken dede:</l>
<l n="25">Aldus wilde der Jupiter.</l>
<l>Daer maecte Tholomeus Socher</l>
<l>Een graf scone ende diere sere,</l>
<l>Alse betaemde sulken here.</l>
<l>                Nu hort van Alexanders zeden.</l>
<l n="30">Menne vant van meerre wijsheden</l>
<l>Noint coninc in sinen tiden,</l>
<l>Haddi hem conen vermiden</l>
<l>Den wijn te drinkene te sere,</l>
<l>Ende hadde die grote here</l>
<l n="35">Also ghemate gesijn van zeden</l>
<l>In sine uutnemende rijcheden,</l>
<l>Alse hi was in aermoeden.</l>
<l>Ter noot en condem niemen bevroeden,</l>
<l>Maer inder weelden was hi sot,</l>
<l n="40">Ende waende ende wilde wesen god.</l>
<l>                Emmer haddi, vroe ende spade,</l>
<l>VII manne te sinen rade,</l>
<l>Alse hem Aristotiles hiet;</l>
<l>Ende alse hem zwaers uplach iet,</l>
<l n="45">So nam hi elken dan alleene,</l>
<l>Ende seidem sine dinc al rene,</l>
<l>Ende hevet sinen raet ghehort;</l>
<l>Dus onthilt hi elc mans wort,</l>
<l>Ende danne so nam hi ten lesten</l>
<l n="50">Den gansten raet enten besten,</l>
<l>So hijt naest conde ghesien,</l>
<l>Ende aventuurde dan dien.</l>
<l>                Nu eist al niet, nu es hi doot,</l>
<l>Die so staerc was ende so groot!</l>
<l n="55">Hort van hem noch een bispel,</l>
<l>Wat hem mede oec ghevel.</l>
</div>
<div type="subchapter"><head type="subchapter">Van Alexanders enten Bracmannen. LVII.</head>
<l>                Doe Alexander wilde bevinden</l>
<l>Die wonderlike zee van Ynden,</l>
<l>Sette hi daer toe sine hant</l>
<l>Te winne der Bracmannen lant.</l>
<l n="5">Si senden te hem dusdanen brief:</l>
<l>"Wi hebben verhort ende hets ons lief,</l>
<l>Onverwonnen coninc, here!</l>
<l>Dine orloghe ende dine eere,</l>
<l>Ende dijn geluc ende dijn gevouch.</l>
<l n="10">Maer wat sal hem dijn genouch,</l>
<l>Dien erderike dinct te cleene?</l>
<l>Wine hebben rijcheide gheene,</l>
<l>Waer omme dattu iet wouts,</l>
<l>Twi du up ons vechten souts.</l>
<l n="15">Onse goet es al ghemeene;</l>
<l>Onse rijcheit dats spise alleene;</l>
<l><pb n="1,175"/> Over die diere cledere fine</l>
<l>Ghenoucht ons wel ene slavine;</l>
<l>Onse wijf sijn niet geblancket,</l>
<l n="20">Om ons te genougene te bet;</l>
<l>Want wimpel, cledere ende crone,</l>
<l>Dats last ende ne gheene scone;</l>
<l>Want scoenheide en es niet</l>
<l>Els dan ons nature liet.</l>
<l n="25">Anders huus wi noit en sochten</l>
<l>Dan hole ende haghedochten:</l>
<l>Daer in wonen wi alse wi leven,</l>
<l>Daer liggen wi alse wi doot sijn bleven.</l>
<l>Coninc hebben wi: dans niet bidi</l>
<l n="30">Dat met ons enechs rechts noot si,</l>
<l>Ne maer alleene omme edelhede.</l>
<l>Wat salmen rechten teneger stede,</l>
<l>Daermen altoes niene mesdoet?"</l>
<l>                Alexander, die was vroet,</l>
<l n="35">Alse hi vernam hare vite,</l>
<l>Liet hise van orloghen quite.</l>
<l>Doe screef Alexander dus</l>
<l>Te haren coninc Didimus:</l>
</div>
<div type="subchapter"><head type="subchapter">Hoe Alexanders den Bracmannen screef. LVIII.</head>
<l>                "Menich waerf hebwi gehort</l>
<l>Van uwen zeden menech wort,</l>
<l>Dat u leven niet nes mede</l>
<l>Na die ghemeene menscelichede,</l>
<l n="5">Entie niemare van desen</l>
<l>Dinct ons ongelovelijc wesen.</l>
<l>Hier omme senden wi di dese brieve,</l>
<l>Ende bidden di dor onse lieve,</l>
<l>Oft waer si, dat gijs ons maect vroet,</l>
<l n="10">Ende of ghijt omme leren doet;</l>
<l>Ende alse wi seker sijn van dien,</l>
<l>Oft ons also mach gescien,</l>
<l>Dat wire ons an mogen keeren;</l>
<l>Want eene vrije dinc es dat leren,</l>
<l n="15">Ende wijsheit en scaet groet no clene,</l>
<l>Alsemense bringet int gemene.</l>
<l>Gelijc dat niet en scaet den brande,</l>
<l>Alsemen kersen menegerande</l>
<l>[Daer] ane ontsteect, daer men af ziet,</l>
<l n="20">Dan scaet den eersten viere niet:</l>
<l>Dus eist bider wijsheit dan,</l>
<l>Alser menech leeret an."</l>
<l>                Didimus antworde ten dingen:</l>
<l>"Onse boden, die tote di ghinghen,</l>
<l n="25">Versmadestu, alse die ommare</l>
<l>Van ons hads alsulke mare.</l>
<l>Nu soudstu van mi verstaen</l>
<l>Alle die waerheit sonder waen.</l>
<l>Bracmanne leden een simpel leven,</l>
<l n="30">Onre[ine]cheit es danen verdreven.</l>
<l>Sine souken dinghen niet</l>
<l>Els dan die nature gebiet.</l>
<l>Simpel es onse lijfnere:</l>
<l>Wine sijn van gere groter tere,</l>
<l n="35">Noch van leckeren morselen;</l>
<l>Maer onder ons eten wi ende deelen</l>
<l>Sulc alse die erde geeft talre stont,</l>
<l>Ongedolven ende ongewont.</l>
<l>Wine eten ghene dinc die levet,</l>
<l n="40">Ende hier bi eist dat niemen hevet</l>
<l>Met ons altoos geene ziechede.</l>
<l>Oec es met ons altoos mede,</l>
<l>Dat niemen an andren hulpe doet;</l>
<l>Want even rike ende even goet</l>
<l n="45">Sijn wi alle talre tijt,</l>
<l>Ende des leven wi sonder nijt.</l>
<l>Onder ons es effene aermoede,</l>
<l>Dus sijn wi alle rike van goede.</l>
<l><pb n="1,176"/> Met ons en es gheene wet,</l>
<l n="50">Wanter niemen mesdaet ne smet.</l>
<l>Aerbeit, daer wasdoem af coemt,</l>
<l>Es met ons al ongenoemt,</l>
<l>Want gierecheit es sere quaet.</l>
<l>Wien so soe int herte gaet,</l>
<l n="55">Bringet soe in aermoeden ende in scenden,</l>
<l>Want haer bejach en mach niet enden:</l>
<l>So soe meer te hope trect,</l>
<l>So soe meer up have mect.</l>
<l>Alleene dat wi niet en begheren,</l>
<l n="60">Dats onse, ende alsonder deren.</l>
<l>Wi slapen sonder sorghe gheene;</l>
<l>Wine heeschen, groot no cleene,</l>
<l>Dienst van niemen, wi sceldent vri,</l>
<l>Sonder dat onse vleesch si</l>
<l n="65">Onser redenen onderdaen.</l>
<l>Het dinct ons felheit, sonder waen,</l>
<l>Onder te dwinghene onse gebure,</l>
<l>Die ons die moeder die nature</l>
<l>Broeder maect ende onse ghelike,</l>
<l n="70">Entie de Vader van hemelrike</l>
<l>Te siere erven geroupen hevet,</l>
<l>Daermen euwelike in levet."</l>
</div>
<div type="subchapter"><head type="subchapter">Dydimus antworde tote Alexandere. LIX.</head>
<l>                "In onse hole leven wi sochte,</l>
<l>Want daer noit storem scaden mochte;</l>
<l>Wine pleghen geere cledre diere;</l>
<l>Wi sijn ghedect met paupiere</l>
<l n="5">Ende met reenre scaemten mede.</l>
<l>Vrouwen niet omme onsuverhede</l>
<l>Ne willen wi hebben no minnen,</l>
<l>Ne maer alleene omme kinder winnen.</l>
<l>Dus stervet niemen omden vader,</l>
<l n="10">Ende met ons nes altegader</l>
<l>Metten doden gheene feeste:</l>
<l>Hets al eens, mindste ende meeste.</l>
<l>Dats u doen ende uwe zede,</l>
<l>Hier an leggedi uwe rijchede:</l>
<l n="15">Ghine laet der erden te waren</l>
<l>Niet ghebruken vanden haren,</l>
<l>Ghine ommelegget in selvere, in goude,</l>
<l>Dat vleesch, dat hare wesen soude.</l>
<l>Gheene plaghe in onsen lande gaet,</l>
<l n="20">Want wine ontreinen met gere daet</l>
<l>Die lucht, daer plaghen omme gescien.</l>
<l>Die wedere entie winden plien</l>
<l>Na dat saysoen vanden jare</l>
<l>Genougelike te houdene thare.</l>
<l n="25">Met ons nes medicine gheene</l>
<l>Dan cranke spise entie reene;</l>
<l>Want vasten doet evel ghenesen,</l>
<l>Ende het doet oec ghesont wesen.</l>
<l>Dansen, tornoye, spel van dieren,</l>
<l n="30">Ne plegen wi in ghere manieren,</l>
<l>No wine varen nieweren el</l>
<l>Om te siene alsulc spel.</l>
<l>Die werelt entie hemel mede</l>
<l>Geven ons te siene ander scoenhede:</l>
<l n="35">Dats die hemel scone ende claer,</l>
<l>Met sterren versiert hier ende daer,</l>
<l>Die zee van puerperine ghedane,</l>
<l>Die visschen met springen ende met slane</l>
<l>Spelende int water harentare;</l>
<l n="40">Ende so merken wi van hare,</l>
<l>Hoe soe die erde harentare</l>
<l><pb n="1,177"/> Omhelst, oft haer zuster ware.</l>
<l>Ons genoucht te scouwene ane</l>
<l>Die mersche van groenre gedane,</l>
<l n="45">Daer scone bloeme staen onder voete,</l>
<l>Die so wel rieken ende so soete;</l>
<l>Dit voet beede ogen ende zin,</l>
<l>Ende dit hevet vele ghenouchten in.</l>
<l>Ons genoughen die foreeste,</l>
<l n="50">Daer grote bliscap ende feeste</l>
<l>Die vogeline met haren zanghe</l>
<l>In driven lude ende langhe;</l>
<l>Daer sijn der naturen scoenhede</l>
<l>Vul weelden ende rijcheden mede.</l>
<l n="55">Wine varen bi lande no inde zee</l>
<l>Omme ghene copinge nemmermee;</l>
<l>Want rijcheit van vremden lande</l>
<l>Ne doet ons nemmermeer de scande,</l>
<l>Dat soe verwinnet onsen zin;</l>
<l n="60">Anders no meer no min</l>
<l>Ne willen wi vanden erdscen goede,</l>
<l>Dan vri in blidere aermoede."</l>
</div>
<div type="subchapter"><head type="subchapter">Noch Dydimus antworde. LX.</head>
<l>                "Wine leren niet scone spreken,</l>
<l>Want daer ane liggen treken;</l>
<l>Want logene cleet men so scone,</l>
<l>Datmer bi coemt dicke ter hone.</l>
<l n="5">Alsemen den mesdadegen onschult,</l>
<l>Enten juge also verdult</l>
<l>Dat die onnosele moet vallen,</l>
<l>So es die taelman van hem allen</l>
<l>Gheprijst ende gheheten wijs:</l>
<l n="10">Dit es een onsalich prijs,</l>
<l>Die de conscientie besmit.</l>
<l>Met ons ens algader niet dit:</l>
<l>Wi hebben simpele tale,</l>
<l>Die altoes waer seit ende wale.</l>
<l n="15">Wine willen ons niet ter scolen keren,</l>
<l>Die niet sekers wisen no leeren;</l>
<l>Daer die eene partie weten doet,</l>
<l>Dat eere si dat overste goet;</l>
<l>Die andere die seget daer bi,</l>
<l n="20">Dat genouchte van vleesche si.</l>
<l>Wine offren Gode gene beesten,</l>
<l>Wine versieren met geere feesten</l>
<l>Noch geenen monster no outare.</l>
<l>Ane u scijnt of God aerm ware,</l>
<l n="25">Ende hi uwer gichten hadde noot:</l>
<l>Dits mesdaet ende sonde groot.</l>
<l>God wille geheert sijn, want hi es goet,</l>
<l>Met reinen dienste, sonder bloet;</l>
<l>Metten worden inder bede</l>
<l n="30">Doet hi den mensche genadichede;</l>
<l>Want God die es selve wort,</l>
<l>Ende dat brochte die werelt vort,</l>
<l>Ende dat berecht ende behoet</l>
<l>Alle dinc, ende oec voet.</l>
<l n="35">Dit minnen wi, want ons gegeven</l>
<l>Hevet den geest ende dat leven,</l>
<l>Want God es selve geest ende zin;</l>
<l>Ende hier omme, no meer no min,</l>
<l>Sone wint men Gods gemoede</l>
<l n="40">Met desen utersten erdscen goede;</l>
<l>Maer alleene in reine leven,</l>
<l>Ende hem lof ende danc al gheven.</l>
<l>Hier omme seggen wi talre tijt,</l>
<l>Dat ghi onsalich volc sijt;</l>
<l n="45"><pb n="1,178"/> Want ghine verstaet meer no min,</l>
<l>Dat vanden hemele es u beghin,</l>
<l>Ende ghi met Gode ghemeene</l>
<l>Maechscap hebt, die niet es clene;</l>
<l>Maer met dorperliken saken</l>
<l n="50">Laetti u edelheit mesmaken;</l>
<l>Want ghi indes vleeschs genouchte</l>
<l>Souct altemale uwe gevouchte,</l>
<l>Dat vander erden es geboren,</l>
<l>Ende dit hebdi voer al vercoren,</l>
<l n="55">Ende doet so vele dor sine waerde,</l>
<l>Dat ghi ontreint lucht, water ende erde;</l>
<l>Ende dat nochtan swaerre es mesdaen,</l>
<l>Ghi sijt van Gode al afgegaen,</l>
<l>Ende eeret ende anebeet die dode,</l>
<l n="60">Alse oft waren rechte gode;</l>
<l>Ende het sijn mordadege viande,</l>
<l>Die u bringen talre scande."</l>
</div>
<div type="subchapter"><head type="subchapter">Alexander tote Didimuse. LXI.</head>
<l>                Alexander weder antwort:</l>
<l>"Eist also seggen uwe wort,</l>
<l>So sidi Bracmanne alleene,</l>
<l>Ende indie werelt nes ne gheene</l>
<l n="5">Dinghen, die sonder sonde leven,</l>
<l>Also alse ghi u hier hebt bescreven;</l>
<l>Maer want ghi u [nemt] te geere hure</l>
<l>Der weelden, die de nature</l>
<l>Hevet ghegeven int ghemeene,</l>
<l n="10">Dus so sidi goden alleene,</l>
<l>Of ghine acht up Gode niet,</l>
<l>Want ghi ontsegt dat hi u hiet.</l>
<l>Dits bet dompheit, na mijn lyen,</l>
<l>Dan leven van philosophien."</l>
<l n="15">                Dydimus sprac up dese dinghe:</l>
<l>"Wine sijn gheene imborlinghe</l>
<l>Van deser werelt, maer gaste,</l>
<l>Want hier bliven wi niet vaste;</l>
<l>Maer wi sullen hier doreliden,</l>
<l n="20">Alse die willen thuuswaert tiden,</l>
<l>So licht ende so ontladen te waren,</l>
<l>Dat ons ghene zonden verswaren,</l>
<l>No met gulsecheit verladen,</l>
<l>No met genen anderen ondaden.</l>
<l n="25">Voer Gode diet geen mantel gemaect;</l>
<l>Maer met consiencie al naect,</l>
<l>Met aensichten die hem niet scamen,</l>
<l>Sullen wi lopen alle te samen,</l>
<l>Ende onsen woch met haesten liden.</l>
<l n="30">Wine willen te gheenen tiden</l>
<l>Afgode sijn in ghere wijs,</l>
<l>No Gode doen sulken mesprijs;</l>
<l>Ne maer Gods hoveschede</l>
<l>Nutti tuwere onsalechede.</l>
<l n="35">Wine sullen oec niet verteren</l>
<l>Dat wi sien ende begheren;</l>
<l>Want en ware zin no zede,</l>
<l><pb n="1,179"/> No vulmakede rechtichede;</l>
<l>Want God hevet in erderike</l>
<l n="40">Gemaect menege scone gelike,</l>
<l>Want die werelt els niet en dochte,</l>
<l>No sonder hem gestaen en mochte.</l>
<l>Die nutscap van desere baten</l>
<l>Hevet hi des menscen wille gelaten,</l>
<l n="45">Dien hi vri hevet ghemaect.</l>
<l>Wie so dan an dbeste gheraect,</l>
<l>Ende tarechste laet heenen varen,</l>
<l>Die en es geen God te waren;</l>
<l>Maer daer bi winnet hi ende verdient,</l>
<l n="50">Dat hi wert daer bi Gods vrient."</l>
</div>
<div type="subchapter"><head type="subchapter">Noch Alexander tote Dydimuse. LXII.</head>
<l>                Alexander weder ontbiet:</l>
<l>"Voer salecheit en prijst dat niet!</l>
<l>Dat ghi u lant prijst so vri,</l>
<l>Dat bat kaerkere dan lant si,</l>
<l n="5">Om dat ghi niemen en versouct,</l>
<l>No dat niemene uwes en rouct:</l>
<l>Dat es cranke salichede.</l>
<l>Ghine sayet no plant bome mede,</l>
<l>No en temmert huse no zale:</l>
<l n="10">Dit es al keytiveghe tale,</l>
<l>Ende dats dat mi geen wonder hevet,</l>
<l>Want ghi beesten leven levet;</l>
<l>Maer in weelden reine leven,</l>
<l>Dats dinc met eeren verheven.</l>
<l n="15">Dat ghi niet mesdoet met wiven,</l>
<l>Wie sal dat voer eere scriven?</l>
<l>Uwe wijf sijn so onbequame,</l>
<l>Diese begerde, hi hads scame;</l>
<l>Maer wi diet altemale gebruken</l>
<l n="20">Dat erde draget of wast an struken,</l>
<l>Ende met vrien wille onthouden</l>
<l>Van ondaden, van onscouden,</l>
<l>Recht eist datter ons af come</l>
<l>Vordeel, eere ende rechte vrome."</l>
<l n="25">                Dus endt dat ghedinghe danne</l>
<l>Tusscen Alexandere entie Bracmanne;</l>
<l>Ende hets waer, hi seide wel,</l>
<l>Die also dade ende niet el,</l>
<l>Alse hi hier int ende seide;</l>
<l n="30">Maer hoe so hi die tale leide,</l>
<l>Didimus die was int beste,</l>
<l>Beede int eerste ende int leste.</l>
<l>Het dinct wel sijn gelove mede</l>
<l>Ende luden na dat kerstijnhede,</l>
<l n="35">Daer vanden Worde spreect tgedichte,</l>
<l>Daer God bi die werelt stichte.</l>
<l>                Alexanders dinc ent hier dan.</l>
<l>Die vijfte bouc gaet hier an.</l>
</div>
</div>
<div type="chapter"><head type="chapter"><pb n="1,180"/> I PARTIE. V BOEK. HIER BEGHINT DIE VIJFTE BOUC.</head>
<div type="subchapter"><head type="subchapter">Hoe Alexanders rike ghescuert wart na sine doot. I.</head>
<l>                Nae Alexandere wert sijn rike</l>
<l>Gescurt harde jammerlike.</l>
<l>Phillip, sijn broeder, die oec hiet</l>
<l>Arrideus, behilts oec niet</l>
<l n="5">Dan dat lant van Macedone;</l>
<l>Lysmacus behilt die crone</l>
<l>Van Tharsien ende oec van Lyden;</l>
<l>Perdicas behilt indien tiden</l>
<l>Int lant van Azia een deel:</l>
<l n="10">Niemene hadt al gheheel.</l>
<l>Tholomeus, die Socher hiet,</l>
<l>Behilt Egypten ende dat diet;</l>
<l>Hi hilt oec te siere paertien</l>
<l>Daer na dat lantscap van Surien.</l>
<l n="15">Dit bleef die machtichste van allen,</l>
<l>Ende up desen sullen wi vallen.</l>
<l>Dat Walsch maect grote sprake</l>
<l>Van sconinx Alexanders wrake;</l>
<l>Maer dat es eene geveinsde saghe,</l>
<l n="20">Mine rouc, wiere omme vraghe.</l>
<l>                Tholomeus Socher quam</l>
<l>Na Alexandere, ende hi nam</l>
<l>Tlant van Egypten onder hem,</l>
<l>Ende hi voer vort in Jherusalem,</l>
<l n="25">Alse of hi sacrificie woude</l>
<l>Gode maken dor sine houde.</l>
<l>Dat was up enen Saterdach,</l>
<l>Om dat hi wiste, datter an lach</l>
<l>An dien dach der Jueden viere,</l>
<l n="30">Ende si en vochten in gere maniere,</l>
<l>Ende voerdere gevaen met him;</l>
<l>Ende oec diere van Garissim</l>
<l>Voerde hi in Egypten lant,</l>
<l>Ende vercochtse inder coepmanne hant.</l>
<l n="35"><pb n="1,181"/> Jadus, die doe bisscop was</l>
<l>In Jherusalem, alsict las,</l>
<l>Entien Alexander die eere dede,</l>
<l>Dat hi vri maecte die stede,</l>
<l>Staerf tien tiden, alsict las.</l>
<l n="40">Na hem wart bisscop Onias,</l>
<l>Sijn sone, alse hi soude doen;</l>
<l>Na hem die rechtre Symoen.</l>
<l>                In Tholomeus tiden waren</l>
<l>CC<hi rend='sup'>M</hi> porters te waren</l>
<l n="45">Ende LXX<hi rend='sup'>M</hi> tote Rome ghetelt:</l>
<l>Dus groot was doe hare gewelt.</l>
<l>                Die coningen van Egypten lant</l>
<l>Bleven voert alle Tholomeus genant</l>
<l>Na desen Tholomeus alleine,</l>
<l n="50">Al tote dien dat die Romeine</l>
<l>Egypten wonnen, wi lesent dus.</l>
<l>Hoert voert van Theofraustus.</l>
</div>
<div type="subchapter"><head type="subchapter">Van Theofraustus sproken. II.</head>
<l>                In desen tiden was meester groot,</l>
<l>Naer des wijs Aristotiles doot,</l>
<l>Theofraustus, die de overhant</l>
<l>Na hem behilt in Griekenlant.</l>
<l n="5">Dese sprac: "Hets goet ende het behoevet,</l>
<l>Alsemen hevet vrient geproevet,</l>
<l>Vint mense vray, dat mense minne;</l>
<l>Want trouwe vrienscap die es dinne.</l>
<l>                Men sal minne indien mesprisen,</l>
<l n="10">Dat soe blent vonnesse can wisen."</l>
<l>                Theofraustus sprac goede wort,</l>
<l>Daer hi an leren mach diese hort,</l>
<l>Weder dat hi trect ter baten</l>
<l>Huwelijc doen ofte laten.</l>
<l n="15">Dit trac Jheronimus met siere pine</l>
<l>Uten Griexen in Latine.</l>
<l>                Onderwilen werdet goet,</l>
<l>Dat die wise huwelijc doet.</l>
<l>Es hi dan ghesont van live,</l>
<l n="20">So come an enen sconen wive,</l>
<l>Wel gheseet ende wel geboren;</l>
<l>Maer ant wenschen mach men horen,</l>
<l>Dat dit sijn selsiene saken.</l>
<l>Maer die der wijsheit wille genaken,</l>
<l n="25">Hem mach over een niet bliven</l>
<l>Minne van bouken ende van wiven:</l>
<l>Teen van beeden moet achterbliven.</l>
<l>                Alte vele bedaerf den wiven:</l>
<l>Scone gesteente, cledere diere,</l>
<l n="30">Joncwive ende cameriere,</l>
<l>Diere allame, grote juweele;</l>
<l>Maer snachts so coemt die quareele:</l>
<l>"Mine geburnede heeft alde eere,</l>
<l>Alt volc siet up hare sere;</l>
<l n="35"><pb n="1,182"/> Soe gaet gecleet bet alden dach</l>
<l>Dan ic diet also wel vermach.</l>
<l>Waer so ic bem, vroe ende spade,</l>
<l>Ic hebbe donwerde entie smade."</l>
<l>Dan sprect si echt: "Wat sagestu heden</l>
<l n="40">So vele up onser gebuurneden?</l>
<l>Wat runestu jegen dat joncwijf?</l>
<l>Du waers ter maerct, sech, keytijf!</l>
<l>Wat dinghen so brochtstu mi?"</l>
<l>Sine conen gedogen dat iemen si</l>
<l n="45">Metten man vrient of vriendinne:</l>
<l>Hare scade rekenen si anders minne.</l>
<l>                Neemt men ene aerme sonder goet,</l>
<l>So eist cost dat mense voet;</l>
<l>Neemt men ene met groten goede,</l>
<l n="50">So es te fier hare overmoede;</l>
<l>Maer dats al niet, hoe soot gaet el.</l>
<l>Es soe gheseet qualike of wel,</l>
<l>Dul, mesraect, of oec te fier,</l>
<l>Doof, lelijc oft ongier,</l>
<l n="55">Dat machmen alre eerst verstaen,</l>
<l>Alse dat huwelijc es gedaen.</l>
<l>Een ezel, een osse of een paert,</l>
<l>Oft ander dinc ne bore waert,</l>
<l>Dat proeftmen ende copet dan;</l>
<l n="60">Maer een wijf togemen cume den man,</l>
<l>Omme dat soe hem niene verlede,</l>
<l>Eer si sijn versament beede.</l>
<l>Beveelstu hare dine saken,</l>
<l>Soe mach di lichte scade maken;</l>
<l n="65">Sluudstu oec voer hare iet,</l>
<l>Si seghet: "Hine betrout mi niet."</l>
<l>So eist al scelden ende belgen,</l>
<l>Ende lichte mede si doet di zwelgen</l>
<l>Ghevenijnde quade pusoene,</l>
<l n="70">Dune maecs saen dinen zoene.</l>
<l>Coepstu hare diere merserie,</l>
<l>Vreese eist of mense di ontfrije;</l>
<l>Eist dattuse haer niet en geves,</l>
<l>Soe seget dattuse onwert heves.</l>
<l n="75">Wive te wachtene dats verloren;</l>
<l>Maer dats die goede uutvercoren,</l>
<l>Die mesdaet noch nie en dede.</l>
<l>Es soe van grotere scoenhede,</l>
<l>So mindse menech bidi;</l>
<l n="80">Ende eist oec dat soe leelijc si,</l>
<l>So siedsoe selve om haer gevouch;</l>
<l>Ende hets te houdene zwaer genouch,</l>
<l>Daer alde werelt omme vaert;</l>
<l>Ende dat niemen hebben begaert,</l>
<l n="85">Dat es eene onwerde have:</l>
<l>Wie wiste hem danc datmense hem gave?</l>
</div>
<div type="subchapter"><head type="subchapter"><pb n="1,183"/> <hi rend="italic">Vanden selven.</hi> III.</head>
<l>                Eist oec datmen huwelijc doet</l>
<l>Om te berechtene een goet,</l>
<l>Hoe vele bet so es berecht</l>
<l>Een goet met eenen getrouwen knecht,</l>
<l n="5">Ende vele bet doet hi ende hort</l>
<l>Sijns heren gebot ende sine wort,</l>
<l>Dan een wijf die hare toget</l>
<l>Vrouwe te sine ende voghet.</l>
<l>                Neemstu wijf om sulke sake,</l>
<l n="10">Troost te hebbene in ongemake,</l>
<l>Hoe vele getrouweliker dient</l>
<l>Een sijn maech of sijn vrient,</l>
<l>Dan soe dien dat goet gaet an,</l>
<l>Ende penst om enen anderen man.</l>
<l n="15">Es soe oec siec, daers geen sceeden</l>
<l>Vanden bedde van hem beeden.</l>
<l>Es soe goet ende goedertiere,</l>
<l>Dat selsiene es ende harde diere,</l>
<l>Alsoe met kinde es beswaert,</l>
<l n="20">Eist recht dat men met hare mesbaert.</l>
<l>                Die wijf oec neemt om eenlijchede</l>
<l>Te bescuwene daer mede,</l>
<l>Sine wijsheit die es cleene:</l>
<l>Wijs man die nes nemmer allene,</l>
<l n="25">Hi hevet mettem al dat levet;</l>
<l>Want hi sinen zin vri hevet,</l>
<l>Ende draechtene daer hi gebiet.</l>
<l>Ende al en hevet hi bi hem niet,</l>
<l>Sijn gepens hevet al bevaen;</l>
<l n="30">Ende al sijn hem die liede ontgaen,</l>
<l>Hi mach jegen Gode spreken:</l>
<l>Der reinre herten mach niet gebreken.</l>
<l>Niet min allene es de goede,</l>
<l>Dan als alleene es de vroede.</l>
<l n="35">                Sulke sijn die huwelic beginnen,</l>
<l>Want si willen kindere winnen,</l>
<l>Dat hare name niet bederve,</l>
<l>Ende up vremde haer goet niet erve,</l>
<l>Ende up dat kindere inder ouden</l>
<l n="40">Hem helpen sullen ende houden:</l>
<l>Dats grote dompheit, sonder waen.</l>
<l>Wat mach ons dat in staden staen,</l>
<l>Dat men ons na onser doot</l>
<l>Gedinct cleene ofte groot?</l>
<l n="45">Wat mach dit helpen dire ouden,</l>
<l>Dattu voeden wilt ende houden</l>
<l>Den ghonen, die lichte vor di stervet?</l>
<l>Het si hi levet ende up hem ervet</l>
<l>Dijn goet, ende het si een quaet ries,</l>
<l n="50">So es al dine pine verlies.</l>
<l>Hi leve ende ghedye te manne,</l>
<l>Hem sal lichte vernoyen danne,</l>
<l>Dat di so spade ancoemt de mort.</l>
<l>                Dit sijn Theofraustus wort:</l>
<l n="55">Al sijn si al kerstijn gelijc niet,</l>
<l>Daer es doch ane leringe iet.</l>
</div>
<div type="subchapter"><head type="subchapter">Van Tholomeus Socher ende Egypten. IIII.</head>
<l>                Tholomeus, leest men vorwaer,</l>
<l>Die was coninc XL jaer.</l>
<l>In Tholomeus seste jaer</l>
<l>Ghewan Azia daer naer</l>
<l n="5">Antygonus, ende wasere here</l>
<l>XVIII jaer met grotere eere.</l>
<l>                Na hem was coninc Dymetrius</l>
<l>XVIII jaer, wi lesent dus;</l>
<l>Ende daer nam ende sekerlike</l>
<l n="10">Van Azia dat conincrike;</l>
<l>Want Zeleucus van Surien</l>
<l>Wan dat lant met sire paertien,</l>
<l>Ende hadde Dymetrius gevaen:</l>
<l>Dus moeste dat rike tegaen.</l>
<l n="15">                In Tholomeus tiden mede</l>
<l><pb n="1,184"/> Hadde Rome groten onvrede</l>
<l>Jegen tfolc, heten Samiten,</l>
<l>Die wilden tRoemsce rike versliten,</l>
<l>Ende slougen hem af menegen man.</l>
<l n="20">So groot goet men up Rome wan,</l>
<l>Dat hem verchierden die Samiten</l>
<l>Met niewen wapene, met niewen abiten;</l>
<l>Want cledere ende wapene daer</l>
<l>Maecten si al selverijn claer.</l>
<l n="25">                Ten naesten jare quamen si echt,</l>
<l>Die Samiten, omme gevecht</l>
<l>Uptie Romeine; si senden dan</l>
<l>Jegen hem haren stouten raetsman</l>
<l>Papyruse met eenen here;</l>
<l n="30">Maer die waersagers ontseiden de were,</l>
<l>Ende seiden: het soudem mesfallen.</l>
<l>Papyrus seide: "Laet staen u callen,</l>
<l>Ende geloef hem groot no cleene."</l>
<l>Des wighes so wart hi gemene,</l>
<l n="35">Entie zeghe quam hem an,</l>
<l>So dat hi die Samiten verwan.</l>
<l>Die wijch was vreselijc ende groot:</l>
<l>XII<hi rend='sup'>M</hi> blevere doot;</l>
<l>Maer naer desen sconen zeghe</l>
<l n="40">Quam mesfal, alst alle weghe</l>
<l>Vernoy coemt na groot gheval;</l>
<l>Want die stat was in vernoye al.</l>
<l>So grote mort quam nader feesten</l>
<l>Onder tfolc ende onder beesten,</l>
<l n="45">So dat sire omme daden soeken</l>
<l>Raets in Sybillen boeken,</l>
<l>Hoe men die plaghe verdriven soude;</l>
<l>Doch endde soe alst God woude.</l>
</div>
<div type="subchapter"><head type="subchapter">Van Papyruse van Rome. V.</head>
<l>                Papyrus, die stoute man,</l>
<l>Die de Samyten dus verwan,</l>
<l>Hi hadde, eert quam te desen,</l>
<l>Van groter name te Rome gewesen.</l>
<l n="5">Alse te voren die grote Alexander</l>
<l>Up die van Rome eeschte een ander</l>
<l>Dan Emulus hadde besproken,</l>
<l>Die den nijt hadde tebroken</l>
<l>Metter ghichten ende metter crone,</l>
<l n="10">Daer hine mede eerde wel scone,</l>
<l>Ende vermat hem, dat hi soude</l>
<l>Van Orienten comen te houde</l>
<l>Te haren bouf ende oec mede</l>
<l>Kartago, der grotere stede,</l>
<l n="15">So dat die raet drouch over een,</l>
<l>Dat in Rome ware ne gheen</l>
<l>Beter in alsulkere were,</l>
<l>Jeghen also machtich here,</l>
<l>Dan Papyrus selve ware</l>
<l n="20">Jegen Alexanders scare.</l>
<l>                Macrobius die scrivet aldus</l>
<l>Dat dese Papyrius,</l>
<l>Dat hi in sinen kindschen daghen,</l>
<l>Also alse andere kinderen plagen,</l>
<l n="25">Ginc int hof met sinen vader,</l>
<l>Daer die raet was altegader,</l>
<l>Ende horde, also ander kinder daden,</l>
<l>Wat dingen die heren raden.</l>
<l>Navonds alse hi thuus es comen,</l>
<l n="30">Hevetene die moeder genomen,</l>
<l>Ende vragedem omder heren raet.</l>
<l>Papyrus seide: "Vrouwe, dat staet</l>
<l>Te heelne; want dat ware mesdaen,</l>
<l>Lietment openbare verstaen."</l>
<l n="35">Als tkint der moeder dus ontstreet,</l>
<l>Wart soe tornech ende heet,</l>
<l>Om te wetene die heimelicheden</l>
<l>Met bedwange ende met beden.</l>
<l>Tkint dat siet, en can ontgaen</l>
<l n="40">Haer bidden noch oec haer slaen,</l>
<l><pb n="1,185"/> Ende hevet eene loghene gepeinset,</l>
<l>Die wel ende spellike was geveinset.</l>
<l>                "Vrouwe," seit hi, "die senature</l>
<l>Quamen vele up ene hure,</l>
<l n="45">Welc dat best te baten quame,</l>
<l>So een man twee vrouwen name,</l>
<l>So eene vrouwe name II man."</l>
<l>Die vrouwe sere belgen began,</l>
<l>Ende hevet dese dinc utebrocht.</l>
<l n="50">Anderen vrouwen hevet gedocht,</l>
<l>Dat dat ware eene sware plaghe,</l>
<l>Ende quamen ten derden daghe</l>
<l>Inden raet der senaturen,</l>
<l>Ende baden dat men wille curen,</l>
<l n="55">Dat een wijf hadde twee man.</l>
<l>Dien raet hem wonderen began,</l>
<l>Wanen onder so scamele liede</l>
<l>Sulke onscamelheit gesciede,</l>
<l>Ende ontsaghen meerre mesfal.</l>
<l n="60">Papyrius die troostese al,</l>
<l>Ende telde van siere vrouwen,</l>
<l>Hoe hi met boerden ontginc een blouwen.</l>
<l>Die senature prijsden den zin</l>
<l>Entie ghetrouwecheit daer in,</l>
<l n="65">Ende verboden vortmeer ghinder</l>
<l>Inden raet te comene kinder,</l>
<l>Sonder Papyriuse, om die dinc</l>
<l>Dat hi der moeder so ontginc.</l>
</div>
<div type="subchapter"><head type="subchapter">Van Fabius die de Samiten verwan. VI.</head>
<l>                Nadien dat Papyrius</l>
<l>Die Samiten verwan aldus,</l>
<l>Verhieven si hem anderwerven gemene</l>
<l>Te stridene uptie Romeine.</l>
<l n="5">Fabius Gurgus die raetsman</l>
<l>Was van Rome ghesent dan,</l>
<l>Dat hi uptie Samiten vochte.</l>
<l>Hi nam den wijch; maer hi en mochte</l>
<l>Niet verweren hem daer jeghen;</l>
<l n="10">Sijn here hebsi hem afgesleghen,</l>
<l>Ende hem verwonnen ende mat</l>
<l>Ghejaghet te Rome indie stat.</l>
<l>Den senaturen dochte bet,</l>
<l>Dat men Fabius ontset,</l>
<l n="15">Ende men eenen anderen name,</l>
<l>Dan men met hem te wige meer quame;</l>
<l>Maer Maximus, Fabius vader,</l>
<l>Die bat den heren allegader,</l>
<l>Want hi des soens scande ontsach,</l>
<l n="20">Dat men hem mede uptien dach</l>
<l>Metten sone sendde te stride.</l>
<l>Men deet, ende des was hi blide,</l>
<l>Ende hi es metten sone ghevaren</l>
<l>Te wighe metter Roemscher scaren</l>
<l n="25">Die Samiten, die ghinder quamen</l>
<l>Met haren volke altesamen</l>
<l>Ende met Pensius haren here.</l>
<l>Daer vachtmen utermaten sere,</l>
<l>Ende Fabius Gurgus wart beringet</l>
<l n="30">Met menegen spiete, diemen bringet</l>
<l>Up hem ende uptie sine algader.</l>
<l>Alse dit sach Maximus sijn vader,</l>
<l>Die goede oude slouch vort sijn paert;</l>
<l>Mids indie viande hi vaert,</l>
<l n="35">Om tonsettene den sone.</l>
<l>Die Romeine, die sagen tgone,</l>
<l>Setten alle tlijf indien waghe.</l>
<l>Daer vachtmen sere indien dage,</l>
<l>Entie Samiten gingen onder.</l>
<l n="40">Volx verloren si een wonder,</l>
<l>XX<hi rend='sup'>M</hi> man bi ghetale,</l>
<l>Ende III<hi rend='sup'>M</hi> ghevaen also wale,</l>
<l>Ende Pensius haer coninc mede.</l>
<l>Hier endde al hare mogenthede.</l>
<l n="45">LIX jaer stont dorloghe.</l>
<l>Die twee heren verhiefmen hoghe,</l>
<l>Daer torloghe bi was gehent,</l>
<l>Entie Samiten alle ghescent.</l>
</div>
<div type="subchapter"><head type="subchapter"><pb n="1,186"/> <hi rend="italic">Van Fabius ende van Curius.</hi> VII.</head>
<l>                Desen Maximus Fabius,</l>
<l>Dient so wel geviel aldus,</l>
<l>Geviel grote getrouwechede;</l>
<l>Want over een wilde die stede,</l>
<l n="5">Dat men ghenen tharen rade name</l>
<l>Dan die van haren tronke quame.</l>
<l>Hi weret wel ende getrouwelike,</l>
<l>Ende wilde niet, dat sulc een rike</l>
<l>Altoos up een geslachte come:</l>
<l n="10">Nochtan kendi den sone vrome.</l>
<l>Wie es nu so hout siere port,</l>
<l>Die seggen soude sulcke wort?</l>
<l>Tien tiden so was menechfout</l>
<l>Geprijst eere vore gout.</l>
<l n="15">                Int jaer daer na dat die Samiten</l>
<l>Hem aldus lieten verbiten,</l>
<l>Vochten die Romeinsce Latine</l>
<l>Up hare gheburen die Sabine,</l>
<l>Die al hare van Romulus tiden</l>
<l n="20">Uptie Romeine plagen striden.</l>
<l>Doe senden die senaturen</l>
<l>Curius haren raetsman tier uren,</l>
<l>Die den wijch nam ter goeder wilen.</l>
<l>Daer was gesleghen, sonder ghilen,</l>
<l n="25">So vele volcs ende ghevaen,</l>
<l>Men consts geen getal verstaen;</l>
<l>Ende alder Sabinen lant</l>
<l>Dat viel inder Romeinen hant.</l>
<l>                Dese Curius, die oec Marcus hiet,</l>
<l n="30">Hi minde die eere ende tgoet niet;</l>
<l>Want hi sat eens up ene banc,</l>
<l>Ende at mede ende dranc</l>
<l>Altemale uut houtinen vaten,</l>
<l>Dat menegen wonderde utermaten;</l>
<l n="35">Ende men senddem te prosente</l>
<l>Vele gouts, maer sulke rente</l>
<l>Sone waest niet dat hi sochte.</l>
<l>Scone antworde hi vortbrochte,</l>
<l>Ende louch ende seide: "Dits al niet!</l>
<l n="40">Segt den ghonen die mi dit biet:</l>
<l>Marcus Curius minnet mere</l>
<l>Over die rike te sine here,</l>
<l>Dan hi selve scat soude winnen.</l>
<l>Wet dat men niene mach verwinnen</l>
<l n="45">No met ghichten no met stride."</l>
<l>                Oec gheviel in dit getide,</l>
<l>Dat Pyrrus, coninc van Europen,</l>
<l>Ute Grieken met groten open</l>
<l>Up Ytale quam ghevaren,</l>
<l n="50">Ende Marcus Curius te waren</l>
<l>Die was jeghen hem ghesent.</l>
<l>Gesconfiert ende ghescent</l>
<l>Was coninc Pirrus ende veryaghet.</l>
<l>Daer was roof so groot bejaghet,</l>
<l n="55">Dat het ghinc al uten ghetale.</l>
<l>Noit en wildijs tien male</l>
<l>An hem een vingerlijn niet trecken;</l>
<l>Maer algader was sijn mecken,</l>
<l>Hoe hi die meentucht entie stede</l>
<l n="60">Rike mochte maken daer mede.</l>
<l>Ende alse die senaturen wouden,</l>
<l>Dat si tgoet smaldeelen souden,</l>
<l>Sone nam hi nemmeer das,</l>
<l>Dan die mindste diere was.</l>
<l n="65">Hi seide dat hi onnutte ware,</l>
<l>Die dat makede ommare,</l>
<l>Daer hem een ander borgher mede</l>
<l>Liet genoughen vander stede.</l>
<l>Desen maecte rike niet tgoet,</l>
<l n="70">Maer die ombecommerde moet.</l>
</div>
<div type="subchapter"><head type="subchapter">Olympias doot, Alexanders moeder. VIII.</head>
<l>                In Tholomeus Socher tiden,</l>
<l>Daer wi de redene af lieten liden,</l>
<l>Dede Alexanders moeder,</l>
<l>Olympias, Phillippe sinen broeder</l>
<l n="5">Doot slaen, om dat soe de crone</l>
<l>Dragen wilde van Macedone.</l>
<l>VI jaer drouch hise na de doot</l>
<l><pb n="1,187"/> Van Alexandere. In dier noot</l>
<l>Brochtene Erudice sijn wijf,</l>
<l n="10">Die hadde een ongetrouwe lijf,</l>
<l>Want Cassander, Antypaters sone,</l>
<l>Was bi hare te slapene gewone.</l>
<l>Maer daer naer Olimpias</l>
<l>Niet harde lange vrouwe en was;</l>
<l n="15">Want die heren ghemeenlike</l>
<l>Hatense, ende in dat rike</l>
<l>So es mede Cassandre comen,</l>
<l>Ende hevet de macht an hem genomen.</l>
<l>                Alsoe vernemet dat hi quam</l>
<l n="20">Up hare, ende menech Griec gram,</l>
<l>Nam soe Hercules, Alexanders kint,</l>
<l>Ende Roxanes die soe mint,</l>
<l>Haer soens weduwe Alexanders,</l>
<l>Ende dordie vreese Cassanders</l>
<l n="25">So weec soe in eene stat,</l>
<l>Aldaerse Cassandere in besat;</l>
<l>Maer die honger dwanc die port</l>
<l>Ende brochtse so verre vort,</l>
<l>Dat soe upgaf ghene stede,</l>
<l n="30">Behouden lijf ende lede.</l>
<l>                Cassandre saen vraghen dede,</l>
<l>Wat hi doen wilde daer mede.</l>
<l>Alle riepen si: "Men slaese doot!"</l>
<l>Voerwoerde en halp clene no groot.</l>
<l n="35">                Alse dat vernam Olympias,</l>
<l>Dat tfolc up hare so gram was,</l>
<l>Dede soe hare pareren sciere</l>
<l>Na eere coninghinnen maniere,</l>
<l>Ende an elke zide van hare</l>
<l n="40">Eene cameriere, ende soe quam dare</l>
<l>Jegen die gewapende tehant,</l>
<l>Up elker joncfrouwen scoudere een hant.</l>
<l>Ende doese saghen diese slaen souden,</l>
<l>Ontfaermets hem ende sine wouden,</l>
<l n="45">Want si gedochten der grotere eere,</l>
<l>Daer soe in was een lettel eere;</l>
<l>So dat Cassandre wart geware,</l>
<l>Ende sendde andere liede dare,</l>
<l>Diese staken duerenture.</l>
<l n="50">Soene scuwede niet tiere ure,</l>
<l>No en veryschede, noch en riep</l>
<l>Wijflike, alsemen up hare liep;</l>
<l>Maer soe ginc dat sterven an</l>
<l>Alse een stout, gehertich man,</l>
<l n="55">So dat men Alexanders gedochte</l>
<l>An die moeder kennen mochte.</l>
<l>Jae, aldaer soe endde mede,</l>
<l>Decte soe hare wijflike lede,</l>
<l>Dat mense scamelike niet en saghe,</l>
<l n="60">Aldaer soe ter erden laghe.</l>
</div>
<div type="subchapter"><head type="subchapter">Van Surien dat beghin. IX.</head>
<l>                In Tholomeus tiden mede,</l>
<l>Daer ic gewach hier voren af dede,</l>
<l>In sijns riken XIIste jaer</l>
<l>Van Egypten, dats waer,</l>
<l n="5">Begondemen upheffen scone</l>
<l>In Surien, in Babylone,</l>
<l>VI jaer ende een half mede</l>
<l>Naer Alexanders mogenthede,</l>
<l>Een nieuwe crone, een nieuwe rike,</l>
<l n="10">Dat regneerde mogendelike.</l>
<l>                Eerst Zeleucus, Nichanors sone,</l>
<l>XXXII jaer waest die ghone;</l>
<l>                Antyochus Socher daer naer</l>
<l>Was coninc sider XX jaer;</l>
<l n="15">                Doe drouch XV jaer die crone</l>
<l>Anthyocus Theos te lone;</l>
<l>                Doe XX jaer Gallinicus,</l>
<l>Die oec mede hiet Zeleucus;</l>
<l>                Een ander Zeleucus daer naer,</l>
<l n="20">Ende was coninc waer drie jaer;</l>
<l>                Doe Anthyocus die grote</l>
<l>XXXVI jaer; doe die genote</l>
<l>Namen Zeleucus sinen sone,</l>
<l>Twalef jaer so waest die ghone;</l>
<l n="25">                Anthyocus Ephiphanus daer naer,</l>
<l>Hi regneerde XI jaer;</l>
<l><pb n="1,188"/>                 Doe Anthyocus Eupator,</l>
<l>Die hilt II jaer den coninc tor;</l>
<l>                Doe Demetrius der jare drie;</l>
<l n="30">                Anthyocus so was na die,</l>
<l>Ende drouch die crone IX jaer;</l>
<l>                Demetrius Sother daer naer</l>
<l>XII jaer die crone van Surien;</l>
<l>                Alexandere, horic lien,</l>
<l n="35">Was X jaer here, II maende min:</l>
<l>Doe slougene doot in een begin</l>
<l>Die coninc van Persen lant;</l>
<l>                Doe nam die crone inde hant</l>
<l>Demetrius sijn broeder daer naer,</l>
<l n="40">Ende was als coninc IIII jaer;</l>
<l>                Daer naer, alst geviel aldus,</l>
<l>Wart coninc Anthyocus Griffus</l>
<l>XII jaer int lant van Surien;</l>
<l>Doe slougene uut met sire pertien</l>
<l n="45">Anthyocus Sizecinus;</l>
<l>Doe verdrevene weder Griffus,</l>
<l>So dat si wel XVIII jaer</l>
<l>Regneerden, nu deen, nu dander naer;</l>
<l>                Phillip die en regneerde nemmee</l>
<l n="50">Daer naer dan der jare twee.</l>
<l>                Doe quam van Rome Gabinus,</l>
<l>Ende vingene, ende verdaerf aldus</l>
<l>Van Surien, van Babilone,</l>
<l>Dat conincrike entie crone,</l>
<l n="55">Doet gestaen hadde, alsemen waent,</l>
<l>CC jaer XX ende twee maent.</l>
</div>
<div type="subchapter"><head type="subchapter">Van Zeleucus van Babylone. X.</head>
<l>                Seleucus, dese stoute man,</l>
<l>Die eerst Babylonen vinc an,</l>
<l>Na des groots Alexanders doot,</l>
<l>Die maecte die stede groot,</l>
<l n="5">Die stat van Anthyochia,</l>
<l>Ende gaf hare die name daer na.</l>
<l>Dese Zeleucus hilt Babylone</l>
<l>Na Alexandere. Daerna scone</l>
<l>So voer hi in Bactren lant,</l>
<l n="10">Ende dwanct al an sine hant.</l>
<l>Ende doe hi die hadde verwonnen,</l>
<l>Es hi te Ynden waert geronnen;</l>
<l>Want hem mare toe was gedragen,</l>
<l>Dat die Ynden hadden verslaghen</l>
<l n="15">Alle die Alexander liet</l>
<l>Te berechten dat ghediet;</l>
<l>Ende het was waer dat hi vernam.</l>
<l>Nu hoert hoet ten dingen quam.</l>
<l>                Een, hiet Sandra, was gevaen</l>
<l n="20">Hier te voren, sonder waen,</l>
<l>Van Alexandere, ende ware doot,</l>
<l>Maer dat hi nauwelike ontscoot.</l>
<l>Daer hi ontran, wart hi so moede</l>
<l>Indie vlucht, al sonder hoede</l>
<l n="25">Dwanckene daer toe met gewelt</l>
<l>Die slaep, dat hi sliep up tfelt;</l>
<l>Ende daer hi upten velde lach,</l>
<l>Quam een liebaert up genen dach,</l>
<l>Groot ende scone ende dorewreet,</l>
<l n="30">Entie leckede hem af dat zweet,</l>
<l>So dat hi ontwake waert;</l>
<l>Entie liebaert, diene spaert,</l>
<l>Hevet grootlijc orlof genomen:</l>
<l>Dus es Sandra die hope ancomen,</l>
<l n="35">Dat hi comen soude te eeren.</l>
<l>                Dese sprac ten Indscen heren,</l>
<l>Alse Alexanders was vergeven:</l>
<l>Of si vrilike wilden leven,</l>
<l>Hi wildem also beraden,</l>
<l n="40">Dat si die Grieken tonder daden.</l>
<l>Oec brochti an sine scare</l>
<l>Mettem een deel rovers dare,</l>
<l>Ende hevet den wijch bestaen.</l>
<l>Een fel elpendier quam saen,</l>
<l n="45">Utermaten scone ende groot,</l>
<l><pb n="1,189"/> Ten wighe, daer was al de noot:</l>
<l>Mettien sat hi up dat dier.</l>
<l>Den wijch wan hi, die sere was fier,</l>
<l>Ende hevet die Inden verdreven,</l>
<l n="50">Die van Alexandere daer bleven.</l>
<l>Ende alse hi was gheweldich here,</l>
<l>Dwanc hi de Inden noch also sere</l>
<l>Alse die Grieken hadden gedaen.</l>
<l>Doen dien Zeleucus hadde bestaen,</l>
<l n="55">Ende hi hem te machtich quam,</l>
<l>Versoendi jegen den here gram,</l>
<l>Also dat hi met ghewelt</l>
<l>Tlant van India behelt,</l>
<l>Tote dat Alexander wart man,</l>
<l n="60">Dien groot Alexandere wan</l>
<l>An Clofilis die coninginne,</l>
<l>Alst voren hevet de jeeste inne.</l>
<l>                Echt in Tholomeus tiden,</l>
<l>Die der Jueden niet wilde vermiden,</l>
<l n="65">Ende diese fellike, sonder waen,</l>
<l>Vercochte ende hadde ghevaen,</l>
<l>Was over die Jueden bisscop ende here</l>
<l>Een, hiet Symoen, met groter eere.</l>
<l>Heilech ende hovesch was de ghone,</l>
<l n="70">Ende hiet Symoen, Eneas sone.</l>
<l>Zeleucus, die oec drouch crone</l>
<l>Dalre eerste van Babylone</l>
<l>Naer des groots Alexanders doot,</l>
<l>Gaf den Jueden vrijheit groot,</l>
<l n="75">Dat si in al sinen steden</l>
<l>Waren van alsulker vriheden,</l>
<l>Alse die inborlinge waren.</l>
<l>                In desere tiden oec, te waren,</l>
<l>Waren getelt die porters mede</l>
<l n="80">Van Rome der vaster stede:</l>
<l>CC<hi rend='sup'>M</hi> waerre vonden</l>
<l>Ende LXX<hi rend='sup'>M</hi> tien stonden.</l>
<l>                Int XLste jaer sekerlike</l>
<l>Van Tholomeus conincrike</l>
<l n="85">So was Costratus Tydius,</l>
<l>Een wijs man, die hiet aldus,</l>
<l>Die maecte in Alexandrien</l>
<l>Enen tor, dus horic lyen,</l>
<l>Ende heet Pharus, dies groot ende hooch,</l>
<l n="90">Hen si dat sente Ysidorius looch,</l>
<l>Die dus bescrijft in sinen bouken.</l>
<l>Die ghene, die de havene souken</l>
<l>Bi nachte, hebbens orbore van dien;</l>
<l>Want si van verren dat vier zien.</l>
<l n="95">                Dits der VII wondere een,</l>
<l>Dat die zonne ie besceen;</l>
<l>Want die tor staet min no mee</l>
<l>Dan XX passe indie zee,</l>
<l>Gefondeert staerc ende fijn</l>
<l n="100">Up IIII kreveetse, die glasijn sijn.</l>
<l>Dit brinct menegen te dwase,</l>
<l>Hoe men mochte van glase</l>
<l>Also grote creefte ghieten;</l>
<l>Ende hoe dat sijs mochten genieten,</l>
<l n="105">Hoe mense sonder breken drouch</l>
<l>Indie zee, dits wonder genouch;</l>
<l>Ende hoe mer up mochte fonderen,</l>
<l>Ende moertere oec [niet] verteren,</l>
<l>Ende zeewater niet in mochte,</l>
<l n="110">Dits dat ongelovelijc dochte,</l>
<l>Ende oec dat si den last gedraghen:</l>
<l>Men caent geweten, al machment vragen;</l>
<l>Maer sonder twifel, het es waer:</l>
<l>So menech bouc seghet al claer.</l>
</div>
<div type="subchapter"><head type="subchapter">Van Tholomeus Filadelphus. XI.</head>
<l>                Tholomeus staerf, dats waer,</l>
<l><pb n="1,190"/> In sijns riken XLste jaer,</l>
<l>Deerste vanden Alexandrinen</l>
<l>Die Egypten hilt met pinen,</l>
<l n="5">Entie geweldichste coninc mede</l>
<l>Die bleef in Alexanders stede.</l>
<l>                Alle die coningen naer desen</l>
<l>Van Egypten moesten wesen</l>
<l>Tholomeus geheeten, te samen</l>
<l n="10">Emmer met eere ander namen.</l>
<l>                Tholomeus Filadelphus</l>
<l>Wart coninc, ende wi lesent dus,</l>
<l>Dat hi in Egypten daer naer</l>
<l>Regneerde XXXVIII jaer.</l>
<l n="15">                Dese sendde in Jherusalem</l>
<l>Die heileghe vate, die wilen hem</l>
<l>Tholomeus sijn vader nam;</l>
<l>Ende want hem ghene dinc bequam</l>
<l>Voer clergie ende scrifture,</l>
<l n="20">Dedi souken die werelt dure</l>
<l>Om bouke die te rechte dochten;</l>
<l>So dat si hem te voren brochten,</l>
<l>Dattie Jueden hadden wet,</l>
<l>Die van Gode ware gheset,</l>
<l n="25">Ende God geboot met sinen monde</l>
<l>Te houdene, also alst stonde,</l>
<l>Ende met sinen vingre screef;</l>
<l>Ende noint man gesont en bleef,</l>
<l>Diese uter Ebreuscher talen</l>
<l n="30">Ute Grieken wilde halen,</l>
<l>Ende niemen mochter comen an,</l>
<l>Hine ware Juede ende goet man;</l>
<l>Want Theopompus ende Theotectus</l>
<l>Wilden hem bewinden dus:</l>
<l n="35">Deen wart blent ende dander verwoet.</l>
<l>Sint heeftem elc man gehoet.</l>
<l>Ende omme dat Tholomeus woude,</l>
<l>Dat sine dinc vulcomen soude,</l>
<l>So cochte hi C dusent vri</l>
<l n="40">Ende XX dusent Jueden bidi,</l>
<l>Gode te eerne ende oec mede</l>
<l>Om te vulbringene sine bede.</l>
</div>
<div type="subchapter"><head type="subchapter">Vanden LXXII bedieders van Jherusalem. XII.</head>
<l>                Hier voren hevet hi gescreven dus</l>
<l>Den bisscop Eleazarus:</l>
<l>"Wi hebben dijn volc gevrijet,</l>
<l>Ende inde eere Gods gebenedijet;</l>
<l n="5">Ende want dat wi te hebben rouken</l>
<l>Uwe wet in onsen bouken,</l>
<l>So sultu wel doen ende senden hare</l>
<l>Oude vroede van grotere mare,</l>
<l>Die beede conen harde wale</l>
<l n="10">Eubreusche ende Griexe tale,</l>
<l>Dat si ons ende onsen lieden</l>
<l>Die wet in onser talen bedieden.</l>
<l>Nu senden wi u te prosente</l>
<l>Teere offranden C talente</l>
<l n="15">Ende L talente van goude,</l>
<l>Die wi willen datmen houde</l>
<l>Te makene mede die vate ons Heren,</l>
<l>Ende diere steenen Gode teeren.</l>
<l>Nu soutu ons weder ontbieden</l>
<l n="20">Dinen wille van desen lieden."</l>
<l>                Doe screef Eleazarus</l>
<l>Toten coninc weder aldus:</l>
<l>"Omme te doene altemale</l>
<l>Dinen wille, in Griexscer tale</l>
<l n="25">Uten Ebreuscen onse wet</l>
<l>Te bediedene, hebbic gheset</l>
<l>Hem LXXII, die conen bet</l>
<l>Beede die tale entie wet</l>
<l>Dan eeneghe, die ic nu weet.</l>
<l n="30">Alse dijn wille es ghereet,</l>
<l>So behoert diere eerheit mede</l>
<l>Onse wet te sendene tonser stede</l>
<l><pb n="1,191"/> Onsen lieden in goeden vreden,</l>
<l>In eeren ende in werdicheden."</l>
<l n="35">                Dit es tfolc dat geheeten es</l>
<l>Die LXXII Interpretes.</l>
</div>
<div type="subchapter"><head type="subchapter">Vander byblen die si ontbonden. XIII.</head>
<l>                Dese waren met eeren ontfaen</l>
<l>Ende in onsen huse ghedaen,</l>
<l>Daer si translateerden wale</l>
<l>Uten Eubreuschen in Griexer tale</l>
<l n="5">Moyses bouken enter Propheten</l>
<l>Ende dystorien, alstem was geheten,</l>
<l>Van anegange van erderike</l>
<l>Tote haren tiden sekerlike.</l>
<l>Dese maecten den coninc vroet,</l>
<l n="10">Dat waer een God es diet al doet.</l>
<l>                Alsi gedaen hadden, liet hise keren</l>
<l>Scone gheghift ende met eeren.</l>
<l>Eleazaruse hevet hi gesent</l>
<l>Ten temple ons Heren groet prosent,</l>
<l n="15">Diere vate, sulc alse hi woude,</l>
<l>Ende eene tafle oec van goude,</l>
<l>Vinghers dicke, ende omden cant</l>
<l>Diere ghesteente anden rant;</l>
<l>Nochtan waes twerc dierre allene</l>
<l n="20">Dan beede gout ende steene.</l>
<l>                Dese Tholomeus, dese wise,</l>
<l>Die gewan in sulkere wise</l>
<l>Die heilege Scrifture eerst int ghemene:</l>
<l>Vor hem waest in Ebreusch allene.</l>
<l n="25">Dese coninc in sijn doen</l>
<l>Vant vanden sterren dat regioen,</l>
<l>Ende maecte boeke menechfout,</l>
<l>Die al noch die werelt hout.</l>
</div>
<div type="subchapter"><head type="subchapter">Van Brennus ende vanden Gallen. XIIII.</head>
<l>                In sinen tiden daden die Gallen</l>
<l>Menegen ter erden vallen</l>
<l>In Grieken ende in andren landen,</l>
<l>Want si die wapene altoos vanden;</l>
<l n="5">Want alsic hier voren telde,</l>
<l>Doe Brennus in Rome velde</l>
<l>Aldie macht toten Capitole,</l>
<l>Doe voer hi vort met sire scole,</l>
<l>In des coninx Assuerus tiden,</l>
<l n="10">Up dat lant van Grieken striden,</l>
<l>Ende quam voert in Machedone</l>
<l>Met eere scaren van lieden scone:</l>
<l>Anderhalf M liede met orsse,</l>
<l>Ende XV<hi rend='sup'>M</hi> metter porsse</l>
<l n="15">Lieden te voet, ende sloegen al doot</l>
<l>Dat jegen hem quam, clene ende groot.</l>
<l>Deen ginc roven die afgode,</l>
<l>Ende sprac spotlike: hine deet niet node -,</l>
<l>Hi ware aerm, die gode rike,</l>
<l n="20">Dies moesten si deelen mildelike.</l>
<l>Daer naer wildi te Delphos varen;</l>
<l>Want hi hadde gehort te waren,</l>
<l>Dat die tempel rike ware.</l>
<l>Doe en was geen tempel so mare;</l>
<l n="25">Want Apollijn plach daer te gevene</l>
<l>Antwerde, enten berch te doen bevene.</l>
<l>Parnasus hiet die berch bi namen,</l>
<l>Daer tempel ende stat up stoet tsamen.</l>
</div>
<div type="subchapter"><head type="subchapter">Hoe Brennus in Delfos staerf. XV.</head>
<l>                Brennus naecte entie sine</l>
<l>Omme te rovene Apolline.</l>
<l><pb n="1,192"/> Boven hadden si III<hi rend='sup'>M</hi> man,</l>
<l>Enten berch so steil nochtan,</l>
<l n="5">Dat die upganc was te zwaer;</l>
<l>Want C man en mochten een haer</l>
<l>Niet ghedoen up enen man.</l>
<l>So verdoemt waren nochtan</l>
<l>Brennus ende oec die Gallen,</l>
<l n="10">Dat sijs en roeken niet met allen;</l>
<l>Ende dit dede dat si vernamen,</l>
<l>Dattere so vele gouts was tsamen:</l>
<l>Goudine paerde, goudine man.</l>
<l>Omme den roof vergaten si dan</l>
<l n="15">Den upganc, die sere was swaer.</l>
<l>Die van Delphos stonden daer</l>
<l>Van boven ende worpen neder</l>
<l>Ende velleden menegen, die weder</l>
<l>Daer naer nemmermeer upstont.</l>
<l n="20">Oec quamen ter selver stont</l>
<l>Beede papen ende papinnen</l>
<l>Vanden temple van daer binnen,</l>
<l>Ende si seiden: Apollo quame,</l>
<l>Ende mettem in hulpen name</l>
<l n="25">Beede Pallas ende Dyanen!</l>
<l>Dus doen si den lieden wanen,</l>
<l>Dattem die gode staen in staden,</l>
<l>Die niemen moghen beraden.</l>
<l>                Die van Delphos wonnen den moet,</l>
<l n="30">Entie Gallen den onspoet,</l>
<l>So dat si vele volx verloren.</l>
<l>Nochtan quam hem doe meerre toren:</l>
<l>Haghele, wint ende so zwaer reghen,</l>
<l>Die quam hem in die ogen jeghen.</l>
<l n="35">                Brennus wart daer gewont,</l>
<l>Ende alse hi dat verlies verstont</l>
<l>Vanden sinen, wart hi so gram,</l>
<l>Dat hi selve eenen knijf nam,</l>
<l>Ende stac hem selven doot,</l>
<l n="40">Want hi den toren hadde so groot.</l>
<l>Een was mettem ter selver stont,</l>
<l>Die met X<hi rend='sup'>M</hi> man gewont</l>
<l>Uten lande van Grieken streec,</l>
<l>Ende in anderen lande weec,</l>
<l n="45">Daer hi dandere Gallen vant,</l>
<l>Die daer Brennus liet int lant.</l>
<l>Derre was XVIII<hi rend='sup'>M</hi> man,</l>
<l>Die bleven inden lande dan.</l>
</div>
<div type="subchapter"><head type="subchapter">Noch vanden Gallen. XVI.</head>
<l>                In des Tholomeus jaren,</l>
<l>Die Philadelphus hiet te waren,</l>
<l>Was int lant van Oriente</l>
<l>In wighe, in allen parlemente,</l>
<l n="5">So groot die name vanden Gallen,</l>
<l>Dat geen coninc [was] van hem allen,</l>
<l>Hine hiltse te vriende ofte te zoude,</l>
<l>Die Gallen, alse hi orlogen woude;</l>
<l>Ende worde oec iemen slands verdreven,</l>
<l n="10">Ende gewan hi hem beneven</l>
<l>Die Gallen, hi hopede gheval</l>
<l>Te hebbene omme verwinnen al;</l>
<l>Want si hadden tlant begrepen</l>
<l>Met ridderen, entie zee met scepen,</l>
<l n="15">Ende waren, alsemen ons maect wijs,</l>
<l>Aldaer nu Sans staet ende Parijs,</l>
<l>Ende andere steden in Vrancrike.</l>
<l>Sidert worden si ghemeenlike</l>
<l>Vanden Grieken wel na verslegen,</l>
<l n="20">Ende diere bleven hebben hem gedregen</l>
<l>Anden coninc [van] Bytine,</l>
<l>Ende holpen hem in menege pine,</l>
<l>Dat hi menegen zeghe vacht.</l>
<l>Doe namen si tlant onder sine macht,</l>
<l n="25">Ende begaven met haren scaren</l>
<l>Dat dolen ende achter lande varen,</l>
<l>Ende met stride meer te levene,</l>
<l>Ende namen een lant hem benevene,</l>
<l>Dat langhe Gallo-Grieken hiet,</l>
<l n="30">Om de Gallen, diemen tlant liet.</l>
</div>
<div type="subchapter"><head type="subchapter"><pb n="1,193"/> <hi rend="italic">Dat wonder dat in Filadelfus tiden gevel.</hi> XVII.</head>
<l>                Nadien dat Rome, die stede machtich,</l>
<l>CCCC jaer ende LXXXVII</l>
<l>Hadde gestaen, wet vorwaer,</l>
<l>In Philadelfus VIIste jaer,</l>
<l n="5">Ghesciede in Rome wonder groot;</l>
<l>Want eene blexeme nederscoot,</l>
<l>Die daer beede huse ende mure</l>
<l>Brac ende bernde in eene ure.</l>
<l>III wulve quamen indie stede,</l>
<l n="10">Ende brochten hare proie mede</l>
<l>Mids indie maerct, eert was dach;</l>
<l>Ende alse tfolc die proye sach,</l>
<l>Lieten si die proye bi sticken daer,</l>
<l>Ende vloen henen dorden vaer.</l>
<l n="15">Daer bi mede lach een lant,</l>
<l>Daer die erde scuerde te hant,</l>
<l>Ende daer vlooch ute vier met crachte,</l>
<l>Dat drie daghe ende drie nachte</l>
<l>Togede vreseliken brant,</l>
<l n="20">Ende verterde ander lant</l>
<l>Vijf buunre, dat daer bi lach,</l>
<l>Ende wart asscen daermen toesach.</l>
<l>                Inden anderen jaere daer naer</l>
<l>Een raet van Rome, diemen daer</l>
<l n="25">Sempinus bi namen hiet,</l>
<l>Also alst senaturscap ghebiet,</l>
<l>Nam groot here, ende voer striden</l>
<l>Up lieden, die indien tiden</l>
<l>Pitences indiere wilen hieten,</l>
<l n="30">Die hem belopen niet en lieten,</l>
<l>Sine quamen up hem ter were</l>
<l>- Elke scare hadde groet here -</l>
<l>Ende naecten met haren scaren.</l>
<l>Alsi so naer quamen gevaren</l>
<l n="35">Deen den anderen, dat hem dochte</l>
<l>Dat deen in dander scieten mochte,</l>
<l>Wart ginder ruusscinge so groot.</l>
<l>Die erde verbevede ende verscoot</l>
<l>Also, dat aldaer ter stede</l>
<l n="40">Van miracle ende van wondere mede</l>
<l>Beede die scaren waren versaget,</l>
<l>Ende hem dies stridens wanhaget.</l>
<l>Ten lesten setten si die orssen te lope,</l>
<l>Ende vielen daer te hope.</l>
<l n="45">Dat was een sere droeve strijt;</l>
<l>Want daer bleven in genen tijt</l>
<l>So menech man in beden siden,</l>
<l>Dattem vernoyen mochte dat striden,</l>
<l>Ende het met rechte wesen mochte,</l>
<l n="50">Dat om sulken wijch onsochte</l>
<l>Wel die erde mochte beven.</l>
<l>Lettel Romeinen, diere bleven,</l>
<l>Behilden den zeghe daer,</l>
<l>Ende quamen thuus van herten swaer.</l>
</div>
<div type="subchapter"><head type="subchapter">Van Pyrrus, coninc van Egypten. XVIII.</head>
<l>                Tien selven tiden so ghevel,</l>
<l>Dat coninc Pyrrus also wel,</l>
<l>Die in Epyre crone drouch,</l>
<l>In Machedone met eeren slouch</l>
<l n="5">Antygonus, die de crone</l>
<l>Drouch int lant van Machedone.</l>
<l>Na Alexanders ellefste jaer,</l>
<l>Verwan met orlogen swaer.</l>
<l>Oec dwanc hi te sulken dinghen</l>
<l n="10">Die Machedone, dat sine ontfingen.</l>
<l>                Dese Pyrrus was sere vroet</l>
<l>Lant te winne ende goet;</l>
<l>Maer hine conste no en dochte</l>
<l>Niet, hoe hijt behouden mochte;</l>
<l n="15">Want hi hadde gewonnen Ytale,</l>
<l>Ende [was] daer ute geslegen altemale</l>
<l>[Bi] Marcus Curius ende verdreven,</l>
<l><pb n="1,194"/> Alse hier voren es bescreven.</l>
<l>                In Philadelphus XVste jaer</l>
<l n="20">Was Erastratus, dats waer,</l>
<l>Van fysiken so sere vroet,</l>
<l>Dat hi anden puls verstoet,</l>
<l>Of een mensce was ziec van minnen;</l>
<l>Ende dit dede hi bekinnen.</l>
<l n="25">Daer hi teens coninx tafle sat,</l>
<l>Ende hi met sinen sone at,</l>
<l>Die ziec was, haddi talre stont</l>
<l>An sinen puls den vingher, omme cont</l>
<l>Van sinen evele te sine.</l>
<l n="30">Nu mercti, alse hem pine</l>
<l>Aneginc, slouch hem de puls sere,</l>
<l>Ende alse nu sette hi hem ten kere,</l>
<l>Ende wart sachte ende goet.</l>
<l>So dat die wise man verstoet,</l>
<l n="35">Alse des coninx wijf uteghinc,</l>
<l>Mercti dat dien jongelinc</l>
<l>Sijn puls was sachte ende goet;</l>
<l>Ende alsoe dan incomen bestoet,</l>
<l>Verscoot hem die puls harde sciere,</l>
<l n="40">Rechts nader herten maniere.</l>
<l>Doe maecte hijs den vader vroeder,</l>
<l>Dat h minde die stiefmoeder,</l>
<l>Entie vader gaf hem twijf,</l>
<l>Die hi minde alse sijn lijf,</l>
<l n="45">Ende hadde twijf liever te verliesene</l>
<l>Dan sijns soens doot te kiesene.</l>
</div>
<div type="subchapter"><head type="subchapter">Vanden stride van Kartagho. XIX.</head>
<l>                In Philadelphus XXste jaer</l>
<l>So wart viantscepe zwaer</l>
<l>Tusscen Rome ende Cartagho,</l>
<l>Dies menech man wart onvro.</l>
<l n="5">Die van Rome streden met scepen,</l>
<l>Ende versloegen ende begrepen</l>
<l>Die van Carthago, ende wonnen mede</l>
<l>Up Affrike met mogenthede</l>
<l>C steden, seget Eusebius.</l>
<l n="10">Maer dorloge besceet aldus</l>
<l>Orosius, ende vertellet al,</l>
<l>Dat die oude Hanibal</l>
<l>Met LXX grotere hooftscepen</l>
<l>Ytalen hadde al begrepen,</l>
<l n="15">Ende woestet bider zee ende bi na al,</l>
<l>Ende in Rome wart groot gescal.</l>
<l>                Een Azina Cornelius</l>
<l>Ende een Gayus Duilus</l>
<l>Waren raetsmanne vander stede,</l>
<l n="20">Ende droughen aldie mogenthede.</l>
<l>Deen seide ten heren al,</l>
<l>Dat men scepe maken sal,</l>
<l>Omme hem te verdrivene te bet.</l>
<l>Duilus wort hier toe gheset,</l>
<l n="25">Ende hevet die zee begrepen</l>
<l>Met C ende met XXX scepen,</l>
<l>Die binnen LXXX daghen waren</l>
<l>Gereet, dat mer in mochte varen.</l>
<l>Cornelius die haddere mede</l>
<l n="30">C ende XVI tiere stede,</l>
<l>Ende voer in Lippera met desen,</l>
<l>Daer hi vernam Hanibal wesen,</l>
<l>Die hem anespreken dede</l>
<l>In manieren van vrede.</l>
<l n="35">Daer beginc Hanibal dorperlike,</l>
<l>Na die valscheit van Affrike,</l>
<l>Corneliuse, ende heeftene gevaen</l>
<l>Ende in vangnessen ghedaen.</l>
<l>Gayus Duilus horde dit:</l>
<l n="40">Hi ghebiet mede ende bit</l>
<l>Al dat hi geleesten mach,</l>
<l>Ende hevet up eenen dach</l>
<l>Haniballe aldaer begrepen</l>
<l>Met C ende LXX scepen,</l>
<l n="45">So dat si quamen si twee,</l>
<l>Ende vochten uptie zee</l>
<l>Met scepen eenen swaren wijch.</l>
<l>Aldaer wart in ghenen prijch</l>
<l><pb n="1,195"/> Hanibal onderghedaen.</l>
<l n="50">Van LXX scepen, sonder waen,</l>
<l>Wartere XXX ghevaen alleene;</l>
<l>Dandere worden alle ghemeene</l>
<l>Some verdronken, some verbrant;</l>
<l>Tfolc wart versleghen metter hant</l>
<l n="55">III dusentech daer, ende ghevaen</l>
<l>Also vele, alse wi verstaen.</l>
<l>Hanibal es cume alleene</l>
<l>Ontfaren met eenen bote cleene.</l>
<l>Van desen Duilus so seghet</l>
<l n="60">Jheronimus, diene pleghet</l>
<l>Dwellus te noemene al,</l>
<l>Dat hi hem eerste dat gheval</l>
<l>Vant met scepe te winne lof</l>
<l>Eersten inden Roemschen hof.</l>
<l n="65">                Men gaf desen eene maghet,</l>
<l>Alse hi out was ende ghedaghet,</l>
<l>Die suverste verre ende na,</l>
<l>Ende hiet bi namen Ylia;</l>
<l>Nochtan was hi inde stede,</l>
<l n="70">Ende ghenen mesprijs men an haer leide,</l>
<l>Ende dese hilt hare oint onbesmet</l>
<l>Hare reine na mageden wet.</l>
<l>                Dese, alse hi wart out ende tebroken,</l>
<l>Wart hi van eenen versproken,</l>
<l n="75">Dat hem qualike roke de mont.</l>
<l>Thuus quam hi ter selver stont,</l>
<l>Ende seide tsinen wive: "Twij</l>
<l>Ne haddi geseit tote mi,</l>
<l>Dat mi dese lac anelaghe?</l>
<l n="80">Ic hadt gebetert in enen daghe."</l>
<l>- "Minne," sprac soe, "ic hadt gedaen;</l>
<l>Maer ic waende, al sonder waen,</l>
<l>Dat alle der manne monde</l>
<l>Also roken talre stonde."</l>
<l n="85">Dit wijf salmen prisen danne,</l>
<l>Die dus lettel wiste van manne.</l>
</div>
<div type="subchapter"><head type="subchapter">Van Regulus van Rome. XX.</head>
<l>                Hier naer quam Regulus van Rome,</l>
<l>Dien bevolen was, alsic gome,</l>
<l>Dat orloghe van Affrike,</l>
<l>Ende quam ghevaren ridderlike</l>
<l n="5">Metten Romeinen up eene riviere.</l>
<l>Alsemen daer na die maniere</l>
<l>Watren soude na dien noot,</l>
<l>Een serpent utermaten groot</l>
<l>Heefter daer vele verswolghen.</l>
<l n="10">Regulus die wart verbolghen,</l>
<l>Ende hietere al tfolc up gebieden;</l>
<l>Maer het doodde [vele] vanden lieden,</l>
<l>Ende so staerc was hem sijn vel,</l>
<l>Datmen altoes niewet wel</l>
<l n="15">Met ghenen spiete can dorsteken.</l>
<l>Doe hiet hijt den lieden breken</l>
<l>Met enen werke, dat mer toe stelde,</l>
<l>Also dat men die beeste velde,</l>
<l>Ende men hem die leden brac,</l>
<l n="20">Ende onder inden buke doot stac.</l>
<l>Sijn vel was te Rome ghesent</l>
<l>Over een selsiene prosent,</l>
<l>Ende was lanc, dus eist bekent,</l>
<l>Hondert ende XX voete mede.</l>
<l n="25">                Regulus hadde sinen onvrede</l>
<l>Jeghen drie heren emmermee:</l>
<l>Dat waren Hasdruballe twee</l>
<l>Ende Haniscar, die mede dor das</l>
<l>Ute Cysilien ontboden was.</l>
<l n="30">Jeghen desen dat hi vacht</l>
<l>Vreselike met siere cracht.</l>
<l><pb n="1,196"/> Hi slouch af indien wighe dan</l>
<l>Dien van Cartagho XVII<hi rend='sup'>M</hi> man;</l>
<l>V<hi rend='sup'>M</hi> vinc hiere met machte,</l>
<l n="35">Ende daer toe olyfante achte.</l>
<l>Oec dede hi onder met mogentheden</l>
<l>LXXXII grotere steden.</l>
</div>
<div type="subchapter"><head type="subchapter">Hoe Regulus wart gevaen. XXI.</head>
<l>                Die van Cartago dit versien,</l>
<l>Si moeten den Romeinen ontflien,</l>
<l>Of hem verweren: dus staet onscone.</l>
<l>Exantipus van Lacedemone</l>
<l n="5">Hebben si ghenomen over hoeftman,</l>
<l>Ende in Spaengen hebsi nochtan</l>
<l>Omme groot soccoers gesent,</l>
<l>Ende in Gallen al ommetrent.</l>
<l>Exantipus die nam den strijt,</l>
<l n="10">Die vijf dusent ridders hadde ter tijt.</l>
<l>Die Romeine inden nijtspele</l>
<l>Verloren daerbi alte vele;</l>
<l>Want hare lieden waren ghevelt</l>
<l>XXX<hi rend='sup'>M</hi> daer upt velt.</l>
<l n="15">Regulus, die edele vorste,</l>
<l>Diet al aventuren dorste,</l>
<l>Wart mettem L sten ghevaen,</l>
<l>Ende in vangnessen ghedaen.</l>
<l>Dese zeghe van Kaertago,</l>
<l n="20">Dies si waren seere vro,</l>
<l>Die was in dit Xste jaer,</l>
<l>Dat si eerst orloghe zwaer</l>
<l>Uptie Romeine beghonden.</l>
<l>Exantipus ontsach tien stonden</l>
<l n="25">Die wandele aventure te waren,</l>
<l>Ende liet den strijt ende es thuus gevaren;</l>
<l>Want hi vruchte ende dochte,</l>
<l>Dat daventure keren mochte.</l>
<l>                In desen tiden was ghesien</l>
<l n="30">Catoron die philosophien,</l>
<l>Die vele goets te gader brochte,</l>
<l>Ende een stic gouds daer mede cochte,</l>
<l>Ende warp indie zee aldat,</l>
<l>Ende seide: "Vare, verdoemet scat</l>
<l n="35">Ic saldi verdrinken te voren,</l>
<l>Dattu mi niet en souts versmoren;"</l>
<l>Omme dat hi niet sinen moet</l>
<l>Indie leringhe ende indat goet</l>
<l>Ghehouden conste, vroe no spade,</l>
<l n="40">Hine moeste int ende nemen scade.</l>
</div>
<div type="subchapter"><head type="subchapter">Hoe Paulus vechten voer up Affrike. XXII.</head>
<l>                Alse die mare te Rome quam,</l>
<l>Menech was erre ende gram</l>
<l>Omme tmesfal van Regulus.</l>
<l>Doe wart Paulus Emulus</l>
<l n="5">Ende een, die Fulvius hiet mede,</l>
<l>Doverste raet vander stede,</l>
<l>Die doe best geboren waren.</l>
<l>Die senaturen hietense varen</l>
<l>Met scepen ende met groten here</l>
<l n="10">In Affrike te doene were.</l>
<l>CCC scepen hebben si ghenomen</l>
<l>Ende sijn tote Clipia comen,</l>
<l>Dits in Affrike eene stede.</l>
<l>Hem quamen te gemoete mede</l>
<l n="15">Die van Kartago, alsi mochten,</l>
<l>Die even vele scepe brochten.</l>
<l>Daer ne was verste te genen tiden,</l>
<l>Men moeste daer te scepe striden.</l>
<l>Die van Kartago worden begrepen.</l>
<l n="20">C ende IIII van haren scepen</l>
<l>Die worden inden strijt verdaen,</l>
<l>Ende XXX wordere daer ghevaen,</l>
<l>Ende XXXV dusent man</l>
<l>Bleven daer verslegen nochtan.</l>
<l n="25">Die Romeinen die verloren</l>
<l>Daer IX scepe, alse wijt horen,</l>
<l>Ende XI hondert man tier tijt.</l>
<l>                Echt gheviel daer naer een strijt</l>
<l>Bi Clipia die selve stat.</l>
<l n="30">Die van Affrike worden mat,</l>
<l><pb n="1,197"/> Ende lieten inden stride dan</l>
<l>Anderwaerf XI<hi rend='sup'>M</hi> man.</l>
<l>Daer naer souden die Roemsche heren</l>
<l>Te Rome metten rove keren,</l>
<l n="35">Ende worden indie zee vervondert.</l>
<l>XX scepe ende twee hondert</l>
<l>Lieten si inder zee vloede</l>
<l>Metten volke ende metten goede;</l>
<l>LXXI quamer ant lant,</l>
<l n="40">Die uteworpen metter hant</l>
<l>Al tgoet dat si hadden in,</l>
<l>Ende al omme des lijfs ghewin.</l>
</div>
<div type="subchapter"><head type="subchapter">Van Mettellus ende Hasdrubal. XXIII.</head>
<l>                Na dit verlies, na desen toren,</l>
<l>Hebben die van Kartago vercoren</l>
<l>Hasdruballe tenen niewen here,</l>
<l>Om te wrekene van haren sere,</l>
<l n="5">Ende ghaven hem te helpen sciere</l>
<l>C ende XXX elpendiere</l>
<l>Ende ridderen XXX<hi rend='sup'>M</hi> mee,</l>
<l>Ende sendetse over die zee</l>
<l>In Cesile, daer uptien dach</l>
<l n="10">Mettellus metten Romeinen lach.</l>
<l>Te hant so nam hi den strijt.</l>
<l>Mettellus, die sijns niet vermijt,</l>
<l>Die vant eenen goeden raet,</l>
<l>Ende heet dat men teersten slaet</l>
<l n="15">Die olyfante ende verjaghe.</l>
<l>Dus wan hi up ghenen daghe</l>
<l>Den strijt met behendichede,</l>
<l>Entie van Kartago der stede</l>
<l>Lieten daer XX<hi rend='sup'>M</hi> man.</l>
<l n="20">Indien strijt bleven nochtan</l>
<l>Elpendiere gesleghen doot</l>
<l>XXVI staerc ende groot,</l>
<l>Ende gevaen hondert ende viere.</l>
<l>Doe leedemen die elpendiere</l>
<l n="25">Dore dat lantscap van Ytale,</l>
<l>Omme mare te makene ende tale,</l>
<l>Dat sulke diere die Roemsce heren</l>
<l>Uptie van Kartago wonnen met eeren.</l>
<l>Hasdrubal die es te waren</l>
<l n="30">Cume met lettel volx ontfaren;</l>
<l>Ende alse Kartago wiste die mare,</l>
<l>Daden sine bannen openbare</l>
<l>Uten lande omme dat verlies,</l>
<l>Al en mochte hi niet dies.</l>
<l n="35">                Nu sijn die van Kartago moede,</l>
<l>Ende peinsden om pays als de vroede.</l>
<l>Regulus wilden si senden daer,</l>
<l>Dien si ghevaen hadden V jaer,</l>
<l>Met anderen boden vander stede;</l>
<l n="40">Maer eer daden si hem sweren mede,</l>
<l>Dat hi weder soude keren;</l>
<l>Ende hadde hijt ontseit den heren,</l>
<l>Hi waers wel achter bleven:</l>
<l>Dus en was hire niet toe verdreven.</l>
<l n="45">Dus es hi te Rome gevaren</l>
<l>Metten anderen inder scaren.</l>
<l>Daer was gesproken onderlinge</l>
<l>Omme vrede ende omme vele dinge,</l>
<l>Ende men die ghevangene gave</l>
<l n="50">Deen omme dandere of om have.</l>
<l>Regulus sprac openbare</l>
<l>Vorden raet van Rome dare:</l>
<l>"Wattan, al bem ic ghevaen,</l>
<l>Daer omme sone laet niet gaen</l>
<l n="55">Deene ghevane omme dandre,</l>
<l>Hoe els die aventure wandre;</l>
<l>Want hennes orborlijc no goet</l>
<l>Der stat van Rome, seit mijn moet."</l>
<l>Hier ane hilden hem die senature.</l>
<l n="60">Nu mochte Regulus wel ter cure</l>
<l>Ghebleven te Rome sijn na desen,</l>
<l>Haddi loghenare willen wesen!</l>
<l>Neen hi, hi keerde in Affrike,</l>
<l>Daer hi ghedoot was bitterlike</l>
<l n="65">Omme den raet dien hi riet;</l>
<l>Want men een hout halen hiet,</l>
<l>Daer hi cume mochte staen:</l>
<l>Al daer in so dedemenne gaen.</l>
<l>Dat was met naglen dorsleghen</l>
<l n="70"><pb n="1,198"/> Al omme sinen live jeghen,</l>
<l>Dat hi te gheere zide en weke,</l>
<l>Hine moeste hebben menegen steke.</l>
<l>Die ogelede sneden si hem af mettien,</l>
<l>Dat hi waken moeste ende zien.</l>
<l n="75">Dus dede Regulus sware doot</l>
<l>Doer eere ende dor trouwe groot.</l>
</div>
<div type="subchapter"><head type="subchapter">Van Filadelphus mogenthede. XXIIII.</head>
<l>                Alse Filadelphus hadde gewesen</l>
<l>In Egypten, alse wi lesen,</l>
<l>Coninc XXIX jaer,</l>
<l>Drouch in Surien crone, dats waer,</l>
<l n="5">Coninc Teos Anthyocus</l>
<l>XV jaer, wi lesent dus.</l>
<l>Dese hadden wijch ende parlemente</l>
<l>Met alden volke van Oriente.</l>
<l>Doe dese strijt lange hadde gestaen,</l>
<l n="10">So waser een ende an gedaen;</l>
<l>Want Phyladelphus siere dochter gaf</l>
<l>Antyochus: dus stonden si af</l>
<l>Des orloghens ende hadden vrede.</l>
<l>                Philadelfus, leestmen mede,</l>
<l n="15">Die was mogender, alsict las,</l>
<l>Dan Socher sijn vader was.</l>
<l>Die ystorie ons te wetene doet,</l>
<l>Dat hi orloghers te voet</l>
<l>Hadde twee hondert dusent man,</l>
<l n="20">Ende tors XX dusent nochtan,</l>
<l>Ende II<hi rend='sup'>M</hi> waghenen ghereet,</l>
<l>Daer men mede tien tiden street,</l>
<l>Ende oec CCC elpendiere,</l>
<l>Die hi na die Indsce maniere</l>
<l n="25">In Etyopen alre eerst cochte</l>
<l>Ende int lant van Egypten brochte,</l>
<l>Ende V hondert galeiden mede</l>
<l>Ende L, daermen mede strede,</l>
<l>Alse hem dorloghe begrepe,</l>
<l n="30">Ende daertoe dusent spisescepe;</l>
<l>Van goude ende van selvere so rike,</l>
<l>Dat het was ongelike;</l>
<l>Van coren rente so voersien,</l>
<l>Dat gheen wanen was te dien.</l>
<l n="35">                In Philadelphus XXXVIIIste jaer</l>
<l>Gesciede verlies harde zwaer</l>
<l>Tote Rome indie port.</l>
<l>Die Tybere wies weder ende vort,</l>
<l>Want ghereinet hadde so vele,</l>
<l n="40">Dat het ginc al uten spele.</l>
<l>Soe vellede die huse ter neder,</l>
<l>Die voert stonden ende weder</l>
<l>In dat pleine vander stede.</l>
<l>                Hier naer eene andere plage mede:</l>
<l n="45">Een brant, dies men en wiste wane,</l>
<l>Die begonste up te ghane</l>
<l>Ende verbrande huus ende man,</l>
<l>Kindre ende wijf nochtan,</l>
<l>Ende maecte tasschen ente stove</l>
<l n="50">Tgoet, dat met groten love</l>
<l>Ende met zeghe ende met prighe</l>
<l>Gewonnen was in menegen wighe.</l>
<l>                Indie maerct stont een tempel binnen</l>
<l>In Vesten eere der godinnen,</l>
<l n="55">Die Eneas van Troien brochte.</l>
<l>Soe was die haer selven en mochte</l>
<l>Haer ghehelpen vorden brant;</l>
<l>Maer Mettallus die gheprant,</l>
<l>Hare bisscop, hare ende andere gode</l>
<l n="60">(Want hi lietse verbernen node)</l>
<l>Ende ontdrouchse altehant;</l>
<l>Doch was hals ende aerm verbrant.</l>
</div>
<div type="subchapter"><head type="subchapter">Van Evergetes, Philadelfus broeder. XXV.</head>
<l>                Doe Tholomeus die here groot,</l>
<l>Die Philadelfus hiet, was doot,</l>
<l>Wart Tholomeus Evergetes</l>
<l><pb n="1,199"/> In Egypten here, sijt seker des,</l>
<l n="5">Ende was Philadelphus broeder.</l>
<l>Dese wart sijns lands behoeder;</l>
<l>Want hi dorstreet ende onderdede</l>
<l>Surien ende Azia mede;</l>
<l>Ende oec haelde dese Evergetes</l>
<l n="10">Die goden, die wilen Cambices</l>
<l>Int lant van Egypten nam,</l>
<l>(Dit was dat den lieden bequam)</l>
<l>Ende brochte die gode ende groten roof</l>
<l>Ute Persen, des hebt geloof.</l>
<l n="15">XXVI jaer te lone</l>
<l>So drouch hi de coninccrone.</l>
<l>                In sijn XIXste jaer</l>
<l>So rees eene orloghe swaer</l>
<l>Tusscen Rome enten Gallen;</l>
<l n="20">Maer die Gallen moesten vallen,</l>
<l>Want si verloren oec wel daer</l>
<l>XL dusent volx wel naer.</l>
<l>                Oec in sijn XXIIIIste jaer</l>
<l>Begonde echt orloghe swaer</l>
<l n="25">Tusscen Rome ende Kartago,</l>
<l>Dies menege vrouwe wart onvro.</l>
<l>Vorden coemst vanden nijtspele</l>
<l>Gescieden vortekene vele,</l>
<l>Die som bescrivet Orosius,</l>
<l n="30">Ende som sente Valerius.</l>
<l>                Te Rome so sprac eene coe,</l>
<l>Ende het reinde vleesch daertoe;</l>
<l>Doe quamen voglen diet namen,</l>
<l>Ende dat liggende bleef te samen</l>
<l n="35">Ne rooc niet noch ontkeerde cleene;</l>
<l>In Pyseinen reindet steene;</l>
<l>In Gallen staerf een wijf daertoe</l>
<l>Eenen man tswert uten scoe;</l>
<l>In Cesile, alsict verstoet,</l>
<l n="40">So zweetten II scilden bloet,</l>
<l>Ende daermen coren sneet, dats waer,</l>
<l>So wart bloedich daer elc aer.</l>
<l>                Sente Augustijn lyet das,</l>
<l>Dat die coe sprac, alsict las,</l>
<l n="45">Ende soe seide: "Merke ende ghome,</l>
<l>Ende hoet di noch nauwe, Rome!"</l>
<l>Oec spreect hi te desen saken,</l>
<l>Dat die kindere worde spraken,</l>
<l>Al daerse die moeder drouch;</l>
<l n="50">Ende dat oec hinnen ende wijf genouch</l>
<l>Hanen worden ende man.</l>
<l>Nu naket hier grote plage vort an.</l>
</div>
<div type="subchapter"><head type="subchapter">Van Hanibal van Carthago. XXVI.</head>
<l>                In Evergetes XXVIste jaer</l>
<l>Was eene erdbeve so swaer</l>
<l>In Rodos, dat Colosus vel,</l>
<l>Ende was een beelde gemaect wel,</l>
<l n="5">Mettalijn, dats de werelt wondert,</l>
<l>XXVI voete hooch ende hondert.</l>
<l>Hoe ment gerechte up ende neder,</l>
<l>Hoe ment gegoot vort ende weder,</l>
<l>Sine grootheit, sine lingde beede,</l>
<l n="10">Wanic dat nie man besceede.</l>
<l>Dat es der VII wondere een,</l>
<l>Dat oint die zonne besceen.</l>
<l>                Int selve jaer quam Hanibal</l>
<l>Van Kartago; berch ende dal</l>
<l n="15">Woeste hi in Spaengen lant:</l>
<l>Hi wilt al hebben in sire hant.</l>
<l>Sagunsen, eene edele stede,</l>
<l>Besat hi inden lande mede,</l>
<l><pb n="1,200"/> So dat hem die spise ontginc.</l>
<l n="20">Doe aten si, dats vremde dinc,</l>
<l>Hare dode, si die daer leven;</l>
<l>Nochtanne en willen sise niet upgeven;</l>
<l>Maer si maecten enen brant</l>
<l>Midden indie stat te hant,</l>
<l n="25">Daer in worpen si hare dode.</l>
<l>Also gewillichlike ende niet node</l>
<l>Verbernden si hem, want si na desen</l>
<l>Niet gevangen wilden wesen:</l>
<l>Hiertoe heefse Hanibal verdreven.</l>
<l n="30">Sente Augustijn heeft bescreven,</l>
<l>Doe te Rome quam die mare,</l>
<l>Dat Hanibal so machtech ware,</l>
<l>Senden si hare boden daer.</l>
<l>Onwerdelike ende openbaer</l>
<l n="35">Meshandelt so sende hise dane:</l>
<l>Dus gaet Rome dorloge ane.</l>
</div>
<div type="subchapter"><head type="subchapter">Van Filopater, coninc van Egypten. XXVII.</head>
<l>                Evergetes die verstaerf,</l>
<l>Ende tlant van Egypten verwarf</l>
<l>Een sijn sone, die hiet aldus</l>
<l>Philopater Tholomeus,</l>
<l n="5">Ende was XVII jaer</l>
<l>Coninc int lant, wet vorwaer.</l>
<l>Dese Philophator met sinen genoten</l>
<l>Vacht jegen Antyochus den groten,</l>
<l>Die coninc van Surien was</l>
<l n="10">Ende van Azia, alsict las;</l>
<l>Ende Anthyocus die verwan,</l>
<l>So dat hi afnam den man</l>
<l>Der Jueden lant: dus mincti trike</l>
<l>Van Egypten sere jammerlike.</l>
<l n="15">                Dese Anthyocus die nam al uut</l>
<l>Vanden Jueden den tribuut,</l>
<l>Die Philadelfus quite scout,</l>
<l>Ende dede pine menechfout</l>
<l>Dien lande, so dat die clage quam</l>
<l n="20">Te Rome, ende ment daer vernam;</l>
<l>Want Rome begonste in desen</l>
<l>So groot ende so machtich wesen,</l>
<l>Dat die heren van over mere</l>
<l>Ontsaghen dat Roemsche here.</l>
<l n="25">                Doe waren over zee ghesint</l>
<l>Twee vrome Roemeine wel bekint:</l>
<l>Deen was Cypio Affricaen,</l>
<l>Ende dander Cypio Nascicaen,</l>
<l>Die so machtech quamen int lant,</l>
<l n="30">Dat si hem sweren daden te hant</l>
<l>Sine orloghe te beghevene;</l>
<l>Ende omme in sekerheit te levene,</l>
<l>Namen si van hem ghisel om tgone</l>
<l>Sileucus, sinen outsten sone,</l>
<l n="35">Dien hi sijnt verwisselen dede,</l>
<l>Ende sendde te Rome in die stede</l>
<l>Te wiselne sijn joncste kint</l>
<l>Antyochus, ende verbint</l>
<l>Ghisel te sine al sijn leven,</l>
<l n="40">Wildmen hem den outsten geven.</l>
<l>                Hier naer Anthyocus de grote</l>
<l>Voer in Perci ende sine genote,</l>
<l>Omme te winne lant ende scat;</l>
<l>Ende alsi quamen teere stat</l>
<l n="45">Inden tempel Nanee,</l>
<l><pb n="1,201"/> Beloveden hem die papen mee</l>
<l>Scats dan gelovede sijn moet.</l>
<l>Doe soudi ingaen besien tgoet.</l>
<l>Daer bleef hi doot ende sijn raet mede;</l>
<l n="50">Want si ontledene daer ter stede,</l>
<l>Ende worpen die sticken den here,</l>
<l>Dat danen keerde sonder were.</l>
</div>
<div type="subchapter"><head type="subchapter">Hoe Hanibal te Rome waert trac. XXVIII.</head>
<l>                Hanibal, die noit van kinde</l>
<l>Die stede van Rome ne minde,</l>
<l>(Ja, doe hi out was IX jaer,</l>
<l>Leestmen, dat hi sprac vorwaer,</l>
<l n="5">Daer dat mul uptie erde lach:</l>
<l>"Goet pays sal sijn uptien dach</l>
<l>Tusscen Rome ende Carthago,</l>
<l>Alse dese stat es gemaect so</l>
<l>Te pulvere clene alse dit sant,"</l>
<l n="10">Dat hi tart aldaer upt lant,</l>
<l>Nu so trac hi metter vaert</l>
<l>Van Spaengen te Rome waert,</l>
<l>Ende hevet sijn volc doen leeden</l>
<l>Over die berghe, die versceeden</l>
<l n="15">Spaengen ende tlant van Gallen,</l>
<l>Die jegen hem waren met allen,</l>
<l>So dat si vochten inder waerde,</l>
<l>Maer hi hilt den wech metten swaerde.</l>
<l>Binnen X dagen quam hi wale</l>
<l n="20">Toten berghe van Ytale,</l>
<l>Dat sijn die berghen van Monju.</l>
<l>Hi verstreet, dat seggic u,</l>
<l>Die Gallen die anden berghe saten,</l>
<l>Ende maecte sine straten</l>
<l n="25">Met viere ende met ysere mede,</l>
<l>Want hi die roetse verhouwen dede.</l>
<l>Indie montaenge was hi IIII dage.</l>
<l>Inden vijften, dans gene saghe,</l>
<l>Quam hi weder inden dale,</l>
<l n="30">In dat pleine van Ytale.</l>
<l>Hondert dusent ende XX<hi rend='sup'>M</hi> mede</l>
<l>Haddi voethers daer ter stede,</l>
<l>Ende tors XX<hi rend='sup'>M</hi> man.</l>
<l>Doe Hanibal tplein gewan,</l>
<l n="35">Quam hem Cypio te gemoete</l>
<l>Metten Romeinen sonder groete,</l>
<l>Ende vacht up hem bi Pavien;</l>
<l>Maer die Romeine moesten lijen,</l>
<l>Want al meest haer grote here</l>
<l n="40">Dat bleef doot daer indie were.</l>
<l>Sypio wart selve gewont,</l>
<l>Ende ware doot bleven daer ter stont,</l>
<l>Hen hadde alleene ghedaen</l>
<l>Sijn neve Cypio Affricaen.</l>
<l n="45">                Echt daer naer up ere rivieren</l>
<l>Quam die Cypio met banieren,</l>
<l>Ende began noch eenen strijt,</l>
<l>Ende bleef verwonnen in corter tijt</l>
<l>Ende al meest sijn here doot,</l>
<l n="50">So dat hi selve cume ontscoot.</l>
</div>
<div type="subchapter"><head type="subchapter">Hoe Sempronius den wijch verloos. XXIX.</head>
<l>                Sempronius lach tiere wilen</l>
<l>Met groten here in Cycilen,</l>
<l>Ende horde sijns gesellen verlies.</l>
<l>Droeve sere was hi dies,</l>
<l n="5">Ende es uut Cycile gevaren</l>
<l>Vechten jegen Hanibals scharen,</l>
<l>So dat hi Haniballe vant</l>
<l>Up de selve riviere, up tselve lant,</l>
<l>Daer dander wijch ghevochten waert.</l>
<l n="10">Hi bestont den wijch metter vaert,</l>
<l>Ende verloos al dat hi brochte,</l>
<l>So dat hi cume ontriden mochte</l>
<l>Alleene, ende daer up die stont</l>
<l><pb n="1,202"/> So wart Hanibal ghewont.</l>
<l n="15">                Daer naer so soudi henen riden</l>
<l>Met sinen here in lentijn tiden</l>
<l>Over die berghen Appennijn.</l>
<l>Aldaer wart dat here sijn,</l>
<l>Menech man ende menege beeste,</l>
<l n="20">Beede van couden ende van tempeeste,</l>
<l>So bedorven binnen tween daghen,</l>
<l>Dat si daer vervorsen laghen.</l>
<l>Sijn olyfanten, staerc ende groot,</l>
<l>Bleven bi naer alle doot.</l>
<l n="25">                Binnen desen dat dit mesfal</l>
<l>Lach up dien van Rome al,</l>
<l>Ende Cypio, die stoute here,</l>
<l>Twee waerven was gesconfiert sere,</l>
<l>Was een sijn broeder met groten here</l>
<l n="30">In Spaengen, daer hi oec vant were,</l>
<l>Ende verwan daer menegen strijt,</l>
<l>Ende vinc daer ter selver tijt</l>
<l>Magoene, enen here van Affrike,</l>
<l>Hanibals vrient, die sere was rike.</l>
<l n="35">                Ende doe was te Rome in die stede</l>
<l>Niewe tekene gesien mede;</l>
<l>Want die zonne minderen dochte,</l>
<l>Dat wonder es hoet wesen mochte.</l>
<l>Oec sach menech man daer ane,</l>
<l n="40">Dat die zonne vacht entie mane,</l>
<l>Ende oec sachmen wonders mee:</l>
<l>Indien daghe manen twee.</l>
</div>
<div type="subchapter"><head type="subchapter">Van Flamineus ende Hanibal. XXX.</head>
<l>                Echt so setten hem ter were</l>
<l>Jegen dat Affrijcsce here</l>
<l>Die Romeine, ende hebben gesint</l>
<l>Flaminium, enen here bekint</l>
<l n="5">Van wijsheden ende van mogentheden;</l>
<l>Ende Hanibal, vul van scalcheden,</l>
<l>Hevet vernomen waer hi lach,</l>
<l>Ende haestem nacht ende dach,</l>
<l>Hoe hi comen moge te dien,</l>
<l n="10">Dat hine besta onversien.</l>
<l>In den lentijn ten beghinne</l>
<l>So mict hi in sinen zinne</l>
<l>Up hem te comene al rasch,</l>
<l>Dor brouc te vaerne ende dor marasch</l>
<l n="15">Bi eere rivieren, die Samos heet;</l>
<l>Maer hine proevet noch en weet,</l>
<l>Dat die brouc es diep ende sochte.</l>
<l>Sijn here hi upten woch brochte,</l>
<l>Entie mersche roken begonde,</l>
<l n="20">So dat deen den anderen en conde</l>
<l>Vanden roke niet gesien.</l>
<l>Dies so moeste hem gescien,</l>
<l>Dat hi verloos daer uptie stede</l>
<l>Vele beesten ende volx mede,</l>
<l n="25">So dat hi up enen olyfant,</l>
<l>Want hire els mee en hadde in tlant,</l>
<l>Uten roke ontreet upt droghe;</l>
<l>Doch verloos hi daer een oge,</l>
<l>Daer hi ziec in hadde gewesen.</l>
<l n="30">Dus so wart hi blent in desen</l>
<l>Van wakene ende van ander pine.</l>
<l>Teerst dat hi quam bi Flaminine,</l>
<l>Bernede hi omme hem dat lant;</l>
<l>Want hi wilde sinen viant</l>
<l n="35">Doen vechten ende comen te stride.</l>
<l>Doe worden die Romeine onblide;</l>
<l>Want Hanibal entie sine</l>
<l>Hadden ommeringet Flaminine,</l>
<l>Ende sloughent al up clene ende groot.</l>
<l n="40">Die prince blever selve doot</l>
<l>Met XXV dusent man;</l>
<l>Nochtanne vinc hire vort an</l>
<l>VI<hi rend='sup'>M</hi>, ende hine verloos nemmee,</l>
<l>Hanibal, dan M ende twee.</l>
<l n="45">                Orosius scrivet, datmen vacht</l>
<l>Desen wijch met so groter cracht</l>
<l>Ende daertoe met so groten moede,</l>
<l>Dat des niemen en nam hoede</l>
<l>Vander erdbeven die gesciede;</l>
<l n="50">Want dat wisten vele liede,</l>
<l><pb n="1,203"/> Dat stede vielen ende berge scuerden.</l>
<l>So sere sijt beede aventuerden,</l>
<l>Dat die heren cleene ende groot</l>
<l>Niet en wisten van deser noot.</l>
<l n="55">                Alse te Rome quam die mare,</l>
<l>Entie wijf liepen harentare,</l>
<l>Gemoete een wijf haren sone:</l>
<l>Hi was hare doot geseit de gone.</l>
<l>Doe soene sach, van bliscepen groot</l>
<l n="60">Helsedsoene ende bleef daer doot.</l>
<l>Oec gesciede al tselve mede</l>
<l>Ere andere vrouwen vander stede.</l>
</div>
<div type="subchapter"><head type="subchapter">Van Hanibal ende van Lucius. XXXI.</head>
<l>                Omme dit verlies, om dit gevecht</l>
<l>En bleef niet, sine hebben echt,</l>
<l>Die Romeine, den strijt bestaen.</l>
<l>Hanibal die hadde bevaen</l>
<l n="5">Met sinen here Spaengen lant.</l>
<l>Si senden daerwaert te hant</l>
<l>Enen die hiet Lucius,</l>
<l>Ende eenen Paulus Publius</l>
<l>Ende Terencius Verroene,</l>
<l n="10">Heren wijs ende coene,</l>
<l>Met wel naer al meest de macht,</l>
<l>Die doe hadde de Roemsche cracht;</l>
<l>Want meest alle die senature</l>
<l>Ende alle die edele gebure</l>
<l n="15">Van Rome waren in desen strijt,</l>
<l>Die gevochten was tontijt,</l>
<l>Ende vele bi Verroens haestichede,</l>
<l>Dies daer sinen wille dede.</l>
<l>Indien strijt bleven doot al reine</l>
<l n="20">XLIIII<hi rend='sup'>M</hi> Romeine,</l>
<l>Ende oec nam daer Hanibal</l>
<l>Vanden sinen swaren val.</l>
<l>Daer bleven XX raetsmanne doot,</l>
<l>Heren mogende ende groot;</l>
<l n="25">Senaturen, sonder waen,</l>
<l>Onder doot ende gevaen,</l>
<l>Blevenre XXX up dat velt.</l>
<l>Die over vri edel getelt</l>
<l>Waren, blevenre CCC man;</l>
<l n="30">Ende ridderen te voet nochtan</l>
<l>Blevenre XL dusent doot;</l>
<l>Ridderen tors ende heren groot</l>
<l>Blevenre III<hi rend='sup'>M</hi> ende V hondert.</l>
<l>Verro ontflo, des menech wondert,</l>
<l n="35">Mettem L alleene.</l>
<l>Hanibals joie en was niet clene.</l>
<l>Te lijctekene van sinen zeghe</l>
<l>Senddi te Cartago enwege</l>
<l>III mudden vingerline van goude,</l>
<l n="40">Die hi afwan met gewoude</l>
<l>Den edelingen, diere doot waren</l>
<l>Bleven inder Roemscer scaren.</l>
<l>So fier wart hi in dit doen,</l>
<l>Dat vort in sijn pauwelyoen</l>
<l n="45">Sijn lantsman niet mochte gaen;</l>
<l>Ende soude iemen antworde ontfaen,</l>
<l>Dat was bi enen anderen man:</l>
<l>Selve en sprac hi hem niet an.</l>
</div>
<div type="subchapter"><head type="subchapter">Hoe nauwe dat te Rome stont. XXXII.</head>
<l>                Die Romeine droeveden sere,</l>
<l>Ende coren enen Junium here,</l>
<l>Die gaderde here tsinen doene</l>
<l>Als coeps maer IIII legyoene,</l>
<l n="5">Alse elc hadde getellet an</l>
<l>VI<hi rend='sup'>M</hi> VI<hi rend='sup'>C</hi> LXVI man.</l>
<l>Ende dit waren gegaderde scaren;</l>
<l>Want eigine knechten, die scone waren</l>
<l><pb n="1,204"/> Ende staerc, hevet hi gemaect vri,</l>
<l n="10">Ende some, die oec gecocht si,</l>
<l>Hevet hi gevrijet saen,</l>
<l>Ende dedem ridderscap ontfaen.</l>
<l>Wien aernasch oec gebrac,</l>
<l>Die tempelen men upstac,</l>
<l n="15">Ende wapenen, die der gode waren,</l>
<l>Gaf hi sinen naecten scaren.</l>
<l>Die van quaetheit waren gevaen,</l>
<l>Of om scout in prisoen gedaen,</l>
<l>Hevet hi quite al gescouden,</l>
<l n="20">Enten orloge upgehouden.</l>
<l>Ende alse oec die gemeene scat,</l>
<l>Die behorde toter stat,</l>
<l>Verdaen was, gincmen toten scrinen,</l>
<l>Ende men nam der borgers scat met pinen,</l>
<l n="25">Omme te ghevene in zoude.</l>
<l>Poelgen, Calabren dat swoer houde,</l>
<l>Ende dat lant van Principaet</l>
<l>Haniballe; ende an hem gaet</l>
<l>Steden, lant naer altemale</l>
<l n="30">Vanden lande van Ytale.</l>
<l>Dus nauwe eist dien van Rome gescepen,</l>
<l>Ende dus heefse Hanibal begrepen.</l>
<l>Dese wighe, dit ongheval</l>
<l>Ghesciede int lant van Poelien al.</l>
<l n="35">                Sente Augustijn spreect van desen stride:</l>
<l>Al was Hanibal sere blide,</l>
<l>Die den Romeinen sere was wreet,</l>
<l>Hem verdochte doch, doemen street,</l>
<l>Datmen so vele volx verslouch,</l>
<l n="40">Ende sprac doch eens: "Hets genouch."</l>
</div>
<div type="subchapter"><head type="subchapter">Hoe Hanibal Rome wilde winnen. XXXIII.</head>
<l>                Int tienste jaer, alsict vernam,</l>
<l>Dat Hanibal in Ytalen quam,</l>
<l>Trac hi int lant van Principaet</l>
<l>- Up Rome stont al sijn raet -</l>
<l n="5">Ende quam III milen nader stede,</l>
<l>Dat grote vreese van lieden dede.</l>
<l>Al waest vervaert, vrouwen, senature;</l>
<l>Alle liepen si toten mure</l>
<l>Ende daden hem ter were</l>
<l n="10">Indie ghelike van mans here;</l>
<l>So dat hi toetrac entie sine</l>
<l>Toter porten, die hiet Colline,</l>
<l>Ende daer scaerdi sine scaren.</l>
<l>Die raetsmanne van binnen waren,</l>
<l n="15">Nontseiden hem niet den strijt,</l>
<l>Maer si scaerden hem tier tijt.</l>
<l>Ende alse die scaren souden striden,</l>
<l>Ende in hopen van beeden ziden</l>
<l>Omme te winne zege ende ere,</l>
<l n="20">Wart het hachgelende so sere,</l>
<l>Ende reinde so utermaten,</l>
<l>Waest lief of leet, si moestent laten,</l>
<l>Ende elc en wiste wat anders doen</l>
<l>Dan souken stat ende pauwelioen.</l>
<l n="25">                Echt, alse dat weder verghinc,</l>
<l>Ende elc te sinen wapene vinc,</l>
<l>Ende weder trocken te velde,</l>
<l>Reinet so met ghewelde,</l>
<l>Dat dat weder dochte verbieden</l>
<l n="30">Die mogentheit vanden lieden;</l>
<l>Ende elc here sere vervaert</l>
<l>Trac te sinen behoude waert.</l>
<l>Doe seidemen dat Hanibal</l>
<l>Dit den goden tijede al,</l>
<l n="35">Ende seide: "Alsic mochte in woude,</l>
<l>Alsic Rome winnen soude."</l>
<l>                Al was Rome dus altemale</l>
<l>Ende dat lantscap van Ytale</l>
<l>Van Haniballe dus verladen</l>
<l n="40">Ende gevallen in deser scaden,</l>
<l>Si hadden grote mogenthede</l>
<l><pb n="1,205"/> In Grieken ende in meneger stede,</l>
<l>Daer si met groten volke streden</l>
<l>Uptie lande ende uptie steden.</l>
<l n="45">In Spaengen waren II Cypioene,</l>
<l>II Romeine van hogen doene,</l>
<l>Gebroederen met here groot,</l>
<l>Die slouch Hanibals broeder doot,</l>
<l>Die Mago bi namen hiet.</l>
<l n="50">Dat Roemsche volc dit weten liet</l>
<l>Te Rome, ende baden met genende,</l>
<l>Datmen hem enen voghet sende,</l>
<l>So dattere twee waren genomen;</l>
<l>Maer men cons niet te hovede comen,</l>
<l n="55">Wie best ware te sulken doene.</l>
<l>Men coes den jongen Cypioene,</l>
<l>Die doe hadde XXVII jaer,</l>
<l>Entie doe seide al openbaer:</l>
<l>"Deen es te aerm, dander te vrec;</l>
<l n="60">Lichte mochte in een strec</l>
<l>TRoemsche rike hier mede vallen."</l>
<l>Dese raet was geprijst van hem allen.</l>
</div>
<div type="subchapter"><head type="subchapter">Van Cypioens vaert te Spaengen. XXXIIII.</head>
<l>                Men nam Sypioene te waren,</l>
<l>Dat hi soude in Spaenyen varen</l>
<l>Wreken die twee Cypioene</l>
<l>Up Hanibals broeder Maghoene:</l>
<l n="5">Deen was de oem, dander sijn vader.</l>
<l>Doe droughen si over een algader,</l>
<l>Datmen also best nederen sal</l>
<l>Den overdadeghen Hanibal;</l>
<l>Want hi so machtich was in Ytale,</l>
<l n="10">Men mochtene wederstaen niet wale.</l>
<l>                Solinus seget in sinen doene</l>
<l>Van desen jongen Cypioene,</l>
<l>Dat hi was uter moeder gesneden,</l>
<l>Ende hi bi alsulker reden</l>
<l n="15">Eerst Cesar gheheten was,</l>
<l>Ende wille mede lijen das,</l>
<l>Dat kindere, die so ter werelt comen,</l>
<l>Gheluckich dicken sijn ter vromen.</l>
<l>                Dese was vromech ende gerecht.</l>
<l n="20">In Spaengen voer hi om gevecht,</l>
<l>Ende tRoemsche here, dat lach in tlant,</l>
<l>Quam hem altemale in hant.</l>
<l>Eene stat wan hi ten beghinne,</l>
<l>Die rijcheit groot hadde inne,</l>
<l n="25">Die Niewe Carthago hiet:</l>
<l>Daer wrac hi tRoemsche diet,</l>
<l>Sinen oem ende sinen vader.</l>
<l>Selver, gout nam hi algader,</l>
<l>Dies daer vele was tsinen doene.</l>
<l n="30">Hi vinc aldaer oec Maghoene,</l>
<l>Hanibals broeder, ende menegen man,</l>
<l>Ende sendedse alle te Rome dan.</l>
<l>Maer eene maget was daer gevaen,</l>
<l>Scone ende oec wel ghedaen,</l>
<l n="35">Daermen groot goet omme boot:</l>
<l>An hare dedi doghet groot.</l>
<l>Want soe was eene edele joncfrouwe,</l>
<l>Gaf hise in wetteliker trouwe</l>
<l>Eenen edelen jongelinc</l>
<l n="40">Vandien lande, dien hi vinc,</l>
<l>Bider joncvrouwen maghe rade.</l>
<l>Hine wilde niet, datmen mesdade</l>
<l>In sinen here met sulker joget.</l>
<l>Oec gaf hire mede dor sine doget</l>
<l n="45">Hare den scat, diemen hem brochte,</l>
<l>Daermense hem mede ontcochte.</l>
<l>Hier mede brochti al dat lant</l>
<l>Ghewillike tsire hant.</l>
</div>
<div type="subchapter"><head type="subchapter"><pb n="1,206"/> <hi rend="italic">Van Valerius ende Hanibal</hi>. XXXV.</head>
<l>                Binnen dien dat Cypio</l>
<l>In Spaenyen wan Nuwe Cartago,</l>
<l>Quam Valerius uut Macedone</l>
<l>Van Grieken met enen here scone</l>
<l n="5">(Want hem mare was comen al,</l>
<l>Wat gedaen hadde Hanibal),</l>
<l>Ende es comen in Cycile,</l>
<l>Daer hi wan in corter wile</l>
<l>Agrigentum, eene vaste stat.</l>
<l n="10">Daer wan hi volc ende groten scat,</l>
<l>Ende vinc Aninoene vromechlike,</l>
<l>Eenen prinche van Affrike.</l>
<l>LX steden dat hi wan</l>
<l>Uptie van Affrike ende menegen man,</l>
<l n="15">Ende XXVII heeft hire gevelt</l>
<l>Ende tebroken met gewelt.</l>
<l>Up dit gheluc van desen doene</l>
<l>Van Valerius, van Cypioene,</l>
<l>Waren die Romeine blide;</l>
<l n="20">Maer Hanibal an dander zide</l>
<l>Ne liet hem wantroesten niet,</l>
<l>Noch omme broeder, noch om verdriet,</l>
<l>Hine lach vaste in Ytale,</l>
<l>Also dat tien selven male</l>
<l n="25">Fu vius, van Rome een raet,</l>
<l>Ende XI princen van hogher daet</l>
<l>Eenen wijch namen up Hanibal,</l>
<l>Daer si tspel verloren al;</l>
<l>Want die XII heren groot</l>
<l n="30">Blevenre mettem XVII<hi rend='sup'>M</hi> doot.</l>
<l>Maer Marcellus Claudius,</l>
<l>Die tspel sach verloren dus,</l>
<l>Die gaderde aldat hi mochte,</l>
<l>Ende vacht up Haniballe onsochte.</l>
<l n="35">III daghen vochten si ridderlike:</l>
<l>                Ten eersten daghe even gelike</l>
<l>Vochten si met groter gewelt,</l>
<l>Want elkerlijc behilt sijn velt;</l>
<l>                Ten anderen daghe die Romeine</l>
<l n="40">Worden gesleghen vanden pleine;</l>
<l>                Ten derden daghe quam dat mesfal</l>
<l>Upten stouten Hanibal;</l>
<l>Want hi lieter up dat velt</l>
<l>VIII<hi rend='sup'>M</hi> man te doot ghevelt,</l>
<l n="45">Ende moeste dor noot woch striken</l>
<l>Ende in sine tenten wiken.</l>
<l>Dit lach hem in therte sware;</l>
<l>Maer daer na ten naesten jare,</l>
<l>Alsten nieuwen gerse quam,</l>
<l n="50">Elkerlijc sijn here nam,</l>
<l>Marcellus ende Hanibal.</l>
<l>Daer wart afgesleghen al</l>
<l>Maercellus met sinen here;</l>
<l>Want Hanibal vantse in cleenre were,</l>
<l n="55">Also nauwe hadde hijs belaghet:</l>
<l>Dit was te Rome sere geclaghet.</l>
<l>                Cypio, die met groter cracht</l>
<l>In dat lant van Spaengen vacht</l>
<l>Uptie heren van Affrike,</l>
<l n="60">Slouch uten lande vromelike</l>
<l>Hasdruballe in eenen stride,</l>
<l>Die was van Hanibals zide.</l>
<l>Daertoe wan hi LXXX steden,</l>
<l>Diemen hem som upgaf met vreden,</l>
<l n="65">Ende som wan hise met gewelt.</l>
<l>Al dat lant, plein ende velt,</l>
<l>Vanden berghen die heeten Pyrene,</l>
<l>Die Spaenyen ende Gasscoengen gemene</l>
<l>In tween deelen, alsemen weet</l>
<l n="70">(Ic waent nu Porchisers heet),</l>
<l>Hevet hi gewonnen ende beset,</l>
<l>Ende gebrocht ter Roemscer wet,</l>
<l>Ende settem weder in dat keren</l>
<l>Te Rome waerts met groter eren.</l>
</div>
<div type="subchapter"><head type="subchapter">Hoe Cypio in Affrike voer. XXXVI.</head>
<l>                Alse Cypio te Rome quam,</l>
<l>Die gemeene raet daer nam</l>
<l>Hem ende Livius ende Crassus</l>
<l><pb n="1,207"/> Te raetsmanne, het stont hem dus;</l>
<l n="5">So dat Cypio gaf den raet,</l>
<l>Datmen Haniballe Ytalen laet,</l>
<l>Ende men in Affrike vare,</l>
<l>Ende men die lande also versware,</l>
<l>Dattem aldus, hoe dat gaet,</l>
<l n="10">Niemen van daer in staden en staet:</l>
<l>Dus sal emmer sijn here dwinen,</l>
<l>Ende hem sal vernoyen der pinen;</l>
<l>So dat si volgeden in desen doene,</l>
<l>Ende senden in Affrike Cypioene.</l>
<l n="15">Daer bestont hi harde vromelike</l>
<l>Hamonne, den prince van Affrike,</l>
<l>Ende sloughene doot in enen stride.</l>
<l>Sijn here wart gespaerset wide,</l>
<l>Som ghesleghen, som ghevaen,</l>
<l n="20">Som gejaget, som ommegedaen.</l>
<l>LX dusent blevere doot</l>
<l>Indien selven wighe groot</l>
<l>Van den heren van Affrike.</l>
<l>Maer en gheviel niet deser gelike</l>
<l n="25">Den ghenen die in Rome bleven;</l>
<l>Want si hebben hem verheven</l>
<l>Anderwaerf up Haniballe.</l>
<l>Cempronius met ongevalle,</l>
<l>Die hovetman was vander schare,</l>
<l n="30">Die verloos vele ende sware;</l>
<l>Want si hebben tfelt begeven,</l>
<l>Ende worden indie stat gedreven.</l>
<l>                Maer Cypio was die dorreet</l>
<l>Affrike, dat sere es breet;</l>
<l n="35">Ende waer so hi verhorde mare,</l>
<l>Dat eenech here versament ware,</l>
<l>Daer wart sette hi sine vaert;</l>
<l>So dat hem ontboden waert,</l>
<l>Dat Hasdrubal, die keyser ware</l>
<l n="40">Van Cartago ende menege scare,</l>
<l>Hadde versament groot here,</l>
<l>Ende mettem was indie were</l>
<l>Sifax van Numidia.</l>
<l>Sypio trac hem snachts na,</l>
<l n="45">Ende hevet die logen in beeden heren</l>
<l>Ontsteken daer ter eerster weren.</l>
<l>Die Numidiene entie Affriken,</l>
<l>Alsi sagen den brant bliken,</l>
<l>Bewaenden hem niet van vianden,</l>
<l n="50">Ende liepen tfier blusscen te handen,</l>
<l>Ongewapent ende bloot:</l>
<l>Daer slougense die Romeine doot.</l>
<l>In beeden heren altehant,</l>
<l>Onder versleghen ende verbrant,</l>
<l n="55">Lieten sire LX<hi rend='sup'>M</hi> man,</l>
<l>Ende V<hi rend='sup'>M</hi> ghevaen nochtan.</l>
<l>Die here Sifax ende Hasdrubal</l>
<l>Waren daer na verbornen al,</l>
<l>So dat elc nauwelike ontflo.</l>
<l n="60">Hasdrubal quam te Carthago</l>
<l>Alse een droeve keyser ontreden;</l>
<l>Doch versaemden si daer ter steden,</l>
<l>Hi ende Sifax, echt groot here,</l>
<l>Ende quamen up Cypioene ter were.</l>
<l n="65">Cypio hadde mettem II heren,</l>
<l>Orlogers van groter eeren,</l>
<l>Massimissa ende Lelyus,</l>
<l>Ende quamen ter were daer aldus,</l>
<l>Ende wonnen den wijch ende sconfierdent</l>
<l n="70">Sifax ende Hasdrubal.</l>
<l>Lelyus ende Massimissa</l>
<l>Volgeden Sifaxe na,</l>
<l>Ende hebbene al daer gevaen.</l>
<l>Dat ander volc dat wart ondaen,</l>
<l n="75">Ende volgheden met scepe in Creta;</l>
<l>Hem volghede Massimissa,</l>
<l>Diese onderdede alle ende vinc.</l>
<l><pb n="1,208"/> Sifaxe, den wisen coninc,</l>
<l>Sendde Cypio te Rome ghevaen</l>
<l n="80">Met Lelyuse, ende sonder waen</l>
<l>Menegen riken prisoniere,</l>
<l>Ende meneghen roof rike ende diere.</l>
</div>
<div type="subchapter"><head type="subchapter">Hoe Cartago Haniballe ontboot. XXXVII.</head>
<l>                Carthago, die rike stede,</l>
<l>Die om der werelt mogenthede</l>
<l>Jegen die Romeine street,</l>
<l>Siet dat hare onsiene steet.</l>
<l n="5">Die senaturen ginghen te rade,</l>
<l>Ende ontboden, al waest te spade,</l>
<l>Haniballe, dat hi quame</l>
<l>Ende waer ter stede name.</l>
<l>Daer mochtmen sien den groten here,</l>
<l n="10">Beswaert van rouwen harde sere,</l>
<l>Weenen ende claghen also wale,</l>
<l>Dat hi rumen moeste Ytale.</l>
<l>Die hem volghen niet en woude,</l>
<l>Alse hi Ytalen rumen soude,</l>
<l n="15">Ende van danen was gheboren,</l>
<l>Dien dedi doden, alse wijt horen.</l>
<l>Ten zeile ginc hi sere vervaert,</l>
<l>Ende voer tAfferike waert.</l>
<l>Alse hi den lande waent wesen bi,</l>
<l n="20">Eenen clemmere so hiet hi</l>
<l>Upten mast gaen, ende hi hiet</l>
<l>Hem seggen wat lande hi siet.</l>
<l>Dander riep daer neder af:</l>
<l>"Ic zie een tebroken graf."</l>
<l n="25">Haniballe mesquam dit wort,</l>
<l>Ende keerde tseil, ende voer vort</l>
<l>In eene havene daer ter stede,</l>
<l>Daer hi sijn volc aysieren dede;</l>
<l>Ende daer naer, alst quam also,</l>
<l n="30">Trac hi binnen Cartago.</l>
<l>XXVI jaer, alse wi lesen,</l>
<l>Haddi uut Cartago gewesen;</l>
<l>Want hi jonc met siere moeder</l>
<l>Daer ute voer ende Mago sijn broeder.</l>
</div>
<div type="subchapter"><head type="subchapter">Hoe Cypyo Haniballe verwan. XXXVIII.</head>
<l>                Hanibal na desen doene</l>
<l>Die ontboot an Cypioene,</l>
<l>Dat hi mettem wilde spreken</l>
<l>Sonder eeneghe lose treken.</l>
<l n="5">Men swoer dit so in beeden ziden,</l>
<l>Datter elc wel toe mochte tiden.</l>
<l>Daer mochtmen sien II grote heren</l>
<l>Hem jegenlijc tanderen waert keren,</l>
<l>Ende wonderlijc met fieren ogen</l>
<l n="10">Elc anderen sijn ghelaet toghen,</l>
<l>Ende spreken menech hoge wort.</l>
<l>Die pays die en ginc niet vort,</l>
<l>Want elkerlijc was so coene,</l>
<l>Niemen en wilde onscone soene:</l>
<l n="15">Dus moesten si sceden sonder vrede.</l>
<l>Te wighe setten si hem bede</l>
<l>Met groter macht ende wiselike,</l>
<l>Want elc was sijn sinnes rike.</l>
<l>Daer vachtmen lange sere ende vele:</l>
<l n="20">Noch in ghenen nijtspele</l>
<l>Ne was met wapenen bet gedaen,</l>
<l>Al was sulc wijch, sonder waen,</l>
<l>Daer meer volcs in was versleghen.</l>
<l>Doch wart meester des zeghen</l>
<l n="25">Cypio metten Romeheren.</l>
<l>Die Cartagiene met onneren</l>
<l>Verloren XX dusent man</l>
<l>Ende V hondert daertoe nochtan;</l>
<l>LXXX elpendieren groot</l>
<l n="30">Waren som ghevaen, som doot.</l>
<l>Hanibal, die met alre macht</l>
<l>Ende met alre wijsheit vacht,</l>
<l>Met eere cleenre menechte ontflo</l>
<l>Indie stat van Caertagho,</l>
<l n="35">Mids dordie vianden ende dorden strijt,</l>
<l>Alse die noch andere viande ontbijt.</l>
<l>Teersten dat hi quam inde port,</l>
<l>Quamen die senaturen vort,</l>
<l>Ende sijn te rade gegaen,</l>
<l n="40"><pb n="1,209"/> Wat si best mogen anegaen.</l>
<l>Hanibal die seghet wel,</l>
<l>Hine weet anders ontset geen el,</l>
<l>Dan men souke pays ende vrede</l>
<l>Tusscen Rome ende hare stede;</l>
<l n="45">Ende Cypio die sendde mare</l>
<l>Te Rome daer af al openbare,</l>
<l>Wat den senaturen best dochte,</l>
<l>Weder men pays wilde of datmen vochte;</l>
<l>So dat biden senaturen</l>
<l n="50">Pays gemaect was daer ter uren,</l>
<l>Ende omden stouten Cypioene,</l>
<l>Die om die eere van dien doene,</l>
<l>Dat hi Affrike heeft ondergedaen,</l>
<l>Hiet hi Cypio die Affricaen.</l>
<l n="55">Doe die pays entie vrede</l>
<l>Was besproken daer ter stede,</l>
<l>Hevet Affricanus Cypio</l>
<l>Ghenomen die scepe van Cartago,</l>
<l>Groot ende staerc V hondert ende mee,</l>
<l n="60">Ende deedse voeren indie zee</l>
<l>Vor die porte, ende stac te hant</l>
<l>In die scepe eenen brant,</l>
<l>Ende bernedse daer si toesaghen.</l>
<l>Doe voer hi in ghenen daghen</l>
<l n="65">In Cartago met groter eeren,</l>
<l>Alse die here was vanden heren,</l>
<l>Ende men ontfinc den edelen man</l>
<l>Alse den prence diet al verwan.</l>
<l>                Dit grote orloghe ende dit striden</l>
<l n="70">Ghesciede in Philopaters tiden,</l>
<l>Die coninc in Egypten was,</l>
<l>Alsic hier voren gewouch das,</l>
<l>Die jegen den groten vacht</l>
<l>Anthyochus met sire cracht.</l>
</div>
<div type="subchapter"><head type="subchapter">Van Ephifanes van Egypten. XXXIX.</head>
<l>                Philopater Tholomeus</l>
<l>Regneerde, wi lesent dus,</l>
<l>In Egypten XVII jaer;</l>
<l>Naer hem sijn sone, wet vorwaer,</l>
<l n="5">Tholomeus Ephiphanes,</l>
<l>XIIII jaer, wi lesent des.</l>
<l>                Plautus was in sinen daghen,</l>
<l>Die maecte vele scoenre zaghen,</l>
<l>Daermen nu hier af sal noemen</l>
<l n="10">Van sinen sproken, van sinen bloemen.</l>
<l>                Ghelt es sake ende hovet</l>
<l>Van alre sorghen, des gelovet.</l>
<l>                Wiltu geheert sijn in dinen live,</l>
<l>So wandele altoos onder die keytive.</l>
<l n="15">                Dune souts genen sot te vriende bejagen;</l>
<l>Want men mach bet vanden sot verdragen,</l>
<l>Dat hi hem onheimelijc si,</l>
<l>Dan hi hem dicken ware bi.</l>
<l>                Menech man es in sijn lijf</l>
<l n="20">Sonderlinghe ende keytijf,</l>
<l>Die niene gedoget openbare,</l>
<l>Dat iemene sine ghelike ware:</l>
<l>Hi versmaet sine ondersaten;</l>
<l>Die boven hem sijn moetti haten</l>
<l n="25">Ende versmaden dorperlike;</l>
<l>Entie oec sijn sine gelike,</l>
<l>Mettem en can [hi] sake en gheen</l>
<l>Niet gedraghen over een.</l>
<l>                In des Ephifanes tiden</l>
<l n="30">Begonste dalen ende liden,</l>
<l>Dat Alexanders wilen was scone,</l>
<l>Dat rike van Machedone,</l>
<l>Dat Alexander so hadde verheven,</l>
<l>So dat si den Romeinen geven</l>
<l n="35">Hare steden indie hant,</l>
<l>Ende sise sonder enegen bant</l>
<l>Vrilike hilden ende saten.</l>
<l>Hieromme was so utermaten</l>
<l>In Grieken die bliscap groot,</l>
<l n="40">Dat noint man sach des genoot.</l>
</div>
<div type="subchapter"><head type="subchapter"><pb n="1,210"/> <hi rend="italic">Vanden Gallen enten Romeinen</hi>. XL.</head>
<l>                In desen tiden quamen die Gallen</l>
<l>Met crachte over berch gevallen,</l>
<l>Om tRoemsce rike te verslane,</l>
<l>Ende verloren te Meilane</l>
<l n="5">X dusent man in enen strijt.</l>
<l>Doe quamen si teere ander tijt</l>
<l>Uptie Romeinen aldaer int lant,</l>
<l>Ende lieten liggen daer int sant</l>
<l>XL<hi rend='sup'>M</hi> man up dat velt,</l>
<l n="10">Ende si sloughen af met gewelt</l>
<l>Dien Romeinen V<hi rend='sup'>M</hi> man.</l>
<l>                Nochtoe lach den Romeinen an</l>
<l>Anthyocus, die in Surien</l>
<l>Hem hilt met sire partien;</l>
<l n="15">Want Hanibal was an hem comen,</l>
<l>Ende haddene te hulpen genomen;</l>
<l>So dat die Romeinen vernamen,</l>
<l>Ende si teenen rade quamen,</l>
<l>Ende coren jeghen Haniballe,</l>
<l n="20">In aventuren ende in gevalle,</l>
<l>Anders niemen in ghenen daghen</l>
<l>Dan Sypioene ende sine maghen;</l>
<l>So dat men nam te rade do</l>
<l>Eenen Lucius Cypio:</l>
<l n="25">Affricaen die was sijn broeder,</l>
<l>Die ouder was ende vroeder;</l>
<l>Maer Rome ne wilde nemmere,</l>
<l>Dat een man te lange ware here.</l>
<l>Om dat so namen si dese twee,</l>
<l n="30">So dat si wilden dat emmermee</l>
<l>Anthyocus daer omme dinke,</l>
<l>Eist dat Hanibal iet scinke,</l>
<l>Dattie stoute Sypioene</l>
<l>Den dranc sijn tontfane coene.</l>
<l n="35">                Dese voeren in Surien</l>
<l>Met LXXX scepen ende hare pertijen,</l>
<l>Datmen hiet gebecte scepe,</l>
<l>Ende met groten ridderscepe.</l>
<l>Aldaer was Sypio Affricaen</l>
<l n="40">Bode ghesent ende ontfaen</l>
<l>Van Anthyocus den groten</l>
<l>Eerlike met sinen genoten;</l>
<l>Ende alsemen om pays spreken sal,</l>
<l>So quam ghinder Hanibal,</l>
<l n="45">Die sijn spel hadde verloren</l>
<l>Jeghen Sypioene te voren.</l>
<l>Daer wies die fierheit ende de nijt</l>
<l>Also, dat in ghere tijt</l>
<l>Dat parlement te nieute quam,</l>
<l n="50">Ende Affricaen orlof nam,</l>
<l>Ende voer weder toten sinen.</l>
<l>Anthyocus siet, dat sijn pinen</l>
<l>Jeghen die Romeinen niet en dochte,</l>
<l>Ende verdrought sware ende onsochte,</l>
<l n="55">Ende voer in Persen naer das,</l>
<l>Aldaer hi versleghen was,</l>
<l>Alsomen hier te voren screef.</l>
<l>Der Romeine scare, die int lant bleef,</l>
<l>Wonnen die eylande in de Zuutzee,</l>
<l n="60">Was Haniballe wel oft wee.</l>
</div>
<div type="subchapter"><head type="subchapter">Hoe Theodorus Gods tempel wilde roven. XLI.</head>
<l>                Int XVIIde jaer, merket des,</l>
<l>Dat Tholomeus Ephifanes</l>
<l>In Egypten drouch die crone,</l>
<l>Staerf Antyochus onscone.</l>
<l n="5">Na hem Zeleucus sijn sone</l>
<l>Die so nam na hem die crone,</l>
<l>Ende was coninc in Asya</l>
<l>XII jaer; noch verre noch na</l>
<l>Ne was aerger dan hi was.</l>
<l n="10">                In sinen tiden, alsict las,</l>
<l>Sendi in Jherusalem</l>
<l>Helyodorus, ende hiet hem,</l>
<l>Dat hi den tempel roven soude</l>
<l>Van selvere, van scatte ende van goude.</l>
<l n="15">Hi voer doen sijns heren wort,</l>
<l><pb n="1,211"/> Ende alse hi terden soude bet vort</l>
<l>Inden tempel omden scat,</l>
<l>Gaf hem dingel Gods enen plat,</l>
<l>Dat hi daer doot ter neder lach.</l>
<l n="20">Alst Grimas die bisscop sach,</l>
<l>Verbat hi onsen Here das,</l>
<l>Dat hi upstont ende genas,</l>
<l>Ende keerde te sinen here thant,</l>
<l>Ende seide: "Hevestu enegen viant,</l>
<l n="25">Sentene omden heilegen scat:</l>
<l>Nemmermeer onteerstune bat."</l>
<l>                In desen tiden ghevielt dus,</l>
<l>Dat Lucius Emilius</l>
<l>Van Rome was in Spaengen gesent,</l>
<l n="30">Ende hi ende al sijn here ghescent</l>
<l>Vanden Spanyoelen ende al verslegen.</l>
<l>Doe senden die Romeine daer jegen</l>
<l>Lucius Belius, die bleef doot</l>
<l>Bi Meilanen: clene no groot</l>
<l n="35">Sone ontginc der aventure.</l>
<l>Dese mort daden die Lygure.</l>
<l>Het ware al verholen bleven,</l>
<l>Maer dat die van Maerscaelie screven</l>
<l>Den Romeinen dese niemare.</l>
<l n="40">                Ter selver tijt nam ene scare</l>
<l>Vanden Romeinen een, hiet Fulvius,</l>
<l>Ende voer die Grieken dwingen dus</l>
<l>Die Gallen-Grieken, die stoutelike</l>
<l>Streden upten Roemscen rike.</l>
<l n="45">Si waren te samen ghetoghen</l>
<l>Up Olympen den berch hoghe</l>
<l>Met wive ende met kindere mede.</l>
<l>Hi sochtse daer ter hoger stede,</l>
<l>Maer met steene ende met gescote</l>
<l n="50">So quetsten si die Roemsche rote</l>
<l>Sere van boven nederwaert;</l>
<l>Doch die Romeinen metter vaert</l>
<l>Worden mettem des strijts gemene,</l>
<l>Ende sloeghere, onder groot ende cleene,</l>
<l n="55">XL dusent man te doot.</l>
<l>                Die Romeine haer scade groot</l>
<l>Ghedochtem vanden Lyguren,</l>
<l>Ende senden daer ter selver uren</l>
<l>Marcus met enen groten here,</l>
<l n="60">Die verloes daer indie were</l>
<l>IIII<hi rend='sup'>M</hi> man, ende moeste wiken</l>
<l>Indie tenten ende so ontstriken.</l>
</div>
<div type="subchapter"><head type="subchapter">Hanibal des fieren doot. XLII.</head>
<l>                Hier binnen dat dit ghesciede,</l>
<l>Eescheden die Roemsche liede</l>
<l>Haniballe, die in Surien</l>
<l>Orloghede met sire paertien,</l>
<l n="5">Dat hi hem upgheven soude.</l>
<l>Ende want hijs niet doen en woude,</l>
<l>So moesti Surien begheven,</l>
<l>Ende es in Creta verdreven,</l>
<l>Daer hi langhe lach in vreden;</l>
<l n="10">So dat hi vernam daer ter steden,</l>
<l>Dat menne haette omme dat,</l>
<l>Want hi hadde so groten scat.</l>
<l>Doe maecti vaste vate dare,</l>
<l>Alse offere sijn scat in ware;</l>
<l n="15">Daer dedi bli in over gout:</l>
<l>Dat dedi draghen met gewout</l>
<l>Inden tempel vrouwe Dyanen.</l>
<l>Dus dedi der stede wanen,</l>
<l>Dat hi leide in hare were</l>
<l n="20">Sinen scat ende sine lijfnere.</l>
<l>Maer hi dede beelden maken,</l>
<l>Entie hol omme die saken,</l>
<l>Dat hire in ghoot al sijn gout,</l>
<l>Ende so henen om sijn behout</l>
<l n="25">Toten coninc van Bytine,</l>
<l>Die orloghe groet ende pine</l>
<l><pb n="1,212"/> Hadde jeghen den coninc Eumene,</l>
<l>Die in Ponten was here niet cleene.</l>
<l>                Prucias, coninc van Bithine,</l>
<l n="30">Hadde verloren entie sine</l>
<l>Eenen volcwijch up dat lant.</l>
<l>Doe riet hem Hanibal te hant,</l>
<l>Dat hi met scepe vechten soude,</l>
<l>Want hi hem zeghe beloven woude.</l>
<l n="35">Hanibal hadde vele utermaten</l>
<l>Serpenten in erdinen vaten;</l>
<l>Die dedi werpen met handen</l>
<l>Indie scepe der vianden,</l>
<l>Die teersten maecten hare ghile</l>
<l n="40">Om sulc orloghe, om sulke pile;</l>
<l>Maer doen si hem ommetrent</l>
<l>In haer scepe so menech serpent</l>
<l>Saghen, vloen si woch te handen,</l>
<l>Ende weken daer den vianden.</l>
<l n="45">Te Rome quam mare van desen:</l>
<l>Sine wilden nieweren laten wesen</l>
<l>Haniballe, ende sendden dare</l>
<l>Ridderscap ende grote scare,</l>
<l>Die dese coningen vercoenen souden,</l>
<l n="50">Wouden si oft en wouden,</l>
<l>Ende Haniballe up doen gheven,</l>
<l>Ofte vaen oft nemen tleven.</l>
<l>Doe Hanibal vernam die mare,</l>
<l>Nam hi venijn al openbare,</l>
<l n="55">Ende endere mede, alse een keytijf,</l>
<l>Sinen toren ende oec sijn lijf.</l>
<l>Dus so staerf die grote here,</l>
<l>Die meneghe sware onnere</l>
<l>Eerst dede den Roemscen rike,</l>
<l n="60">Die wilen gheweldichlike</l>
<l>Vanden Roemschen lachamen</l>
<l>Overdammede mede tsamen</l>
<l>Gello eene staerke riviere,</l>
<l>Ende dede in diere maniere</l>
<l n="65">Sijn here daer over varen,</l>
<l>Met groter overmoet te waren.</l>
</div>
<div type="subchapter"><head type="subchapter">Des stouts Cypioens doot. XLIII.</head>
<l>                Haniballe eist dus vergaen.</l>
<l>Den stouten, vromen Affricaen,</l>
<l>Hi diene eerst onderdede</l>
<l>Ende tlant van Rome suverde mede,</l>
<l n="5">Sine viande si beniden</l>
<l>Sijn welvaren ende sijn striden,</l>
<l>Ende wrougedene vorde senature,</l>
<l>So dat hi wart indier ure</l>
<l>Ghebannen van Rome uter stat.</l>
<l n="10">In een stedekijn, dat bet af sat,</l>
<l>Wart hi gesent, dat hiet Lincherne,</l>
<l>Daer hi, sinen vrienden te scerne,</l>
<l>Hevet gehent daer sijn leven.</l>
<l>In sijn graf so was bescreven,</l>
<l n="15">Also alse hijt selve hiet:</l>
<l>"Onhovesch lant, gedincti niet,</l>
<l>Dat ic di met minen live</l>
<l>Verloste, alstu, keytive,</l>
<l>Onder voeten laghes in wene?</l>
<l n="20">Dune hads selves niet de bene."</l>
<l>                Dit was in Tholomeus daghen</l>
<l>Ephifanes, daer wi af saghen,</l>
<l>Die XXIIII jaer drouch crone</l>
<l>Int lant van Egypten scone,</l>
<l n="25">Ende ghedoot was met venine.</l>
<l>Naer hem quam die sone sine,</l>
<l>Filometor Tholomeus,</l>
<l>Ende was coninc, wi lesent dus,</l>
<l>In Egypten XXXV jaer.</l>
<l n="30">In sijn vijfte, wet vorwaer,</l>
<l>So wart coninc in Surien</l>
<l>Ende in Azia met sire partien</l>
<l>Anthyocus Ephifanes,</l>
<l>Die broeder was, gelovet des,</l>
<l n="35"><pb n="1,213"/> Zeleucus, die hier voren staet.</l>
<l>Dese was stout ende sere quaet</l>
<l>Ende hadde te Rome gysel gewesen,</l>
<l>Alse wi hier te voren lesen:</l>
<l>Sijn vader, die grote Antyochus,</l>
<l n="40">Die gavene te ghysele aldus,</l>
<l>Doe hi pays van sinen saken</l>
<l>Jeghen Rome moeste maken.</l>
<l>                Dit was die selve Antyochus,</l>
<l>Daer jeghen Judas Machabeus</l>
<l n="45">Ende Mathatias sijn vader</l>
<l>Jeghen vochten beede gader,</l>
<l>Daer ghi die wighe af van desen</l>
<l>Hier naer wel sult horen lesen.</l>
</div>
<div type="subchapter"><head type="subchapter">Van Anthyocus Ephifanes. XLIIII.</head>
<l>                Anthyocus Ephifanes,</l>
<l>Alse hi coninc worden es,</l>
<l>Wildi winnen Egypten lant;</l>
<l>Ende gheviel, alsict bevant,</l>
<l n="5">Dat men te Jherusalem sach</l>
<l>XL daghen up elken dach</l>
<l>Ridders striden indie lucht,</l>
<l>Nu indie jacht, nu indie vlucht,</l>
<l>Beede met swerden ende met speren,</l>
<l n="10">Nu slaen, nu vlien, nu hem verweren.</l>
<l>Hier omme was die stat vervaert.</l>
<l>Anthyocus sette sine vaert</l>
<l>In Egypten. Alse hi daer quam</l>
<l>Ende hi die waerheit vernam;</l>
<l n="15">Want het hem was doen weten,</l>
<l>Dat die meeste waren beseten</l>
<l>TAlexandrien, ende, alsict las,</l>
<l>So quam daer Marcus Popilius Lenas</l>
<l>(Dese drie namen was een man),</l>
<l n="20">Ende gheboot den coninc dan,</l>
<l>Dat hi Egypten rumen soude;</l>
<l>Ende alsene Anthyocus cussen woude</l>
<l>In vriendscepen, alsemen doe plach,</l>
<l>Sprac hi: dat wesen niet en mach,</l>
<l n="25">Voer dat hi ter vriendscap quame</l>
<l>Van Rome: want het ware blame.</l>
<l>Doen seidi hem aldaer ter uren</l>
<l>Den wille vanden senaturen.</l>
<l>Alse Anthyocus van deser dinc</l>
<l n="30">Met sinen vrienden te rade ginc,</l>
<l>Entie raet een deel lanc was,</l>
<l>Marcus Popilius Lenas</l>
<l>Hadde eene roede in die hant,</l>
<l>Ende maecte eenen rinc thant</l>
<l n="35">Omtrent den coninc enten raet,</l>
<l>Ende hiet dat niemene uut en gaet,</l>
<l>Eer hi antworde daer ter stede</l>
<l>Den senaturen strijt of vrede.</l>
<l>                Doe was Anthyocus vervaert</l>
<l n="40">Ende sprac: "Nadien dat aldus vaert,</l>
<l>Ende het willen die senature,</l>
<l>Wi willen pays nu ter ure."</l>
<l>Dus liet hi Egypten lant,</l>
<l>Ende es ghevaren altehant</l>
<l n="45">In Jherusalem, ende heeft gerovet</l>
<l>Tfolc dat an Gode ghelovet</l>
<l>Enten tempel, ende altehant</l>
<l>Keerdi dus weder in sijn lant.</l>
</div>
<div type="subchapter"><head type="subchapter">Hoe Anthyocus rovede Jherusalem. XLV.</head>
<l>                Daer naer so bedochti hem,</l>
<l>Dat die van Jherusalem</l>
<l>Eenen andren here mochten ontfaen,</l>
<l>Ende quam ende hevet die stat bevaen,</l>
<l n="5"><pb n="1,214"/> Ende sloughere in LXXX<hi rend='sup'>M</hi> man,</l>
<l>Ende vercochtere oec nochtan</l>
<l>XL<hi rend='sup'>M</hi> in meneghere stat,</l>
<l>Ende nam al des tempels scat,</l>
<l>Ende hiet ende seide dat hi woude,</l>
<l n="10">Dat mer Jupiter anebeden soude.</l>
<l>                In desen tiden verloos scone</l>
<l>Tlant van Machedone die crone,</l>
<l>Daer Alexander in was geboren,</l>
<l>Die allen heren ginc te voren,</l>
<l n="15">Ende meer dan anderhalf hondert jaer</l>
<l>Naer hem stont, telt ons twaer;</l>
<l>Want een, hiet Perses, van sinen geslachte,</l>
<l>Hilt Machedone met machte,</l>
<l>Ende hadde volc, hieten Basterne,</l>
<l n="20">Die met rove hem generden gerne,</l>
<l>Also dat si hem dies ghetrouwen,</l>
<l>Dat si over der Dunouwen,</l>
<l>Die int lant van Hyster gheet,</l>
<l>Roven willen varen ghereet,</l>
<l n="25">Up dat soe doe was vervroren.</l>
<l>Alse si upt ijs waren die doren,</l>
<l>Scorde die riviere ontwee:</l>
<l>Daer hadde menech harde wee;</l>
<l>Want al na doot bleef, cleen ende groot,</l>
<l n="30">Dan somich een die ontscoot,</l>
<l>Die quamen met gescorden live</l>
<l>Uten yse alse keytive.</l>
<l>                Te desen tiden begonden mede</l>
<l>Die Romeine hare mogenthede</l>
<l n="35">Te toghene up Machedone.</l>
<l>Perses, die daer drouch crone,</l>
<l>Nam te helpen jeghen die Romane</l>
<l>Die Sordisen, die Hystoriane,</l>
<l>Entie Deenen entie Gallen.</l>
<l n="40">Die Deenen waren, horen wi callen,</l>
<l>Sonder lantscap volc geheeten,</l>
<l>Ende gheboren vanden Geten,</l>
<l>Diemen sidert Goten hiet,</l>
<l>Daermen wonder hier na af ziet.</l>
<l n="45">Dese Deenen hadden do</l>
<l>Eenen heere, hiet Orolo,</l>
<l>Ende hadden eenen wijch verloren</l>
<l>Uptie Basterne, alse wijt horen.</l>
<l>Dit dede hem haer coninc boeten,</l>
<l n="50">Ende moesten haer hooft ten vrouwen voeten,</l>
<l>Alsi sliepen, leggen neder,</l>
<l>Tote dat si verwonnen weder</l>
<l>Wijch met haerre vromichede,</l>
<l>Ende haren wiven dienen mede.</l>
</div>
<div type="subchapter"><head type="subchapter">Hoe trike endde van Machedone. XLVI.</head>
<l>                Van Rome quam die raet aldus,</l>
<l>Dat daer Paulus Emelius</l>
<l>Ghecoren was den strijt tontfane,</l>
<l>Ende up Machedone te gane.</l>
<l n="5">Alse hi hier toe was ghenomen,</l>
<l>Ende hi daer na thuus es comen,</l>
<l>Quam hem sijn dochter te gemoete,</l>
<l>Ende hi cussedse met gegroete,</l>
<l>Ende vernamse in sinne zware.</l>
<l n="10">Doe vragedi, wat haer ware.</l>
<l>Soe seide: "Persse, mijn hondekijn,</l>
<l>Es doot, dat was die feeste mijn."</l>
<l>Paulus quam thant inden moet,</l>
<l>Dattem die boetscap ware goet,</l>
<l n="15">Ende was in hopen vort alle wege,</l>
<l>Dat het meende sinen zeghe</l>
<l>Van Perses van Machedone.</l>
<l>Des avonds vorden wighe scone</l>
<l>Vervoer die mane. Doe seide tfolc al,</l>
<l n="20">Dat het meende dongheval,</l>
<l>Dat dat Griexe rike soude inden,</l>
<l>Entie Romeine soudent scinden.</l>
<l>Die wijch was upten naesten dach,</l>
<l>Daer was gheslegen menech slach;</l>
<l n="25">Maer Marcus Cato, Euaters sone,</l>
<l><pb n="1,215"/> Wan den prijs, ende was die gone</l>
<l>Die mids onder die viande vacht,</l>
<l>So dattene vellede die cracht</l>
<l>Vanden orsse: die ridder goet</l>
<l n="30">Vacht alse een leu te voet,</l>
<l>Ende hi was al omme bestaen.</l>
<l>Men riep up hem, men gincken slaen:</l>
<l>Daer waenden sine te sticken houwen.</l>
<l>Men mochte daer dorsteken scouwen</l>
<l n="35">Menech ors ende menech man.</l>
<l>Alse al there dus up hem ran,</l>
<l>Ten lesten slouch hi enen groten</l>
<l>Upten helm vandien genoten,</l>
<l>Ende tswert ontspranc hem uten handen</l>
<l n="40">Inden trop vanden vianden.</l>
<l>Doe decti hem metten schilde,</l>
<l>Der vuustslage was hi milde,</l>
<l>Ende brac dus der viande zwerde,</l>
<l>Ende nam tsine daert lach up derde,</l>
<l n="45">Daer anesagen bede die scaren,</l>
<l>Ende es den vianden dus ontfaren,</l>
<l>Sere mesmaect ende ghewont.</l>
<l>Sine stoutheit gaf daer ter stont</l>
<l>Den Romeinen daer den zeghe.</l>
<l n="50">Persses die coninc vloe enweghe,</l>
<l>Ende Gneus Octavius volgede naer,</l>
<l>Ende vinghene al vliende daer</l>
<l>Met Phillippe ende Alexander,</l>
<l>Sine twee sonen, ende menech ander.</l>
<l n="55">Orosius spreect, daer bleven dan</l>
<l>Indien wijch XX dusent man.</l>
</div>
<div type="subchapter"><head type="subchapter">Van Mathatias ende sinen kinden. XLVII.</head>
<l>                Dit gheviel int XIIste jaer,</l>
<l>Dat Filometor, wet vorwaer,</l>
<l>In Egypten coninc was,</l>
<l>Ende int VIIIste, alsict las,</l>
<l n="5">Dat Anthyocus Ephifaen</l>
<l>Die crone van Azien hadde ontfaen</l>
<l>Ende vanden lande van Zurien.</l>
<l>                Dese Anthyocus ende sine partien</l>
<l>Wart biden Romeinen verdreven</l>
<l n="10">Ute Egypten, als wi eer screven,</l>
<l>Ende maecte grote mort</l>
<l>In Jherusalem, als ghi eerst hort,</l>
<l>Ende wilde aldie Jueden dwinghen,</l>
<l>Dat si heidijnscap ontfinghen;</l>
<l n="15">Maer Mathatias ende sine kinder</l>
<l>Wederstonden sine macht ginder,</l>
<l>Ende sloughen sine bailliuwe doot.</l>
<l>An hem so viel menechte groot,</l>
<l>Die eer wilden laten tleven</l>
<l n="20">Dan ons Heren wet begeven.</l>
<l>Een jaer hilt Mathatias vogedie</l>
<l>Over die Joedsche paertie,</l>
<l>Ende staerf heilechlike. Na tgone</l>
<l>Wart Judas Machabeus, sijn sone,</l>
<l n="25">Bisscop ende hertoghe gheset</l>
<l>Over aldie Joedsche wet.</l>
<l>Dese slouch Appolonise doot,</l>
<l>Die hertoghe was ende here groot</l>
<l>Over die Samaritane,</l>
<l n="30">Ende wan sijn swert, ende vort ane</l>
<l>Vacht hire mede al sijn leven.</l>
<l>                Seron hevet hem oec verheven,</l>
<l>Die hertoghe van Neder-Surien:</l>
<l>Dien slouch hi met sire partijen.</l>
<l n="35">Beede Gorgien ende Lisien,</l>
<l>Die van Anthyocus partijen</l>
<l>Hertoghen waren, quamen hem jegen:</l>
<l>Die hevet hi uten lande geslegen.</l>
<l>Ons Heren tempel maecti reine,</l>
<l n="40">Dien die heidine ghemeine</l>
<l>Ontreent hadden achter een III jaer,</l>
<l>Ende maecter eene feeste daer.</l>
<l>                Thimoteus hi oec verwan,</l>
<l>Die up hem brochte menegen man</l>
<l n="45"><pb n="1,216"/> Van Amon, daer hi af was here.</l>
<l>Meneghe uutnemende ere</l>
<l>Gheviel hem, die hier niet en staet:</l>
<l>Hi was der Jueden toeverlaet.</l>
</div>
<div type="subchapter"><head type="subchapter">Anthyocus Ephifanes doot. XLVIII.</head>
<l>                Hier binnen Anthyocus Ephifaen</l>
<l>Hevet verhort ende verstaen,</l>
<l>Dat in Persen een tempel ware</l>
<l>So rike. Om dusdane mare</l>
<l n="5">Wille hire varen ende nemen tgout;</l>
<l>Maer men verdrevene met gewout,</l>
<l>So dat hi keerde met scanden.</l>
<l>Mettien quam hem mare te handen,</l>
<l>Hoe Judas Machabeus sijn here</l>
<l n="10">Versleghen hadde met groter were.</l>
<l>Doe voer hi henen ende vermat hem</l>
<l>Te destruweerne Jherusalem.</l>
<l>Alse hi hem vermat dit doen,</l>
<l>Quam hem ane dat torsioen,</l>
<l n="15">Ende uut sinen vleesche mede</l>
<l>Cropen wormen te meneger stede,</l>
<l>So sere hi stinkende wart mede.</l>
<l>Doe bekendi sine cranchede,</l>
<l>Ende seide: "Hets recht, sonder waen,</l>
<l n="20">Dat die mensche si onderdaen</l>
<l>Gode, die es boven al."</l>
<l>Hi belovet, dat hi sal</l>
<l>Die Jueden vrijen, mach hi ontgaen,</l>
<l>Ende Juedsche wet selve ontfaen,</l>
<l n="25">Ende screef den Jueden hovesce brieve,</l>
<l>Ende bat dat si doer sine lieve</l>
<l>Sinen sone waren hout,</l>
<l>Anthyocus, die niet was out.</l>
<l>Al quellende verloos hi tlijf</l>
<l n="30">Indie montaenge, als een keytijf.</l>
<l>                Lisias verhorde dese mare,</l>
<l>Ende maecte coninc dare</l>
<l>Anthyocus, sinen heren sone.</l>
<l>Twee jaer regneerde die ghone</l>
<l n="35">In Azien ende in Surien;</l>
<l>Int XVIde, horen wi lijen,</l>
<l>Was dat Filometor was</l>
<l>In Egypten coninc, alsict las.</l>
</div>
<div type="subchapter"><head type="subchapter">Judas Machabeus strijt. XLIX.</head>
<l>                Anthyocus Ephifanes</l>
<l>Nam ende aldus, ende sijn sone es</l>
<l>Coninc ghemaect in sine stede,</l>
<l>Die Anthyocus hiet ende mede</l>
<l n="5">Eupator te sire toenamen.</l>
<l>Ane hem quade Jueden quamen,</l>
<l>Die clagheden sere, alsict las,</l>
<l>Over Machabeus Judas.</l>
<l>Doe quam hi up hem met groter were:</l>
<l n="10">C<hi rend='sup'>M</hi> voetgangers int here,</l>
<l>Ende XX dusent ridderen fiere,</l>
<l>Ende XXXII elpendiere.</l>
<l>Elc dier hadde M man te voet</l>
<l>Gewapent, die dat dier behoet,</l>
<l n="15">Ende V hondert ridderen mede.</l>
<l>Dus quam hi voer ene stede,</l>
<l>Hiet Betsura, die hi besat,</l>
<l>Bi Jherusalem der stat.</l>
<l>Sijn here quam in tween gescaert:</l>
<l n="20">Die eene paertie sette hare ter vaert</l>
<l>Uptie berghen, ende indien dale</l>
<l>Trac die andere gewapijnt wale.</l>
<l>Judas quam hem te gemoete</l>
<l>Met lettel volx met felre groete,</l>
<l n="25">Ende slouch hem af VI<hi rend='sup'>C</hi> man.</l>
<l>Eleazarus sach dit an,</l>
<l>Judas broeder, een elpendier</l>
<l>Sere groot, staerc ende fier,</l>
<l>Dat alre meeste vander scare,</l>
<l n="30">Ende peinsde dat die coninc daer ware.</l>
<l><pb n="1,217"/> Dordie vianden hi daertoe brac;</l>
<l>Van onder hi die beeste stac</l>
<l>Inden buke, ende soe vel;</l>
<l>Daer bleef hi mede also wel.</l>
<l n="35">Doe trac Judas over zide.</l>
<l>Hi entie sine weken uten stride,</l>
<l>Alse die achter was gedreven.</l>
<l>Betsura wart upgegheven:</l>
<l>Anthyocus die traect an hem,</l>
<l n="40">Ende belach Jherusalem.</l>
<l>Maer Lisias verhorde mare,</l>
<l>Dat int lant comen ware</l>
<l>Phillip, die was daer de coninc staerf,</l>
<l>Ende hi pijnde ende verwaerf</l>
<l n="45">Om soverein vanden hove tsine.</l>
<l>Ten coninc seidi: "Verlorne pine</l>
<l>Eist dat wi doen vor dese stede:</l>
<l>Gheven wi desen lieden vrede,</l>
<l>Ende laettem pleghen haerre wet."</l>
<l n="50">Dit was besworen ende gheset</l>
<l>Vanden coninc entie daer waren.</l>
<l>Doe lietmen indie stede varen;</l>
<l>Maer te hant brac hi sijn spreken,</l>
<l>Ende dede des muurs vele breken,</l>
<l n="55">Ende voer tAntyochen daer naer,</l>
<l>Ende vant Phillips here daer,</l>
<l>Ende wan met crachte die stat.</l>
<l>Onlanghe levede hi na dat.</l>
</div>
<div type="subchapter"><head type="subchapter">Van Demetrius ende Machabeus. L.</head>
<l>                Van Rome quam Syleucus sone</l>
<l>Tien tiden ende horde tgone,</l>
<l>Dat Ephifaen sijn oem ware doet,</l>
<l>Diene uten rike vercroot:</l>
<l n="5">Dymetrius was hi ghenant.</l>
<l>Teersten dat hi quam int lant,</l>
<l>Want hi was vanden oudsten ore,</l>
<l>Ghaven hem die heren die chore,</l>
<l>Ende vinghen Eupator Anthyocus</l>
<l n="10">Ende Lisias; maer Demetrius</l>
<l>Hi seide: hine wildere niet sien.</l>
<l>Doe sloughen sise doot mettien,</l>
<l>Ende Demetrius die sat</l>
<l>Coninc in sijns vaders stat.</l>
<l n="15">                Doe quamen quade liede ende fel</l>
<l>Uten volke van Israel</l>
<l>An Dymetriuse, ende spraken</l>
<l>Van Judas loghenlike saken</l>
<l>Met haren hoeftman Alchimus.</l>
<l n="20">Hem gelovede Dymetrius,</l>
<l>Ende Alchimus ontfinc van hem</l>
<l>Bisscopdoem van Jherusalem.</l>
<l>Up Judase senddi dor des</l>
<l>Met eenen here een, hiet Bachides,</l>
<l n="25">Diene setten soude indie macht.</l>
<l>Si quamen daer ende daden cracht,</l>
<l>Ende sloughenre doot LX man.</l>
<l>Judas dit horen began,</l>
<l>Dat Bachides wech es gevaren</l>
<l n="30">Ende hadde tlant heeten bewaren</l>
<l>Alchimus in ghenen tiden.</l>
<l>Uptie heidinen liet hi sijn striden</l>
<l>Ende slouch die Jueden vernoyert.</l>
<l>Alchimus merct ende visiert,</l>
<l n="35">Dat hi hem altoes up genen dach</l>
<l>Jeghen Judase verweren mach,</l>
<l>Ende claghet den coninc dien torment.</l>
<l>Die coninc hevet mettem ghesent</l>
<l>Nichanorre omme te doene wrake.</l>
<l n="40">Judas gemoetene sonder sprake,</l>
<l>Ende vacht up hem met gewelt.</l>
<l>Nichanor wan up hem tfelt,</l>
<l>Ende Judas die weec mede</l>
<l><pb n="1,218"/> Te Jherusalem indie stede,</l>
<l n="45">Ende van danen in Samaria.</l>
<l>Nicanor die volgedem na</l>
<l>Met eenen onghetelden here.</l>
<l>Judas die sette hem ter were;</l>
<l>Want God hadden nachts getroost</l>
<l n="50">In drome, dat hi soude sijn verloost,</l>
<l>Ende hier mede troosti sine scaren,</l>
<l>Die vervaert ende lettel waren,</l>
<l>Entie heren vielen te samen.</l>
<l>Daer slouch hi hem af in Gods namen</l>
<l n="55">XXX<hi rend='sup'>M</hi> man uptie stede</l>
<l>Enten here Nycanorre mede.</l>
<l>Desen dach van desen zeghe</l>
<l>Vierdemen sint alle weghe.</l>
</div>
<div type="subchapter"><head type="subchapter">Van Terencius ende sine sproken. LI.</head>
<l>                In den tiden van desen Demetrius</l>
<l>Was te Rome een Terentius,</l>
<l>Die van Carthago was geboren,</l>
<l>Ghevaen, alse die stede was verloren;</l>
<l n="5">Ende om die wijsheit van sinen zinne,</l>
<l>Dat eigijndoem, daer hi was inne,</l>
<l>Was hem ghequijt ende aftebroken.</l>
<l>Hort hier van sinen wisen sproken.</l>
<l>                Smeeken dat mach vriende maken,</l>
<l n="10">Haetscap coemt van waerre spraken.</l>
<l>                Elc mensche hate in sinen zeden</l>
<l>Weelde ende ledicheden.</l>
<l>                Leere die wile dat di mach gescien,</l>
<l>Sone mach di niet dijn wille ontflien.</l>
<l n="15">                Hout up die spise entien wijn,</l>
<l>Dijns vleesch luxurie sal te minder sijn.</l>
<l>                Alt volc es welnaer indien,</l>
<l>Dat si nauwere vele sien</l>
<l>An andere lieden hare smette,</l>
<l n="20">Dan si doen haer selves lette.</l>
<l>                Scaerp recht sonder goeden raet</l>
<l>Es dicken dorperlike daet.</l>
<l>                Niet es te doene so lichte, dats waer,</l>
<l>Doestut node, en si di swaer.</l>
<l n="25">                Ennes dit niet ongeval ende quaet,</l>
<l>Te gevene enen anderen raet,</l>
<l>Ende du di, no cleene no groot,</l>
<l>Ne coens ghehelpen uter noot?</l>
<l>                Een sot es gerne ongerecht:</l>
<l n="30">Hi waent dat niet goet si echt</l>
<l>Sonder dat hi selve doet.</l>
<l>                Een out wort es dit ende goet:</l>
<l>Vriende dinc, groot ende cleene,</l>
<l>Die es talre tijt ghemeene.</l>
<l n="35">                Ghelt verliesen te tijt ende te stede,</l>
<l>Es somwile wasdoem ende wijshede.</l>
<l>                Gevroeden es naden zinne mijn</l>
<l>Niet dinghen die vor doghen sijn</l>
<l>Te bekenne ende te besiene,</l>
<l n="40">Maer dat lange es te gesciene.</l>
<l>                Meest alle wive diemen vint,</l>
<l>Sijn ghemaniert na dat kint.</l>
<l>                Welken tijt so di eene aventure</l>
<l>Te ghevoughe es ter cure,</l>
<l n="45">So eist noot dat ghi u besiet,</l>
<l>Wat ghi sult doen, alse u messciet.</l>
<l>                Alse menech hovet, alse menege sede,</l>
<l>Ende also menech zin daer mede.</l>
<l>                Men can niet so goet gheleeren,</l>
<l n="50">Men en maget in quade verkeeren.</l>
</div>
<div type="subchapter"><head type="subchapter">Van Machabeus entie na hem quamen. LII.</head>
<l>                Dat Joedsche rike lach ter neder</l>
<l>Langhe eert uphief weder</l>
<l>Biden Machabeus Judas;</l>
<l>Want sidert dat ghewonnen was</l>
<l n="5">Vanden here van Babylone,</l>
<l>Waest oint sint onder die heidijnsce crone.</l>
<l>Maer nu hebben die Jueden gecoren</l>
<l><pb n="1,219"/> Judas, alsict seide te voren,</l>
<l>Bisscop te sine ende hertoghe:</l>
<l n="10">Drie jaer waest dese prince hoghe.</l>
<l>                Na hem waest XIX jaer</l>
<l>Jonathas sijn broeder, dats waer;</l>
<l>                Na Jonathas hilt Symoen</l>
<l>Sijn broeder VIII jaer dat doen;</l>
<l n="15">Doe Symoens sone Jan Yrcaen</l>
<l>XXV jaer, sonder waen;</l>
<l>                Doe Aristobulus, entie ghone</l>
<l>Hadde ghesijn Jonathas sone,</l>
<l>Hi wart bisscop ende coninc mede.</l>
<l n="20">Doe Jherusalem die stede</l>
<l>Die crone verloren hadde, dats waer,</l>
<l>CCCC ende LXXXIIII jaer,</l>
<l>So hevet hi die crone upgeheven.</l>
<l>Ne maer een jaer es hi coninc bleven.</l>
<l n="25">                Alexander was daer naer</l>
<l>Bisscop ende coninc XVIII jaer;</l>
<l>                Na hem Alexandra sijn wijf</l>
<l>Was coninghinne al haer lijf,</l>
<l>IX jaer naer haren man.</l>
<l n="30">                Hyrcanus die volgede hare an,</l>
<l>Haer sone, ende was daer naer</l>
<l>Coninc wel XXIII jaer.</l>
<l>                Hier naer die Jueden die streden</l>
<l>Omdie eere vander mogentheden,</l>
<l n="35">Entie Romeine ghaven die crone</l>
<l>Herodes, die niet eene bone</l>
<l>En hadde an dat conincrike,</l>
<l>Ende hi drouch crone mogendelike</l>
<l>XXXVII jaer, ende galt der doot haer scout,</l>
<l n="40">Alse onse Here was VI jaer out.</l>
<l>                Naer sine doot, alse wijt vinden,</l>
<l>Deelet Augustus sinen IIII kinden</l>
<l>Dlant, ende Archelaus daer naer</l>
<l>Was coninc ghinder IX jaer;</l>
<l n="45">                Doe Herodes, die Baptiste</l>
<l>Onthoveden dede, dat menech wiste,</l>
<l>Was coninc XX jaer ende viere</l>
<l>Over die Jueden, na sine maniere;</l>
<l>                Doe was Herodes Agrippa</l>
<l n="50">VII jaer coninc daer na;</l>
<l>                Na hem quam Agrippa sijn sone,</l>
<l>Ende XXXVII jaer waest de ghone.</l>
<l>Daer endde haer coninclike doen</l>
<l>In ons Heren incarnatioen</l>
<l n="55">LXX jaer ende daertoe twee:</l>
<l>Heren ne wordsi nemmermee.</l>
</div>
<div type="subchapter"><head type="subchapter">Judas Machabeus doot. LIII.</head>
<l>                Nu keren wi weder ande jeeste.</l>
<l>Judas horde ende verheeste,</l>
<l>Dat die Romeine machtich waren</l>
<l>Ende getrouwe, ende wilde varen</l>
<l n="5">An hem, ende maken sekerhede</l>
<l>Ende vriendscap andie stede,</l>
<l>Omme hulpe jegen die partien</l>
<l>Van Asyen ende van Surien,</l>
<l>Entie dinc wart vaste gemaect.</l>
<l n="10">Om dese sake - wat helpt ontsaect? -</l>
<l>Dat hi ander hulpe sochte</l>
<l>Dan an Gode, diet al vermochte,</l>
<l>Willemen wanen dat hi bleef doot</l>
<l>Ten naesten wighe, die here groot.</l>
<l n="15">                Dymetrius dien quam de mare,</l>
<l>Dat Nychanor versleghen ware,</l>
<l>Ende sende up Judase na des</l>
<l>Alchimus ende Bachides,</l>
<l>Die hebben Judase met II scaren</l>
<l n="20">Vreselike dorevaren.</l>
<l><pb n="1,220"/> Doe quam den edelen prince daer</l>
<l>Van herten den eersten vaer;</l>
<l>Doch troosti sijn volc ende seide:</l>
<l>"Hets beter sterven upter heide</l>
<l n="25">Voer die vianden met genende,</l>
<l>Dan men ere met scanden ende."</l>
<l>In desen heeft hi bestaen</l>
<l>Die meeste scare ende omgedaen;</l>
<l>Entie crancste quam van bachten,</l>
<l n="30">Ende slougene doot alsonder wachten,</l>
<l>Entie sine lieten hem jaghen,</l>
<l>Daer si tlijf waenden ontdraghen.</l>
<l>Na hem wart bisscop ende hertoge</l>
<l>Jonathas verheven hoghe.</l>
<l n="35">                Dymetrius die wart versleghen</l>
<l>Saen na dat Judas die deghen</l>
<l>Sinen ende hadde ghedaen;</l>
<l>Want een, hiet Alexander, quam saen,</l>
<l>Ende seide, dat hi sone was</l>
<l n="40">Anthyocus, daermen af las,</l>
<l>Dien Dymetrius verslaen dede,</l>
<l>Sijns oems sone. Hem quam mede</l>
<l>Van Surien menech man,</l>
<l>So dat hi Dymetrius afwan</l>
<l n="45">Beede sijn leven ende sijn lant.</l>
<l>Hi nam te wive altehant</l>
<l>Filometors dochter Cleopatra.</l>
<l>Indie stat te Tholomaida,</l>
<l>Diemen nu hort Akers nomen,</l>
<l n="50">Wart dat huwelic vulcomen.</l>
<l>Dese Alexander eerde sere</l>
<l>Jonathase ende mindene mere</l>
<l>Dan noit coninc van Surien</l>
<l>Iemen vander Juedscer pertien.</l>
</div>
<div type="subchapter"><head type="subchapter">Hoe die Romeinen echt Afferike bestonden. LIIII.</head>
<l>                Filometor die verstaerf,</l>
<l>Ende tlant van Egypten verwaerf</l>
<l>Tholomeus Evergetes,</l>
<l>Also alse gheheeten es</l>
<l n="5">Een ander, die hier voren staet.</l>
<l>Dese Evergetes, die hier angaet,</l>
<l>Regneerde XXIX jaer.</l>
<l>                In sinen tiden wart echt swaer</l>
<l>Dorloghe ende dat grote gevecht</l>
<l n="10">Tusscen Rome ende Cartago echt.</l>
<l>Die senaturen bringen vort</l>
<l>Ende willen, datmen velle die port;</l>
<l>Maer Sypio Nascica</l>
<l>Dinct beter dat die port sta.</l>
<l n="15">Hi lijede wel sekerlike,</l>
<l>Dat soe swaer ware den Roemscen rike;</l>
<l>Maer hem dinct, eist datmense velt,</l>
<l>Ledicheide, weelde ende ghelt</l>
<l>Sal verslapen doen de zinne,</l>
<l n="20">Daer dat Roemsce here lach inne.</l>
<l>Hi wilde luxurie verduwen</l>
<l>Met swaren orlogen ende met nuwen.</l>
<l>                Cato wille dat mense velle;</l>
<l>Mettem waes menech gheselle,</l>
<l n="25">Entie meneghe verwint sekerlike.</l>
<l>Dus sendemen in Affrike</l>
<l>Eenen Lucius Sensorine</l>
<l>Ende Marcus ende Manlus, gesellen sine,</l>
<l>Ende oec Nascica Cypioene.</l>
<l n="30">Dese heren wijs ende coene</l>
<l>Vielen verre vander port,</l>
<l>Ende senden hare boden vort</l>
<l>Ter stat, ende eeschten vander stede</l>
<l>Hare wapene ende haer scepe mede.</l>
<l n="35">Daer brochtmen uter stat gedragen</l>
<l>So vele wapine, hem dochte diet sagen,</l>
<l>Datmer mede sekerlike</l>
<l>Wapenen mochte al Afferike.</l>
<l><pb n="1,221"/> Daer na hieten die Romeine dat,</l>
<l n="40">Dat si alle rumen die stat</l>
<l>Ende henen traken verre tier wilen</l>
<l>Vander zee oec X milen.</l>
<l>Hier omme vielen si in wanhopen,</l>
<l>Alsi dus waren belopen;</l>
<l n="45">Want si verloren saghen de stede,</l>
<l>Ende pijnden hem alle te sterven mede,</l>
<l>Ende coren te heren alle</l>
<l>Onder hem II Hasdruballe.</l>
<l>Cyerlijc maecten si menechfoude</l>
<l n="50">Haernasch van selvere ende van goude;</l>
<l>Want al haer yser was verloren.</l>
<l>Nu suldi van Cartago horen.</l>
</div>
<div type="subchapter"><head type="subchapter">Hoe Carthago wart ghevelt. LV.</head>
<l>                Cartago, tellet daventure,</l>
<l>Hadde ommeganc van mure</l>
<l>XIX<hi rend='sup'>M</hi> passe tier stede,</l>
<l>Alse elc pas V voete dede,</l>
<l n="5">Ende wel naer waest in sijn staen</l>
<l>Al omme metter zee bevaen,</l>
<l>Dan een deel an deene zide,</l>
<l>Ende hadde III<hi rend='sup'>M</hi> passe indie wide.</l>
<l>Daer was die stat gevest ter cure,</l>
<l n="10">XXX voete dicke die mure,</l>
<l>Ende XXX ellen hooch ten tinnen.</l>
<l>Ende tor stont daer, men conste bekinnen</l>
<l>Cume hoe hoghe dat hi was,</l>
<l>Die hiet Biersa, alsict las,</l>
<l n="15">Ende stont ter zee waert up enen hoec:</l>
<l>Die zee hietmen daer een brouc.</l>
<l>                Die Romeinen vochten sture,</l>
<l>Ende braken een groet deel vanden mure.</l>
<l>Die Cartagiene hebse verdreven.</l>
<l n="20">Sypio sach hem de vlucht geven,</l>
<l>Ende quam hem tontsettene om dat,</l>
<l>Ende dreef die vianden indie stat.</l>
<l>Ginder worden verslegen dan</l>
<l>Vanden Affrikers XL<hi rend='sup'>M</hi> man,</l>
<l n="25">Ende VI<hi rend='sup'>M</hi> ghevaen.</l>
<l>Hasdrubal vlo, hi was ondaen.</l>
<l>Die raet waerpen doot vander stat</l>
<l>Metten steene daermen up sat;</l>
<l>Want men hem anteech de mort,</l>
<l n="30">Dat hi verraden hadde de port.</l>
<l>Doe viel men an de stat gereet,</l>
<l>Ende men stac ende men street</l>
<l>Achter een VI dage ende VI nachte</l>
<l>Gewillichlike met groter crachte.</l>
<l n="35">Die Cartagiene sere baden, </l>
<l>Datmen haers hadde genaden.</l>
<l>Eerst gaf hem up, vor dandere al</l>
<l>Diere levede, dander Hasdrubal.</l>
<l>Doe quamer vort droever keytive</l>
<l n="40">Teere scare XXXV<hi rend='sup'>M</hi> wive,</l>
<l>Ende daer naer so volgeder an</l>
<l>Teere ander XXX<hi rend='sup'>M</hi> man.</l>
<l>Hasdrubals wijf nam ghinder</l>
<l>Ende warp in een vier hare II kinder,</l>
<l n="45">Ende spranker in selve nochtan</l>
<l>Omden rouwe van haren man.</l>
<l>Dus staerf dachterste van Cartago</l>
<l>Coninghinne, ende deerste also.</l>
<l>Deerste was Dydo, die hare verbrande</l>
<l n="50">Omme Enease van grotere ande;</l>
<l>Ende dit was die achterste vrouwe,</l>
<l>Die hare verbrande omden rouwe.</l>
<l>                XVII daghe achter een</l>
<l>Bernde die stat, dat wonder sceen.</l>
<l n="55">Een swaer bispel gaf soe den man,</l>
<l>Die den zeghe al ginder wan,</l>
<l>Dat dit werelike gheval</l>
<l>So ongestade es over al.</l>
<l>Vandien mure alle die steene</l>
<l n="60"><pb n="1,222"/> Wreefmen daer te pulvere rene.</l>
<l>VII<hi rend='sup'>C</hi> jaer ofte mere</l>
<l>Hadde soe gestaen met groter ere.</l>
</div>
<div type="subchapter"><head type="subchapter">Van Jonathas, Machabeus broeder. LVI.</head>
<l>                Alse dese dinc aldus gesciede,</l>
<l>Alexander ende sine liede,</l>
<l>Die Asien hilt ende Surien</l>
<l>Ende met sire staerker partien</l>
<l n="5">Dymetriuse uten lande slouch,</l>
<l>Wies crone hi met rechte drouch,</l>
<l>Wart uten rike al verdreven;</l>
<l>Want van Dymetrius es bleven</l>
<l>Een sone, die Demetrius hiet,</l>
<l n="10">Die quam van Creten, ende verstiet</l>
<l>Alexandere altemale.</l>
<l>Evergetes also wale</l>
<l>Van Egypten siere dochter nam</l>
<l>Alexandere, ende quam</l>
<l n="15">Ende gafse Demetrius te wive.</l>
<l>Doe wart gerovet vanden live</l>
<l>Alexander, ende ghesent</l>
<l>Sijn hovet over een prosent</l>
<l>Evergetes, dies vro was daer:</l>
<l n="20">Des derds daghes staerf hi daer naer.</l>
<l>                Dus wart die jonge Demetrius here,</l>
<l>Ende waest III jaer ende nemmere</l>
<l>Over Azien ende Surien.</l>
<l>                Een van Alexanders paertien,</l>
<l n="25">Die Trifoen hiet, mercte ende sach,</l>
<l>Datten ridderscepe verwach</l>
<l>Des coninx Demetrius zeden;</l>
<l>In Arabien es hi ghereden</l>
<l>Om coninc Alexanders sone,</l>
<l n="30">Ende brochtene int lant die gone,</l>
<l>Ende maectene coninc sonder were.</l>
<l>An hem quam te hant dat here,</l>
<l>Dat Demetrius was ontsprongen.</l>
<l>Anthyocus hiet men den jongen.</l>
<l n="35">Demetrius hevet hi verdreven:</l>
<l>Antyochen wart hem upgegeven.</l>
<l>                Dese screef an Jonathas,</l>
<l>Die bisscop ende hertoghe was</l>
<l>Te Jherusalem indie port,</l>
<l n="40">Vriendelike scone wort,</l>
<l>Ende senddem diere prosente van goude;</l>
<l>Want hine te vriende hebben woude,</l>
<l>Dat Jonathas wel gerne sach.</l>
<l>Oec so sendde hem updien dach</l>
<l n="45">Jonathas bode metten Roemheren,</l>
<l>Om te vernieuwene metten heren</l>
<l>Die vriendscap, die gemaect was</l>
<l>Metten Machabeus Judas:</l>
<l>Dat, wanic, corte sine daghe.</l>
<l n="50">Trifoen wilde leggen laghe</l>
<l>Om Anthyocus den jongelinc;</l>
<l>Maer hi ontsach hem ene dinc,</l>
<l>Dat hem Jonathas helpen soude.</l>
<l>Dies peinsdi, dat hi dien eerst woude</l>
<l n="55">Vermorden, so mochti te bet</l>
<l>Den coninc slaen ongelet.</l>
<l>Dus es Jonathas vermort,</l>
<l>Entie jonge Anthyocus vort,</l>
<l>Ende Trifoen wart daer na</l>
<l n="60">Coninc ghemaect in Azia.</l>
<l>Maer in Surien wert, wi lesent dus,</l>
<l>Coninc Sedices Anthiocus,</l>
<l>Demetrius broeder, die wart verdreven,</l>
<l>Alse wi hier te voren screven.</l>
</div>
<div type="subchapter"><head type="subchapter">Symeoens Machabeus doot. LVII.</head>
<l>                In desen tiden so bleef doot</l>
<l><pb n="1,223"/> Attalus die prince groot,</l>
<l>Coninc van Azia dat Cleene.</l>
<l>Al sijn rike gaf hi gemeene</l>
<l n="5">Der stat van Rome, dat sijt berechte,</l>
<l>Ende hi staerf gelijc enen knechte.</l>
<l>                Na Jonathas coren te hant</l>
<l>Die Jueden in haer lant</l>
<l>Symoen teenen here, sijn broeder</l>
<l n="10">(Tien tiden was niemen vroeder).</l>
<l>Die wart hertoghe ende bisscop mede</l>
<l>Te Jherusalem indie stede,</l>
<l>Ende regneerde VIII jaer.</l>
<l>                Anthyocus, wet voer waer,</l>
<l n="15">Die Sedices bi namen hiet,</l>
<l>Ne liet Trifoen gherusten niet,</l>
<l>Hine volghede hem emmer na,</l>
<l>Ende jaghedene ute Azia.</l>
<l>In Surien liet hi here</l>
<l n="20">Jeghen die Jueden ter were,</l>
<l>Ende sendde Cendebons daer mede</l>
<l>Jeghen Jherusalem die stede.</l>
<l>                Symoen hevet dese dinc verstaen,</l>
<l>Ende nam sine twee sonen saen,</l>
<l n="25">Eenen Judas ende eenen Jan,</l>
<l>Ende gaf hem XX<hi rend='sup'>M</hi> man,</l>
<l>Om te bescermene dat lant.</l>
<l>Die bestonden den strijt te hant,</l>
<l>Ende riepen hulpe an onsen Here,</l>
<l n="30">Ende God die gaf hem daer die ere;</l>
<l>Want Cendebons wart verdreven,</l>
<l>Ende daer sijn der siere bleven</l>
<l>Twee dusentech upten velde:</l>
<l>Dus wonnen die Joden met gewelde.</l>
<l n="35">                Cortelike daer naer bet vort</l>
<l>Wart die goede Symoen vermort,</l>
<l>Ende sijn sone Jan Hyrcaen</l>
<l>Hevet die heerscapie ontfaen,</l>
<l>Ende was XXVI jaer</l>
<l n="40">Bisscop ende hertoghe daer.</l>
</div>
<div type="subchapter"><head type="subchapter">Vanden Gallen enten Romeinen. LVIII.</head>
<l>                Orosius spreect: te desen stonden</l>
<l>Die Gallen orloghen begonden</l>
<l>Uptie Romeine, ende niet te scerne,</l>
<l>Entie coninc van Abierne,</l>
<l n="5">Bituitus, hi was haer here,</l>
<l>Die ghereetsceep hadde mere</l>
<l>Te orloghene dan die Roemheren;</l>
<l>Nochtan en wilsi niet dat keren.</l>
<l>                Fabius die quam ghevaren</l>
<l n="10">Van Rome met eere scaren,</l>
<l>Ende ghetrecket bider Rone.</l>
<l>Bituitus quam harde scone</l>
<l>Mettem C<hi rend='sup'>M</hi> man</l>
<l>Ende LXXX<hi rend='sup'>M</hi> mee nochtan,</l>
<l n="15">Ende teersten dat hi sach sine grote,</l>
<l>Ende also cleene die Roemsce rote,</l>
<l>Seide hi, dat cume een mael ware</l>
<l>Den honden van siere scare.</l>
<l>Bituitus dochte te cleene</l>
<l n="20">Over die Rone ene brugge alleene,</l>
<l>Ende dede noch eene maken</l>
<l>Van houte ende van staerken saken,</l>
<l>Ende met vasten ketenen binden.</l>
<l>Daer over hem te gane bewinden</l>
<l n="25">Die Gallen ende over dandere mede.</l>
<l>Sere vachtmen daer ter stede</l>
<l>Ende langhe; doch moest mesfallen</l>
<l>Int ende dien van Gallen;</l>
<l>Want si verloren dat velt,</l>
<l n="30">Ende vloen heenen met ghewelt</l>
<l>Over die brugge die ontwee brac,</l>
<l>Daer menech af hadde ongemac.</l>
<l>Onder versleghen ende versmort,</l>
<l>Alsemen dware bescreven hort,</l>
<l n="35">Waerre C<hi rend='sup'>M</hi> vanden Gallen</l>
<l>En L<hi rend='sup'>M</hi>: dus eist ghevallen.</l>
<l>                Oec gheviel int selve jaer,</l>
<l><pb n="1,224"/> Scrivet Orosius over waer,</l>
<l>Dat Quintus Marius van Monju</l>
<l n="40">Van Rome quam, lesen wi nu,</l>
<l>Ende hevet die Gallen begroet,</l>
<l>Die saten an dies berghes voet,</l>
<l>Dat si Rome waren onderdaen.</l>
<l>Niemene en wildere in hant gaen;</l>
<l n="45">Maer si roveden vanden live</l>
<l>Hare kindere ende hare wive,</l>
<l>Ende worpense in eenen brant,</l>
<l>Ende liepenre in selve te hant.</l>
<l>Doe hem dat die Romeine benamen,</l>
<l n="50">Ende si some levende bequamen,</l>
<l>Ende sise vinghen die kaytive,</l>
<l>Noint een wilder bliven te live.</l>
</div>
<div type="subchapter"><head type="subchapter">Vanden jongen Alexander. LIX.</head>
<l>                Die verdrevene Dymetrius,</l>
<l>Dien die jonghe Anthyocus</l>
<l>Bi Trifoens rade verdreef,</l>
<l>Ende daer ic te voren af screef,</l>
<l n="5">Es weder comen in Surien,</l>
<l>Ende regneerde, horic lijen,</l>
<l>Anderwaerven IIII jaer.</l>
<l>In Jan Yrcaens derde, dats waer,</l>
<l>Doe verhief hi hem te hant</l>
<l n="10">Jeghen Evergetes, die in hant</l>
<l>Hadde Egypten. Doe hijt verstont,</l>
<l>Maecte hi in corter stont,</l>
<l>Dat in Surien quam een ander,</l>
<l>Diemen daer hiet Alexander,</l>
<l n="15">Ende wart coninc met ghewelt.</l>
<l>Hulpe, troest ende groet gelt</l>
<l>Wart hem van Egypten gesent:</l>
<l>Dus wart Dymetrius gescent;</l>
<l>Want Alexander heeftene verwonnen.</l>
<l n="20">Dymetrius begonste wanconnen</l>
<l>Beede sijn wijf ende sine kinder:</l>
<l>Dus wart hi verdreven ghinder,</l>
<l>Ende es tote Surs ghevloen;</l>
<l>Daer dedene die bailliu verdoen.</l>
<l n="25">                Alse Alexander tesere eere</l>
<l>Bi Evergetes quam den here,</l>
<l>Begonsti up hem versetten,</l>
<l>Ende Evergetes begonsten letten,</l>
<l>Ende maecte eenen Anthyocus,</l>
<l n="30">Die ghetoenaemt was Affricus,</l>
<l>Coninc in Surien thant,</l>
<l>Die Alexandere sinen viant</l>
<l>In eenen wighe heeft verdreven.</l>
<l>Daer naer es hi ghevaen bleven</l>
<l n="35">Van rovers, ende alse een prosent</l>
<l>Den coninc Affricus ghesent,</l>
<l>Die hem dede neemen tlijf.</l>
<l>Affricus bleef here sonder blijf,</l>
<l>Ende was coninc, wet vorwaer,</l>
<l n="40">In Surien XII jaer.</l>
<l>Dymetrius hadde gesijn sijn vader,</l>
<l>Die twee waerven tlant verloes algader;</l>
<l>Ende Evergetes die was broeder</l>
<l>Cleopatroen sire moeder.</l>
</div>
<div type="subchapter"><head type="subchapter">Van Griffus Anthyocus. LX.</head>
<l>                Grippus, die Antyocus hiet,</l>
<l>Was vro dat hem dus was gesciet;</l>
<l>Maer sijn moeder nauwe dochte,</l>
<l>Hoe dat soene ontliven mochte,</l>
<l n="5">Ende soe vrouwe bleve vanden goede;</l>
<l>Maer selve was hi in siere hoede.</l>
<l>Eens soene willecome hiet,</l>
<l>Ende mettien den nap soe hem biet,</l>
<l>Die getempert was met venine.</l>
<l n="10">"Drinct selve," sprac hi, "moeder mine!"</l>
<l>Alse oft hijt dade dor hare ere.</l>
<l>"Drinct ghi," sprac soe, "sone, here!"</l>
<l>-"Neen," sprac hi, "lieve moeder, vrouwe!</l>
<l>Drinct voren, of gijt meent up trouwe,"</l>
<l n="15">Die moeder scaemde hare ende en weet</l>
<l><pb n="1,225"/> Neghene ontsculde ghereet,</l>
<l>Ende dranc selve genen dranc,</l>
<l>Ende viel doot daer eer iet lanc.</l>
<l>Dus regneerde in sijn rike</l>
<l n="20">Grippus een deel sekerlike.</l>
<l>                Dese Anthyocus Grippus,</l>
<l>Seghet Scolastica aldus,</l>
<l>Dat hi besat Jherusalem,</l>
<l>Alsemen daer seget van hem.</l>
</div>
<div type="subchapter"><head type="subchapter">Hoe Fiscoen sinen broeder verdreef. LXI.</head>
<l>                In Hyrcanus XVste jaer</l>
<l>Hadde Anthyocus vorwaer</l>
<l>IX jaer crone gedraghen</l>
<l>In Surien in sinen daghen,</l>
<l n="5">Ende Evergetes overwaer</l>
<l>In Egypten XXIX jaer.</l>
<l>Doe quam Tholomeus Fiscoen,</l>
<l>Sijn broeder, ende menech baroen,</l>
<l>Ende hebbene des lands verdreven.</l>
<l n="10">Fiscoen wart coninc verheven</l>
<l>In Egypten, ende drouch crone</l>
<l>XVI jaer met sulkere hone.</l>
<l>Die ghenote gaven hem trike,</l>
<l>Ende te wive dies ghelike</l>
<l n="15">Sijns broeders wijf ende sine zustermede,</l>
<l>Want het was heidijnsce zede.</l>
<l>Maer teerst dat hi quam tAlexandrien,</l>
<l>So dede hi van soens partijen,</l>
<l>Dien sijn broeder hadde gewonnen</l>
<l n="20">Andie zuster, al ontgonnen,</l>
<l>Entien sone slaen te doot.</l>
<l>Hine liets niet dor de feeste groot</l>
<l>Vanden huweleke dat hi dede,</l>
<l>No dor sijn wijf, die moeder mede.</l>
<l n="25">Ja diene brochten andie crone,</l>
<l>Dien gaf hi die doot te lone.</l>
<l>Hi liet sire zuster, sijn wijf,</l>
<l>Ende vercrachte alse een keytijf</l>
<l>Haerre dochter, ende met ghewelt</l>
<l n="30">Hare in huwelike helt.</l>
<l>So fel was hi, dat sine liede</l>
<l>Rumden tlant als dit gesciede.</l>
<l>Lelijc was hi, cort ende vet,</l>
<l>So dat hi sceen beeste bet</l>
<l n="35">Dan coninc, sonder alleene</l>
<l>Dat sine cierheit niet was clene.</l>
</div>
<div type="subchapter"><head type="subchapter">Den strijt van Rome up Jugurta. LXII.</head>
<l>                Te desen tiden rees die strijt,</l>
<l>Die gheduurde langen tijt,</l>
<l>Tusscen den coninc Jugurta,</l>
<l>Die crone drouch in Yndia,</l>
<l n="5">In dat lant van Afferike,</l>
<l>Ende dien vanden Roemscen rike.</l>
<l>                Orosius seghet dat geen strijt</l>
<l>Vreeselikere in ghere tijt</l>
<l>Noch swaerre den Romeinen was;</l>
<l n="10">Want Jugurta, sijt seker das,</l>
<l>Was wijs, moghende ende rike,</l>
<l>Ende conste so scalckelike</l>
<l>Met sconen worden valsceit decken,</l>
<l>Ende sine mordaet scone vertrecken.</l>
<l n="15">Oec haddi vernomen een wort,</l>
<l>Dat te Rome indie port</l>
<l>Recht ende onrecht te cope ware:</l>
<l>Des maecte hi vele vrienden dare</l>
<l>Met scatte, die hire toe heeft gesent:</l>
<l n="20"><pb n="1,226"/> Dit hevet Rome bina gescent.</l>
<l>                Jugurta plach te seggene dit wort:</l>
<l>"Ay Rome, Rome, valsche port!</l>
<l>Hoe saen waerstu verdorven,</l>
<l>Waren copers diere omme verworven!"</l>
<l n="25">Int ende was int lant gesent</l>
<l>Mettellius, diene hevet gescent,</l>
<l>Ende wan hem af Numidia.</l>
<l>Marius die quam daer na,</l>
<l>Alse Jugurta was geweken</l>
<l n="30">In Getulya ende met treken</l>
<l>Den coninc Boetus so beginc,</l>
<l>Dat hi mettem den strijt ontfinc.</l>
<l>Daer quamen si teenen swaren stride:</l>
<l>Die Romeine an deene zide,</l>
<l n="35">An dander zide die Getuliene</l>
<l>Ende met Jugurta die Numidiene.</l>
<l>Dlant was heet ende seere droghe:</l>
<l>Dies stoof daer die moude hoghe,</l>
<l>Dat die zonne verdonkerde al,</l>
<l n="40">Ende daertoe was so swaer die val</l>
<l>Van schichten ende van quareelen,</l>
<l>Die die Barbarienen deelen</l>
<l>Uptie Romeine in elke side,</l>
<l>Daerne was geen wiken inden stride,</l>
<l n="45">Ende niemen mochte inder roten</l>
<l>Iet gescuwen vanden scoten.</l>
<l>Daertoe was die hitte so groot</l>
<l>Ende van duerste so grote noot,</l>
<l>Dat altemale tRoemsche here</l>
<l n="50">Verderven waende sonder were.</l>
</div>
<div type="subchapter"><head type="subchapter">Hoe Jugurta wart verwonnen. LXIII.</head>
<l>                Alst aldus jammerlike stont</l>
<l>Den Romeinen, quam tier stont</l>
<l>Een reghen al onversien,</l>
<l>Diese lavede mettien,</l>
<l n="5">Ende vercoelden vander hitte.</l>
<l>Den Barbarienen was quaet al ditte;</l>
<l>Want hare peesen worden slac,</l>
<l>Daer hem dat scieten bi ghebrac,</l>
<l>Ende hare scilden also wel;</l>
<l n="10">Want het waren olifants vel,</l>
<l>Daer si mede waren verdect,</l>
<l>Ende dat zughet water ende trect</l>
<l>Ghelijc oft eene spongie ware;</l>
<l>Doe wart hem die last so sware,</l>
<l n="15">Dat sise geheffen niet en conden.</l>
<l>Boetus ende Jugurta tien stonden</l>
<l>Die vloen heenen met ghewelt,</l>
<l>Entie Romeinen behilden tfelt.</l>
<l>Daer sloughen si ende verloren</l>
<l n="20">Meneghen man uutvercoren.</l>
<l>                Echt versaemden si een here,</l>
<l>Dese twee coningen, ter were</l>
<l>Up Marius entie Romeine.</l>
<l>Daer verloren si indien pleine,</l>
<l n="25">Boetus metten Getulienen</l>
<l>Ende Jugurta metten sinen.</l>
<l>Marius die vinghene vort,</l>
<l>Ende brochtene te Rome indie port</l>
<l>Met tween kinderen ghevaen,</l>
<l n="30">Ende was in eenen kaerker gedaen,</l>
<l>Daer hi in verworget was:</l>
<l>Dus endde die here, alsict las.</l>
</div>
<div type="subchapter"><head type="subchapter">Hoe die Jueden drougen crone. LXIIII.</head>
<l>                In coninc Trifons derde jaer</l>
<l>Was Jugurta verwonnen daer,</l>
<l>Ende in sijn XIIste jaer so staerf</l>
<l>Jan Hyrcaen, ende doe verwaerf</l>
<l n="5">Aristobolus, Jonathas sone,</l>
<l>Dbisscopdoem, ende was die gone,</l>
<l>Die eerst in Jherusalem</l>
<l>Crone drouch, sident datse hem</l>
<l>Nabugodonosor eerst nam.</l>
<l n="10">Quaet was die gene, fel ende gram:</l>
<l>Hi doodde met hongre sire moeder,</l>
<l>Ende dede ontliven sinen broeder</l>
<l>Antygonus den jonghelinc;</l>
<l>Ende hier omme, om dese dinc,</l>
<l n="15">Staerf hi met torment zwaer,</l>
<l>Ende was coninc maer een jaer.</l>
<l>                Alexander sijn broeder ontfinc</l>
<l><pb n="1,227"/> Na hem die crone, ende wart coninc</l>
<l>Ende bisscop vander stede.</l>
<l n="20">Dit was dalre quaetste mede</l>
<l>Die wesen mochte van felheit groet:</l>
<l>Hi slouch sinen broeder doot</l>
<l>Ende L dusent goede man,</l>
<l>Want si niet gescouwen an</l>
<l n="25">Sine grote quaetheit conden.</l>
<l>Den Jueden vragedi teere stonden,</l>
<l>Hoe hi best hare hulde verworve.</l>
<l>Si seiden: up dat dat hi storve.</l>
<l>Hier omme dedi hanghen dan</l>
<l n="30">In Jherusalem DCCC man,</l>
<l>Ende daertoe dedi ontliven</l>
<l>Hare kindere metten wiven.</l>
<l>Coninc ende bisscop was hi daer</l>
<l>Quaet ende fel XXVII jaer.</l>
</div>
<div type="subchapter"><head type="subchapter">Vanden Duutschen enten Romeinen. LXV.</head>
<l>                In Trifons XVIIde jaer</l>
<l>So ghesciede scade swaer</l>
<l>Vanden Duutscen upte Romeine.</l>
<l>Si waren comen inden pleine</l>
<l n="5">Van Ytale over Montiven,</l>
<l>Ende wilden al Rome verdriven.</l>
<l>Daer jegen so vacht Marius</l>
<l>Ende gaf hem daventure aldus,</l>
<l>Dat hi hem den wijch afwan,</l>
<l n="10">Ende slouch hem af CC<hi rend='sup'>M</hi> man,</l>
<l>Ende heeftere LXXX<hi rend='sup'>M</hi> ghevaen</l>
<l>Met haren coninc Euroniaen.</l>
<l>CCC edele vrouwen waren</l>
<l>Gevangen met haerre scaren,</l>
<l n="15">Die nachts alle hare kinder</l>
<l>Metten handen vermorden ghinder,</l>
<l>Ende verworgeden hem selven mede;</l>
<l>Want het dochtem edelhede.</l>
<l>                Dit scrivet sente Jheronimus.</l>
<l n="20">Voert so seghet Orosius,</l>
<l>Dat die Duutsche anderwarf quamen</l>
<l>Over die berghe alle te samen,</l>
<l>Ende wonnen tlant ende vele steden</l>
<l>In Ytale ende vele rijcheden.</l>
<l n="25">                Echt was jegen hem ghesent</l>
<l>Marius ende sijn covent,</l>
<l>Diese bestonden onversien;</l>
<l>Want sise waenden doen vlien,</l>
<l>Beede die Duutsce metten Gallen,</l>
<l n="30">Die te samen waren gevallen.</l>
<l>Daer wart den Roemheren afgeslegen</l>
<l>Menech ridder, menech deghen;</l>
<l>Maer die Duutsche hadden de scende</l>
<l>Entie Gallen alle int ende.</l>
<l n="35">Die wijf daden die meeste were:</l>
<l>Si hadden met waghenen haer here</l>
<l>Al beringet, ende verdreven</l>
<l>Die Romeinen, die hem waren beneven;</l>
<l>Maer int leste die Romeine</l>
<l n="40">Wonnen tfelt up hem al reine.</l>
<l>Doe gingen onderlinge die vrouwen</l>
<l>Elke andere steken ende houwen.</l>
<l>Oec so waerre daertoe vele,</l>
<l>Die eene line an hare kele</l>
<l n="45">Teersten daden ende daer naer</l>
<l>An haers paerds beene daer,</l>
<l>Ende storven also tien stonden.</l>
<l>Eene vrouwe si daer oec vonden,</l>
<l>Ende hare twee kindere an haer been</l>
<l n="50">Ghecoppelt, dat wonder sceen,</l>
<l>Ende soe metten halse ant paert:</l>
<l>Dus storven si drie andie vaert.</l>
<l>Die baroenen onderlinghe</l>
<l>Slouch elc anderen sonderlinge.</l>
<l n="55">Borax ende Luigius,</l>
<l>Twee coningen die hieten aldus,</l>
<l>Bleven upten velde doot.</l>
<l>Twee andere coningen groot,</l>
<l>Cessorix ende Claudius,</l>
<l n="60">Worden gevaen, wi lesent dus.</l>
<l>                In desen tween wighen es gevallen</l>
<l>Vanden Duudschen enten Gallen</l>
<l><pb n="1,228"/> CCC<hi rend='sup'>M</hi> doot tier stede</l>
<l>Ende daertoe XL<hi rend='sup'>M</hi> mede,</l>
<l n="65">Ende C<hi rend='sup'>M</hi> waerre ghevaen</l>
<l>Ende XL<hi rend='sup'>M</hi>, sonder waen,</l>
<l>Sonder wive ende kinder,</l>
<l>Die bleven ongetellet ginder.</l>
</div>
<div type="subchapter"><head type="subchapter">Hier warttrikevan Surien Rome onderdaen. LXVI.</head>
<l>                Up tselve jaer dat mesfallen</l>
<l>Den Duutscen was enten Gallen,</l>
<l>So wart Tholomeus Fiscoen</l>
<l>Van Egypten om sijn mesdoen</l>
<l n="5">Van siere moeder slands verdreven,</l>
<l>Entie crone wart gegheven,</l>
<l>Tholomeus Alexander.</l>
<l>                In Surien wart oec een ander</l>
<l>Coninc na Anthyocus Grippus,</l>
<l n="10">Dats Techines Anthyocus,</l>
<l>Die was coninc XVIII jaer.</l>
<l>Na hem was coninc, dats waer,</l>
<l>Phillip, ende waest jare twee;</l>
<l>Want die van Rome en wilden nemmee</l>
<l n="15">Ghedoghen die overdaet,</l>
<l>Dattie coninge so menech quaet</l>
<l>Van Azien ende van Surien daden,</l>
<l>Ende worden anders beraden,</l>
<l>Dat si Pompeiuse senden int lant,</l>
<l n="20">Die verjagedse altehant,</l>
<l>Ende Anthyocuse hi verdreef,</l>
<l>So dat hi sijn gevane bleef.</l>
<l>                Doe moeste Phillip coninc sijn.</l>
<l>Doe quam van Rome Galijn,</l>
<l n="25">Ende hevet dien Phillip gevaen.</l>
<l>Daer naer ende, sonder waen,</l>
<l>Dat conincrike van Surien,</l>
<l>Ende alt lant van diere partijen,</l>
<l>Ende van Azien ende van Babylone,</l>
<l n="30">Wart onderdaen der Roemscer crone.</l>
</div>
<div type="subchapter"><head type="subchapter">Hoe die meente wart jegen die heren. LXVII.</head>
<l>Te desen tiden ende tien stonden,</l>
<l>So lesen wi, dat beghonden</l>
<l>Te Rome ende in Ytale</l>
<l>Die lande verroeren alle te male,</l>
<l n="5">So dat tusschen nagesellen,</l>
<l>Alse ons die ystorien tellen,</l>
<l>Groot orloghe rees ende strijt;</l>
<l>Ende dat begonste in ghere tijt,</l>
<l>Alse ons tellet Orosius.</l>
<l n="10">Een Liberinus Drussus,</l>
<l>Die metter meentocht was in desen,</l>
<l>Omme dat si emmer vri wilden wesen,</l>
<l>Brochte in werringen die stede.</l>
<l>Doe ghesciede wonder mede;</l>
<l n="15">Want men te zonne upgange vernam,</l>
<l>Dat daer uten Norden quam</l>
<l>Een groot vier met groten lude,</l>
<l>Daer af vervaerden hem die lude.</l>
<l>Tote Tarenten inder steden,</l>
<l n="20">Alse die lieden haer broot sneden,</l>
<l>Liepere uut dbloet also clare,</l>
<l>Alse oft uut eere wonden ware.</l>
<l>VII daghe vielen ghemeene</l>
<l>Haghel, scerve ende steene</l>
<l n="25">Vanden hemel uptie aerde,</l>
<l>Daer quam uut vier, dat vervaerde</l>
<l>Menegen mensche diet anesach.</l>
<l>                Oec so sachmen updien dach</l>
<l>Een swerc, alse gout gedaen,</l>
<l n="30">Vanden hemele nedergaen,</l>
<l>Ende ter erden comen neder,</l>
<l>Ende meerre uprisen weder,</l>
<l>Ende oestwaert ter zonnen trecken,</l>
<l>Entie altemale verdecken.</l>
<l n="35">                Drussus quam hier met in vare,</l>
<l>Wat hier mede betekent ware,</l>
<l>Ende wart vermort, dat men en weet</l>
<l>Van wien dat quam ghereet.</l>
<l>Alle die bedwonghene lande,</l>
<l n="40">Die onder die Roemsche bande</l>
<l>Int lant laghen van Ytale,</l>
<l>Worden in roere altemale.</l>
<l><pb n="1,229"/> Alse of si wilden ontbreken</l>
<l>Den Romeinen, was haer spreken.</l>
<l n="45">Die senaturen hem genenden,</l>
<l>Dat si eenen bode senden</l>
<l>Tote Asscaloen indie stede,</l>
<l>Die hem vermaende trouwelichede:</l>
<l>Dien sloughen die ghemeente doot.</l>
<l n="50">Daer naer al, cleene ende groot,</l>
<l>Die Romeine vander stede</l>
<l>Hebben si versleghen mede.</l>
</div>
<div type="subchapter"><head type="subchapter">Van Pompeius van Ascaloen. LXVIII.</head>
<l>                Pompeius wart uter stede</l>
<l>Van Rome gesent, omden onvrede</l>
<l>Te wrekene ende oec de mort</l>
<l>Up Ascalun, die grote mort;</l>
<l n="5">Also dat hi langhe besat</l>
<l>Ascalun, die vaste stat,</l>
<l>Ende hine hadse niet lichte verwonnen,</l>
<l>En haddi gheene list geconnen;</l>
<l>Want so vele hi doch dede</l>
<l n="10">Met siere grotere bendichede,</l>
<l>Dat hi die vander stat upt velt</l>
<l>Uut dede comen, ende met gewelt</l>
<l>Bestont hise buten mure.</l>
<l>Bi dusgedaenre aventure</l>
<l n="15">Slouch hi hem af XVIII<hi rend='sup'>M</hi> man</l>
<l>Ende Franken haren coninc nochtan,</l>
<l>Ende IIII<hi rend='sup'>M</hi> wordere ghevaen;</l>
<l>Andere IIII<hi rend='sup'>M</hi> waerre ontgaen,</l>
<l>Ende versmorden inden snee</l>
<l n="20">Van couden ende van andren wee.</l>
<l>                Upten selven dach worden mede</l>
<l>Verwonnen die van Presenne der stede.</l>
<l>Doe Dalicius oec haer here</l>
<l>Sach verloren goet ende eere,</l>
<l n="25">Bat hi te samen sine meeste,</l>
<l>Ende maecte werscap ende feeste;</l>
<l>Ende alsi alle waren vroe,</l>
<l>Nam hi doe venijn also</l>
<l>Voer hem allen ende dranc,</l>
<l n="30">Ende staerf also daer eer iet lanc,</l>
<l>Omme dat hi lievere doot ware vri</l>
<l>Dan hi levende eygijn si.</l>
<l>Alle prijsdesine daer,</l>
<l>Maer niemen wildem volgen naer.</l>
<l n="35">                Nochtoe, eer de meentucht was</l>
<l>Gestillet, alsemen hier voren las,</l>
<l>So rees te Rome indie port</l>
<l>Tusscen die heren strijt ende mort.</l>
<l>Een here, hiet Cilla, was daer, een raet,</l>
<l n="40">Jonc, haestich, stout in sine daet:</l>
<l>Hem waren bevolen IIII legioene,</l>
<l>Alse elc hadde in sinen doene</l>
<l>VI<hi rend='sup'>M</hi> VI<hi rend='sup'>C</hi> ende LXVI man,</l>
<l>Omdat hi soude striden an</l>
<l n="45">Van Ponten coninc Metridaet,</l>
<l>Die den Romeinen dede quaet.</l>
<l>Doe wilde Marius over recht,</l>
<l>Dat men hem loede dat gevecht.</l>
<l>Hier omme viel Cilla vorde stat</l>
<l n="50">Met sinen here te keerne dat,</l>
<l>Ende hevet Marius boden geslegen,</l>
<l>Die hem boetscap brochten gedregen.</l>
<l>Doe quam hi in met gewoude,</l>
<l>Alse diet al verderven soude.</l>
<l n="55">Marius vloe int Capitole.</l>
<l>Daer quam Cilla met sire scole,</l>
<l>Ende hevet dat up hem gewonnen,</l>
<l>So dat hi cume es ontronnen.</l>
<l>Die raet vander stat was met Cillen,</l>
<l n="60">Want Marius wils te vele willen.</l>
</div>
<div type="subchapter"><head type="subchapter">Van Marius ende van Cilla. LXIX.</head>
<l>                Marius vloe uter stede,</l>
<l>Ende hem volgede volc groet mede,</l>
<l>Dat mettem al daer ontliep.</l>
<l>In liesschen, in modren sloep hi ende sliep,</l>
<l n="5"><pb n="1,230"/> Al daer in wart hi ghevaen.</l>
<l>Also ontreint ende so ontdaen</l>
<l>Ledemenne onder tfolc te handen,</l>
<l>Hem te scenden ende te scanden,</l>
<l>Ende waerpene in eenen kaerker echt.</l>
<l n="10">Daer sendde Cilla eenen knecht,</l>
<l>Hem tonthovedene metter vaert.</l>
<l>Die knecht brocht een getrocken swaert;</l>
<l>Maer alse hi Marius sach in dogen,</l>
<l>Dien hi so edel ende so hoghe</l>
<l n="15">Beede kende ende hadde versien,</l>
<l>Wart hi versaghet ende ginc vlien:</l>
<l>Dus wart geverst sine doot.</l>
<l>Mettien Marius ontscoot,</l>
<l>Ende es ontfaren in Affrike,</l>
<l n="20">Ende gaderde volc haestelike,</l>
<l>Ende gewan helpe te Rome binnen</l>
<l>An enen raetsman, hietmen Chinnen.</l>
<l>Haer here deelen si in vieren,</l>
<l>Ende raden ende oec visieren,</l>
<l n="25">Hoe si Rome, die edele stat,</l>
<l>Gedestruweren ende maken mat.</l>
<l>                Die senaturen ontboden ter were</l>
<l>Pompeius met sinen here,</l>
<l>Dat hi der stat in staden stonde.</l>
<l n="30">Alse Pompeius comen begonde</l>
<l>Omme te helpene der stat,</l>
<l>Gaf hem daventure dat,</l>
<l>Dat hi up eene van Marius scaren</l>
<l>Onversien quam gevaren,</l>
<l n="35">Daer jammerlijc was gevochten;</l>
<l>Want sijt beede sware becochten,</l>
<l>Entie nacht an beeden siden</l>
<l>Die benam hem dat striden.</l>
<l>Alset dach was, een ridder sach</l>
<l n="40">Waer sijn broeder bi hem lach,</l>
<l>Dien hi doot hadde gesleghen;</l>
<l>Sijn selves swert heefti verdregen,</l>
<l>Ende dodere hem selven mede</l>
<l>Biden broeder daer ter stede.</l>
<l n="45">Pompeius slouch die donre doot;</l>
<l>Die mort verdaerf sijn here groot,</l>
<l>Wel XI<hi rend='sup'>M</hi> man bi getale.</l>
<l>Marius pijnde hem altemale,</l>
<l>Hoe hi ghedoen mochte groet quaet,</l>
<l n="50">Luxurie, roof ende overdaet,</l>
<l>Ende wan porte ende menege stede,</l>
<l>Daer hi die goede liede in verdede,</l>
<l>Entie verraderen liet hi gaen;</l>
<l>Alt goet liet hi te rove staen.</l>
<l n="55">Daer naer met sinen gesellen Chinnen</l>
<l>So quam hi te Rome binnen;</l>
<l>Die alre edelste entie beste</l>
<l>Slougen si doot binnen der veste,</l>
<l>Ende maecten hem selven heren,</l>
<l n="60">Waest met scanden of met onneren.</l>
<l>Doch bleef in sire quaetheit doet</l>
<l>Marius, die scade dede groot;</l>
<l>Ende Chinna die wart daer na vort</l>
<l>Van sijn selves volke vermort,</l>
<l n="65">Alse hi up eenen dach indie stede</l>
<l>VIII<hi rend='sup'>M</hi> man ontliven dede.</l>
</div>
<div type="subchapter"><head type="subchapter">Van Mitridates den groten here. LXX.</head>
<l>                Te desen tiden so began</l>
<l>Mitridates, die mogende man,</l>
<l>Sine orloghe uptie Roemheren,</l>
<l>Alse hi XXIII jaer met eeren</l>
<l n="5">Crone gedreghen hadde, dats waer,</l>
<l>Ende orloghede XL jaer</l>
<l>Uptie Romeinen eer hi staerf,</l>
<l>Ende menegen zeghe up hem verwaerf.</l>
<l>                Justinus scrivet, dat die sterren</l>
<l n="10">Sine gebornesse van verren</l>
<l>Ende sine coemste daden verstaen;</l>
<l>Want die comete, sonder waen</l>
<l>(Dats eene sterre diemen siet selden,</l>
<l>En moeten coningen ontghelden),</l>
<l n="15">Die sachmen claer gelijc der zonnen,</l>
<l><pb n="1,231"/> Int jaer dat hi was gewonnen,</l>
<l>LXXX daghe achter een;</l>
<l>Ende daertoe die selve sceen</l>
<l>LXXX daghe int selve jaer</l>
<l n="20">Dat hi coninc wart, dats waer.</l>
<l>Doe hi kint was, die sijns rochten</l>
<l>Pogheden hoe sine gedoden mochten,</l>
<l>Ende dadene riden felle paerde,</l>
<l>Ende leerdene scieten; maer hi verhaerde</l>
<l n="25">Sine meesters alle metter pine;</l>
<l>Doe worden si hem an met venine.</l>
<l>Alse hi vaer hadde van desen doene,</l>
<l>Nutte hi triacle ende pusoene</l>
<l>So vele ende so menechwaerf,</l>
<l n="30">Dat sindent, als hi gerne staerf</l>
<l>Ende hi out oec was van jaren,</l>
<l>En mochtem geen venijn daren.</l>
<l>                Helynandus scrivet, dat hi las,</l>
<l>Dat Mitridates coustume was,</l>
<l n="35">Dat hi voer des venijns scade</l>
<l>Elx daghes at XX rute blade</l>
<l>Nuchterne ende II okernoten,</l>
<l>Ende II kaersken, datten stoten</l>
<l>Altoes mochte geen venijn.</l>
<l n="40">                Mitridates hi waent sijn</l>
<l>Verslaghen, vermort ende verraden,</l>
<l>Alse hem venijn niet conde gescaden,</l>
<l>Ende wart jagende in foreeste,</l>
<l>Datmen in VII jaren vereeste</l>
<l n="45">Dat hi in dorp oit quam oft stat.</l>
<l>Int foreest sliep hi ende at,</l>
<l>So dat niemene en wiste das</l>
<l>In wat lande dat hi was,</l>
<l>Ende levede algader bider jacht</l>
<l n="50">In foreesten dach ende nacht:</l>
<l>Dus hoedi den lachame sine,</l>
<l>Ende vougedene talre pine.</l>
</div>
<div type="subchapter"><head type="subchapter">Hoe Mitridates wan vele lande. LXXI.</head>
<l>                Alse Mitridates crone hadde ontfaen,</l>
<l>Dwanc hi eerst die Syten saen,</l>
<l>Ponten ende Capadocia mede.</l>
<l>Daer naer wart hi pensende ter stede</l>
<l n="5">Omme dat rike van Azia,</l>
<l>Hoe dat hijt winnen besta,</l>
<l>Ende ontsloep uten lande stille.</l>
<l>Hi seide sinen heimeliken wille</l>
<l>Somegen vrient, ende voer mettien</l>
<l n="10">Al Azien dorentore besien,</l>
<l>Dat niemen wiste sinen sin.</l>
<l>Alt lant entie steden daer in</l>
<l>Hevet hi ghesien ende gemaerct,</l>
<l>Hoe dat si waren ghestaerct.</l>
<l n="15">Doe so quam hi in Bithine,</l>
<l>Ende alse des waenden die sine</l>
<l>Dat hi verloren mochte wesen,</l>
<l>Quam hi te lande binnen desen.</l>
<l>                Mitridates verroert gemeine</l>
<l n="20">Al Azien uptie Romeine:</l>
<l>Gallen, Duutsche, die Sermaten,</l>
<l>Gallo-Grieken, Bascaernaten,</l>
<l>Hevet hi te hulpen ghenomen;</l>
<l>Sijn here dedi ute Syten comen,</l>
<l n="25">Ende hevet Cleene Azien al reine</l>
<l>Al gewonnen uptie Romeine.</l>
<l>Tote Effesun dedi ghebieden</l>
<l>Van Azien allen den lieden,</l>
<l>Datmen vaste in elke port</l>
<l n="30">Alle die Romeinen vermort,</l>
<l>Waersi porters, waersi gaste:</l>
<l>Dus orloghedi sere ende vaste.</l>
<l>Archelaus, sijn hertoghe,</l>
<l>Voer met banieren gebonden hoge,</l>
<l n="35">Ende mettem C<hi rend='sup'>M</hi> man</l>
<l><pb n="1,232"/> Ende XX<hi rend='sup'>M</hi> voert nochtan,</l>
<l>Ende wan Grieken ende Moreie;</l>
<l>Ende Athenen met groten gescreie</l>
<l>Was oec upghegheven mede.</l>
<l n="40">Cilla quam al daer ter stede</l>
<l>Van Rome met sinen here,</l>
<l>Ende hevet met grotere were</l>
<l>Archelaus daer beseten</l>
<l>In eene veste, alse wijt weten,</l>
<l n="45">Met VIII muren gevest reene,</l>
<l>Ende dits die havene van Athene.</l>
<l>Daer ne condijs niet gewinnen.</l>
<l>Doe wildi die waerheit kinnen.</l>
<l>Offet hem iet nutte ware,</l>
<l n="50">Dat hi naer Mitridates vare</l>
<l>In Azia, ende dede vraghen</l>
<l>An Jupiterre tgene in den dagen;</l>
<l>So dat hem Jupiter ontboot,</l>
<l>Sijn afgod, dat hem eere groot</l>
<l n="55">An Mitridates soude gescien,</l>
<l>Want hine verdriven soude nadien.</l>
</div>
<div type="subchapter"><head type="subchapter">Van Mitridates ende Cilla. LXXII.</head>
<l>                Cilla es in Azia gevaren,</l>
<l>Ende wan enen wijch te waren</l>
<l>Up Mitridates, daer hi mede</l>
<l>Hem afwan grote mogenthede;</l>
<l n="5">Maer hem luste so te wrekene</l>
<l>Sinen toren, die hem bi sprekene</l>
<l>Comen was te wetene daer,</l>
<l>Hoe sere pijnlijc ende hoe zwaer</l>
<l>Chinna ende Marius mede</l>
<l n="10">Hadden ghesijn Rome der stede,</l>
<l>Dat hi daerwaert henen trac,</l>
<l>Ende sinen toren an somegen wrac;</l>
<l>Want hi ende sine vianden beede</l>
<l>Hadden scade ende vochten met leede;</l>
<l n="15">Doch behilt Cilla tfelt.</l>
<l>Maer hi balch hem so met gewelt,</l>
<l>Dattem die zege so swaer ontstoet,</l>
<l>Dat hi ghemanc lijf ende bloet</l>
<l>Utewarp van moede groot,</l>
<l n="20">Ende bleef uptie stede doot.</l>
<l>Van Mitridates laten wi bliven,</l>
<l>Ende moeten ander dinc bescriven.</l>
<l>Hier naer sullen wi scriven al</l>
<l>Sine aventure ende sijn mesval.</l>
<l n="25">                In desen tiden, alst es bescreven,</l>
<l>Fiscoen die coninc, die verdreven</l>
<l>Uut Egypten was bider moeder,</l>
<l>Ende coninc gemaect sijn broeder</l>
<l>Tholomeus Alexander,</l>
<l n="30">Die IX jaer onder een ende ander</l>
<l>In Egypten crone drouch,</l>
<l>Quam weder in sijn ghevouch;</l>
<l>Want hem was die crone gegeven,</l>
<l>Ende Alexander die wart verdreven.</l>
<l n="35">Doe regneerdi VIII jaer.</l>
<l>Hi staerf, ende coninc wart daer naer</l>
<l>Een, hiet Tholomeus Denijs,</l>
<l>In Egypten in sulker wijs,</l>
<l>Ende was coninc XXX jaer.</l>
<l n="40">In sijn derde, wet vorwaer,</l>
<l>Wan Lucillus Lucius</l>
<l>Aermenien, wi lesent dus,</l>
<l>Ende Mesopotania mede,</l>
<l>Ende dwancse onder de Roemsce stede.</l>
</div>
<div type="subchapter"><head type="subchapter">Van Lucillus ende Mitridates. LXXIII.</head>
<l>                Mitridates sendde ter were</l>
<l>Jegen Lucillus groot here,</l>
<l>Ende sendere II hertogen sine,</l>
<l>Eunacuse ende Marrine,</l>
<l n="5">Die vochten tote Calcedone</l>
<l>Sere uptie Roemsche crone,</l>
<l>Daer si beede bleven doot,</l>
<l>Ende mettem een here groot.</l>
<l>                Lucillus die hevet vernomen,</l>
<l n="10"><pb n="1,233"/> Dat hi met sinen here es comen,</l>
<l>Aldaer Mitridates sat</l>
<l>Voer Athenen, die vaste stat.</l>
<l>Der stat ontboot hi daer ter stonde</l>
<l>Met eenen man die swemmen conde,</l>
<l n="15">Dat si hem niet en vervaren.</l>
<l>Selve besat hi te waren</l>
<l>Mitridates in derre wise,</l>
<l>Dattem gebreken mochte spise.</l>
<l>Doe minderdi sijn here te waren,</l>
<l n="20">Ende hietse henen thuus varen.</l>
<l>Dit hevet Lucillus verstaen,</l>
<l>Ende slouch hem af, sonder waen,</l>
<l>XV<hi rend='sup'>M</hi> man upt velt.</l>
<l>Aldus moeste met ghewelt</l>
<l n="25">Mitridates die stede laten</l>
<l>Ende henen varen siere straten;</l>
<l>Want die Romeine, verre ende wide,</l>
<l>Vochten hem an in elke zide.</l>
<l>                In desen tiden so staerf mede</l>
<l n="30">Te Jherusalem indie stede</l>
<l>Alexander, alsic voren las,</l>
<l>Die bisscop ende coninc was.</l>
<l>                In desen tiden wart geboren</l>
<l>Virgilius, alse wijt horen,</l>
<l n="35">Bi Manten in een dorp niet groot,</l>
<l>Die noint sint en hadde genoot.</l>
<l>                Ten selven tiden was also</l>
<l>Marchus Pontus Cato,</l>
<l>Die menege wijsheit heeft bescreven.</l>
<l n="40">                Hi sprac dit wort: des menscen leven</l>
<l>Slacht den ysere talre tijt:</l>
<l>Alsement claer maect, het slijt,</l>
<l>Ende laetment ledich, het roest dan.</l>
<l>                Hi sprac dus sinen ridderen an:</l>
<l n="45">Peinset om te doene weldaet;</l>
<l>Want die aerbeit die tegaet,</l>
<l>Ende weldaet en mach niet enden.</l>
<l>Ende volget di oec quaetheit ende scenden,</l>
<l>Corte genouchte es saen vergaen,</l>
<l n="50">Ende quade wort sullen lange staen.</l>
<l>                Catho screef enen bouc van zeden.</l>
<l>Dien vintmen in vele steden</l>
<l>In Dietsch gemaect; dies latic bliven</l>
<l>Hier dat icker af soude scriven.</l>
</div>
<div type="subchapter"><head type="subchapter">   Hoe Mitridates staerf. LXXIIII.</head>
<l>                Binnen desen tiden Pompeius die grote,</l>
<l>Die dien Roemschen ghenote,</l>
<l>Besette tlant van Aermenien</l>
<l>Ende meneger paertien,</l>
<l n="5">Colcos ende Capadocia mede,</l>
<l>Ende in Surien meneghe stede,</l>
<l>Ende voer dor Ponten in Persi,</l>
<l>Ende quam in dedele stede vri,</l>
<l>Ogbathanis, die sere es rike</l>
<l n="10">Ende hovet vanden conincrike.</l>
<l>                Mitridates was int lant,</l>
<l>Dat Bosfarus es ghenant,</l>
<l>Ende wart daer erdbeve so groot,</l>
<l>Dat menege grote stat verscoot,</l>
<l n="15">Daer bi verdorven altehant</l>
<l>Borghen ende oec ackerlant.</l>
<l>                Castor, Mitridates rechtre,</l>
<l>Wart te hant up hem een vechtre,</l>
<l>Ende wan hem af ene vaste stede,</l>
<l n="20">Ende slouch hem vele volx af mede,</l>
<l>Ende vinc hem daertoe III kinder,</l>
<l>Ende sendetse den Romeinen ginder.</l>
<l>Mitridates hi wart gram,</l>
<l>Sinen enen sone hi tleven nam.</l>
<l n="25"><pb n="1,234"/> Te voren so haddi enen doot;</l>
<l>Maer Famates die ontscoot,</l>
<l>Die derde sone, omden vaer.</l>
<l>Daer sendde die vader naer</l>
<l>Met groten here dat sine vingen;</l>
<l n="30">Maer si lietene verdinghen,</l>
<l>Ende swoeren met hem upten vader,</l>
<l>Ende belaghene allegader</l>
<l>In eene stat, die hem wel dochte</l>
<l>Die men houden niet en mochte.</l>
<l n="35">Mitridates ten mure stont,</l>
<l>Ende riep ghenade daer ter stont</l>
<l>An sinen sone al omme niet.</l>
<l>Doe seidi: "Mi es ghesciet,</l>
<l>Dat mijn sone om mine doet wacht!</l>
<l n="40">Ghi gode! of ghijs hebt de macht,</l>
<l>Noch moeti dat selve vinden</l>
<l>Ende horen van sinen kinden!"</l>
<l>Vanden mure ginc hi cliven</l>
<l>Te sinen dochtren, te sinen wiven,</l>
<l n="45">Ende gaf hem allen venijn dranc,</l>
<l>Daer si met storven eer iet lanc.</l>
<l>Selve dat hire af dranc mede,</l>
<l>Maer geen quaet het hem dede:</l>
<l>Dat was hem utermaten leet.</l>
<l n="50">Mettien bracmen den muur gereet:</l>
<l>Eenen ridder hi versiet</l>
<l>Incomen, die Gallus hiet,</l>
<l>Ende hi boot hem die kele thant:</l>
<l>Aldus staerf daer die tyrant.</l>
<l n="55">LX jaer in sinen daghen</l>
<l>Haddi coninclike crone gedragen,</l>
<l>Ende XL jaer al omme met eren</l>
<l>Vacht hi uptie Roemsce heren.</l>
</div>
<div type="subchapter"><head type="subchapter">Hoe Pompeius wan Surien. LXXV.</head>
<l>                Hier binnen die coninc Triganis</l>
<l>Up Pompeius geporret is</l>
<l>Om orlogen; maer als hi sach</l>
<l>Dat hi dorloge niet en vermach,</l>
<l n="5">Quam hi Pompeius te genaden,</l>
<l>Ende knielde vor hem met staden,</l>
<l>Ende hevet hem geset mettien</l>
<l>Sine crone up sine knien.</l>
<l>                Pompeius die heefse ontfaen</l>
<l n="10">Ende gafse hem weder saen,</l>
<l>Ende seide: "Het scijnt gelike saken</l>
<l>Coninc verwinnen ende maken."</l>
<l>Hi eerdene; maer som sijn lant</l>
<l>Nam hi hem daer uter hant</l>
<l n="15">Ende daertoe VI<hi rend='sup'>M</hi> talente,</l>
<l>Omdat hi strijt ende perlemente</l>
<l>Sonder redene ende saken</l>
<l>Uptie Romeine soude maken.</l>
<l>                Alse Alexandra was doot,</l>
<l n="20">So wart strijt ende werringe groet</l>
<l>Te Jherusalem onder haer kinder.</l>
<l>Al was Aristobolus minder,</l>
<l>Hi verdreef den broeder Yrcane,</l>
<l>Ende vinc dat lantscap ane,</l>
<l n="25">Ende wilde sijn coninc met gewelt.</l>
<l>Hyrcanus moeste rumen tfelt,</l>
<l>Ende voer te Damas toter stat,</l>
<l>Aldaer Pompeius in sat,</l>
<l>Ende Antipaterre sijn raet,</l>
<l n="30">Die Yrcane in staden staet,</l>
<l>Want hi wijs was ende vroet.</l>
<l>Alst Aristobolus verstoet,</l>
<l>Quam hi daer oec met gewelde,</l>
<l>Want hi vriende hadde met ghelde</l>
<l n="35">Gemaect, ende balch hem sere</l>
<l>(Want hem Pompeius gene eere</l>
<l>Alse eenen coninc hadde gedaen),</l>
<l>Ende es danen gesceeden saen</l>
<l>Sonder groeten in eene veste,</l>
<l n="40">Die vanden lande was die beste,</l>
<l>Ende van danen in Jherusalem.</l>
<l><pb n="1,235"/> Pompeius die grote volgede hem,</l>
<l>Ende indien weghe quam hem mare,</l>
<l>Dat Mitridates selve doot ware,</l>
<l n="45">Daer hier voren af staet de dinc,</l>
<l>Hoe sine aventure verginc.</l>
<l>                Alse Aristobolus dat vernam,</l>
<l>Dat Pompeius selve quam</l>
<l>Met here up Jherusalem,</l>
<l n="50">Die stat te winne ende hem,</l>
<l>Quam hi uut ende liet hem vaen.</l>
<l>Pompeius besat Jherusalem saen.</l>
<l>Die stat was gedeelt in tween:</l>
<l>Die eene paertie wilde over een,</l>
<l n="55">Die Aristobulus waren hout,</l>
<l>Dat men die stat houde met gewout;</l>
<l>Yrcanus partie wildse ontdaen</l>
<l>Hebben ende Pompeius ontfaen.</l>
<l>Deene paertie ondede die stat.</l>
<l n="60">Alse dander paertie sach dat,</l>
<l>Sijn si inden tempel gegaen,</l>
<l>Die sere vast was, sonder waen;</l>
<l>Maer Pompeius wan na dat</l>
<l>Beede tempel ende stat,</l>
<l n="65">So dat die heidine Romeine</l>
<l>Maecten dat Gods huus onreine.</l>
<l>Hier omme seget men over waer,</l>
<l>Dat nemmermeer en vacht daer naer</l>
<l>Pompeius, hine verloes den zege:</l>
<l n="70">Te voren verwan hi allewege.</l>
</div>
<div type="subchapter"><head type="subchapter">Hoe Crassus was ghedoot met goude. LXXVI.</head>
<l>                Pompeius saghere groten scat:</l>
<l>Hine namer no dit no dat,</l>
<l>Maer hi sette uptie stede</l>
<l>Ende up die Jueden tribuut mede,</l>
<l n="5">Ende gaf dbisscopdoem Yrcane.</l>
<l>Aristobolus voerdi dane</l>
<l>Ghevaen te Rome indie stede,</l>
<l>Ende oec sine kindere mede.</l>
<l>Surien enter Jueden lant</l>
<l n="10">Gaf hi Scaurus in die hant,</l>
<l>Ende lietene here, om dat hi te bet</l>
<l>Dat lantscap hebbe beset.</l>
<l>In Scolastica mogedi lesen</l>
<l>Vele ende meer dingen van desen.</l>
<l n="15">Yrcanus regneerde, dats waer,</l>
<l>Te Jherusalem XXXIIII jaer.</l>
<l>                In sinen tiden quam Crassus,</l>
<l>Na den groten Pompeius,</l>
<l>Te Jherusalem gevaren</l>
<l n="20">Van Rome met sinen scaren,</l>
<l>Om te winne Perchen lant.</l>
<l>Al dien scat, dien hi vant</l>
<l>Inden tempel, selver ende gout,</l>
<l>Nam hi omme te geldene sijn sout.</l>
<l n="25">Ontaen wart hi ende sine roten,</l>
<l>Ende hem inden mont ghegoten</l>
<l>Wallende gout, ende gheseit:</l>
<l>"Du minnes gout ende gierecheit!</l>
<l>Nu drincs genouch omme dat,</l>
<l n="30">So dat duus werds vul ende sat!"</l>
<l>                In desen tiden daden pinen</l>
<l>Die Romeine Katelinen,</l>
<l>Eenen edelen Romein, want hi woude</l>
<l>Dat men here maken soude,</l>
<l n="35">Ende trac te gadere een ghemene</l>
<l>Enter heren so menech eene</l>
<l>Van Rome heimelijc ende stille,</l>
<l>Omme te vulbringene sinen wille.</l>
<l><pb n="1,236"/>                 Die senaturen wordens geware,</l>
<l n="40">Ende maectene ballinc ende sine scare</l>
<l>Uter Roemscher moghenthede.</l>
<l>Doe trac hi woch uten onvrede,</l>
<l>Ende wille over berch in Gallen,</l>
<l>Wel gewapent mettem allen,</l>
<l n="45">Dies hem hilden an sinen raet;</l>
<l>Want hi peinst, hoe soet gaet,</l>
<l>Eist dat hi in Gallen coemt,</l>
<l>Dat hi Rome al up verdoemt.</l>
<l>Die Romeine wordens geware,</l>
<l n="50">Ende senden ute Rome dare,</l>
<l>Wille Cateline oft en wille,</l>
<l>Die hem dien woch vorleiden stille.</l>
<l>Dus moet hi emmer wijch ontfaen,</l>
<l>Oft hem upgheven ghevaen,</l>
<l n="55">Dies hi en hadde wille no gere.</l>
<l>Maer Kateline troeste sijn here</l>
<l>Ende seide: "Heren! die hier wiken,</l>
<l>Hier saelt openbare bliken,</l>
<l>Wien dat indie herte vertreget,</l>
<l n="60">Dat ons Rome es ontseget</l>
<l>Sonder redene ende recht;</l>
<l>Wi proevent so indit gevecht,</l>
<l>Dats onse vianden werden onblide,</l>
<l>Oft wi bliven inden stride."</l>
<l n="65">Mettien vielen si te samen,</l>
<l>Ende alst die ballinge vernamen,</l>
<l>Dat Cicero den zeghe verwan,</l>
<l>En weec daer niemen sinen man,</l>
<l>Noch daers niemen die vlien can,</l>
<l n="70">Maer elc den sinen sere upran.</l>
<l>Elc proefdem so indie tornoie,</l>
<l>Dat die zege was sonder joie.</l>
<l>Cateline die was vonden</l>
<l>Doot ende dorsteken met wonden</l>
<l n="75">Midden onder sine viande.</l>
<l>Die sine laghen anden zande,</l>
<l>Diere geen ontginc; als wijt horen,</l>
<l>Waren si alle gewont van voren.</l>
<l>Daer bi mochtmen merken wel,</l>
<l n="80">Datter negeen vliende en vel.</l>
<l>Daer na hadde Rome wijch swaer,</l>
<l>Ende verloren vele volx, dats waer.</l>
<l>                Na Tholomeus, die hiet Denijs,</l>
<l>Wart Cleopatra, ene vrouwe wijs,</l>
<l n="85">In Egypten vrouwe, wet vorwaer,</l>
<l>Ende drouch crone XXII jaer.</l>
<l>In haer derde jaer verginc</l>
<l>Harde sere die Roemsce dinc;</l>
<l>Want Julius wart enech here</l>
<l n="90">Ende keyser, dats noch mere,</l>
<l>Alse u die bouc hier na verclaert.</l>
<l>Die vijfte endt hier, hoe soet vaert.</l>
</div>
</div>
<div type="chapter"><head type="chapter"><pb n="1,237"/> I PARTIE. VI BOEK. HIER BEGHINT DIE SESTE BOUC</head>
<div type="subchapter"><head type="subchapter">Wanen dat Rome eerst quam. I.</head>
<l>                Nu moeten wi hier properlike</l>
<l>Scriven van den Roemscen rike,</l>
<l>Dat doe dat moghenste was,</l>
<l>Daer men oint in bouke af las.</l>
<l n="5">So moeten wi hier dus beginnen</l>
<l>Ende sijn begin doen bekinnen.</l>
<l>                In Aochs tiden, die LXXX jaer</l>
<l>Bailliu was, wet vor waer,</l>
<l>Over tfolc van Ysrael,</l>
<l n="10">So lesen wi dat ghevel</l>
<l>In sijn LXXVIste jaer,</l>
<l>Dat een Janus quam aldaer,</l>
<l>Daer nu Rome staet die stede,</l>
<l>Ende eene borch maken dede,</l>
<l n="15">Hiet Janiculus, weetmen wale:</l>
<l>Dits deerste coninc van Ytale.</l>
<l>Dit was C jaer ende sevene</l>
<l>Nadien dat met heilegen levene</l>
<l>Die kindere van Ysrael</l>
<l n="20">Die Rode Zee dorgingen wel,</l>
<l>Ende Pharao ende sine scare</l>
<l>Aldaer bleven openbare.</l>
<l>                Na Janus quam Saturnus</l>
<l>Van Creten; na hem quam Pycus,</l>
<l n="25">Ende na hem quam Faunoen.</l>
<l>Oec daer naer in sijn doen</l>
<l>Wart die stat van Troien verloren</l>
<l>Ende quam Eneas, alse wijt horen,</l>
<l>Verdreven daer nu Rome staet.</l>
<l n="30">Omme te scuwene menech quaet,</l>
<l>Nam hi Latijns dochter te wive.</l>
<l>Voer Enease die coninge vive</l>
<l>Regneerden, alsemen vint vorwaer,</l>
<l>Omtrent C ende L jaer;</l>
<l n="35">Eneas omtrent jare vive.</l>
<l>Doe wart na hem van sinen wive,</l>
<l>Creusa, sijn sone coninc Ascanius,</l>
<l>Ende si XIIII na hem aldus</l>
<l>Coningen in Alba die stede,</l>
<l n="40">Die Ascanius maken dede.</l>
<l>Dese XV regneerden, dats waer,</l>
<l>CCCC ende vijftich jaer.</l>
<l>                Daer naer maecten Rome de stede</l>
<l>Romulus ende Remus mede,</l>
<l n="45">Ende waren in Rome coningen VII,</l>
<l>Die regneerden in haren levene,</l>
<l>Deen voren ende dandere naer,</l>
<l>Omtrent CC ende XL jaer.</l>
<l><pb n="1,238"/> Doe waren die coningen verdreven,</l>
<l n="50">Entie raetsmanne upgeheven,</l>
<l>Die regneerden in hare maniere</l>
<l>CCCC XL jaer ende viere,</l>
<l>Onthier ende Julius Cesar quam,</l>
<l>Die met gewelt anevinc ende nam</l>
<l n="55">Den Romeinen mogentheit ende ere,</l>
<l>Ende was deerste eeneghe here.</l>
<l>                Nu salic u die raetsman noemen,</l>
<l>Die in eeren ende in vromen</l>
<l>Rome setten ende int gheval,</l>
<l n="60">Dat soe wart hovet der werelt al.</l>
<l>                Brutus die verstac Tarquine,</l>
<l>Den lesten coninc, entie sine,</l>
<l>Ende was raetsman int eerste jaer.</l>
<l>Hi entie sine blevent daer</l>
<l n="65">XXXIX jaer alduere.</l>
<l>Doe coos men binden Roemscen mure</l>
<l>Hem X, diemen niet en noemt,</l>
<l>Die berechten datter stat vroemt,</l>
<l>Ende dese coustume die stoet</l>
<l n="70">XCVI jaer over goet.</l>
<l>                Int honderste ende XXXVI jaer</l>
<l>Coren si echt weder daer</l>
<l>Raetsmanne na haren wille,</l>
<l>Ende namen eenen, hiet Camille,</l>
<l n="75">Die XII jaer berechte die stat.</l>
<l>Doe coren si sidert na dat</l>
<l>Quintiliuse, ende was, alsict achte,</l>
<l>C jaer XL ende achte</l>
<l>Na dat die coningen waren verdreven;</l>
<l n="80">XXXVIII jaer es hijt bleven.</l>
<l>                Papyrus die was daer naer</l>
<l>Raetsman, ende waest VI jaer.</l>
<l>                Manlus ende Regulus wart vercoren</l>
<l>C ende XCII jaer, als wijt horen,</l>
<l n="85">Na dat verdreven was Tarquijn.</l>
<l>                Fabius Maximus moest voget sijn,</l>
<l>Die wart vercoren oec, dats waer,</l>
<l>Alsemen screef CC jaer</l>
<l>Ende XCVIII, horen wi spreken,</l>
<l n="90">Na dat die coningen waren versteken.</l>
<l>                Lucius Emulus wart vercoren</l>
<l>Ende Verro mede, alse wijt horen,</l>
<l>In dat naeste jaer daer naer,</l>
<l>Alst was CC ende XCIX jaer.</l>
<l n="95">                Livius ende Maercelius coesmen die,</l>
<l>Alsemen screef CCC jaer ende drie.</l>
<l>                Claudius ende Livius die quamen</l>
<l>In die heerscapie te samen,</l>
<l>Alsemen screef CCC ende vive.</l>
<l n="100">                Doe coesmen daer den stouten van live,</l>
<l>Cypioene den Affricaen,</l>
<l>Ende men screef doe, sonder waen,</l>
<l>CCC ende LX ende een.</l>
<l>                Daer naer coren si el negeen</l>
<l n="105">Dan Cypio Affricaen, den jongen,</l>
<l>Alsemen screef in Latijnscer tongen</l>
<l>CCC LX jaer ende viere.</l>
<l>                Naer hem so coren si schiere</l>
<l>Eenen, hiet Nassica Cypioen,</l>
<l n="110">Doe si screven na haer doen</l>
<l>CCC jaer XC ende twee.</l>
<l>                Daer naer namen si vogede mee</l>
<l>Mettellius ende Postulenius mede,</l>
<l>Alsemen screef in Rome die stede</l>
<l n="115"><pb n="1,239"/> CCC XC ende drie.</l>
<l>                Te hant hier naer coren sie</l>
<l>Marius ende Genius mede,</l>
<l>Alsemen screef in hare stede</l>
<l>CCCC jaer ende viere.</l>
<l n="120">                Doe wart Cilla gecoren sciere,</l>
<l>Alsemen screef CCCC jaer</l>
<l>Ende XXII over waer.</l>
<l>                Marcus Tullius Cicero</l>
<l>Wart raetsman gecoren doe,</l>
<l n="125">Alsemen screef CCCC jaer</l>
<l>Ende XLIX mede daer naer.</l>
<l>                Doe coes men daer metten genoten</l>
<l>Pompeius, diemen hiet den groten,</l>
<l>Ende Crassus, die wart vermort</l>
<l n="130">Ende int wallende gout versmort,</l>
<l>CCCC ende LVII jaer.</l>
<l>Quam Julius, alsemen screef vorwaer,</l>
<l>Ende nam die heerscapie</l>
<l>An hem ende an sine paertie,</l>
<l n="135">Alsemen screef no min no mee</l>
<l>Dan CCCC LX ende twee,</l>
<l>Oft II meer, dats LX ende viere,</l>
<l>Na dat die Roemsche baniere</l>
<l>Den coningen wart genomen ende deere.</l>
<l n="140">Hoert sine orloghe, eer hi was here.</l>
</div>
<div type="subchapter"><head type="subchapter">Julius wijch uptie Gallen. II.</head>
<l>                Cesar Julius quam gevallen</l>
<l>Van over berch uptie Gallen,</l>
<l>Ende up Germania, dat sterke lant,</l>
<l>Dat nu Almaengen es genant.</l>
<l n="5">Eene brugge maecti over Rijn,</l>
<l>Daer over voer dat here sijn;</l>
<l>Want al was tDuutsce lant ende Gallen</l>
<l>Dicken in verlies ghevallen,</l>
<l>Noint ne quamer Romein int lant,</l>
<l n="10">Diet an Rome dwanc metter hant.</l>
<l>                Nu hebben die Gallen vernomen</l>
<l>Cesar inden lande comen...</l>
<l>Die beste dat waren die Avoisine,</l>
<l>Entie staercste in alre pine,</l>
<l n="15">Entie meest volx mochten geleesten;</l>
<l>LX<hi rend='sup'>M</hi>, lesen wi in jeesten,</l>
<l>Brochten si volx inden onvrede.</l>
<l>                Die Susinoise quamen mede,</l>
<l>Die van XII steden hovet waren,</l>
<l n="20">Ende brochter L<hi rend='sup'>M</hi> teere scaren.</l>
<l>                Die Amminoise, die Aertisiene,</l>
<l>Brochtenre M waerven tiene.</l>
<l>                Die Tornoise quamen daer an</l>
<l>Ende brochten XXV<hi rend='sup'>M</hi> man.</l>
<l n="25">Merapi, wanic te waren,</l>
<l>Dat dat die Tornoise waren,</l>
<l>Si haddenre XI<hi rend='sup'>M</hi> daer.</l>
<l>                Die Casseloyse quamen daer naer,</l>
<l>Die nu Vlaminge heten gemene,</l>
<l n="30">Ende haddenre X<hi rend='sup'>M</hi> alleene.</l>
<l>                Doe brachtere die Vermidisiene</l>
<l>Mannen M waerven tiene.</l>
<l>                Aduatici, na dat ict weet,</l>
<l><pb n="1,240"/> Sijn die[men] Henewiere heet,</l>
<l n="35">Ende Alialoise ende Brabantsoene,</l>
<l>Brochtenre XVII<hi rend='sup'>M</hi> tien doene.</l>
<l>                Die Germeinen, dat sijn dAelmanne,</l>
<l>Brochtenre XL<hi rend='sup'>M</hi> nochtanne,</l>
<l>Die traken ten Rine waert,</l>
<l n="40">Omme te nemene dovervaert</l>
<l>Van Juliuse. Doe sire bi waren,</l>
<l>Was hi metten volke overgevaren</l>
<l>Int overlant vanden Rine.</l>
<l>Daer vachtmen met groter pine,</l>
<l n="45">So dat die Gallen ente Germeine</l>
<l>Gheslegen worden bi na alreine:</l>
<l>Alle die beste blevenre doot,</l>
<l>Cleene menechte daer onscoot.</l>
</div>
<div type="subchapter"><head type="subchapter">Hoe Julius den Rijn quam neder. III.</head>
<l>                Daer na wart Julius geware,</l>
<l>Dat hem eene grote scare</l>
<l>Volx vergaderden barbariene,</l>
<l>So menech M waerven tiene,</l>
<l n="5">Int geberchte uptie Rone.</l>
<l>Hi sendere met enen legione</l>
<l>Galba, die hem den wijch afwan,</l>
<l>Ende slouch hem af XXX<hi rend='sup'>M</hi> man.</l>
<l>Hier naer saen so traken hem ane</l>
<l n="10">Met groter macht die Acquitane,</l>
<l>Die wonen over die Geronde;</l>
<l>Hi slouch hem af up ene stonde</l>
<l>XXXVIII<hi rend='sup'>M</hi> man.</l>
<l>Echt verhieven hem vort an</l>
<l n="15">Die Germeine, dat stoute diet:</l>
<l>Omt verlies en lietsijs niet.</l>
<l>Alt volc, lude ende stillekine,</l>
<l>Dat tusscen der Elven enten Rine</l>
<l>Orlogens lusten al ghemeine,</l>
<l n="20">Quamen alle uptie Romeine,</l>
<l>Die Cesarre vele perssen daden;</l>
<l>Maer int ende quaemt hem te scaden,</l>
<l>Want hi den wijch up hem verwan.</l>
<l>Voer CCCC<hi rend='sup'>M</hi> man</l>
<l n="25">Was gherekent haer verlies.</l>
<l>Oec so gaf men hem up dor dies</l>
<l>Borghen, steden wel naer alle</l>
<l>In Aelmaengen ende in Galle.</l>
<l>                Julius es van daer gestreken</l>
<l n="30">Ende dede sine brugge breken,</l>
<l>Ende quam den Rijn neder gevaren.</l>
<l>Aldaer so waent men te waren</l>
<l>Dat hi Niemagen maken dede,</l>
<l>Als teenen pale in ere hoechede,</l>
<l n="35">Dat hi vanden berghe dorronnen</l>
<l>Tlant tote daer hadde ende verwonnen;</l>
<l>Want daer beneden berch ende dal</l>
<l>Hiet doe Neder-Sassen al.</l>
<l>Over Mase trac hi van dane.</l>
<l n="40">Die lande quamen hem alle ane,</l>
<l>So dat hi quam daer nu es Ghent.</l>
<l>Daer versaemdi sijn covent,</l>
<l>Entie in sijn here waren</l>
<l>Gheaffoleert van sinen scaren,</l>
<l n="45">Ofte te moylijc waren mede,</l>
<l>Die liet hi aldaer ter stede,</l>
<l>Ende maecte daer eene veste.</l>
<l>Oec so liet hi daer int leste,</l>
<l>Alse hi woch voer, ridderen mede</l>
<l n="50">Indie vaste nieuwe stede,</l>
<l>Die tlantscap entie stat souden</l>
<l>Jegen donbedwongen Gallen houden.</l>
<l>Want Gayus was sine eerste name,</l>
<l>Hiet hise Ghent heeten, hoe soet quame.</l>
</div>
<div type="subchapter"><head type="subchapter">Hoe Julius Baertaengen wan. IIII.</head>
<l>                Daer na trac hi neven der zee,</l>
<l>Omme lande te winne mee.</l>
<l>Thorout seitmen dat hi stichte.</l>
<l><pb n="1,241"/> Vlaendren hiet, seget tgedichte,</l>
<l n="5">Doever van Rusen; sider was tlant</l>
<l>Naden bossch Vlaendren genant.</l>
<l>Also quam hi vort gevaren</l>
<l>West lancs der zee met sinen scaren:</l>
<l>Grote Baertaengen heefti versien</l>
<l n="10">Met witten roedsen, ende mettien</l>
<l>Vervreeschte hi wat lande het ware.</l>
<l>Doe seidi al openbare,</l>
<l>Dat hijt emmer winnen woude.</l>
<l>Over voer hi alse die boude.</l>
<l n="15">Jegen hem quam Cassibellaen.</l>
<l>Den wijch verloren, sonder waen,</l>
<l>Die Romeinen, ende metter vaert</l>
<l>Weken si ten scepen waert.</l>
<l>Menegen lieten si daer ter stede,</l>
<l n="20">Cesar verloos sijn swert mede.</l>
<l>Hi weec over int ander lant,</l>
<l>Ende want die winter ginc in hant,</l>
<l>Maecti, daer bi nu Boenen staet,</l>
<l>Eenen tor, up toeverlaet,</l>
<l n="25">Hem tonthoudene dor die noot:</l>
<l>Noch staet hi daer scone ende groot.</l>
<l>                Daer naer besochti Teemsen lant,</l>
<l>Daer hi menegen scaerpen pael vant,</l>
<l>Daer siere lieden vele verdronken,</l>
<l n="30">Ende siere scepen vele versonken;</l>
<l>Doch dattie Bertoene weken.</l>
<l>Nochtan met liste ende met treken</l>
<l>Daden si menegen swaren stoot</l>
<l>Uptie Romeine ende scade groot.</l>
<l n="35">Tachterst so ginc in hant</l>
<l>Hare hoeftstede Trinovant,</l>
<l>Dat nu Lonnen heet bi namen,</l>
<l>Ende gaf hem die stat te samen</l>
<l>XL ghisele; naer desen zede</l>
<l n="40">Volgheden andere steden mede.</l>
<l>Oec es coninc Cassibilaen</l>
<l>Juliuse in hant gegaen.</l>
<l>Dus ginct met Bertaengen twaren,</l>
<l>Dat binnen VIII<hi rend='sup'>C</hi> jaren</l>
<l n="45">Hier naer, alst es becant,</l>
<l>Cume was geheeten Inglant.</l>
</div>
<div type="subchapter"><head type="subchapter">Hoe Tullius Cycero was beleghen. V.</head>
<l>                Binnen dien dat die stoute man</l>
<l>Julius Bertaengen wan,</l>
<l>Embiorix, coninc van Gallen,</l>
<l>Es uptie Romeinen ghevallen,</l>
<l n="5">Ende daer Julius Octa lach,</l>
<l>Ende slouch hem af up enen dach</l>
<l>Een legyoen altemale.</l>
<l>Octa bleef doot indien dale,</l>
<l>Ende Pretotius te waren,</l>
<l n="10">Die inden wijch drouch den aren,</l>
<l>Dat was die Roemsche baniere.</l>
<l>Die Romeine, die dese maniere</l>
<l>Van desen wighe hadden verstaen,</l>
<l>Si begroeven hem daer saen,</l>
<l n="15">Daer si laghen up dat velt,</l>
<l>Ende maecten daer met gewelt</l>
<l>Een fosseit, X voete diep,</l>
<l>XV voete wijt, dat omme liep</l>
<l>Haer here den ommeganc,</l>
<l n="20">Die was XV milen lanc.</l>
<l>Ende want sine hadden waer mede delven,</l>
<l>Maecten sijt al bi hem selven</l>
<l>Beede met zwerden ende met kniven.</l>
<l>Die erde daden si teenen dike driven,</l>
<l n="25">Daer up setten si jegen die gaste</l>
<l>C torren ende XX vaste.</l>
<l>                Hier binnen belagense die Gallen.</l>
<l>Tullius Cicero was van hem allen</l>
<l>Hovetman van diere beseten waren.</l>
<l n="30">Die Gallen sijn die niet en sparen,</l>
<l>Sine vechten ane nacht ende dach;</l>
<l>Want alse eene scare stille lach,</l>
<l><pb n="1,242"/> So vacht dandere uptie Romeine:</l>
<l>Embiorix, ende mettem ghemeine</l>
<l n="35">Van Trieren II princen goet,</l>
<l>Indiciomaris, alsict verstoet,</l>
<l>Was deen, ende Cingetorix dander:</l>
<l>Elc was sijns lives Alexander.</l>
<l>VII daghe ende alle die nachte</l>
<l n="40">Vochten si hem ane met machte,</l>
<l>Ende worpen vier met potten inne,</l>
<l>Omme dat die brant die veste winne,</l>
<l>Ende daer toe sendemen hem ghedichte</l>
<l>Menech quareel, menich gescichte;</l>
<l n="45">Maer die Romeinen en weken niet</l>
<l>Om brant, omme waken, om geen verdriet,</l>
<l>Sine waren dach ende nacht</l>
<l>Indie were met grotere cracht.</l>
</div>
<div type="subchapter"><head type="subchapter">Hoe Julius Cyceroene ontsette. VI.</head>
<l>                Cycero Tullius dede weten</l>
<l>Juliuse, dat si waren beseten</l>
<l>Ende in een harde swaer doen,</l>
<l>Ende hadden verloren een legioen;</l>
<l n="5">Dat hijs niet en liete hine quame</l>
<l>Enter andere ware name.</l>
<l>                Julius sendde in Beavosijns</l>
<l>Sinen ridderen, dat si sijns</l>
<l>Wachten souden met haren scaren,</l>
<l n="10">Want die andere beleghen waren.</l>
<l>Dus trac hi ten Gallen waert,</l>
<l>Ende eermen sijns geware waert,</l>
<l>So trac Julius ende sine beste</l>
<l>Allegader indie veste.</l>
<l n="15">Die Gallen die lagen daer bi,</l>
<l>Alse diese node lieten vri.</l>
<l>Doe hiet Julius sine scaren</l>
<l>Som uptie Gallen varen,</l>
<l>Ende hiet hem maken ene vlucht</l>
<l n="20">In eenen dale, gelijc ene vrucht,</l>
<l>Dat daer biden here lach.</l>
<l>Si daden dit, ende alsi dat sach,</l>
<l>Dattem die Gallen volgeden naer,</l>
<l>Warp hi up die porten daer,</l>
<l n="25">Ende sijn here quam uut al.</l>
<l>Daer wart also groot gescal,</l>
<l>Want die Gallen alle waren</l>
<l>Beringhet metten Roemscen scaren.</l>
<l>Cleene menechte daer ontran</l>
<l n="30">Wel van LX dusent man,</l>
<l>Die dore marasschen ontscoten daer.</l>
<l>Daer bleef doot Indiomaer</l>
<l>Van Trieren ende menech man.</l>
<l>Alse Julius sien began</l>
<l n="35">Sijn volc aldaer ter selver stont,</l>
<l>Sone vant hi niet daer ongewont</l>
<l>Den tienden man van sire scare.</l>
<l>Anderwaerf quam hem daer mare,</l>
<l>Dat dat volc van Armorike,</l>
<l n="40">Dat nu Bartaengen heet gemeenlike,</l>
<l>Up hem quam met groter were:</l>
<l>Doe sconfierdi al dat here.</l>
<l>                Dese wighe bescriven dus</l>
<l>Helynandus ende Orosius</l>
<l n="45">Ende Julius Celsus, die dus mede</l>
<l>Scrivet vander Gallen zede.</l>
</div>
<div type="subchapter"><head type="subchapter">Die zeden vanden Gallen. VII.</head>
<l>                Die gode, die euwelike leven</l>
<l>Ende hare gichten bi redenen geven,</l>
<l>Alsi an lieden willen wreken</l>
<l>Haer mesdoen, haer messpreken,</l>
<l n="5">So geven si hem een goet geval</l>
<l>Ende altemale haer gevouch al,</l>
<l>Omme dat hem verlies ende scade</l>
<l>Dat herte te sware lade</l>
<l>Sulcken tijt alstem messciet.</l>
<l n="10"><pb n="1,243"/>                 Aldie werelt en mochte niet</l>
<l>Tlant van Gallen al bederven,</l>
<l>Wilde hem therte over een werven.</l>
<l>Die Gallen sijn alle van zinnen</l>
<l>Heet ende fier van swaren beginnen.</l>
<l n="15">Te hant gheloven si ere mare,</l>
<l>Rechts alse oft geproevet ware.</l>
<l>Qualike moghen si iet langhe</l>
<l>In pinen sijn ende in bedwanghe.</l>
<l>Men vint van hem menegen genoet,</l>
<l n="20">Die hem selven eer slaen doot,</l>
<l>Dan si wijflike inder hoede</l>
<l>Langhe ghedogeden aermoede.</l>
<l>                Usage, costume es alre dinge</l>
<l>Een groot meester sonderlinge:</l>
<l n="25">Hier omme eist grote nuttelicheden,</l>
<l>Kinderen te leerne goede zeden.</l>
<l>Vaer neemt den mensche zin ende cracht,</l>
<l>Entie die aventure wacht,</l>
<l>Hi siet haer sulken in dit leven</l>
<l n="30">Gheluc ende groot vordeel gheven,</l>
<l>Omme dat hi te meer droeven sal,</l>
<l>Alse hi coemt in sinen val.</l>
<l>                Die Gallen sijn lieden openbare,</l>
<l>Sine souken geene vlucht haer no dare;</l>
<l n="35">Gherne toghen si hare zeden,</l>
<l>Si willen met vromicheden</l>
<l>Vechten ende met claren daghen,</l>
<l>Niet verradenlijc no met laghen.</l>
<l>                Hier laten wi een sticke bliven</l>
<l n="40">Van Juliuse, ende sullen scriven</l>
<l>Van Marcus Tullius Cicero,</l>
<l>Die mettem in dorloghe was do,</l>
<l>Ende makere was van vele bouken.</l>
<l>Sine bloemen sullen wi souken,</l>
<l n="45">Die in sinen boeken staen:</l>
<l>Die suldi in Dietsche verstaen.</l>
</div>
<div type="subchapter"><head type="subchapter">Tullius Cyceroens proverbien. VIII.</head>
<l>                Die gherechtecheit, dats bekent,</l>
<l>Dat dat es dat fondament,</l>
<l>Dat men niemen onrecht doet</l>
<l>Ende men si der gemeenten goet.</l>
<l n="5">                Niemen en houdem an dat belof,</l>
<l>Daermen es oft toe oft of,</l>
<l>Anecomende ten anegange</l>
<l>Met looshede oft met bedwange.</l>
<l>                Onrecht es dicken vertrect</l>
<l n="10">Met scalcken mantele ende bedect,</l>
<l>Alsemen trecht ontect niet wel.</l>
<l>Daer af coemt dit bispel:</l>
<l>Daer scaerp recht in somegen stonden</l>
<l>Alte groot onrecht es vonden.</l>
<l n="15">                Dats datmen vechten sal,</l>
<l>Omme tlant te payse te bringene al;</l>
<l>Dus salmen emmer te paise raden,</l>
<l>Waerbi dat pays niet coemt te scaden.</l>
<l>                Gheen onrecht sal men meer becronen,</l>
<l n="20">Dan dattie ghene, diet al honen,</l>
<l>Daer naer setten haren moet,</l>
<l>Dat men segge, si sijn goet.</l>
<l>                Gheene dinc es van meerren moede,</l>
<l>Dan onwerde van erdschen goede,</l>
<l n="25">Eist so dattu aerm best;</l>
<l>Ende bestu oec int goet gevest,</l>
<l>Dattu vrilike geven connes</l>
<l>Dies wert es ende dien dues jonnes.</l>
<l><pb n="1,244"/>                 Ghene dinc es te prisene mere</l>
<l n="30">Eenen edelen man, enen groten here,</l>
<l>Dan ghemate ende goedertiere;</l>
<l>Maer dat sal sijn in goeder maniere,</l>
<l>Datmen fierheit buten zie,</l>
<l>Waerbi hem die quade ontsie.</l>
<l n="35">Ende hort, dat wrake ende daet</l>
<l>Alle weghe over een gaet;</l>
<l>Ende nemmer en doe gerechtechede,</l>
<l>Als di verwerret es die zede.</l>
<l>                Ghylers, smeekers die laet varen,</l>
<l n="40">Want si sijn alle valsch te waren.</l>
<l>                Dan gaet die doget achter voet,</l>
<l>Alsemen die dinc copen moet,</l>
<l>Ende dat ment te ghelde keert,</l>
<l>Dat die doghet geven leert.</l>
<l n="45">                Gherecht altoes en es hi niet,</l>
<l>Die doot, aermoede, rouwe ontsiet,</l>
<l>Of die enech welvaren echt</l>
<l>Anevaet ende latet trecht.</l>
<l>                Gherechtecheit es so goet,</l>
<l n="50">Dat die hem met rove voet</l>
<l>Hine magere niet ontberen al;</l>
<l>Die meester dies wesen sal,</l>
<l>Hi moet effene in midden wanderen,</l>
<l>Of si slane ende kiesen enen andren.</l>
<l n="55">                Den rechtre kent men inden stride,</l>
<l>Volget hi int pleit der rechter zide.</l>
<l>                Eerlijc eist, dat goets mans tale</l>
<l>Goede lieden ontfangen wale;</l>
<l>Maer daermen siet dat men van desen</l>
<l n="60">Alre meest gedanct sal wesen,</l>
<l>Daer esmen gereet int ontfaen.</l>
<l>                Rijcheit hevet ondergedaen</l>
<l>Entie sware ghierechede</l>
<l>Den ganc vander hovescede.</l>
<l n="65">                Niet aergers danne goet bejagen</l>
<l>Onder hem die dat recht draghen.</l>
<l>                Alle die eene sake spreken</l>
<l>Ende ander dinc soeken ter treken,</l>
<l>Die sijn ongetrouwe ende loes,</l>
<l n="70">Ende haer doen coemt te quade altoes.</l>
<l>                Men sal houden dat men swert</l>
<l>Den vianden, so wien soet dert,</l>
<l>Ende dit niet alle weghe nochtan.</l>
<l>Swerstut eenen quaden man,</l>
<l n="75">Alse mordre ofte rovere mede,</l>
<l>Die gheenen goeden man hout vrede,</l>
<l>Al sonder mesdaet machmen breken</l>
<l>Hem al sweren ende al spreken.</l>
<l>                Tullius die spreect dese wort</l>
<l n="80">Inden bouc der Vriendscap vort.</l>
</div>
<div type="subchapter"><head type="subchapter">Tullius van vriendscepen. IX.</head>
<l>                Vriendscap machmen sonderlinge</l>
<l>Prisen vor alle erdsce dinge;</l>
<l>Maer dese vrienscap en gesciede</l>
<l>Nie dan onder goede liede.</l>
<l n="5">Men mach merken wel hier bi,</l>
<l>Hoe grote dinc vriendscap si;</l>
<l>Want onder alle creaturen,</l>
<l>Die sijn onder menscelike naturen,</l>
<l>So hout haer vriendscap so bedruct,</l>
<l n="10">Dat soe niet vorder hare en truct</l>
<l>Dan onder hem tween of lettel meer.</l>
<l>Vriendscap es sonder losen keer</l>
<l>Gheselscap ende goede minne</l>
<l>In goeden dingen, in hogen zinne.</l>
<l n="15">                Wat es soeter dan hebben eenen,</l>
<l>Daer du dars seggen toe dijn meenen,</l>
<l>Ghelijc dat tote di selven ware?</l>
<l>                Ic wille dat een man wel vare,</l>
<l>So eist cleene nuttelichede,</l>
<l n="20"><pb n="1,245"/> Een ander en si daer mede,</l>
<l>Die des alse vro sal wesen,</l>
<l>Alse du selve van desen;</l>
<l>Oec eist swaer verdriet ghedogen,</l>
<l>Men weet oec wien dat toghen,</l>
<l n="25">Diet dan draghet in sire herten</l>
<l>Swaerre dan du dine smerten.</l>
<l>                Vriendscap es in welvaren soete,</l>
<l>Ende in mesfal eist oec boete....</l>
<l>Ende al bidmens, dat mens niene doe.</l>
<l n="30">                Also vele trec ict mi toe, Hoe die meentucht so ghesta,</l>
<l>Dat soe naer mi oec wel ghae,</l>
<l>Alsic doe, dat soe niet en sneve</l>
<l>In die wile dat ic leve.</l>
<l n="35">                Tusschen die goede entie quade</l>
<l>Ennes die vriendscap niet gestade;</l>
<l>Want die zin es van hem beeden</l>
<l>Alte wide van een ghesceeden.</l>
<l>                Ofte ons enech god daer sette,</l>
<l n="40">Daer wi hadden sonder lette</l>
<l>Eten, drinken ende alle miede,</l>
<l>Sonder geselscap eneger liede,</l>
<l>Wie es so yserijn nu bi daghen,</l>
<l>Die so hart lijf soude gedraghen?</l>
<l n="45">Nature die es also reene,</l>
<l>Dat soe wille al goet gemeene.</l>
<l>                In vriendscepen ens niet so quaet</l>
<l>Alse smeeken ende valsch baraet,</l>
<l>Ende seggen alder lieder wille,</l>
<l n="50">Enter waerheit swigen stille.</l>
<l>Dat es vriendscap verloren,</l>
<l>Alse een tware niet wille horen,</l>
<l>Ende sijn gheselle, die dit weet,</l>
<l>Es te lieghene ghereet.</l>
</div>
<div type="subchapter"><head type="subchapter">Vanden selven. X.</head>
<l>                Hort Tullius wort menechfoude</l>
<l>Inden bouc vander Oude.</l>
<l>                So sere es tfolc buten ganghe,</l>
<l>Dat al tfolc wille leven langhe,</l>
<l n="5">Ende alsi dan ter ouden comen,</l>
<l>So vlouken sise dan ende verdomen.</l>
<l>                Langhe ghelevet ende wel,</l>
<l>Dats in ghepeinse een edel spel.</l>
<l>                Joget hevet dompheit in,</l>
<l n="10">In die oude vintmen den zin.</l>
<l>                Cracht en doet gene hoghe dade</l>
<l>Die wel enden, en si bi rade.</l>
<l>                Oude dats eene edele ghave,</l>
<l>Want soe trect der mensceit ave</l>
<l n="15">Luxurie, die sware ondoghet,</l>
<l>Diemen lachtert in de joget.</l>
<l>                Wat oude vrecheit wille anegaen,</l>
<l>Dat ne canic niet verstaen;</l>
<l>Want so des weghes es min te gane,</l>
<l n="20">So ons min ghelts bedaerf daer ane.</l>
<l>                Omme niet maect die jonge gescal,</l>
<l>Dat hi langhe leven sal.</l>
<l>Wat sijn ongeraecter saken,</l>
<l>Dan onsekerheit seker maken?</l>
<l n="25">Oec hevet die joget sake ende spoet</l>
<l>Ter doot meer dan doude doet.</l>
<l>Die joget valt in evele lichtre,</l>
<l>Ende haer evel es vele bedichtre</l>
<l>Des ouden, wet voerwaer,</l>
<l n="30">Ende haer ghenesen es also swaer.</l>
<l>In desen hevet te voren die oude:</l>
<l>Hi es daer dander comen woude.</l>
<l>                Hier dinct mi best aftebroken</l>
<l><pb n="1,246"/> Van des wijs Tullius sproken,</l>
<l n="35">Ende ic noch ter jeesten kere,</l>
<l>Ende van Juliuse voert leere.</l>
</div>
<div type="subchapter"><head type="subchapter">Hoe Julius Rome bestont. XI.</head>
<l>                Rycardus die hystorien,</l>
<l>Die vele ystorien hadde gesien,</l>
<l>Scrivet dat Julius X jaer</l>
<l>Orloghe hilt staerc ende zwaer,</l>
<l n="5">Eer hi Bartaengen ende Gallen</l>
<l>Ant Roemsche rike dwanc met allen.</l>
<l>Doe sendde hi te Rome indie stat,</l>
<l>Ende eeschede dus ende bat,</l>
<l>Dat men hem gave daer meer herscapie.</l>
<l n="10">Pompeius ende sine paertie</l>
<l>Wederseident al ter ure.</l>
<l>Doe ontboden die senature,</l>
<l>Dat hi te Rome niet en keere,</l>
<l>Hine liete te siere onnere</l>
<l n="15">Sijn here bliven buter stat.</l>
<l>Julius balch hem omme dat,</l>
<l>Ende versaemde al ommetrent</l>
<l>Al sijn here in een covent,</l>
<l>Ende quam getrect te Rome int lant,</l>
<l n="20">Gewapijnt alse een stout wigant,</l>
<l>So dat hi ter havene quam.</l>
<l>Menegen wijch dat hi nam</l>
<l>Up Pompeius paertien swaer,</l>
<l>Entie zeghedi alle, dats waer.</l>
<l n="25">Pompeius entie senature</l>
<l>Saghen, dat die aventure</l>
<l>Juliuse sere mede was,</l>
<l>Ende si vernamen oec wel das,</l>
<l>Dattem emmer die cracht anwies.</l>
<l n="30">In groten vare waren si dies,</l>
<l>Ende hebben Ytale begheven,</l>
<l>Alse oft sire uut waren verdreven,</l>
<l>Ende sijn in Grieken gevaren,</l>
<l>Om te makene hare scaren.</l>
<l n="35">Julius quam te Rome binnen,</l>
<l>Ende hi brac in sijn beghinnen</l>
<l>Die trisorie van dier stat,</l>
<l>Daer inne lach die ghemeene scat;</l>
<l>Dien hevet hi al upgheheven</l>
<l n="40">Ende sinen ridderen in soude gegeven.</l>
</div>
<div type="subchapter"><head type="subchapter">Hoe Julius ende Pompeius vochten. XII.</head>
<l>                Hier binnen quam in Pompeius here</l>
<l>Menech coninc van over mere;</l>
<l>Diese weten wille ende souken,</l>
<l>Hi maechse vinden in Lucaens boeken,</l>
<l n="5">Wie si waren ende wanen si quamen.</l>
<l>Cesar entie sine vernamen</l>
<l>Dese dinc, ende alle te male</l>
<l>Voeren si over in Tessale.</l>
<l>Pompeius hadde in sijn here</l>
<l n="10">XL<hi rend='sup'>M</hi> volx ter were,</l>
<l>Die sette hi te middewaerde;</l>
<l>Andie rechtre zide hi scaerde</l>
<l>VI<hi rend='sup'>C</hi> dusent volx te samen,</l>
<l>Ende alle die met ridders namen;</l>
<l n="15">Ende ane die luchter side daer bi</l>
<l>V<hi rend='sup'>C</hi> dusent ridderen vri:</l>
<l>Aldus quam sijn here in drien.</l>
<l>                Julius scaerde oec mettien</l>
<l>Sijn here in drien; hi hadde nochtan</l>
<l n="20">Min dan XXX<hi rend='sup'>M</hi> man</l>
<l>Te voet in die middewaerde;</l>
<l>In elke side hi ridders scaerde,</l>
<l>Diere haddi M over al.</l>
<l>Daer wart een mekel ghescal,</l>
<l n="25">Daer dat here viel te samen;</l>
<l>Maer alle die mesfalle quamen</l>
<l>Up Pompeius entie senature,</l>
<l>Die verloren daer ter ure</l>
<l>XII dusentich up dat velt,</l>
<l n="30">Ende XXXIII wartere ghevelt</l>
<l>Heren, die hieten senturioene,</l>
<l><pb n="1,247"/> Ende elc hadde te sinen doene</l>
<l>C ridders te sinen vane.</l>
<l>Ende Pompeius die seilde dane</l>
<l n="35">In Egypten, daerne vinc</l>
<l>Tholomeus die jongelinc,</l>
<l>Ende dede hem sijn hooft afslaen</l>
<l>Ende sendet Juliuse saen,</l>
<l>Die over in Surien quam,</l>
<l n="40">Ende tlant in sinen handen nam,</l>
<l>Ende voer met sire paertien</l>
<l>In Egypten tote Alexandrien,</l>
<l>Ende sette trike vandien lande</l>
<l>Tholomeuse in die hande,</l>
<l n="45">Dat Cleopatre oec besat.</l>
<l>Ende Tholomeus wart omme scat</l>
<l>Jegen Juliuse in stride,</l>
<l>Want bidi hi waes onblide,</l>
<l>Dat hine also machtich sach.</l>
<l n="50">Daer verloes hi uptien dach</l>
<l>XXII<hi rend='sup'>M</hi> man;</l>
<l>Hem waren afgewonnen nochtan</l>
<l>XII scepe oec tier stede.</l>
<l>Tholomeus quam in vare mede,</l>
<l n="55">Ende soude met enen scepe ontflien;</l>
<l>Daer liep so menech in mettien,</l>
<l>Dat dat scip te gronde ginc:</l>
<l>Aldus staerf die jongelinc.</l>
<l>Daer na wart hi teenen stonden</l>
<l n="60">Biden goudinen halsberch vonden</l>
<l>Onder die dode diemen vant,</l>
<l>Die die zee daer warp upt sant.</l>
<l>Doe wart Cesar harde saen</l>
<l>Egypten oec onderdaen,</l>
<l n="65">Ende hi gaeft Cleopatren weder,</l>
<l>Dier af was gesteken neder.</l>
</div>
<div type="subchapter"><head type="subchapter">Hoe Julius keyser wart. XIII.</head>
<l>                Cesar Gayus Julius</l>
<l>Die verwan Egypten dus,</l>
<l>Ende keerde dor Surien weder,</l>
<l>Ende quam in Ponten daer hi neder</l>
<l n="5">Parnaces velde ende sine macht.</l>
<l>Doe quam hi met groter cracht</l>
<l>Echt te Rome indie stede.</l>
<l>Daer dedemen hem die werdichede,</l>
<l>Datmen hem gaf II hoghe namen:</l>
<l n="10">Consul ende Dictator te samen.</l>
<l>                Van danen es hi met sinen scaren</l>
<l>Over in Afferike gevaren,</l>
<l>Daer hi dede grote plaghe</l>
<l>Up Pompeius vrient ende mage:</l>
<l n="15">Die vervacht hi ende verslouch.</l>
<l>Nochtan en was dit niet genouch,</l>
<l>Pompeius dochter, Pompeia,</l>
<l>Soene moeste sterven daer na.</l>
<l>Jonghe Cato, doe hi dat sach,</l>
<l n="20">Dranc hi venijn up dien dach;</l>
<l>Want hi lievere vri wilde sterven</l>
<l>Dan in vangnessen bederven.</l>
<l>                Nu es Julius in Rome gekeert,</l>
<l>Alse hi in Affrike heeft onteert</l>
<l n="25">Al dat Pompeius was hout.</l>
<l>Doe trac hi an hem met gewout</l>
<l>Al die macht entie ghewelt,</l>
<l>Die dat senaturscap helt</l>
<l>Entie raetsmanne gemeene,</l>
<l n="30">Ende wart eenech prince allene,</l>
<l>Ende dedem Imperator noemen,</l>
<l>Ende niet coninc; dus eist comen,</l>
<l>Dat hi keyser van Rome waert.</l>
<l>                Dit es, alse ons tware openbaert,</l>
<l n="35">Vander werelt aneginge,</l>
<l>Alse ons tellet die leringhe,</l>
<l>LI hondert jaer</l>
<l>Ende LII ende een half, dats waer.</l>
<l>Keyser was hi in desen live</l>
<l n="40">Meer dan IIII jaer, min dan vive.</l>
</div>
<div type="subchapter"><head type="subchapter"><pb n="1,248"/> <hi rend="italic">Julius ghedane ende zeden</hi>. XIIII.</head>
<l>                Julius was groot ende lanc</l>
<l>Ende wel gaende in sinen ganc,</l>
<l>Wit van hude, bruun van ogen,</l>
<l>Entie bliscap dochten togen;</l>
<l n="5">Staerc ende dapper was hi van leden.</l>
<l>In slape plach hi swaerre seden,</l>
<l>Want hem droemde so sware,</l>
<l>Dat hi dicken upscoot van vare.</l>
<l>Calu voren, dat hem messat,</l>
<l n="10">Ende harde leet so was hem dat.</l>
<l>Lettel sere dranc hi van wine;</l>
<l>Onwetende plach hi te sine</l>
<l>In sinen etene; maer indie tale</l>
<l>En was niemen geraect so wale.</l>
<l n="15">Wel gelettert was hi mede:</l>
<l>Dat machmen proeven hier ter stede;</l>
<l>Want deerste die oint jaer besciet</l>
<l>Te Rome, alsemen bescreven siet,</l>
<l>Dat was Romulus, wet vorwaer;</l>
<l n="20">Ne maer X maende maecti int jaer.</l>
<l>Doe quam Numa, diere toedede</l>
<l>Laumaent ende Sporcle mede,</l>
<l>Ende maecte tjaer lanc, sonder saghe,</l>
<l>CCC ende LXV daghe.</l>
<l n="25">Hier na wart Julius geware,</l>
<l>Dat dat jaer te cort noch ware</l>
<l>Een vierendeel van eenen daghe,</l>
<l>Ende sette datmen vort des plaghe,</l>
<l>Datmen ten vierden jare name</l>
<l n="30">Dien dach die daer over quame,</l>
<l>Versament vanden IIII vierendeelen,</l>
<l>Ende menne an dat jaer soude heelen.</l>
<l>Dus sout eenen dach hebben meer</l>
<l>Dan dander viere hadden eer,</l>
<l n="35">Entien dach soudemen achter setten,</l>
<l>Dat hi dien jare niet soude letten.</l>
<l>                Voert was Julius ten wapenen vroet</l>
<l>Enter pinen sere goet.</l>
<l>Waest in reghene, waest inder zonnen,</l>
<l n="40">Bloots hovets plach hi henen ronnen.</l>
<l>Verdich was hi in sijn wech tiden;</l>
<l>Letten hem rivieren in sijn riden,</l>
<l>Die consti overzwemmen wel;</l>
<l>Was soe te wijt ofte te snel,</l>
<l n="45">So nam hi balgen ofte blasen,</l>
<l>Die vul winds waren gheblasen,</l>
<l>So dat hi dicken met genende</l>
<l>Die sine voerreet, die hi sende.</l>
<l>Alse strijt in aventuren stoet,</l>
<l n="50">Liet hi tors ende vacht te voet,</l>
<l>Omme dat sijn volc soude sien,</l>
<l>Dat hi hem niet en tijdde up tflien.</l>
<l>Sijn ors was alse Bucifal;</l>
<l>Want hen was man inde werelt al,</l>
<l n="55">Diet gheriden mochte daer bi,</l>
<l>Sonder namelike hi.</l>
<l>                Alle ghevoeghe, alle hoveschede,</l>
<l>Stoutheit, miltheit, vromichede,</l>
<l>Dies mochtmen an hem bevinden:</l>
<l n="60">Dies waest recht datten ridders minden.</l>
<l>Gayus hiet hi bi namen recht;</l>
<l>Julius so hiet hi echt,</l>
<l>Want hi van Troien was geboren</l>
<l>Van sire moeder, alse wijt horen,</l>
<l n="65">Entie hoofttor vander stede</l>
<l>Van Troyen hiet Ylioen mede;</l>
<l>Cesar hiet hi, want men waent das,</l>
<l>Dat hi uter moeder gesneden was.</l>
</div>
<div type="subchapter"><head type="subchapter">Die vortekenen van Julius doot. XV.</head>
<l>                Cesar Julius was dus here,</l>
<l>Ende regneerde met groter ere</l>
<l>Enech here, dat in Latijn</l>
<l>Imperator wille sijn.</l>
<l n="5">Monercha eist in Griexscere tale;</l>
<l>In Dietsch dinket mi keyser wale,</l>
<l>Want hets heren name de meeste,</l>
<l>Diemen vint genoemt in geeste.</l>
<l>Dit was voer Jhesus Cristus te voren,</l>
<l n="10"><pb n="1,249"/> Eer hi van Marien wart geboren,</l>
<l>Siere moeder, XLVI jaer</l>
<l>Ende VI maent, wet vorwaer,</l>
<l>Dat hi tkeyserrike ontfinc.</l>
<l>                Hi sette inder Jueden dinc</l>
<l n="15">Hyrcanus bisscop ende here;</l>
<l>Antipater dede hi eere,</l>
<l>Want hi was comen an sine zide;</l>
<l>Nochtanne haddi inden stride</l>
<l>In Tessalen met Pompeius gewesen</l>
<l n="20">Der Jueden hertoghe, alse wi lesen;</l>
<l>Doch omme sine vromechede</l>
<l>Maect hine bailliu vander stede</l>
<l>Van Jherusalem onder Yrcane.</l>
<l>Dit was, naer onsen verstane,</l>
<l n="25">Antypater, Herodes vader,</l>
<l>Die sijnt die kindere allegader</l>
<l>In Bethleem onthoveden dede,</l>
<l>Om Jhesuse te gecrigene mede.</l>
<l>                Sine doot die wart te voren</l>
<l n="30">Voertekent, also alse wijt horen,</l>
<l>Messeliken in menegen figuren;</l>
<l>Want die lantmanne, die geburen,</l>
<l>Die om lant pinen ende winnen al</l>
<l>Ende berich slichten ende dal,</l>
<l n="35">Worden hackende in dien dagen,</l>
<l>Daer vele oude grave laghen;</l>
<l>Ende want si vonden in some scat,</l>
<l>So daden si nerenstelike dat,</l>
<l>So dat si vonden in eenen vate</l>
<l n="40">Eene coperine plate,</l>
<l>Ende daer in Griex gescreven:</l>
<l>"Capis, die wilen in sijn leven</l>
<l>Stichte Caeps die goede stat,</l>
<l>Die leghet hier in dit selve vat;</l>
<l n="45">Ende alsemen ontect sine been,</l>
<l>So sal worden een Julius over een</l>
<l>Verslaghen van sinen maghen,</l>
<l>Ende daer naer in corten daghen</l>
<l>Gewroken swaerlijc ende wale,</l>
<l n="50">Ten groten verliese dien van Ytale."</l>
<l>                Int lant van Rome ende in de stede</l>
<l>Gesciede menech ander dinc mede,</l>
<l>In sinen drome, in andren dingen,</l>
<l>Die al te sinen stervene gingen.</l>
<l n="55">C daghe voer sine doot</l>
<l>Gesciede mede een wonder groot:</l>
<l>Sijn beelde stont mids in de stat,</l>
<l>Ende in sijn voerhoeft hadde dat</l>
<l>Alleene ghescreven eene C.</l>
<l n="60">Eene blexeme quam min no mee,</l>
<l>Die ghene lettre ontwee stac,</l>
<l>Ende els en dede gheen ongemac.</l>
<l>                Des nachts doe menne sdages verslouch,</l>
<l>Daer hi sliep naer sijn ghevouch,</l>
<l n="65">Vloghen up in sine zale</l>
<l>Alle die veinstren teenen male;</l>
<l>So dat hi up in diere gebare</l>
<l>Scoet oft al ghevallen ware.</l>
<l>                Ten selven daghe, daer hi oec ginc</l>
<l n="70">Int capitoel, daer hi ontfinc</l>
<l>Die doot, waren hem inde hant</l>
<l>Lettren gheleit diemen vant,</l>
<l>Daer in stont, alsemense updede,</l>
<l>Al bescreven oec daer mede</l>
<l n="75">Die grote mort, wet vor waer.</l>
<l>                Inden naesten daghe daer naer</l>
<l>Dat hi was gesleghen doot,</l>
<l>Sachmen risen III zonnen groot;</l>
<l>Ende alsi dan bet upquamen,</l>
<l n="80">Worden si teere zonnen te samen.</l>
<l>Dit mochtmen wel bedieden scone,</l>
<l>Dat een God in drien persone</l>
<l>Alder werelt cortelike na desen</l>
<l>Openbare soude wesen.</l>
<l n="85">                Oec sprac een osse vremde dinc</l>
<l><pb n="1,250"/> Teenen man die erien ginc:</l>
<l>Dat men soude in corten tiden</l>
<l>Meer manne verslaen dan coren sniden.</l>
</div>
<div type="subchapter"><head type="subchapter">Hoe Julius was vermort. XVI.</head>
<l>                Al was Pompeius doot bleven</l>
<l>Ende sine vriende som verdreven,</l>
<l>Iemen was die noch sijns gedochte,</l>
<l>Entie siere doot oec rochte.</l>
<l n="5">Twee waerre die hieten aldus:</l>
<l>Brutus ende Cassius,</l>
<l>Die altoes in rade bleven,</l>
<l>Dat si stoeden na Julius leven;</l>
<l>Maer indie sekeringe nochtan</l>
<l n="10">Waren CC ende LX man,</l>
<l>Edele heren, senaturen.</l>
<l>Alse sine bestonden daer ter uren,</l>
<l>Ende Cesar sach, dat si te samen</l>
<l>Alle up hem met kniven quamen,</l>
<l n="15">Nam hi sijn cleet in die hant,</l>
<l>Ende decte sijn hovet inden pant,</l>
<l>Omme dat hi wisschen niet en woude;</l>
<l>Ende dat hi cuusscelijc vallen soude,</l>
<l>Warp hi sijn cleet voer sine been.</l>
<l n="20">XXIIII steken haddi al in een.</l>
<l>                Haer ne gheen, wet voer waer,</l>
<l>Ne verlevede oec drie jaer:</l>
<l>Some bleven si doot in stride,</l>
<l>Som indie zee, som verre, som wide;</l>
<l n="25">Sulke daden hem vanden live</l>
<l>Metter hant ende metten knive,</l>
<l>Daer si Cesarre mede staken.</l>
<l>                Die Romeinen daden maken</l>
<l>Eene columme hooch XX voete,</l>
<l n="30">Ende bernden met goeder moete</l>
<l>Sinen lachame, ende tpulver tsamen</l>
<l>Daden si in een vat, ende namen</l>
<l>Tgheene ende settent in die columme,</l>
<l>Ende hietense oec daer omme</l>
<l n="35">Julia; want hi daer lach,</l>
<l>Die beste die levede onder dien dach.</l>
<l>Alle die keyseren die na hem quamen,</l>
<l>Hieten alle Cesar bi namen,</l>
<l>Al tote indien daghe heden,</l>
<l n="40">Doer deere van siere werdicheden.</l>
<l>Out was hi LVI jaer,</l>
<l>Alse hi staerf, lesen wi voer waer.</l>
</div>
<div type="subchapter"><head type="subchapter">Vanden keyser Augustus. XVII.</head>
<l>                Naer hem was ten rike ontfaen</l>
<l>Cesar Augustus Octaviaen.</l>
<l>Van hem quam, dat al noch blivet,</l>
<l>Dattem elc keyser Augustus scrivet,</l>
<l n="5">Alse ghi horen sult hier naer.</l>
<l>Hi regneerde LVI jaer.</l>
<l>Noint was gheluckeghere gheen</l>
<l>In wighe keyser over een,</l>
<l>Noch goedertierre geen in vrede.</l>
<l n="10">Grieken ende Pannonien mede</l>
<l>Wan hi ende daer in meneghe port,</l>
<l>Oec sochte hi die lande vort.</l>
<l>Die Sycambre wan hi te samen,</l>
<l>Daer sidert die Fransoyse af quamen.</l>
<l n="15">Spaengen wan hi metter hant</l>
<l>Ende dat volc dat hire in vant.</l>
<l>Die Norichi entie Dalmaten,</l>
<l>Die Deenen entie Sormaten,</l>
<l>Die Beyeuiers, die Bosferane,</l>
<l n="20">Brachte hi den Roemscen rike ane.</l>
<l>Eer hi eenech keyser was,</l>
<l>Droughen si over een das,</l>
<l>Hij ende Anthonis, die vor desen</l>
<l>Met Juliuse hadde geselle gewesen,</l>
<l n="25">Dat Augustus up soude vallen</l>
<l>Spaenyen, Ytale entie Gallen;</l>
<l>Maer Azia, tlant van over mere,</l>
<l><pb n="1,251"/> Dat quam in Anthonis were.</l>
<l>                Sine conres scriven sine gedane</l>
<l n="30">Scone buten allen wane;</l>
<l>Also alse sine daghen souden</l>
<l>Henen gaen al tote sire ouden,</l>
<l>Was hi altoos te scouwen an</l>
<l>Van sinen daghen een vulmaect man;</l>
<l n="35">Nochtan was hi tonweget sere</l>
<l>Sijns lijfs, die vulmaecte here;</l>
<l>Want hi boeke hadde vercoren:</l>
<l>Dichten wildi ende lesen horen.</l>
<l>In spraken was hi stille ende mate.</l>
<l n="40">In doghen van sconen gelate,</l>
<l>Ende daertoe utermaten claer,</l>
<l>So datmen wanen mochte vorwaer,</l>
<l>Offer iet godleecs in ghelach;</l>
<l>Ende alse iemene up hem sach,</l>
<l n="45">Dien vander claerheit die zie ontfel,</l>
<l>So bequaemt hem dorewel.</l>
<l>No lanc no cort was hi van leden,</l>
<l>Maer van grotre hovescelicheden.</l>
<l>                Menech ongevoughe lant</l>
<l n="50">Sette hi ter Roemscher hant,</l>
<l>Ende hine street oec up geen lant,</l>
<l>Hine was hem te swaer viant.</l>
<l>Die stat van Rome verchierdi so,</l>
<l>Dat hijs in sijn sterven vro</l>
<l n="55">Was; want die huus merberijn stonden,</l>
<l>Die hi tichlijn hadde vonden.</l>
<l>Nerenstelijc verboot hi ende sere</l>
<l>Wijn te drinkene; want die here</l>
<l>Sach die lieden hem sware verteren</l>
<l n="60">Ende dronkensceep hem seere deren.</l>
<l>                Lettel lande so wan die man,</l>
<l>Hine gafse hem weder dien hise afwan,</l>
<l>Entie coningen alle, horen wi tellen,</l>
<l>Hiet hi vrienden ofte gesellen.</l>
<l n="65">                Lettel achte hi sulker sake,</l>
<l>Dat men van hem sprac achtersprake.</l>
<l>                Alsemen omme sine eere maecte</l>
<l>Selverine beelden, hi ontsaecte</l>
<l>Sulker eeren ende wilder niet,</l>
<l n="70">Want hise alle smelten hiet.</l>
<l>En geens prijs en wildi roeken:</l>
<l>Hi haetet seerre danne vloeken.</l>
<l>Hi verboot oec harde sware,</l>
<l>Dat niemen so coene en ware;</l>
<l n="75">Siere maysenieden verboet hijt mede.</l>
<l>                Selden quam hi in eeneger stede</l>
<l>Sonder tilike ende met nachte;</l>
<l>Want hi nerenstelike wachte,</l>
<l>Dat hi niemene verloede te sere,</l>
<l n="80">Omme hem te doene dienst ende eere.</l>
</div>
<div type="subchapter"><head type="subchapter">Van Augustus manieren. XVIII.</head>
<l>                Sine maghen ende sine kinder,</l>
<l>Beede meerre ende minder,</l>
<l>Alse hise den lieden beval,</l>
<l>Sprac hi mede dit wort al:</l>
<l n="5">"Verdienen si doget, doet hem wel."</l>
<l>                Dicken mede dat gevel,</l>
<l>Alsemen enen ontliven dede</l>
<l>Omme mesdaet die hi dede,</l>
<l>Dat si seiden die keytive:</l>
<l n="10">"Maer dat Augustus levende blive!</l>
<l>Al sterven wi, wat rouct ons dat?"</l>
<l>Sulctijt als hi quam indie stat,</l>
<l>Sone was niemen so coene mede,</l>
<l>Die mesdadegen overdede.</l>
<l n="15">                Niemene lichte en verdiende,</l>
<l>Dat hine hebben mochte te vriende;</l>
<l>Maer dien hi wilde te vriende kiesen,</l>
<l>Die en mochten niet lichte verliesen.</l>
<l>                Een sijn ridder die vernam,</l>
<l n="20">Dat een ever up hem quam,</l>
<l><pb n="1,252"/> Daer hi ginc bi skeysers zide,</l>
<l>Ende stakene, dat was niet in nide,</l>
<l>Jegen den slach, ende spranc bet achter:</l>
<l>Die keyser loech ende seits hem lachter,</l>
<l n="25">Ende teecht sire bloetheit mede,</l>
<l>Niet dat hijt in quade dede.</l>
<l>                Sine beginghe was gemeene</l>
<l>Beede van nederen ende van cleene;</l>
<l>No van cledren, no van gelate</l>
<l n="30">Ne was hi fier noch ongemate.</l>
<l>Drie gherechten haddi ten male,</l>
<l>Ende altoes boven den getale</l>
<l>Van VI ne wildi niet gaen,</l>
<l>Hoe grote feeste hi hadde gedaen.</l>
<l n="35">Lettel etens was sine zede;</l>
<l>Sere lettel wijns dranc hi mede:</l>
<l>Drie waerven dranc hi ten male,</l>
<l>Ende alse hem dorste, plach hi wale</l>
<l>Dat hi ene soppe in watre at,</l>
<l n="40">Of boemvrucht van naturen nat.</l>
<l>Van talen was hi sere vroet,</l>
<l>Ende van lettren meester goet.</l>
<l>Brieve en prijsdi niet wale,</l>
<l>Die waren van swaerre tale;</l>
<l n="45">Hi wilde wel dat elc brief ware</l>
<l>Licht van Latine ende openbare.</l>
<l>Vaste hordi ende niet en sprac,</l>
<l>Alsemen tale voer hem vertrac.</l>
<l>Hine ghedoghede niet lichte,</l>
<l n="50">Datmen tale voer hem dichte,</l>
<l>En waren meesters alte waert.</l>
<l>Van donre was hi sere vervaert.</l>
<l>Dus, alsemen u hier visiert,</l>
<l>Was hi gheseedt ende gemaniert.</l>
</div>
<div type="subchapter"><head type="subchapter">Van wondere dat in Rome geviel. XIX.</head>
<l>                In Augustus eerste jaer</l>
<l>Gesciede verre ende naer</l>
<l>Menech wonder, nu dit, nu dat.</l>
<l>Al vaste te Rome bider stat</l>
<l n="5">Sprac een osse, daer hi drouch</l>
<l>Sinen last in eene plouch.</l>
<l>Ende Tullius Marcus Cycero</l>
<l>Was int selve jaer also</l>
<l>Vermort ende genomen sijn leven:</l>
<l n="10">Eerst was hi tonrechte verdreven</l>
<l>Ende verbannen uter port,</l>
<l>Ende nu sonder mesdaet vermort.</l>
<l>Sijn hovet ende sijn rechter hant</l>
<l>Was brocht te Rome te hant,</l>
<l n="15">Ende al dor sine werdichede.</l>
<l>Ovidius wart geboren mede</l>
<l>Int selve jaer; so sachmen wonder</l>
<l>Boven andre al besonder;</l>
<l>Want inden naesten jare, dats waer,</l>
<l n="20">Ontspranc eene fonteine claer</l>
<l>Tote Rome van olien, die diep</l>
<l>Ende grouflijc indie Tybre liep</l>
<l>Eenen dach al duerentuere.</l>
<l>Dat bediedde wel ter cuere,</l>
<l n="25">Dat Gods gratie ende sine houde</l>
<l>Onder die heidine comen soude.</l>
<l>                In desen tiden was Herodes,</l>
<l>Antipaters sone, sijt seker des,</l>
<l>Upcomende, ende was gemaect thant</l>
<l n="30">Bailliu inder Jueden lant.</l>
<l>Nu was hi scaerp van zinne ende snel,</l>
<l>Ende berechte tlant so wel,</l>
<l>Dat men in Galylee sanc mede</l>
<l>Van siere grotere vromechede.</l>
<l n="35">Hyrcanus nichte nam hij te wive,</l>
<l>Ende want hi heidijn was van live,</l>
<l>Viel hi indie Juedsche wet,</l>
<l>Ende dede besniden sijn let</l>
<l>Omme hare grote edelhede,</l>
<l n="40"><pb n="1,253"/> Ende omme hare lieve mede,</l>
<l>Want soe was utermaten scone.</l>
<l>Yrcanus, die drouch daer crone,</l>
<l>Ende bisscop ende coninc was,</l>
<l>Hi was haer oem, alsict las.</l>
<l n="45">So wel was hi Anthonis vrient,</l>
<l>Ende so wel hevet hi hem gedient,</l>
<l>Dat hine sidert brochte scone</l>
<l>Te Jherusalem andie crone.</l>
</div>
<div type="subchapter"><head type="subchapter">Hoe Herodes gewan de crone. XX.</head>
<l>                Hier binnen maecte sine vaert</l>
<l>Anthonis te Rome waert.</l>
<l>Aldie wile quamen te hant</l>
<l>Die Persen in Surien lant,</l>
<l n="5">Ende wonnen Jherusalem.</l>
<l>Si voerden ghevaen met hem</l>
<l>Hyrcane den bisscop uter stede,</l>
<l>Ende Facelus, Herodes broeder, mede;</l>
<l>Maer Herodes liet hem jaghen</l>
<l n="10">In Ydumea te sinen maghen.</l>
<l>Den bisscop waren dogen uuttebroken;</l>
<l>Facelus hevet hem selven gewroken,</l>
<l>Alse hi sinen here sach doen so wee,</l>
<l>Ende slouch sijn hoeft selve ontwee</l>
<l n="15">Up enen steen. Bi deser sake</l>
<l>Nam hi den vianden de wrake,</l>
<l>Ende sprac: "Nu willic sterven saen;</l>
<l>Want mijn broeder es ontgaen,</l>
<l>Daer ic af seker bem vor al,</l>
<l n="20">Dat hi mi noch wreken sal."</l>
<l>                Herodes vernam die mare,</l>
<l>Dat sijn broeder doot bleven ware,</l>
<l>Ende voer te Rome altehant,</l>
<l>Aldaer hi Anthonise vant,</l>
<l n="25">Die Augustus gheselle was,</l>
<l>Ende telde hem die waerheit das,</l>
<l>Hoe hi om die Roemsche eere</l>
<l>Sinen broeder ende sinen here</l>
<l>Beede ghader hadde verloren.</l>
<l n="30">Anthonis warp sijn doen te voren</l>
<l>Augustuse enten senaturen.</l>
<l>Aldaer wart ter selver uren</l>
<l>Herodes coninc ghemaect thant</l>
<l>Te Jherusalem over tlant.</l>
<l n="35">Tusschen Augustus Octaviane</l>
<l>Ende Anthonise so dede ane</l>
<l>Herodes die coninx gewaden scone,</l>
<l>Ende ontfinc daer die crone.</l>
<l>Men sendene weder over mere,</l>
<l n="40">Ende mettem hulpe ende here.</l>
<l>Aldus wart coninc die tyrant,</l>
<l>Die gheen recht en hadde an tlant.</l>
<l>Aldus waest den Joden vorsproken:</l>
<l>Alse hem af worden tebroken</l>
<l n="45">Hare ceptren van haren maghen,</l>
<l>Dat Cristus quame in corten dagen.</l>
<l>IIII jaer waest van dien daghe,</l>
<l>Dat hi ontfinc, sonder saghe,</l>
<l>Die crone te Rome, eer hi alt lant</l>
<l n="50">Geweldechlike hadde indie hant.</l>
</div>
<div type="subchapter"><head type="subchapter">Hoe die Jueden verloren die waerde. XXI.</head>
<l>                Nu hevet Hyrcanus verstaen,</l>
<l>Dat Herodes heeft ontfaen,</l>
<l>Siere nichten man, sijn rike,</l>
<l>Ende quam te Jherusalem aermelike;</l>
<l n="5">Doch heeftene Herodes gheset</l>
<l>In sijn bisdoem ongelet.</l>
<l>Dit was, alse wi weten vorwaer,</l>
<l>In Augustus tiende jaer,</l>
<l>Dat Herodes crone ontfinc,</l>
<l n="10">Die hem tonrechte aneginc;</l>
<l>Maer Maragnes, alse wijt horen,</l>
<l>Sijn wijf, waser af geboren.</l>
<l>Crone drouch hi over waer</l>
<l>Te Jherusalem XXXVII jaer,</l>
<l n="15">Ent die crone en mochte niet comen</l>
<l>Vort tote den bisscopdomen,</l>
<l>Entie bisscoppe vort an</l>
<l>Waren ongebortege man,</l>
<l>Niet van Aarons kinderen geset,</l>
<l n="20"><pb n="1,254"/> Naer dat recht van Moyses wet,</l>
<l>Noch sine blevent niet al haer lijf;</l>
<l>Maer si cochtent alse keytijf,</l>
<l>Van stonden te stonden, van jare te jare,</l>
<l>Jegen die Romeine openbare.</l>
<l n="25">Daer mochten die Joden merken wel,</l>
<l>Want hare heerscapie vel</l>
<l>Int bisscopdoem ende indie crone,</l>
<l>Dat sine gebornesse scone</l>
<l>Nakende ware ende bi,</l>
<l n="30">Die ghene die Cristus geheten si.</l>
</div>
<div type="subchapter"><head type="subchapter">Anthonis doot ende Cleopatra. XXII.</head>
<l>                Anthonis, Augustus compaen,</l>
<l>Dien Azien was onderdaen,</l>
<l>Verminnede in sinen zinne</l>
<l>Cleopatren die coninghinne</l>
<l n="5">Van Egypten, ende schiet</l>
<l>Van Octavien, die hi liet,</l>
<l>Augustus zuster, ende tien tiden</l>
<l>Begonsti up Augustuse striden.</l>
<l>Augustus gereedde sine vaert,</l>
<l n="10">Ende voer te Anthonise waert</l>
<l>Met scepen in Egypten lant.</l>
<l>Daer vachtmen sere, daer bleef int sant</l>
<l>Ende int water menech man;</l>
<l>So dat Augustus den wijch wan,</l>
<l n="15">Ende Anthonis sach te waren</l>
<l>Ondercomen sine scaren;</l>
<l>Ende Cleopatra die coninghinne</l>
<l>Die wart eerst vervaert van zinne,</l>
<l>Ende vloe met haren scepe van goude.</l>
<l n="20">Van puerpere diere menechfoude</l>
<l>Hadsoe dat seil upghetoghen;</l>
<l>Anthonis saeght, hine const gedogen,</l>
<l>Alse hem volgede sijn viant,</l>
<l>Hine doodde hem selven metter hant.</l>
<l n="25">                Cleopatra leidene na dat</l>
<l>In een harde scone diere vat,</l>
<l>Vol dierre specien ende cruut,</l>
<l>Ende soe pareerde hare als ene bruut,</l>
<l>Ende soe viel Augustus te voeten,</l>
<l n="30">Ofte soe iet mochte ghesoeten</l>
<l>Met haerre scoenheit sinen zin;</l>
<l>Maer hine achtes meer no min.</l>
<l>                In desen merct soe ende verstaet,</l>
<l>Dat haers sijn mach geen raet,</l>
<l n="35">Ende gaet daer Anthonis lach</l>
<l>Bi hem liggen up enen dach.</l>
<l>An elke borst, dus eist bekent,</l>
<l>So sette soe een serpent,</l>
<l>Bi naturen so ghevenijnt,</l>
<l n="40">Dat soe slapende ongepijnt</l>
<l>Staerf: aldus bleef soe doot.</l>
<l>Doe wan Augustus die stede groot</l>
<l>Alexandrien in dien twiste,</l>
<l>Die rijcste stat diemen wiste.</l>
<l n="45">Egypten verloes hier onscone</l>
<l>Aldus sine coninccrone,</l>
<l>Ende moeste onder Rome bliven,</l>
<l>Ende dadent haren bailliuwen bedriven.</l>
<l>Dit was, alsemen seget vorwaer,</l>
<l n="50">In Augustus XVde jaer.</l>
</div>
<div type="subchapter"><head type="subchapter">Herodes doghet. XXIII.</head>
<l>                Herodes, van Jherusalem</l>
<l>Coninc, hadde gebonden hem</l>
<l>Met Anthonis in sekeringen</l>
<l>Jeghen Augustus; maer tien dingen</l>
<l n="5">Daermen vacht en was hi niet.</l>
<l>Alse hi horet ende besiet,</l>
<l>Dat Anthonis was verdorven,</l>
<l>Hevet hi een scip verworven,</l>
<l>Ende voer daer hi Augustus vant.</l>
<l n="10">Die crone sette hi af te hant,</l>
<l>Met clederen quam hi bore goet,</l>
<l>Maer binnen haddi coninx moet.</l>
<l>Aldus began hi sine tale:</l>
<l>Hi sprac: "Here, ic lije wale,</l>
<l n="15">Dat ic Anthonise getrouwe was,</l>
<l>Alse een die ghedochte das,</l>
<l>Dat hi mi ter cronen brochte,</l>
<l><pb n="1,255"/> Daer ic van eren niet toe en dochte;</l>
<l>Ende dat ic mettem niet en vacht,</l>
<l n="20">Dan dooch ter bloetheit niet geacht,</l>
<l>Noch dat ic sijns hadde vergeten:</l>
<l>Ic was thuus selve beseten;</l>
<l>Doch sendic hem succoers ende coren.</l>
<l>Nu hevet Anthonis verloren</l>
<l n="25">Bi diere cracht, bi siere scout,</l>
<l>Om doverdaet, omme dongedout,</l>
<l>Dat hi met Cleopatren dreef,</l>
<l>Daer hi omme verwonnen bleef.</l>
<l>Nu bem ic verwonnen met hem.</l>
<l n="30">Ontfanc hier nu ende nem</l>
<l>Mine crone in dijn gewout,</l>
<l>Ende gef ordeel sulc als du wout."</l>
<l>                Augustus die sprac hovescelike:</l>
<l>"Wes gesont ende nem dijn rike;</l>
<l n="35">Want wine haten noch ons onthoget</l>
<l>Niemens vromecheit noch doget.</l>
<l>Du best een vrient van sterken zinne;</l>
<l>Al sijn wi nu inden gewinne,</l>
<l>Nochtanne bestu int herte vast.</l>
<l n="40">Hen clach Anthonise niet een bast .....</l>
<l>Du best verwonnen, wi sullen di mede</l>
<l>Verwinnen in dogedachtichede."</l>
<l>Met desere antworden scone</l>
<l>Sette hi hem upt hovet die crone;</l>
<l n="45">Oec maecti hem sijn rike wider.</l>
<l>Dus sciet hi vanden coninc blider.</l>
<l>                Alse die Perssen dat verhoren,</l>
<l>Dat Anthonis es verloren,</l>
<l>Ende dat Augustus al verwan,</l>
<l n="50">Sendden si hem ghisele dan;</l>
<l>Want si horden mare dus,</l>
<l>Dat Brutus ende Cassius,</l>
<l>Die Juliuse hadden vermort,</l>
<l>In Grieken velden ende hadden testort</l>
<l n="55">Hare macht ende haer here.</l>
<l>Si senden mede sonder were</l>
<l>Metten ghiselen die banieren,</l>
<l>Die [si] Crassuse den ghieren</l>
<l>Af hadden gewonnen met gewout,</l>
<l n="60">Doen si hem dat wallende gout</l>
<l>Inghoten ende sine doden so.</l>
<l>Dies vreden was de menege vro;</l>
<l>Want hi was gemaect met eeren</l>
<l>Tusscen die Perssen enten Roemheren.</l>
</div>
<div type="subchapter"><head type="subchapter">Herodes quaethede. XXIIII.</head>
<l>                Herodes dede maken doen</l>
<l>Uptie zee den tor Stratoen,</l>
<l>Ende hiet Cesarien die stede</l>
<l>Doer Augustus werdichede.</l>
<l n="5">Hi maecte zale ende stat gemene</l>
<l>Al van witten maerbersteene.</l>
<l>Samarien dedi maken weder,</l>
<l>Daert gevallen was ter neder,</l>
<l>Ende hiet vesten. Oec maecti mede</l>
<l n="10">Eenen tempel teere stede</l>
<l>In Augustus ere uptie Jordane.</l>
<l>Dus brochti den Jueden ane</l>
<l>Der heidine costume ende zede,</l>
<l>Daer hi swaerlijc an mesdede.</l>
<l n="15">                Te Jherusalem biden temple</l>
<l>........</l>
<l>Van Anthonise hier te voren,</l>
<l>Maecti eenen hoghen toren</l>
<l>Van dieren werke ende sterc mede,</l>
<l n="20">Dien hi Anthonia heeten dede,</l>
<l>In die hoocheit ende in dat doen,</l>
<l>Dat wilen maecte Salomoen.</l>
<l>Andere borghen, vesten ende steden</l>
<l>Maecti so vele, datmen noch heden</l>
<l n="25"><pb n="1,256"/> Wonderen mach wanen quam de scat.</l>
<l>Daer omme scrivet Josephus dat,</l>
<l>Dat hi Davids graf heeft ontdaen,</l>
<l>Daer hier te voren Jan Yrcaen</l>
<l>Ute haelde so groot goet.</l>
<l n="30">Nachts hi tgraf ontdelven doet,</l>
<l>Daer vant hi menech diere vat.</l>
<l>Doe si bet in quamen ter stat,</l>
<l>Daer David lach ende Salomoen,</l>
<l>Gesciede daer een wonderlic doen;</l>
<l n="35">Want een vier vlooch daer uut thant,</l>
<l>Dattem II ridders heeft verbrant.</l>
<l>Dese dinc es hem gesciet,</l>
<l>Want si der const en wisten niet,</l>
<l>Daer die scat bi was verborgen.</l>
<l n="40">Uutwaert so trac hi met sorgen,</l>
<l>Ende dede geent graf verchieren</l>
<l>Met werke van dierre manieren.</l>
<l>                Hyrcanus, die eerst was sijn here,</l>
<l>Dedi ontliven, want hi sere</l>
<l n="45">Ontsach dat hi hem trike name.</l>
<l>Mariagnes, die so bequame</l>
<l>Van scoenheit was boven alle wijf,</l>
<l>Diere dedi oec nemen tlijf.</l>
<l>Dies haddi sidert rouwe so groet,</l>
<l n="50">Dat hi naer was bleven doot.</l>
</div>
<div type="subchapter"><head type="subchapter">Van Verrone ende sine proverbien. XXV.</head>
<l>                In desen tiden so bleef doot</l>
<l>Verro die poete groot,</l>
<l>Die vele dierre boeken maecte,</l>
<l>Ende sprac menege sproke gheraecte.</l>
<l n="5">Nu hort hier van sinen bloemen,</l>
<l>Die uut sinen bouken comen.</l>
<l>                Die emmer ander dinc wille prisen,</l>
<l>Dan die menechte vanden wisen</l>
<l>Bi redenen proeven ende leeren,</l>
<l n="10">Dat dinct mi ter sotheit keren.</l>
<l>                Wie so ghevet onghebeden,</l>
<l>Gevet twee waerf in hovesceden.</l>
<l>                Wiltu kennen dine vriende al,</l>
<l>So werp di int ongeval.</l>
<l n="15">                Alse blidelijc alsemen tgoet ontfaet,</l>
<l>Alse blidelijc eist recht dat wech gaet.</l>
<l>                Al te kenne dat nu es,</l>
<l>Dats onmogelijc, sijts gewes,</l>
<l>Ende lettel weten es mesprijs:</l>
<l n="20">Die de middel heeft es wijs.</l>
<l>                Hine can hem daertoe niet bekeren,</l>
<l>Dat hi vort iet groets can leeren,</l>
<l>Die an hem selven niet en leerde.</l>
<l>                Hi dade wel die den ouden eerde.</l>
<l n="25">                Anden ouden es kintsce daet</l>
<l>Te bespottene, hoe soet gaet;</l>
<l>Ende anden jongen en es niet min</l>
<l>Te wonderen wijsheit ende zin.</l>
<l>                Den vroeden ennes geen dinc so zwaer</l>
<l n="30">Alse tijtverlies, wet vorwaer.</l>
<l>                Emmer salmen den vroeden wisen,</l>
<l>Eist hem lief oft leet, oec prisen.</l>
<l>                Wiltu comen te hogen saken,</l>
<l>So soudstu recht onwert maken,</l>
<l n="35">Dat di die onwise versmaden:</l>
<l>Hare pinen quame di te scaden.</l>
</div>
<div type="subchapter"><head type="subchapter">Van Virgilius. XXVI.</head>
<l>                In Augustus XXste jaer</l>
<l>So nam te berechtene, dats waer,</l>
<l>Plautus dat Gehaerde Gallen,</l>
<l>Dat sijn alle die lande met allen</l>
<l n="5">Vander Seine toter Rone.</l>
<l>Dese Plautus maecte scone</l>
<l>Lyons, dat noch hovetstede</l>
<l>Van Gehaerden Gallen es mede.</l>
<l><pb n="1,257"/>                 In Augustus XXste jaer</l>
<l n="10">Staerf Virgilius, dats waer,</l>
<l>In die stede van Brandijs,</l>
<l>Ende omme dat hi was so wijs,</l>
<l>Brochtmen te Napels sine beene.</l>
<l>Up sijn graf so stont alleene:</l>
<l n="15">"Van Mantes bem ic, des gelovet,</l>
<l>In Calabren wasic gerovet,</l>
<l>Ic ligge te Perthonope:</l>
<l>III bouke screvic min no mee."</l>
<l>                Sulke willen seggen ende leeren,</l>
<l n="20">Dat hi voersprac die coemst ons Heren</l>
<l>Ende een deel van siere doot;</l>
<l>Jheronimus wederseget albloet.</l>
<l>Hort hier wat van sine zinne</l>
<l>Ware ystorie hevet inne.</l>
<l n="25">                Die wijste van allen propheten</l>
<l>So es Virgilius geheeten.</l>
<l>Men seghet van hem dese wort,</l>
<l>Dat hi te Napels in die port</l>
<l>Maecte eene vlieghe coperine,</l>
<l n="30">Die alle dandere vliegekine</l>
<l>Jagede algadere uter stat.</l>
<l>                Oec mede seghet men, dat</l>
<l>Een vleeschhuus es in die stede,</l>
<l>Daer geen vleesch mach stinken mede.</l>
<l n="35">                Men seghet, hi maecte met zinne</l>
<l>Een clochuus ende ene clocke daer inne:</l>
<l>Alsemen die clocke luden dede,</l>
<l>So ginc die tor rechts also mede;</l>
<l>Maer dit scijnt logene als bi orconden,</l>
<l n="40">Want clocken en waren doe niet vonden</l>
<l>In sinen tiden; want dien zede,</l>
<l>Wanic, vant dat kerstijnhede.</l>
<l>                Een praieel maecti, wanic wel,</l>
<l>Daer noint reghene in en vel.</l>
<l n="45">                Van sinen baden vintmen besonder</l>
<l>Ongelovelijc ende wonder.</l>
<l>                Oec waent men, dat hi twonder baerde,</l>
<l>Dat Rome hadde ende bewaerde,</l>
<l>Ende dat men deerste sekerlike</l>
<l n="50">Heet vanden wondere van erderike.</l>
<l>                Van elken lande, dat Rome wan,</l>
<l>Was daer een beelde, ende nochtan</l>
<l>In des beelden borst geset,</l>
<l>Hoet lant hiete, ende omme bet</l>
<l n="55">Omme te vernemene die dinc,</l>
<l>An elc eene belle hinc.</l>
<l>Papen haddenre hare wachte</l>
<l>Beede met daghe ende met nachte,</l>
<l>Ende wat lande hem beriet</l>
<l n="60">Jegen Rome te settene iet,</l>
<l>Dat beelde verscudde entie belle clanc;</l>
<l>So daden die papen haren ganc</l>
<l>Ten wisen, ende dadent hem verstaen:</l>
<l>So voer men dan up geent lant saen.</l>
<l n="65">                Dits dwonder dat ic vant bescreven</l>
<l>Van Virgilius hier beneven.</l>
<l>Nu suldi horen van sinen boeken</l>
<l>Ende sine proverbien daer inne soeken.</l>
</div>
<div type="subchapter"><head type="subchapter">Van Virgilius sproken. XXVII.</head>
<l>                Minne verwint alle dinc.</l>
<l>                Wachti, scone jongelinc,</l>
<l>Die bloemen gaders, ende merke das,</l>
<l>Dat serpent leghet int gras.</l>
<l n="5">                Oncondeghe dinc die doet</l>
<l>Dicken versaghen des menscen moet.</l>
<l>                Die verdoemde dorst van goude</l>
<l>Doet tfolc doen datmen laten soude.</l>
<l>                Dat wijf es van wandelen rade,</l>
<l n="10">Messelijc ende onghestade.</l>
<l>                Den stouten es hout daventure,</l>
<l><pb n="1,258"/> Ja somwile, niet talre ure.</l>
<l>                Hier latic van Virgiliuse bliven,</l>
<l>Ende sal die geeste voert bescriven.</l>
</div>
<div type="subchapter"><head type="subchapter">Van onser Vrouwen geborte. XXVIII.</head>
<l>                Alse Augustus hadde gewesen</l>
<l>Keyser, alse wijt vinden lesen,</l>
<l>XXVII jaer, wart geboren</l>
<l>Maria die moeder uutvercoren,</l>
<l n="5">Daer af scrivet Jheronimus</l>
<l>Van hare in sinen bouke dus.</l>
<l>                Maria, seghet hare vite,</l>
<l>Was gheboren van Davite,</l>
<l>Van sinen geslachte te Nazareth.</l>
<l n="10">Alsoe ghewies, was soe gheset</l>
<l>Inden tempel te Jherusalem,</l>
<l>Daer magheden waren bi hem.</l>
<l>Joachim was des vaders name,</l>
<l>Anna die moeder; goet ende bequame</l>
<l n="15">Was haer leven met Gode vercoren.</l>
<l>Anna was van Bethlem geboren,</l>
<l>Ende Joachim van Nazareth.</l>
<l>                Haer goet hebben si in drien geset:</l>
<l>Deen derdendeel gaven si Gode teeren</l>
<l n="20">Den dienres inden tempel ons Heren,</l>
<l>Den aermen tander derdendeel,</l>
<l>Dat derde hilden si gheheel.</l>
<l>Dus wel ende dus heilechlike</l>
<l>Leveden si in huwelike</l>
<l n="25">Omtrent XX jaer te samen,</l>
<l>Dat hem gene kindere quamen;</l>
<l>Doch daden si belof daer ave,</l>
<l>Waert dat hem God kint gave,</l>
<l>Dat sijt setten souden ende leeren</l>
<l n="30">Inden dienst Gods ons Heren.</l>
<l>Omme dese dinc quamen si nare</l>
<l>Ten temple Gods ende badens dare</l>
<l>Sulken tijt alset feeste was.</l>
<l>                Up eenen tijt gesciedem das,</l>
<l n="35">Dat Joachim met sire offrande</l>
<l>Metten geburen vanden lande</l>
<l>Quam al tote Jherusalem,</l>
<l>Om Gode te biddene ende teeren van hem</l>
<l>Ende Ysacar heeftene versien,</l>
<l n="40">Die bisscop, onder dandere mettien,</l>
<l>Ende vermeesaemde te hande</l>
<l>Beede hem ende sine offrande,</l>
<l>Ende seide: "Dijn prosent mach dinken</l>
<l>Gode onbequame ende stinken,</l>
<l n="45">Want bidi dat hi di vint</l>
<l>Onwerdich te hebbene kint;</l>
<l>Want die wet verdoemtene wel,</l>
<l>Die geen kint heeft in Israel."</l>
<l>Des scaemdem Joachim so sere,</l>
<l n="50">Dat hi hem woch maecte ten kere</l>
<l>Indie weide, daer sine herden</l>
<l>Hem met haren beesten generden:</l>
<l>Thuus en wildi hem niet keren,</l>
<l>Want hi hem scaemde der onneren</l>
<l n="55">Voer sine geburen, die de wort</l>
<l>Vanden bisscop hadden gehort.</l>
</div>
<div type="subchapter"><head type="subchapter">Hoe dinghel voerseide hare comst. XXIX.</head>
<l>                Doe hi eene stont, alsic seide,</l>
<l>Hadde gheweest inde weide,</l>
<l>Ende daer hi dus was alleene,</l>
<l>Quam dinghel te hem claer ende reene</l>
<l n="5">Met eenen claeren lichte vort,</l>
<l>Ende troestene in dusdane wort,</l>
<l>Wantene daer die vaer verswaert:</l>
<l>"Joachim, wes niet vervaert;</l>
<l>Want ic bem dingel, ons Heren bode,</l>
<l n="10">Ende ane di ghesent van Gode,</l>
<l>Ende doe di van Gode verstaen,</l>
<l>Dat dine aelmoesene es ontfaen</l>
<l>Voer Gode, ende dine bede</l>
<l>Es voer hem gehort oec mede.</l>
<l n="15">Dijn verwijt ende dine schame</l>
<l>Hevet hi ghesien ende dine mesquame,</l>
<l>Diemen di tonrechte warp anne;</l>
<l><pb n="1,259"/> Ende verstant wel, dijn wijf Anne</l>
<l>Van hare sal di eene dochter comen,</l>
<l n="20">Entie saltu Maria noemen.</l>
<l>Dese sal van kindscher name</l>
<l>Gode lief sijn ende bequame,</l>
<l>Ende gheheilecht oec te voren,</l>
<l>Eer soe sal sijn gheboren.</l>
<l n="25">Soene sal eten no drinken mede</l>
<l>Altoes en gene onreinechede.</l>
<l>Haer wandelinge sal sijn inden temple,</l>
<l>Niet der werelt, daermen exemple</l>
<l>Bi neemen mochte teneger wantrouwen;</l>
<l n="30">Maer rechts alse van ere vrouwen,</l>
<l>Die verdroget was, wert geboren,</l>
<l>Des hem wonderen sullen diet horen,</l>
<l>Also sal soe in reinecheden</l>
<l>Draghen den God der mogentheden,</l>
<l n="35">Die Jhesus sal heeten bi namen,</l>
<l>Want hijt behouden sal te samen."</l>
<l>                Nu es dinghel van hem gevaren,</l>
<l>Ende quam daer Anna was te waren,</l>
<l>Ende brochte hare de selve mare.</l>
<l n="40">Soe ginc te Jherusalem daer nare,</l>
<l>Ende ghemoette haren man,</l>
<l>Daer soe minne hadde an,</l>
<l>Ter porten die goudijn hiet.</l>
<l>Also alse dinghel, eer hi schiet</l>
<l n="45">Van hare, deedsoe hem verstaen.</l>
<l>Lieflijc heeft elc anderen ontfaen,</l>
<l>Met sekeren wille ende ghereet</l>
<l>Beiden si ons Heren beheet.</l>
</div>
<div type="subchapter"><head type="subchapter">Hoe Maria ten temple quam. XXX.</head>
<l>                Anna die wan ene dochter:</l>
<l>Soeter, zaleghere no sochter,</l>
<l>Noch van so reinre nature</l>
<l>Was nie wijfs creature.</l>
<l n="5">Hare dat men Maria hiet,</l>
<l>Alse dinghel voerseide ende riet.</l>
<l>                Alsoe drie jaer hadde van ouden,</l>
<l>Ende men hare mochte onthouden</l>
<l>Bi naturen hare mamme,</l>
<l n="10">So dedemense vander amme,</l>
<l>Ende voeredse ten tempele ons Heren</l>
<l>Te prosente ende Gode teeren.</l>
<l>                Nu waren daer up te ghane</l>
<l>XV trappen, die te verstane</l>
<l n="15">Die XV salme doen van Davite,</l>
<l>Die hi maecte, seget die vite,</l>
<l>Der maghet die kint soude dragen.</l>
<l>Daer wart Maria van haren magen</l>
<l>Uptie nederste trappe geset,</l>
<l n="20">Omme dat soe hem daer verclaerde bet,</l>
<l>Te comene te Gods outare.</l>
<l>Die maget sonder iemens ware</l>
<l>Ginc up die XV grade mede,</l>
<l>Eer daer iemene hulpe toe dede,</l>
<l n="25">Sonder leeden ofte draghen,</l>
<l>Alse oft soe out ware van dagen,</l>
<l>Alse oft soe seide over luut:</l>
<l>"Hier bi so wasic beduut."</l>
<l>Hare offrande es upgheheven,</l>
<l n="30">Ende Maria es daer bleven.</l>
<l>Vader, moeder ginghen dane,</l>
<l>Ende lieten tkint, daer men van wane</l>
<l>Niet dan dueget an mochte vinden,</l>
<l>Inden tempel met anderen kinden.</l>
<l n="35">                Ne hadde Maria niet ghewesen</l>
<l>Ghepurgeert ende genesen</l>
<l>Vanden sonden van Adame,</l>
<l>Het ware te vierne ombequame</l>
<l>Van haerre gebornessen den dach.</l>
<l n="40">Maer want ment wel proeven mach,</l>
<l>Dat soe van alder mesdaet,</l>
<l>Diemen indie moeder ontfaet,</l>
<l>Ghesuvert was, ende oec bi hare</l>
<l>Niet alleene die vloeke sware</l>
<l n="45">Van vrouwe Yeven waren vergeven,</l>
<l>Maer gemeenelike allen die leven,</l>
<l>Overmids hare ghebenedijt,</l>
<l>So eist recht dat elc man lijt,</l>
<l><pb n="1,260"/> Dat soe niet en hadde altemale</l>
<l n="50">Vander mesdaet originale.</l>
<l>Dies viert men hare gebornesse.</l>
<l>                Men leest in oudere gescienesse,</l>
<l>Dat dat beghin van kerstijnhede</l>
<l>Altoes geene feeste en dede</l>
<l n="55">Vander gebornessen onser Vrouwen.</l>
<l>Een hermite diende hare met trouwen,</l>
<l>Die uptie nacht alle jaerlike</l>
<l>Horde feeste in hemelrike.</l>
<l>Doe wonderets hem, twi het allene</l>
<l n="60">Updien nacht ende el ne gheene</l>
<l>Ware, ende bat Gode dat hijt toge</l>
<l>Hem, wat dat bedieden moghe.</l>
<l>                Dinghel seidem die des vraget:</l>
<l>"Maria, die euwelike maghet,</l>
<l n="65">Die God ter werelt hevet bracht,</l>
<l>Wart gheboren updien nacht;</l>
<l>Ende al eist der werelt niet openbare,</l>
<l>Die feeste es den inglen mare."</l>
<l>Doe die werelt dit vernam,</l>
<l n="70">Gheboot soe, waer so men quam,</l>
<l>Dat men soude houden dien dach</l>
<l>Hare te eeren daer Jhesus in lach.</l>
</div>
<div type="subchapter"><head type="subchapter">Van onser Vrouwen manieren. XXXI.</head>
<l>                Een Jacob scrivet ons, Josephs sone,</l>
<l>Eenen bouc, ende es die ghone</l>
<l>Van ons Heren Jhesus kintscede,</l>
<l>Ende seget van Marien aldus mede,</l>
<l n="5">Dat soe beede sprac ende ginc</l>
<l>Also vulmaectelike in alre dinc</l>
<l>Ende also wiselike te waren,</l>
<l>Doe soe kint was van III jaren,</l>
<l>Alse oft soe hadde XXX jaer.</l>
<l n="10">In bedingen stille ende openbaer</l>
<l>Was soe vele, ende so claer</l>
<l>Up upsiene, wet vorwaer,</l>
<l>Dat geen man en conde</l>
<l>Up hare gesien ene corte stonde.</l>
<l n="15">                Haer hant slouch soe an wulle werke,</l>
<l>Ende wat so oude wive sterke</l>
<l>Niet en mochten altoes vulbringen,</l>
<l>Dat dede soe wel met lichten dingen.</l>
<l>                Soe hilt dit vaste ende niet ter lide:</l>
<l n="20">Van smargens toter tierche tide</l>
<l>Was soe vaste int gebede.</l>
<l>                Voert toter noenen was soe mede</l>
<l>In haer ambacht ende waf,</l>
<l>Ende te noenen, alsoet begaf,</l>
<l n="25">Was soe weder int gebede,</l>
<l>Ende ne quam niet vander stede,</l>
<l>Eerse dinghel brochte daer af</l>
<l>Ende hi hare tetene gaf.</l>
<l>                Vul gratien waren hare worde,</l>
<l n="30">So dat men in hare horde</l>
<l>Die kennesse van Gode onsen Here.</l>
<l>Inde wet lach soe emmermere</l>
<l>Oft in bedinghen haren zin.</l>
<l>Altoes hadsoe sorge daer in</l>
<l n="35">Om hare geselleneden alle,</l>
<l>Dattere gene in sonden valle.</l>
<l>Altoos gebenediet soe Gode.</l>
<l>Hadsoe van groetinge gebode,</l>
<l>"Deo gratias" sprac [soe] daer of,</l>
<l n="40">Om te behoudene den Gods lof.</l>
<l>Soene nutte niet no en mochte</l>
<l>Els dan hare die ingel brochte;</l>
<l>Die spise, die hare die bisscop gaf,</l>
<l>Die aerme troeste soe daer af.</l>
<l n="45">Men sach dicken openbare</l>
<l>Den ingel spreken jegen hare,</l>
<l>Ende alle dandere, die daer waren,</l>
<l>Eerdense boven allen scaren.</l>
</div>
<div type="subchapter"><head type="subchapter">Vanden selven. XXXII.</head>
<l>                Ambrosius spreect van hare</l>
<l>Van Marien suverhede clare: -</l>
<l><pb n="1,261"/> Laet ons onse zinne gheven,</l>
<l>Alse oft een beelde ware gescreven,</l>
<l n="5">Die claerheit van haerre zuverhede</l>
<l>Ende hare grote dueghedachtichede,</l>
<l>Die schinen up ons inder maniere,</l>
<l>Alse oft ware een spieghel diere.</l>
<l>Maghet was soe van rechter name</l>
<l n="10">Inden wille ende inden lachame;</l>
<l>Int herte vul omoedicheden,</l>
<l>In worden wijs ende besneden,</l>
<l>Vroet van zinne, vroet inden mont.</l>
<l>Lesens plach soe talre stont.</l>
<l n="15">Haer hope lach in des aerms bede,</l>
<l>Niet in onsekere rijchede.</l>
<l>In haer werc vast ende wale,</l>
<l>Ende scamel indie tale.</l>
<l>Soe wille dat God therte kinne,</l>
<l n="20">Ende niemen met menschen zinne.</l>
<l>                Niemene quetsen wilde haer moet,</l>
<l>Maer alder werelt wilde soe sijn goet;</l>
<l>Haer ghelike niet beniden,</l>
<l>Die mindste te eerne tallen tiden.</l>
<l n="25">Roem ende hoverde vloe soe verre.</l>
<l>Haren oudere maecte soe niet erre;</l>
<l>Noit vernoyede hare des aermen;</l>
<l>Der cranker plach hare ontfaermen.</l>
<l>In worden en was soe niet wreet,</l>
<l n="30">Noch in sprekene licht no heet.</l>
<l>Die maniere entie ghedane</l>
<l>Vanden lachame liet te verstane,</l>
<l>Wat dogeden dat soe hadde inne</l>
<l>In die herte ende in dien zinne.</l>
<l n="35">                Hier laten wi van onser Vrouwen staen,</l>
<l>Ende sullen die jeeste anevaen</l>
<l>Vanden keysers; want hier naer</l>
<l>Sullen wire af seggen meer ende waer.</l>
</div>
<div type="subchapter"><head type="subchapter">Van Horatius ende sinen sproken. XXXIII.</head>
<l>                In Augustus XXXVste jaer</l>
<l>Staerf Horatius, dats waer,</l>
<l>Een poete. Sine bloemen</l>
<l>Willic u hier ave noemen.</l>
<l n="5">                Ons ende donse, clene ende groot,</l>
<l>Alle sijn wi sculdich der doot.</l>
<l>                Vele ongevals volget den ouden:</l>
<l>Hine can niet dan sparen ende houden,</l>
<l>Ende prisen dattere leden es,</l>
<l n="10">Te clappene altoes geles.</l>
<l>                Altoes en geraect hi niet</l>
<l>Die ghene, die te scietene pliet.</l>
<l>                Somwile slaept als wel de vroede,</l>
<l>Ens niemen altoes inder hoede.</l>
<l n="15">                Dat poeten boeken maken,</l>
<l>Dat ghesciet al omme II saken:</l>
<l>Of si willen die lieden leeren,</l>
<l>Of si souken twort der eeren.</l>
<l>                Wachti van zinne, radic wel,</l>
<l n="20">Die luusscet onder des vos vel.</l>
<l>                U heren, u radic dat,</l>
<l>Dat ghi teersten souct den scat.</l>
<l>                Altoes so gebreect den vrecken.</l>
<l>                Die nidech es hine caent gedecken,</l>
<l n="25">Hem ne vernoyet in sinen moet,</l>
<l>Dat een ander hevet goet.</l>
<l>                Een nieuwe pot hevet lange smake,</l>
<l>Alsemer in doet enege sake.</l>
<l>                Wat sal mi goet, ic en hebbe den zin,</l>
<l n="30">Dat ickere doe mijn vordeel in?</l>
<l>                Die penninc gevet edelhede</l>
<l>Ende maket scone liede mede.</l>
<l>                Die lucht verwisselse ende den zin niet,</l>
<l>Diemen over te varen siet.</l>
<l n="35">                Die goede ne mesdoet een twint,</l>
<l>Want dat hi dueghet mint;</l>
<l>Die quade, om dat hi die galge ontsiet,</l>
<l>Sone dar hi stelen niet.</l>
<l>                Wachti wattu spreecs van elken man,</l>
<l n="40">Ende wiet hort hoet di nochtan.</l>
<l>                Hets recht datmen genade doe,</l>
<l><pb n="1,262"/> Dies bidt ende hem voeget daer toe;</l>
<l>Ende oec hout dese regle echt,</l>
<l>Die mesdoet, dat hijt boete na recht.</l>
<l n="45">                Bi mesfalle men dicken kinnet,</l>
<l>Hoe die lieden sijn ghesinnet;</l>
<l>Ende alse hare dingen wel gaen,</l>
<l>Sone can mense niet verstaen.</l>
<l>                Die doot coemt also gherne</l>
<l n="50">In die borch alse in de taverne.</l>
<l>                Effene so drach in dine saken,</l>
<l>Alse du di sies gelucke naken.</l>
<l>                Men mach oec gevinden niet,</l>
<l>Dat men elcsins te prisene pliet.</l>
<l n="55">                Hets soete ende eerlijc echt,</l>
<l>Dat een sterve up sijn recht.</l>
<l>                Alse di anewast die rijchede,</l>
<l>So wast di ane die sorghe mede.</l>
</div>
<div type="subchapter"><head type="subchapter">Van Augustus wighen. XXXIIII.</head>
<l>                Int XXXVIIste jaer van Augustus</l>
<l>Verwan sijn stiefsone Tyberius</l>
<l>Pannonye, dat nu es Hongerie,</l>
<l>Ende oec verwan hi Hermenie.</l>
<l n="5">Drusus sijn broeder voer up Germane,</l>
<l>Dattem pijnde Rome tontgane,</l>
<l>Ende brochtse ant Roemsce rike,</l>
<l>Beyeren ende Zwaven des gelike.</l>
<l>Die Cycambriene dwanc hi mede,</l>
<l n="10">Die waren van groter wreethede.</l>
<l>Hi verwanse met groter pinen</l>
<l>Ende met verliese vanden sinen.</l>
<l>Hare wreetheit machmen sien</l>
<l>Ghemeenlike, dat de vrouwen plien:</l>
<l n="15">Alsi also sijn bestaen,</l>
<l>Datter en es ne geen ontgaen,</l>
<l>Ende hem wapenen gebreect ginder,</l>
<l>Nemen si haer selves kinder,</l>
<l>Ende slaense jegen die erde doot,</l>
<l n="20">Ende verwerenre hem met ter noot.</l>
<l>                In Affrike ten selven tiden</l>
<l>Wilden uptie Romeine striden</l>
<l>Die Getuliene, die Isulane.</l>
<l>Daer quam hem gereden ane</l>
<l n="25">Cossus, Augustus hertoghe,</l>
<l>Ende verdreefse so verre int droge,</l>
<l>Dat si vro waren, dat si mochten</l>
<l>Pays hebben, alse sine sochten.</l>
<l>                Echt so reet Tyberius ane</l>
<l n="30">Uptie moylike Germane,</l>
<l>Die emmer braken haer belof,</l>
<l>Ende slouch hem volx daer of,</l>
<l>Ende vingen XL<hi rend='sup'>M</hi> man,</l>
<l>Die brochti te Rome nochtan.</l>
<l n="35">Dit orloge was vreselijc sere,</l>
<l>Ende was drie jaer ofte meere</l>
<l>Gheantiert al achter een,</l>
<l>Dat cost ende groot aerbeit sceen.</l>
<l>Dat meeste orloge waest van al,</l>
<l n="40">Sonder dat van Hanibal;</l>
<l>Want XV legyoene</l>
<l>Laghen III jaer tesen doene.</l>
<l>                Ten selven tiden was, alsic wane,</l>
<l>Quintilius gesent in Germane,</l>
<l n="45">Want si echt wilden ontbreken;</l>
<l>Dat wildi te fellike wreken</l>
<l>Met hoverden, met gierecheden,</l>
<l>Ende wart verslegen daer ter steden,</l>
<l>Ende mettem III legyoene,</l>
<l n="50">Alse elc hadde te sinen doene</l>
<l>VI<hi rend='sup'>M</hi> VI<hi rend='sup'>C</hi> LXVI man.</l>
<l>Dit nam hem so swaerlic an</l>
<l>Augustus, dat hire omme daer naer</l>
<l>Maecte dat alre meeste mesbaer.</l>
<l n="55">Agrippa, des keysers bailliu,</l>
<l>Vacht tien tiden, dat seggic u,</l>
<l>Up lieden, hieten Bestorane,</l>
<l>Ende leget Grieken oec ane:</l>
<l><pb n="1,263"/> Die wan hi met stouter manieren,</l>
<l n="60">Ende wan hem af hare banieren,</l>
<l>Die si in Mitridates tide</l>
<l>Uptie Romeine wonnen met stride.</l>
</div>
<div type="subchapter"><head type="subchapter">Van onser Vrouwen belove. XXXV.</head>
<l>                Alst al verwonnen was ende verstreden,</l>
<l>Ende aldie werelt stont in vreden,</l>
<l>Wilde Jhesus Cristus ter werelt comen;</l>
<l>Want alse wi hebben vernomen,</l>
<l n="5">So sat Augustus voerwaer</l>
<l>In payse wel XII jaer,</l>
<l>Dattem al die werelt booch,</l>
<l>Staerc, cranc, neder ende hooch:</l>
<l>Ende in dien vullen vrede woude</l>
<l n="10">God comen diet al paysen soude.</l>
<l>                Nu suldi horen sonder verdrieten</l>
<l>Van Marien, daer wijt lieten,</l>
<l>Alse ons Jheronimus bescreef.</l>
<l>                Onse Vrouwe in den tempel bleef,</l>
<l n="15">Ende so soe meer wassen began,</l>
<l>So hare die gratie meer wies an,</l>
<l>Dat soe in alre dueget te waren</l>
<l>Quam te haren XIIII jaren.</l>
<l>                Doe geboot die bisscop saen,</l>
<l n="20">Om dat soe so vele jaer hadde ontfaen,</l>
<l>Dat soe soude thuus trecken,</l>
<l>Ende vortmeer om huwelic mecken.</l>
<l>Dit ghebot daden gemeene</l>
<l>Alle dandere; maer Maria alleene</l>
<l n="25">Seide, dat soet niet doen en mochte;</l>
<l>Wantse daer haer vader brochte,</l>
<l>Ende offeredse Gode te dienne daer,</l>
<l>Ende oec hadsoe over waer</l>
<l>Gode gelovet te dienne mede</l>
<l n="30">In vulmaectere suverhede,</l>
<l>Ende dat en mochtsoe breken niet.</l>
<l>                Die bisscop merct ende ziet;</l>
<l>Want hi die scrifture breken en can,</l>
<l>Die seget: "Belovet ende geldet dan;"</l>
<l n="35">Ende oec jegen ghemeene zede</l>
<l>Ne dar hi niet raden mede,</l>
<l>Dies men te voren niet en plach.</l>
<l>Hi beriet hem updien dach</l>
<l>Metten wijsten, wat hi best dade,</l>
<l n="40">So dat si vonden teenen rade,</l>
<l>Dat mens best an Gode bade,</l>
<l>Wat hi wilde datmens dade.</l>
<l>                Die bisscop met siere clergien</l>
<l>Bat Gode omme die dinc Marien.</l>
<l n="45">Daer quam ene stemme van Gode,</l>
<l>Die seide, dat God ghebode,</l>
<l>Datmen sochte andie prophetie</l>
<l>Vanden heileghen Ysaie,</l>
<l>Wien men bevelen soude de maget,</l>
<l n="50">Te diere stede daer hi gewaghet:</l>
<l>"Uten wortele van Jesse sal gaen</l>
<l>Eene roede, sonder waen."</l>
</div>
<div type="subchapter"><head type="subchapter">   Hoe Joseph onser Vrouwen nam. XXXVI.</head>
<l>                Alle van Davids meysenieden</l>
<l>Geboot die bisscop, dattie lieden</l>
<l>Comen souden ten outare,</l>
<l>Ende hare roeden bringen dare,</l>
<l n="5">Alle dongebondene sekerlike,</l>
<l>Die nutte waren te huwelike.</l>
<l>Joseph quam onder dandere mede</l>
<l>Met siere roeden. Daer ter stede</l>
<l>Bloyede sine roede in sine hant,</l>
<l n="10">Ende vanden hemele quam te hant</l>
<l>Eene duve diere up sat.</l>
<l>Doe wijsdene si alle bi dat,</l>
<l>Dat hi die maget soude ontfaen.</l>
<l>Daer wart soe hem bevolen saen,</l>
<l n="15">Ende hi voer in Bethleem</l>
<l>Sijn huus vorsien ende oec hem,</l>
<l>Om te vorsiene talsulken saken,</l>
<l>Alse hem ter brulocht gebraken.</l>
<l><pb n="1,264"/>                 Maria voer in Nazareth,</l>
<l n="20">Ende VII mageden daer met,</l>
<l>Die hare die bisscop sendde voren,</l>
<l>Int huus danen soe was geboren.</l>
<l>Inden bouc van ons Heren kintscede</l>
<l>Seghet dit Jacob van hare mede.</l>
</div>
<div type="subchapter"><head type="subchapter">Vanden selven. XXXVII.</head>
<l>                Joseph die ontfinc Marien,</l>
<l>Al wilde hijs teersten vertyen,</l>
<l>Want soe jonc was ende hi out.</l>
<l>Teersten, want die bisscop wout,</l>
<l n="5">Gaf [hi] met hare V mageden mede;</l>
<l>Dien gaf die bisscop daer ter stede</l>
<l>Te spinne puerper, bis ende vlas,</l>
<l>Zide, jacinct; want het was</l>
<l>Orbare indie kerke ons Heren</l>
<l n="10">Andie cortine, Gode teeren;</l>
<l>Ende emmer viel die cavele dan</l>
<l>Marien, dat soe puerper span.</l>
<l>Doe seiden dandere: "Nu du sijs</l>
<l>Die joncste, wanen quam di de prijs,</l>
<l n="15">Dat di alle weghe God</l>
<l>Puerper gevet in dat lot?"</l>
<l>Omme dit, alse in erren zinne,</l>
<l>Hieten sise coninghinne.</l>
<l>                Doe quam dingel openbare</l>
<l n="20">Onder hem allen ende seide dare:</l>
<l>"Dit wort en sal, sonder waen,</l>
<l>In gramscepen no tonrechte niet staen;</l>
<l>Maer in waerre prophetien</l>
<l>Saelt vervult sijn in Marien."</l>
<l n="25">Dandere mageden worden vervaert,</l>
<l>Alse hem dinghel dus openbaert,</l>
<l>Ende seiden: "Bit over ons, Marie,</l>
<l>Dat ons God dit niet en tie."</l>
<l>                Binnen desen dat Maria let</l>
<l n="30">Indie stede van Nazareth,</l>
<l>Quam dinghel in haer camerkijn,</l>
<l>Ende groette die maget fijn,</l>
<l>Ende seide: "Ave gratia plene!</l>
<l>God metti, maghet reene,</l>
<l n="35">Onder alle wijf gebenedijt!"</l>
<l>                Up dit wordekijn castijt</l>
<l>Sente Bernaert een sermoen,</l>
<l>Daer ic somege pointe af sal doen.</l>
</div>
<div type="subchapter"><head type="subchapter">Sente Bernaert van onser Vrouwen. XXXVIII.</head>
<l>                Hi seghet dus: Die maget verhoget</l>
<l>Met gesteente van alre doget,</l>
<l>Ende dobbel scoenheit hadde tsamen,</l>
<l>Beede ter zielen ende ten lachamen,</l>
<l n="5">Met haerre uutnemender chierheit scone</l>
<l>Bekennet inden hogen trone,</l>
<l>So brocht soe dingelen indien,</l>
<l>Dat sise alle wilden sien;</l>
<l>Ja so, dat die Coninc mede</l>
<l n="10">In hare begherelijchede</l>
<l>Van daer boven sine zinne</l>
<l>Beeten dede in hare minne;</l>
<l>Also alse hare die hoghe bode</l>
<l>Neder was gesent van Gode.</l>
<l n="15">Dus quam daer die hemelsce geselle</l>
<l>In hare heimelike celle,</l>
<l>Dat zuver was ende reine ter cure,</l>
<l>Ende ic waen soe, beslotenre duere,</l>
<l>In hare ghebede heimelike</l>
<l n="20">Den Vader bat van hemelrike.</l>
<l>                Ende oec en eist niet mijn waen,</l>
<l>Dat dingel vant die duere ontaen;</l>
<l>Want hare achtinge was indien</l>
<l>Emmer der lieder uplopen ontflien,</l>
<l n="25">Ende van te vele te sprekene mede,</l>
<l>Dat mense niet in haer ghebede</l>
<l><pb n="1,265"/> Haer ghepeins met eneger sake</l>
<l>Ne verleede noch en brake,</l>
<l>Ende dat hare suverhede name</l>
<l n="30">In ghene coringe en quame.</l>
<l>Dus sloot soe hare celle danne</l>
<l>Niet den inghel, maer den manne.</l>
<l>"Ave!" sprac dinghel met staden,</l>
<l>"Maria alle vul ghenaden!"</l>
<l n="35">Waerlike vul gratien dan</l>
<l>Gode, den inghel, den man:</l>
<l>Gode bider omoedicheden;</l>
<l>Den inghel bider reinecheden;</l>
<l>Den mensche bider soeter dracht.</l>
<l n="40">Waerlike vul gratien gheacht;</l>
<l>Want God sette in dese joghet</l>
<l>Die vulheit van alre doghet.</l>
<l>Also eist, alse ons mach ghescien</l>
<l>Iet goets, iet gratien, dats in dien,</l>
<l n="45">Dat elc wete die hem bekinnet,</l>
<l>Dat ons al van hare rinnet,</l>
<l>Die daer indie hemelsche stede</l>
<l>Gheclommen es indie weeldichede.</l>
<l>                Die inghel sprac: "Die Here metti!"</l>
<l n="50">Die Vader mede, ende twi?</l>
<l>Want dat hi den Sone sijn</l>
<l>Di sent ende maket dijn.</l>
<l>                Oec die Sone metti mede,</l>
<l>Die in di ende uut dine lede</l>
<l n="55">Hem selven minget ende ghevouget</l>
<l>Menscelijc vleesch, dattem genoeget.</l>
<l>                Die Heileghe Gheest mede metti,</l>
<l>Die dinen edelen lachame vri</l>
<l>Heilechde ende dede lusten</l>
<l n="60">Den Sone, dat hiere in soude rusten.</l>
<l>"In alle wijf ghebenedijt du!"</l>
<l>Dat suldi aldus verstaen nu,</l>
<l>Dats boven alle wijf geheert;</l>
<l>Want bidi selven ongeleert</l>
<l n="65">Belovestu eerst suverhede,</l>
<l>Ende want du best moeder ende maget mede,</l>
<l>Ende Gode ons heves gewonnen:</l>
<l>Dits boven allen wiven connen.</l>
</div>
<div type="subchapter"><head type="subchapter">Van onser Vrouwen boodscepe. XXXIX.</head>
<l>                Maria, die dit heeft gehort,</l>
<l>Wart ghestorbeert indit wort,</l>
<l>Of van des ingels upsiene soete,</l>
<l>Oft omder sonderlingere groete,</l>
<l n="5">Oft dat soe waende dat hi ware man,</l>
<l>Ende soe alleene ware dan.</l>
<l>                Bernaert seghet: "Haer sturberen</l>
<l>Quam van scamelikere eeren,</l>
<l>Die betaemt der mageden zinne;</l>
<l n="10">Dat soe staende bleef daer inne,</l>
<l>Bediet haren gestadegen moet;</l>
<l>Dat soe peinsde, zweech ende stoet,</l>
<l>Dat keert men al ter wijsheit waert."</l>
<l>                Dinghel sprac: "Wes niet vervaert,</l>
<l n="15">Maria! want du heves vonden</l>
<l>Voer Gode gratie nu ten stonden.</l>
<l>Die Heileghe Gheest sal bidi</l>
<l>Upcomen al selve in di."</l>
<l>Dat wordekijn meent ende seghet:</l>
<l n="20">Boven dien dat hi pleghet</l>
<l>Inden heileghen te comene inne,</l>
<l>Sal hi comen in dinen zinne,</l>
<l>Ende des upperst Gods cracht</l>
<l>Sal di bedecken met sire macht.</l>
<l n="25">Dats te verstane: in heimelichede</l>
<l>Sal soe in di nemen stede,</l>
<l>Dat van di sal comen die ghone,</l>
<l>Die sal heeten die Gods Sone.</l>
<l>                Soe sprac: "Zie die dierne ons Heren."</l>
<l n="30">Ter omoet wilde soe haer keeren,</l>
<l>Omme dat soe gereeden soude daer mede</l>
<l>Den stoel der upperster hoochede.</l>
<l>                Met desen worde, sonder lette,</l>
<l>Ontfinc soe Jhesus sonder smette,</l>
<l n="35">Vulmaect in ziele ende inde leden,</l>
<l><pb n="1,266"/> Altehant ende upter steden.</l>
<l>                Men seghet, alsemen tware kende,</l>
<l>Dat hi up die achtenste kalende</l>
<l>Voer Aprille was ontfaen,</l>
<l n="40">Ende oec en es dies geen waen,</l>
<l>Dat hi naer XXXIII jaer</l>
<l>Ghecruust was upten dach daer naer.</l>
</div>
<div type="subchapter"><head type="subchapter">Van Marien ende van Elysabeth. XL.</head>
<l>                Alse Maria hadde ontfaen</l>
<l>Haren sceppere, also saen</l>
<l>Ginc die maget onbesmet</l>
<l>Te haerre nichten Elyzabeth,</l>
<l n="5">Des papen wijf Zacharien,</l>
<l>Die God so wilde benedien,</l>
<l>Dat soe drouch den dopre ons Heren,</l>
<l>Ende hadde ghedreghen met eeren</l>
<l>VI maent dat heileghe kint.</l>
<l n="10">                Ghi vrouwen, leert dit ende bekint,</l>
<l>Dat ghi sijt sculdich te stane in staden</l>
<l>Vrouwen die met kinde sijn verladen.</l>
<l>Dit es bi Marien wel bescreven,</l>
<l>Die gherne inde camere ware bleven;</l>
<l n="15">Soe ginc nochtan metter vaert</l>
<l>Gerne thaerre nichten waert,</l>
<l>Ende soe heeftse ghegroet.</l>
<l>Elyzabeth heefse ghemoet,</l>
<l>Ende mettien groetene dat soe ontfinc</l>
<l n="20">(Dat was eene heileghe dinc),</l>
<l>Maecte tkint bliscap ghenouch,</l>
<l>Dat Elyzabeth noch drouch;</l>
<l>Want Jhesus heileghede sinen dopre,</l>
<l>Sinen prophete, sinen voerlopere.</l>
<l n="25">Elke moeder propheteerde ginder,</l>
<l>Ende dat daden hare kinder;</l>
<l>Ende Elyzabeth dede verstaen,</l>
<l>Dat Maria Gode hadde ontfaen,</l>
<l>Ende Maria die ghevoelde dat,</l>
<l n="30">Ende seide doe: "Magnificat!</l>
<l>God hevet voersien mede</l>
<l>Siere diernen omoedichede."</l>
<l>                Maria bleef daer beset</l>
<l>Met haerre nichten Elyzabeth;</l>
<l n="35">Niet dat haere genougede dbliven</l>
<l>In dat huus met anderen wiven;</l>
<l>Ne waer dat soe niet en woude,</l>
<l>Dat mense dicken buten sien soude.</l>
<l>                Aldaer bleef soe ende was</l>
<l n="40">Tote dat Elysabeth genas.</l>
<l>Dat was III maent; daer na soe set</l>
<l>Hare te keerne te Nazareth,</l>
<l>Ende dat kint, Jan Baptiste,</l>
<l>Wies ende begaf die twiste</l>
<l n="45">Vander werelt, ende levede met pinen</l>
<l>Metten dieren indie wostinen.</l>
<l>                Maria die es thuus comen,</l>
<l>Ende haer brudegoem heeft vernomen,</l>
<l>Dat soe hadde kint ontfaen,</l>
<l n="50">Ende peinsde, hi wilde hare ontgaen</l>
<l>Heimelike, dats niemene ghome.</l>
<l>Doe quam hem te voren in drome</l>
<l>Vanden ingle, dat hise ontfinghe,</l>
<l>Ende hijt in gheenen quaden dinghe</l>
<l n="55">Ne merke, dat soe draghe kint,</l>
<l>Want God hadt in hare ghesint,</l>
<l>Ende seide, alst ter werelt quame,</l>
<l>Dat Jhesus soude sijn sine name.</l>
<l>Dus es dat huwelijc vulcomen,</l>
<l n="60">Ende bleef maghet, alse die genomen</l>
<l>Eene maghet hadde te wive,</l>
<l>Hoeder te sine van haren live.</l>
</div>
<div type="subchapter"><head type="subchapter">Twi Joseph hiet Marien man. XLI.</head>
<l>                Redene seghemen, twi God woude</l>
<l>Dat sijn moeder wesen soude</l>
<l>Niet eene simpele maget allene;</l>
<l>Maer te heetene int ghemeene</l>
<l n="5">Josephs wijf, was die sake,</l>
<l><pb n="1,267"/> Hine wilde dat men sprake</l>
<l>Mesprijs hare int ghemeene,</l>
<l>Ende mense doodde onder die steene,</l>
<l>Alset quam der werelt an,</l>
<l n="10">Dat soe kint drouch sonder man;</l>
<l>                Echt, om dat hi wilde te waren,</l>
<l>Alsoe soude in Egypten varen,</l>
<l>Dat soe man hadde die haers plage</l>
<l>Ende behoedde alle daghe;</l>
<l n="15">                Echt, omme dat men soude ontkeren</l>
<l>Den viant die coemst ons Heren,</l>
<l>Ende hine wiste noch en vername,</l>
<l>Dat hi vander maget quame.</l>
<l>                Nu alse die werelt echt</l>
<l n="20">In payse was sonder gevecht,</l>
<l>Wille Augustus, datmen sette</l>
<l>Aldie werelt te rechte ente wette,</l>
<l>Ende dede al die werelt bescriven;</l>
<l>Want hi wilde dat bedriven,</l>
<l n="25">Dat hi wilde weten te samen</l>
<l>Vanden lande alle die namen;</l>
<l>Daer naer, hoe hieten gemeenlike</l>
<l>Alle die steden van erderike,</l>
<l>Ende men hem dan soude bedieden</l>
<l n="30">In elke stat tghetal van lieden;</l>
<l>So dat men elken bescreve bi worde</l>
<l>Ter stede daer hi toe behorde,</l>
<l>Ende elc eenen penninc brochte</l>
<l>Van sinen hoofde, die wert dochte</l>
<l n="35">In paymente X (denar.) cleene,</l>
<l>Entie penninc soude int gemene</l>
<l>Met skeysers beelde sijn verchiert.</l>
<l>Hier omme waest gevisiert</l>
<l>Denarius int Latijn,</l>
<l n="40">Want hi van X genant soude sijn.</l>
<l>Desen scat souden indie hande</l>
<l>Ontfaen die princen vanden lande,</l>
<l>Ende elc diet gave soude lijen,</l>
<l>Dat hi behorde ter Roemscher pertien.</l>
</div>
<div type="subchapter"><head type="subchapter">Hoe Maria voer in Bethlem. XLII.</head>
<l>                Dus, alse dit gebod uutquam,</l>
<l>Joseph sijn wijf Marien nam,</l>
<l>Ende voer, als ander volc met hem,</l>
<l>Van Nasareth in Bethleem,</l>
<l n="5">Ende Maria sijn wijf mede.</l>
<l>                Nu spreect die bouc van Gods kintscede,</l>
<l>Alse Maria groet niet zwaer</l>
<l>Henen voer inden weghe daer,</l>
<l>Dat soe dus Joseph bediede:</l>
<l n="10">"Ic zie tweerande liede</l>
<l>Voer mi, ende deene weenen so,</l>
<l>Entie andere sie ic vro."</l>
<l>Joseph hilt over saghe,</l>
<l>Ende dattere niet an gelaghe.</l>
<l n="15">                Doe quam een jongelinc aldaer,</l>
<l>Alse in eenen abite claer,</l>
<l>Ende ontbant hem wat soe siet,</l>
<l>Ende seide: "Teen es dat Juedsce diet,</l>
<l>Dattu sies also screyen;</l>
<l n="20">Ende die du vro sies ende meyen,</l>
<l>Dat es dat heidijnscap al,</l>
<l>Dat God te hem halen sal."</l>
<l>                Men hiet die beeste staen na dat,</l>
<l>Aldaer onse Vrouwe up sat,</l>
<l n="25">Ende soe beette neder sochte,</l>
<l>Ende in ene donkere hagedochte</l>
<l>Ginc soe daer na, daer groet no clene</l>
<l>Altoes en was claerheit gene;</l>
<l>Maer teersten soe quam binnen daer,</l>
<l n="30">So wart ghinder also claer</l>
<l>Alse oft omtrent middach ware;</l>
<l>Noch daer en verginc niet dat clare</l>
<l>Voer ter wilen dat onse Vrouwe</l>
<l>Ter werelt brochte sonder rouwe</l>
<l n="35">Haeren eighinen groten sone.</l>
<l>Dinglen quamen omme tgone,</l>
<l>Omme dat kint aldaer ter steden,</l>
<l><pb n="1,268"/> Ende alle te samen sijt anebeden,</l>
<l>Ende songhen lude ende vro:</l>
<l n="40">"<hi rend="italic">Gloria in excelsis Deo!</hi>"</l>
<l>                Onse Here wart gheboren</l>
<l>Upten Zonnacht, alswijt horen,</l>
<l>In Augustus XLIIste jaer,</l>
<l>Dat hi keyser was voerwaer,</l>
<l n="45">Ende XXXII jaer hadde gedraghen</l>
<l>Herodes crone in sinen daghen.</l>
<l>                Die vijfte etaet heeft hier ende,</l>
<l>Die ghestaen hadde, alsict kende,</l>
<l>V<hi rend='sup'>C</hi> jaer ende XC mede,</l>
<l n="50">Ende van beghinne, na der waerhede,</l>
<l>Hadde die werelt gestaen vorwaer</l>
<l>LII hondert jaer,</l>
<l>Een min, dus vinden wijt int ware</l>
<l>Bescreven al openbare.</l>
</div>
<div type="subchapter"><head type="subchapter">Vanden herden ende ander dinc. XLIII.</head>
<l>                Des nachts, daer die herden waren</l>
<l>Bi haren beesten, quam gevaren</l>
<l>Die ingel, ende was bi Bethleem,</l>
<l>Ende seide die mare hem,</l>
<l n="5">Dat die behoudere geboren ware</l>
<l>Te Bethleem. Si gingen dare</l>
<l>Vanden beesten uter weyde,</l>
<l>Ende vondent daert die ingel seide.</l>
<l>                Nu spreect hier up Jacob mede</l>
<l n="10">Inden bouc van Gods kintschede,</l>
<l>Dat Maria die haghedochte</l>
<l>Des derds dages rumde, ende brochte</l>
<l>Haren sone ende leide</l>
<l>In die crebbe, daer alle beide</l>
<l n="15">Die osse ende desel an was gebonden,</l>
<l>Diet kint anebeedden tien stonden.</l>
<l>                Bernaert seit hier up, nu hort:</l>
<l>"Siet hier een cort besneden Wort,</l>
<l>Wat God de Vader uptie erde dede.</l>
<l n="20">Wildi bekennen die lanchede,</l>
<l>Hoe cort hise af hevet ghesneden?</l>
<l>Dit Wort spreect inder godlijcheden:</l>
<l>"Ic vervulle hemel ende erde."</l>
<l>Nu es tWort mensce ende onwerde,</l>
<l n="25">Ende in eene nieuwe crebbe geleghet.</l>
<l>Daer die propheete af seghet:</l>
<l>"Du best God euwelijc sonder saghe,"</l>
<l>Nu es dat kint een van eenen daghe.</l>
<l>                Twi wildi hem corten dus sere,</l>
<l n="30">God alder mogentheden here,</l>
<l>Sonder dat ons wilde die goede</l>
<l>Dies vorme geven van sire omoede?</l>
<l>Want hi sprac: "Leert dat ane mi,</l>
<l>Dat ic sachte ende omoedich si.""</l>
<l n="35">                Des achtes daghes nadie wet</l>
<l>Besneden si tkint ende hebbent geset,</l>
<l>Dat sine name si Jhesus;</l>
<l>Want die inghel hiet aldus,</l>
<l>Eer dat hi ontfanghen waert.</l>
<l n="40">Hier up spreect mede sente Bernaert:</l>
<l>"Hi wart ghecort inde menscelichede,</l>
<l>Noch daertoe meer gecort mede,</l>
<l>Want hi hem besniden liet</l>
<l>Vanden vleesche, alse ghi siet.</l>
<l n="45">Doe hi ter werelt quam in,</l>
<l>Was hi ghemindert een deel min</l>
<l>Vanden inglen; maer al nu</l>
<l>Seere ghemindert, seggic u;</l>
<l>Want hi ontfinc wonde ende snede</l>
<l n="50">Over al die menschelichede.</l>
<l>Sijn besniden en wondert niet,</l>
<l>Want hi hem dor ons crucen liet:</l>
<l><pb n="1,269"/> Dus es hi ons ghegheven geheel,</l>
<l>Ende al vertert in onse vordeel.</l>
</div>
<div type="subchapter"><head type="subchapter">Vanden drien coningen. XLIIII.</head>
<l>                Ten dertiendages, es bekent,</l>
<l>So quamen ute Orient</l>
<l>Te Jherusalem coningen drie,</l>
<l>Ende seiden aldus: "Waer es hi,</l>
<l n="5">Der Jueden coninc? Dus verstaen wi</l>
<l>Voer waer, dat hi geboren si:</l>
<l>In Orienten hebben wi ghesien</l>
<l>Sine sterre, ende comen dien</l>
<l>Anebeden." Omme dit wort</l>
<l n="10">Wart Herodes entie port</l>
<l>Verstormet van Jherusalem,</l>
<l>Want Herodes ontsach hem,</l>
<l>Dat iemene van Hyrcanus geslachte</l>
<l>Comen soude, ende hem met machte</l>
<l n="15">Soude verdriven uter stat,</l>
<l>Want hi tlant tonrechte besat;</l>
<l>Ende vragede saen na desen,</l>
<l>Waer Cristus soude geboren wesen,</l>
<l>Ende men seide in Bethleem,</l>
<l n="20">Dus so wart voerseit van hem.</l>
<l>Die coningen sendire tien stonden,</l>
<l>Ende seide: "Als ghi tkint hebt vonden,</l>
<l>Ontbiet mi dan, dat ic mede</l>
<l>Dat heileghe kint anebede."</l>
<l n="25">                Die coningen sijn woch gegaen,</l>
<l>Ende vonden tkint ende offerden hem saen</l>
<l>Gout, wierooc ende merre,</l>
<l>Ende keerden. Des was gram ende erre</l>
<l>Herodes, dat sijs niet en spraken.</l>
<l n="30">                Daer naer gevielen die saken,</l>
<l>Dat die tijt quam van XL daghen,</l>
<l>Ende Maria hevet gedraghen</l>
<l>Toten temple haren sone.</l>
<l>Symeoen ontfinc dat ghone,</l>
<l n="35">Die inden geeste verhuegede das,</l>
<l>Want hi wiste dat Cristus was.</l>
<l>Daer voerseidi ons Heren doot,</l>
<l>Ende onser Vrouwen rouwe groot.</l>
<l>Oec anebedene daer nochtanne</l>
<l n="40">Eene oude prophetesse, hiet Anne.</l>
</div>
<div type="subchapter"><head type="subchapter">Noch vanden selven. XLV.</head>
<l>                Vanden III coningen maket cont</l>
<l>Sente Jan Goudijnmont,</l>
<l>Ende seget dus, dat hi vernam,</l>
<l>Dat vanden boeken Balaham</l>
<l n="5">Dese lieden te voren verre</l>
<l>Gheleert waren vander sterre.</l>
<l>Oec scrijft hi, dat hi teere ure</l>
<l>Horde tellen eene scrifture,</l>
<l>Al wistmen niet wanen soe quam,</l>
<l n="10">Die tgelove niet benam.</l>
<l>Die scrifture sprac te waren,</l>
<l>Dat in Orienten waren</l>
<l>Lieden, die bouke hadden das,</l>
<l>Dat die sterre te comene was,</l>
<l n="15">Ende wat men offren soude dien God,</l>
<l>Diese hadde in sijn gebot;</l>
<l>Ende die scrifture seide clare,</l>
<l>Dat soe van Seth comen ware,</l>
<l>Adams sone, onser alre vader,</l>
<l n="20">Entie de vorders allegader</l>
<l>Hadde gelaten, deen na den anderen,</l>
<l>In haer gheslachte wanderen;</l>
<l>So dat si daer vanden haren</l>
<l>Hem XII coren teere scaren,</l>
<l n="25"><pb n="1,270"/> Die wijs waren ende neerstachte,</l>
<l>Om datmen die sterre wachte.</l>
<l>Alser een staerf, settemen mede</l>
<l>Eenen anderen in sine stede.</l>
<l>Magusey, dits ware sake,</l>
<l n="30">Hietmense in hare sprake,</l>
<l>Want si swighende ende stille</l>
<l>Gode anebeden metten wille.</l>
<l>                Naden oegst alle jare</l>
<l>Quamen si te samen dare</l>
<l n="35">Up eenen berech altemale,</l>
<l>Ende hiet die berch Victoriale.</l>
<l>Daer up stont in enen steene</l>
<l>Eene haghedochte alleene,</l>
<l>Ende sere scone was die stede</l>
<l n="40">Van bomen ende van fonteinen mede.</l>
<l>Daer dwoughen si hem alle met,</l>
<l>Ende spraken stille haer gebet.</l>
<l>Dit daden die jonge na die oude,</l>
<l>Ende ontbeiden weltijt dat soude</l>
<l n="45">Die sterre comen openbare,</l>
<l>Die der werelt belovet ware,</l>
<l>Ende oec mede in wies geslachte</l>
<l>Die sterre soude risen diemen wachte;</l>
<l>So dat soe quam teenen male</l>
<l n="50">Uptie montaenye Victoriale.</l>
<l>Indie middelt was soe ane</l>
<l>Te siene alse eens kints gedane,</l>
<l>Ende boven eens crucen gelike.</l>
<l>Die leerde hem cortelike,</l>
<l n="55">Ende hiet hem mede te hant</l>
<l>Varen inder Jueden lant;</l>
<l>Ende also alsi voeren daer,</l>
<l>Waren si inden woch II jaer,</l>
<l>Die sterre vor hem in haren ganc</l>
<l n="60">(Hem en gebrac spise noch dranc),</l>
<l>Ende quamen daer alsonder saghe,</l>
<l>Alst kint hadde XIII daghe.</l>
<l>                Alse si weder te lande quamen,</l>
<l>Doe geloveden si bet alle te samen</l>
<l n="65">Gode onsen Here dan si eer daden.</l>
<l>Haren lieden hebben si geraden,</l>
<l>Dat si dien God souden eeren.</l>
<l>Daer na, na die upvaert ons Heren,</l>
<l>Quam een apostel daer int lant</l>
<l n="70">Diese doopte, ende altehant</l>
<l>Volgheden si hem weder ende vort,</l>
<l>Ende predecten ons Heren wort.</l>
<l>                Al es dit gheen auctoriteit,</l>
<l>Nochtan es hier niet gheseit,</l>
<l n="75">Datten kerstinen gelove scaet,</l>
<l>Of daermen in mach merken quaet.</l>
</div>
<div type="subchapter"><head type="subchapter">Vanden Innocenten. XLVI.</head>
<l>                Herodes hevet gesien te waren,</l>
<l>Dattem die coningen sijn ontfaren,</l>
<l>Ende visiert alleene bi hem,</l>
<l>Dat hi wille in Bethleem</l>
<l n="5">Die kindere doden up enen dach,</l>
<l>Up dat hi Jhesus begaen mach.</l>
<l>                Maer die inghel hiet mettien</l>
<l>Joseph in Egypten vlien,</l>
<l>Metter moeder ende metten kinde,</l>
<l n="10">Dattene Herodes niet en vinde.</l>
<l>                Doe wart Herodes gedaget te Rome,</l>
<l>Dat hij sijns gedingen ghome,</l>
<l>Also dat hi sonder sparen</l>
<l>Emmer moeste te Rome varen.</l>
<l n="15">Daer gewan hi lude ende stille</l>
<l>Van Augustus al sinen wille,</l>
<l>Ende es comen te lande weder;</l>
<l>Maer die sorghe en viel niet neder</l>
<l>Vandien kinde, daer si toe quamen</l>
<l n="20">Die drie coningen te samen;</l>
<l>Ende omme dat hi hadde gemerret lange</l>
<l>In wochvaerne ende in wedergange</l>
<l>Inden Roemschen woch te waren,</l>
<l>Dede hise alle van II jaren</l>
<l n="25">Ende daer beneden slaen te doot.</l>
<l>Haers gebeenten vele ende groot</l>
<l>Leghet zuud van Bethleem III milen</l>
<l><pb n="1,271"/> Begraven al noch ter wilen.</l>
<l>Nu seghet hier af Jacobus</l>
<l n="30">Inden bouc der kintscheit dus.</l>
</div>
<div type="subchapter"><head type="subchapter">   Hoe Jhesus voer in Egypten. XLVII.</head>
<l>                Enen dach, seghet hi, te voren</l>
<l>Eer Herodes sinen toren</l>
<l>An donnosele kindere wrac,</l>
<l>Dat die ingel an Joseph sprac,</l>
<l n="5">Dat hi trocke dordie wostine,</l>
<l>Ende name tkint entie moeder sine.</l>
<l>Nu seghet noch Jacobus</l>
<l>Inden bouc der kintscede dus,</l>
<l>Dat si daer teenen hole quamen,</l>
<l n="10">Daer si hem alle te samen</l>
<l>Vercoelden inder hitten meeste.</l>
<l>Maria beette vander beeste,</l>
<l>Ende sat ende nam in haren scoot</l>
<l>Jhesumme met ghenouchten groot.</l>
<l n="15">Een joncwijf ende III kinder</l>
<l>Waren inden woch met hare ginder.</l>
<l>Altehant na deser saken</l>
<l>Quamen uten hole vele draken,</l>
<l>Entie kindre riepen sere.</l>
<l n="20">Jhesus stont up, onse Here,</l>
<l>Die nochtoe niet hadde II jaer,</l>
<l>Entie draken anebedene daer,</l>
<l>Ende gingen woch na hare maniere.</l>
<l>So daden lyoene ende andere diere,</l>
<l n="25">Ende ginghen voer hem al ghemate,</l>
<l>Ende wijsden hem die strate.</l>
<l>                Inden wech waren ossen twee,</l>
<l>Die els en daden nemmee</l>
<l>Dan dat si droughen dat,</l>
<l n="30">Dat men dranc ende at,</l>
<l>Die dreven daer die liebaerde.</l>
<l>Scaep waren daer indie vaerde,</l>
<l>Die gingen onder wulven daer</l>
<l>Ende onder leuwen sonder vaer.</l>
<l n="35">                Ten derden daghe wilde sitten</l>
<l>Maria, vermoyet vander hitten,</l>
<l>Onder eenen palmeboem.</l>
<l>Soe sach upwaert ende nam goem</l>
<l>Den boem geladen. Soe sprac met desen:</l>
<l n="40">"O wi! of het mochte wesen,</l>
<l>Dat ic hadde van gheenen daden."</l>
<l>Joseph sprac: "Du best beraden,</l>
<l>Dattu wils vandien daden spreken;</l>
<l>Maer ic sorge ons saels gebreken,</l>
<l n="45">Want onse vate sijn alle droghe."</l>
<l>Jhesus sprac ten bome: "Boghe</l>
<l>Al hier neder metter vrucht dijn,</l>
<l>Ende lave nu die moeder mijn."</l>
<l>                Die palme haren uppersten tac</l>
<l n="50">An Marien voeten stac,</l>
<l>Ende booch neder toter erde.</l>
<l>Maria nam dat soe begerde,</l>
<l>Ende alse die vrucht was afgelesen,</l>
<l>Bleef die boem rechts na desen</l>
<l n="55">Tontbiden weltijt dat woude</l>
<l>Dat kint, dat hi rechten soude;</l>
<l>Ende alst tijt was sprac dus</l>
<l>Toten palmbome Jhesus:</l>
<l>"Nu wes staerc ende rechti weder;</l>
<l n="60">Ondoe uut dine wortele weder</l>
<l>Dine bedecte, scone fonteine,</l>
<l>Ende gef te vullen water reine."</l>
<l>Dit was alse hijt hiet gedaen.</l>
<l>Lieden, beesten dronken saen,</l>
<l n="65">Ende loveden Gode onsen Here.</l>
<l>                Doe sprac Jhesus ter palmen mere:</l>
<l>"Ic wille dat di ghescie</l>
<l>Dese eere ende dit vordeel van mie,</l>
<l>Dat een telch van dinen rise</l>
<l n="70">In mijns Vader paradise</l>
<l>Ghedraghen si ende daer geplant."</l>
<l>Dit dede een ingel altehant.</l>
<l>                Joseph sprac ten kinde ditte:</l>
<l>"Here, ons quetst die hitte.</l>
<l n="75">Wiltu, wi varen bider zee,</l>
<l>Want daer sijn oec steden mee,</l>
<l><pb n="1,272"/> Aldaer wi in rusten moghen."</l>
<l>Jhesus sprac: "Laet u ghedoghen,</l>
<l>Ic sal u corten dese vaert.</l>
<l n="80">Die wech es lanc XXX dachvaert,</l>
<l>Ic saelt u teenen daghe bringen."</l>
<l>Altehant naer dese dinghen</l>
<l>Saghen si die berghen bliken thant</l>
<l>Voer hem van Egypten lant.</l>
<l n="85">Vro waren si ende quamen na dat</l>
<l>In Cyene in eene stat;</l>
<l>Ende want siere hadden gene conde,</l>
<l>Gingen si ter selver stonde</l>
<l>Int temple, dat hiet Capitole.</l>
<l n="90">Daer stonden hare gode ene scole</l>
<l>CCC LX ende oec vive,</l>
<l>Die anebeden die keytive</l>
<l>Vander stat te haerre scanden,</l>
<l>Ende brochten hem der offranden</l>
<l n="95">Vanden selven dat si hadden daer,</l>
<l>Ende gavent hem met herten claer.</l>
<l>                Teerst dat Maria quam ginder,</l>
<l>Alle die afgode meer ende minder</l>
<l>Vielen neder. Alse dat hort</l>
<l n="100">Die here van gerre port,</l>
<l>Effrodosius, doe quam hi daer,</l>
<l>Ende alse hi vant die saken waer,</l>
<l>Te Marien quam die ghone,</l>
<l>Ende anebeedde haren sone,</l>
<l n="105">Dien soe drouch in haren scoot.</l>
<l>Mettien sprac die here groot:</l>
<l>"Ware dese niet onser gode here,</l>
<l>Dese en laghen nemmermere</l>
<l>Voer hem neder uptie erde.</l>
<l n="110">Nu doen wi hem de selve werde,</l>
<l>Die wi sien dattem doen moeten</l>
<l>Onse goden te sinen voeten,</l>
<l>Dat ons niet ghescie also,</l>
<l>Alst wilen dede Pharao,</l>
<l n="115">Doen God daer dede menech wonder</l>
<l>In Egypten al besonder."</l>
<l>Voert leest men, dat men en vant</l>
<l>Gheenen tempel in Egypten lant,</l>
<l>Daerne viel een afgod ter neder.</l>
<l n="120">                Cassiodorus en seeghter niet weder:</l>
<l>Hi spreect dat hi bescreven vernam,</l>
<l>Doe Jhesus in Egypten quam,</l>
<l>Dat voer Hermoplus der stede</l>
<l>Een groot persker boem stoet mede;</l>
<l n="125">Doe Joseph ende Maria quamen</l>
<l>Indie stede daer te samen</l>
<l>Met Jhesus, dat die boem en mochte</l>
<l>Ghedoghen dat tlant Jhesus besochte,</l>
<l>Hine heeftene gheanebeet daer.</l>
<l n="130">                Sider seghetmen over waer</l>
<l>Van siere vrucht, van sinen bladen,</l>
<l>Van siere scuerssen, dat si in staden</l>
<l>Staen den ghenen boven alre aert,</l>
<l>Die met evele sijn verswaert.</l>
<l n="135">Bi aventuren men anebede</l>
<l>Den boem aldaer inder stede</l>
<l>Over heilech, daermen an looch:</l>
<l>Lichte hier om waest dat hi booch,</l>
<l>Alse andere afgoden vellen,</l>
<l n="140">Die duvel vlo met sinen gesellen.</l>
</div>
<div type="subchapter"><head type="subchapter">Herodes quaetheit ende sine doot. XLVIII.</head>
<l>                Onrecht moet te rechte comen.</l>
<l>Herodes, die hadde genomen</l>
<l>Meneger moeder hare kinder,</l>
<l>Die moeste met mesfalle niet minder</l>
<l n="5">Also dwasen ende riesen,</l>
<l>Dat hi moeste die sine verliesen;</l>
<l>Want Antipater sijn sone</l>
<l>Verwerret al, ende was die ghone</l>
<l>Doutste ende gewonnen te voren,</l>
<l n="10">Eer hi ter cronen wart gecoren,</l>
<l>Ende van enen onnedelen wive;</l>
<l>Die maecte onwert ende keytive</l>
<l>Sine edele broederen aldus,</l>
<l>Alexander ende Aristobolus,</l>
<l n="15">Die Mariagnes kinder waren.</l>
<l><pb n="1,273"/>                 Hi visierde in eere maren,</l>
<l>Dat si doden wilden den vader,</l>
<l>Omme dat si beede gader</l>
<l>Comen souden ter cronen, die hare</l>
<l n="20">Van gerechter geborten ware,</l>
<l>Alse vander moeder, dan des vader.</l>
<l>Hier omme dedise beede gader,</l>
<l>Herodes die quade, ontliven,</l>
<l>Om dat hi seker wilde bliven.</l>
<l n="25">                An dese dinc hevet hi verstaen</l>
<l>Dat hi sere hevet mesdaen</l>
<l>Bi soens Antipaters rade,</l>
<l>Ende berau hem, al waest te spade,</l>
<l>Ende heeftene mede ghevaen</l>
<l n="30">Ende oec in prisoene gedaen.</l>
<l>                Herodes viel oec also wale</l>
<l>Selve in eene grote quale,</l>
<l>Ende doude ginc hem mede naer;</l>
<l>Want hi hadde LXX jaer,</l>
<l n="35">Ende oec siere kinder doot</l>
<l>Meerde sinen rouwe groot.</l>
<l>Onverwinlijc was die ziechede:</l>
<l>Hi hadde eenen groten rede,</l>
<l>Entie joocte mede so groot,</l>
<l n="40">Dat het sceen eene mate doot.</l>
<l>Oec so swollen hem die voete;</l>
<l>Daertoe was hi so onsoete</l>
<l>Beneden an sine mans vorme,</l>
<l>Daer was hi rechts al vul worme.</l>
<l n="45">Versuchten haddi mede so swaer,</l>
<l>Dat men mochte seggen over waer,</l>
<l>Dattet ware die Gods wrake:</l>
<l>Bidi alrehande sake,</l>
<l>Dat anderen lieden was medicine,</l>
<l n="50">Was hem torment ende pine.</l>
<l>                Hi horde dat bliscap groot</l>
<l>Die Jueden hadden om sine doot,</l>
<l>Die si hopeden te comene saen.</l>
<l>Doe dedi die beste vaen,</l>
<l n="55">Ende hiet, weltijt dat hi storve,</l>
<l>Datmense vanden live bedorve,</l>
<l>Omme dat lant dan rouwe groot</l>
<l>Maken soude omme sine doot.</l>
<l>Daer naer quam hem een hoest an,</l>
<l n="60">So datmen roupen began</l>
<l>Indie zale in diere ghebare,</l>
<l>Alse of die coninc doot ware.</l>
<l>Antipater sijn sone was vroe,</l>
<l>Ende boot goet ende ghiften doe,</l>
<l n="65">Dat men ute liete gaen.</l>
<l>Alst die vader hadde verstaen,</l>
<l>Dat sijn sone sine doot belouch,</l>
<l>Dedi dat men hem thooft afslouch.</l>
<l>Ten vijften daghe staerf die ghone</l>
<l n="70">Na die doot van sinen sone.</l>
</div>
<div type="subchapter"><head type="subchapter">Hoe Herodes rike wart ghedeelt. XLIX.</head>
<l>                Herodes die staerf overwaer</l>
<l>In dat XXXVIIste jaer,</l>
<l>Dat hi die crone ontfinc met eeren,</l>
<l>Indat carnation ons Heren</l>
<l n="5">Int beghin alsemen screef sesse.</l>
<l>Noint man in meerre verdoemenesse</l>
<l>Ne staerf onder erdsche liede,</l>
<l>Alse dese onder sine mayseniede.</l>
<l>                Buten sinen huse in elke stede</l>
<l n="10">Sone was geen so geluckich mede,</l>
<l>Alse in orloghe, in aventuren,</l>
<l>In planteit, in soeten, in suren.</l>
<l>Die dat wel wille weten begaren,</l>
<l>Scolastica saelt hem verclaren.</l>
<l n="15">Die gheene, die hi hadde ghevaen</l>
<l>Ende geheeten oec verslaen,</l>
<l>Teersten dat hi ware doot,</l>
<l>Omme te makene rouwe groot,</l>
<l>Hevet sijn zuster laten varen.</l>
<l n="20">Met eeren groufmen te waren.</l>
<l>                Archelaus wart na hem</l>
<l>Here in Jherusalem;</l>
<l>Maer niet en quaemt hem so scone,</l>
<l>Dat hi hadde coninccrone.</l>
<l n="25">Herodes, sijn ander sone,</l>
<l>Galylee ontfinc die ghone</l>
<l><pb n="1,274"/> Ende die dinc diere hinc an.</l>
<l>Phillips, sijn derde sone nochtan,</l>
<l>Hadde groot deel vanden rike.</l>
<l n="30">Dus was ghedeelt jammerlike</l>
<l>Der Jueden conincrike in sticken.</l>
<l>Archelaus en wilds niet micken,</l>
<l>Hine was wreeder dan die vader</l>
<l>Up sine ondersaten allegader,</l>
<l n="35">Ende regneerde IX jaer.</l>
<l>                Int eerste van hem, dats waer,</l>
<l>Hiet dinghel Joseph dat hi name</l>
<l>Tkint entie moeder ende quame,</l>
<l>Ende hi keerde in Israel.</l>
<l n="40">Hi deet ende vernam dat wel,</l>
<l>Dat Archelaus die mogenthede</l>
<l>Hadde in sijns vaders stede,</l>
<l>Ende voer wonen in Nazareth.</l>
<l>Hier omme was onsen Here geset</l>
<l n="45">Die toename van Nazarene,</l>
<l>Omme dat hi daer woende clene.</l>
<l>                Archelaus die wart daer naer</l>
<l>Gewrouget te Rome, dat hi swaer</l>
<l>Sinen lande ware ende quaet.</l>
<l n="50">Ghedaghet wart hi vorde senaet.</l>
<l>Ghedoemt was hi int perlement,</l>
<l>Ende was in ellenden ghesent</l>
<l>Te Vianen int lant van Gallen.</l>
<l>Aldus so moest hem mesfallen,</l>
<l n="55">Ende dede daer sinen ende</l>
<l>Jammerlike ende in ellende.</l>
</div>
<div type="subchapter"><head type="subchapter">Van Jhesus sittene onder die wise. L.</head>
<l>                Alse Jhesus was out XII jaer,</l>
<l>Ginc hi te Jherusalem daer naer</l>
<l>Teere feesten, teere hoochede,</l>
<l>Ende Joseph entie moeder mede.</l>
<l n="5">Die feeste hadde VIII dage gestaen;</l>
<l>Daer naer alsi henen souden gaen,</l>
<l>Ende si een dachvaert henen waren,</l>
<l>Souken si Jhesus inder scaren.</l>
<l>Joseph ende Maria mede</l>
<l n="10">Si keeren weder indie stede,</l>
<l>Ende vondene midden onder die vroede.</l>
<l>Daer sat ende vragede die goede</l>
<l>God, ende vragede niet al bloot,</l>
<l>Omme dat hi hadde vragens noot,</l>
<l n="15">Want hi wist al groot ende cleene,</l>
<l>Dat onder hem was gemeene;</l>
<l>Maer omme dat wire an leren souden,</l>
<l>Dat die, die wijs wesen woude,</l>
<l>Dat hi te horne ware snel,</l>
<l n="20">Ende traech te sprekene also wel.</l>
<l>                Bernaerd seit hier up mede:</l>
<l>O dogedachtege omoedichede,</l>
<l>Met hoe rechter groter onwerde</l>
<l>Verduwestu die hoverde</l>
<l n="25">Van onser dulre, idelre glorie!</l>
<l>Lettel hebbic in mine memorie,</l>
<l>Nochtan en canic niet geswigen,</l>
<l>In wille hogelike prighen,</l>
<l>Mi voert trecken ende togen,</l>
<l n="30">Ende meester maken vor die ogen,</l>
<l>Snel int spreken, traech int horen!</l>
<l>Slachte Jhesus Cristus den doren,</l>
<l>Dat hi also lange zweech?</l>
<l>Ontsach hi spot ofte gedreech?</l>
<l n="35">Neen hi, al dor onsen wille,</l>
<l>Niet dor den sinen, sweech hi stille.</l>
</div>
<div type="subchapter"><head type="subchapter">Augustus des keysers doot. LI.</head>
<l>                Alse Archelaus was verdreven,</l>
<l>Alse hier voren es bescreven,</l>
<l>Was een Procreerre te hant</l>
<l>Van Rome ghesent int lant,</l>
<l n="5">Componius, dat hi al uut</l>
<l>Gaderde den Roemschen tribuut</l>
<l><pb n="1,275"/> Int lant van Jherusalem.</l>
<l>Vele Jueden gavene hem</l>
<l>Den tribuut sere onwillike,</l>
<l n="10">Ende wilden seggen gemeenlike,</l>
<l>Sindent dat si Gode ghaven</l>
<l>Tiende ende rente van haerre haven,</l>
<l>Dat si ghenen erdschen heren</l>
<l>Tribuut geven mochten met eeren,</l>
<l n="15">Ende dat het sere oec ware mesdaen.</l>
<l>                Componius wart afgedaen</l>
<l>Vander baillien, ende na hem</l>
<l>Was ghesent te Jherusalem</l>
<l>Marcus, die inder Jueden lant</l>
<l n="20">Den chens nam ter Roemscher hant.</l>
<l>Na hem quam Avius Rufus.</l>
<l>                Indien tiden staerf Augustus,</l>
<l>Alse hi hadde over waer</l>
<l>Geregneert LVII jaer,</l>
<l n="25">VI maende ende X daghe.</l>
<l>Anthonis, dans gheene saghe,</l>
<l>Hadde mettem here gewesen</l>
<l>XII jaer, alse wijt lesen;</l>
<l>Daer naer was hi mogendlike</l>
<l n="30">Enech prince van erderike,</l>
<l>Dat hi hadde in sijn bedwanc</l>
<l>Al die werelt ommeganc.</l>
<l>Noint sidert noch te voren</l>
<l>En was so machtich here geboren.</l>
<l n="35">                Some bouken gewagen das,</l>
<l>Dat hijt maer LVI jaer was</l>
<l>Keyser indie stat van Rome;</l>
<l>Maer omme dwaerste eist dat ic gome,</l>
<l>Want hi staerf in werelt eeren</l>
<l n="40">Int carnation ons Heren</l>
<l>XV, dat vint men voer waer,</l>
<l>Ende oec XLII jaer</l>
<l>Haddi keyser gesijn te voren,</l>
<l>Eer Jhesus Cristus was geboren.</l>
<l n="45">Ghelevet haddi in desen levene</l>
<l>Der jare ellef waerven sevene.</l>
<l>Hi was Yacus sone,</l>
<l>Die sijn vader was; die ghone</l>
<l>Hiet Octavianus mede,</l>
<l n="50">Ende was senatur vander stede;</l>
<l>Maer Julius haddene gheset</l>
<l>Sinen sone naer die wet.</l>
<l>Vander moeder hi comen was</l>
<l>Van Troyen van Eneas.</l>
<l n="55">So scone noch so gheluckich mede</l>
<l>Ne was nie keyser indie stede;</l>
<l>Nochtan en was hi met deser name</l>
<l>Niet altemale sonder blame,</l>
<l>Want hi was luxurieus,</l>
<l n="60">Al was hi anders wijs ende preus.</l>
</div>
<div type="subchapter"><head type="subchapter">Van Ovidius sproken. LII.</head>
<l>                In des keysers Augustus daghen</l>
<l>Levede, horen wi gewaghen,</l>
<l>Ovidius Naso die boeke maecte</l>
<l>Scone, vele ende wel geraecte.</l>
<l n="5">Uut sinen bouke sullen wi noemen</l>
<l>Hier ter stede somech bloemen.</l>
<l>                Twi so maghic sijn versaghet?</l>
<l>Die niet upten woch en draghet,</l>
<l>Mach die rovers ontsien clene.</l>
<l n="10">                Wort ende sin si dat alleene.</l>
<l>                Minne dats een swaer gheval,</l>
<l>Vul van soeten sorghen al.</l>
<l>                Die hoept omme dat hi verdient hevet,</l>
<l>Dats hope die redene ghevet.</l>
<l n="15">                Dende proevet alle dinc.</l>
<l>                Alsemen dat wals teersten vinc,</l>
<l>So waest des ongewone.</l>
<l>Aldus eist biden jongen sone:</l>
<l><pb n="1,276"/> Hine ontfaet niet wel bedwanc,</l>
<l n="20">Teerst en si an sinen danc.</l>
<l>                Die sonder spel sijn onderlinghe,</l>
<l>Dat sijn ongedureghe dinghe:</l>
<l>Merchtucht verrust die moede lede</l>
<l>Ende vermaecse weder daer mede.</l>
<l n="25">                Lichter verdoochtmen doch tverdriet,</l>
<l>Dat men doch verdient hevet iet,</l>
<l>Dan men tleet doet ongewes,</l>
<l>Dies men ontschuldich es.</l>
<l>                Hets somwile quade maniere,</l>
<l n="30">Datmen es te goedertiere.</l>
<l>                Hets grote doget, dat een laet</l>
<l>Die dinc, daer hem die sin toe staet.</l>
<l>                Langhe aerme, wide hande</l>
<l>Hebben die heren vanden lande.</l>
<l n="35">                Die last die de man bejaghet</l>
<l>Es licht, gerne alsemenne draget.</l>
<l>                Joncvrouwen sijn van lichten seden:</l>
<l>Dies reine die es ongebeden.</l>
<l>                Die tijt gaet houde ende merret niet,</l>
<l n="40">Alse dwater te dale vliet.</l>
<l>                Gheloof mi dies, het es bescreven:</l>
<l>Een seere edel dinc es geven.</l>
<l>                Men siet onder thonich sijn</l>
<l>Dicken quaet fel venijn.</l>
<l n="45">                Die gode moetti huusloes maken,</l>
<l>Ende aerme oude moetti naken,</l>
<l>Ende du moets hebben langen verst</l>
<l>Enten euweliken derst.</l>
<l>                Men siet den verwonnen upstaen;</l>
<l n="50">Ende sulc es inder liede waen</l>
<l>Oft hem niet mesfallen mochte,</l>
<l>Diemen vallen siet onsochte.</l>
<l>                Nemmermeer hebbets geloof,</l>
<l>Dat goeden ende nemet roof.</l>
<l n="55">                Wats die slaep els, clene of groet,</l>
<l>Dan die ghelike vander doot?</l>
<l>                Slaep te tijt; als tleven ent,</l>
<l>Wert di lanc slaep angesent.</l>
<l>                Dat ons georlovet en willen wi niet,</l>
<l n="60">Maer emmer datmen ons verbiet.</l>
<l>                Die den riken gevet sijn goet,</l>
<l>Hi ghietet dwater in de vloet.</l>
</div>
<div type="subchapter"><head type="subchapter">Vanden selven. LIII.</head>
<l>                Al sluutstu twijf van cranker voere,</l>
<l>Tfleesch es reene, tgepens hoere.</l>
<l>Hets omme niet datmen hoet,</l>
<l>Soe en si van herten goet.</l>
<l n="5">Sluut al binnen, sluut al buten:</l>
<l>Dat gepeins mach niemen sluten.</l>
<l>                Wi willen emmer datmen verbiet,</l>
<l>Ende eeschen dat men ons jan niet:</l>
<l>Alse die zieke om dwater pleget</l>
<l n="10">Te biddene, datmen hem ontseghet.</l>
<l>                Daerme ne mach niet int hof,</l>
<l>Daer gevet gelt eere ende lof.</l>
<l>Gelt hevet al in sire gewelt,</l>
<l>Eist pleit, eist maerct, eist lant of stede;</l>
<l n="15">Om gelt so vechtmen mede,</l>
<l>Ende oec maect die penninc vrede.</l>
<l>                Die doot es alder werelt fel:</l>
<l>Lere wel leven ende sterf wel.</l>
<l>                Die andere lieden wille bevroeden,</l>
<l n="20">En can hem selven niet gehoeden.</l>
<l>                Wijn die maect geverwet wel,</l>
<l>Ende leert der luxurien spel;</l>
<l>Sorge ende dronkenscap groot</l>
<l>Dats der luxurien doot.</l>
<l n="25">                Joncvrouwe haren vrilinc vlouct,</l>
<l><pb n="1,277"/> Doch es haer lief datmense versouct.</l>
<l>                Al es God erre, metter bede</l>
<l>Brinct menne ter omoedichede.</l>
<l>                Wat es harder dan die steen?</l>
<l n="30">Sachter dan water ens dinc geen;</l>
<l>Nochtan maect dat water nat</l>
<l>Inden steen dicken gat.</l>
<l>                Rechter soene es geene wet,</l>
<l>Dan die scalcke in dat net</l>
<l n="35">Ghevaen wert dat hi heeft gemaect,</l>
<l>Ende sijn selfs venijn daer in smaect.</l>
<l>                Alse groot sin eist dat men hoet</l>
<l>Ende datmen berecht gewonnen goet,</l>
<l>Als te winne es van beginne.</l>
<l n="40">                Wes cusschen, wiltu dat men di minne.</l>
<l>                Scoenheit es cranc toeverlaet:</l>
<l>So soe meer ter ouden gaet,</l>
<l>So soe meer breect ende dwijnt,</l>
<l>So lange dat soe niet en scijnt.</l>
<l n="45">                Elc poghe dat hi gewinne</l>
<l>Met soeten worden sine minne.</l>
<l>                Nu es die werelt goudijn al;</l>
<l>Want wie thof hebben sal,</l>
<l>Vrouwen minne of heerscaps houde,</l>
<l n="50">Men vindet al te cope met goude.</l>
<l>Al coemstu vort, Aristotiles,</l>
<l>Ende al dine aerte met, sijt gewes,</l>
<l>Brincstu niet, men sal di sluten</l>
<l>Dat wiket, du blives daer buten.</l>
<l n="55">                Nemmermeer ne comet te desen,</l>
<l>Dat sonde mach eere wesen.</l>
<l>                Alse vele alse sants es uptie zee,</l>
<l>Alse menegertieren ende mee</l>
<l>Comen hem sorgen van zinne,</l>
<l n="60">Die volgen wille dommer minne.</l>
<l>                Ghenoeghte die es cort van minnen,</l>
<l>Ende vele sorghen sijnre binnen.</l>
</div>
<div type="subchapter"><head type="subchapter">Noch vanden selven. LIIII.</head>
<l>                Hets onrecht dat alt volc becoept,</l>
<l>Dat clene menechte beloept.</l>
<l>                Peinster omme, u naect de oude;</l>
<l>Die hier omme peinsen woude,</l>
<l n="5">Hine verlore en ghenen tijt.</l>
<l>                Speelt, singet, hebt delijt,</l>
<l>Die jaer geliden inder maniere</l>
<l>Dat twater doet inder riviere.</l>
<l>Dat water en keert niet,</l>
<l n="10">Alst nedere te dale vliet:</l>
<l>Alsoe peinst dat keren mach</l>
<l>No weder wile noch dach.</l>
<l>                Hets eene grote rijchede,</l>
<l>Dat men leere goede sede.</l>
<l n="15">                Ic georloves in mine lere,</l>
<l>Dat men scalcheit met scalcheit kere;</l>
<l>Want die wet hevet gegeven,</l>
<l>Dat een man verwere sijn leven.</l>
<l>                Miede ende gichte, men maget scouwen,</l>
<l n="20">Verwinnet heren ende vrouwen.</l>
<l>                Goede cruden ende oec die nosen</l>
<l>Wassen te gader: men siet rosen</l>
<l>Dicken biden netelen staen.</l>
<l>                Het es nuttelijc gedaen,</l>
<l n="25">Dat men scuwe dulle minne,</l>
<l>Ende uten sonden trecke de sinne.</l>
<l><pb n="1,278"/>                 Were die quaetheit int begin;</l>
<l>Want alse devel es comen in,</l>
<l>Ende tlijf vul wert van venine,</l>
<l n="30">So coemt te spade die medicine.</l>
<l>Die hem heden niene wacht,</l>
<l>En heves maergen gene macht.</l>
<l>                Welc tijt so heet es de moet,</l>
<l>So wijc hem, hijs al verwoet.</l>
<l n="35">Hets quaet pinen jegen stroem,</l>
<l>Maer an wijken so nem goem;</l>
<l>Die henen mach varen in onweder,</l>
<l>Ende hem werpt jegen den stroem neder,</l>
<l>Die es dom ende ongeleert.</l>
<l n="40">                Een verwoet sin ende een verkeert</l>
<l>Die hevet onwert, als hi hort</l>
<l>Hem an spreken wise wort;</l>
<l>Maer, alse hi hem selven kinnet</l>
<l>Gewont, so eis tijt dat hi beginnet:</l>
<l n="45">Dan sal ghenougen die zieke,</l>
<l>Dat men sine wonde wieke.</l>
<l>                Doe van di die ledichede,</l>
<l>So vliet di die minne mede;</l>
<l>Want alse gerne alse triet</l>
<l n="50">In marassce te wassene pliet,</l>
<l>Also gerne volget mede</l>
<l>Die minne der ledichede.</l>
<l>                Men doget vele te meneger stont,</l>
<l>Omden lachame te makene gesont:</l>
<l n="55">Oec moetmen wel dogen pine,</l>
<l>Omme meester vanden zinne tsine.</l>
<l>                Wi jonge lieden werden bedroghen,</l>
<l>Alse hem vrouwen gepareert toghen,</l>
<l>Ende dan es emmer onse zede,</l>
<l n="60">Dat ons vernoyet die outhede.</l>
<l>                Hijs dom die hem an wijf keert;</l>
<l>Want si hebben hare ogen geleert,</l>
<l>Dat si wenen alstem gevoughet.</l>
<l>                Dien de minne niet en ghenoeget,</l>
<l n="65">Worde aerm; want die aermoede</l>
<l>En weet hoe soe die minne voede.</l>
<l>                Scuwe dat upsien, jongelinc!</l>
<l>Den zieken dert ene clene dinc.</l>
</div>
<div type="subchapter"><head type="subchapter">Vanden selven noch. LV.</head>
<l>                Die beesten sien alle nederwaert,</l>
<l>Want die erde es haer aert;</l>
<l>Maer God heeft den mensce verheven,</l>
<l>Ende dat hovet upwaert gegeven,</l>
<l n="5">Ende wille dat hi merke van verren</l>
<l>Den hemel entie clare sterren.</l>
<l>                Scaemte ende trouwe sijn verdreven;</l>
<l>In hare steden so sijn bleven</l>
<l>Onscamelheit ende looshede,</l>
<l n="10">Laghe, cracht ende gierechede.</l>
<l>Nu levet men bi rove vaste.</l>
<l>Tusscen den wert enten gaste</l>
<l>Nes altoes gheene sekerhede,</l>
<l>Noch tusscen swegher ende swager mede.</l>
<l n="15">Rechte lieve ende rechte minne</l>
<l>Es tusscen gebroederen dinne.</l>
<l>Die man staet na sijns wijfs leven,</l>
<l>Ende soe wille hem venijn weder geven.</l>
<l>[Den sone dinct moeder ende vader</l>
<l n="20">Te langhe leven beede gader.</l>
<l>Goedertierheit es verdreven,</l>
<l>Felheit die es nu upheven.]</l>
<l>Mi vernoyes ende ic scaems mi</l>
<l>Te seggene wat al quaets oec si;</l>
<l n="25">Doch lijcs al openbare,</l>
<l>Dat tware es meerre dan de mare.</l>
<l>                Hout die middel entie mate,</l>
<l><pb n="1,279"/> Dat es di die sekerste strate.</l>
<l>                Selden siet men teenegere stede</l>
<l n="30">Langhe gheduren mogenthede.</l>
<l>                Swaer es, danscijn en moet pogen</l>
<l>Den sin, die quaet wille togen.</l>
<l>                Die nideghe en lacht niet,</l>
<l>Dan als hi enen mesfallen siet.</l>
<l n="35">Alse alt volc vaert hinderwaert,</l>
<l>So dinct hem dat hi wel vaert.</l>
<l>                Men sal beiden den lesten dach,</l>
<l>Eer men eenen salich heten mach.</l>
<l>                Decke dat vier nauwe ende seere,</l>
<l n="40">Eert indi selven mere.</l>
<l>                Minners mach clene dinc deren.</l>
<l>                Men mach wel anden viant leren.</l>
<l>                Alse wi prisen andere saken,</l>
<l>Souden wi donse wel prijs wert maken.</l>
<l n="45">                Die met minnen swaer es bevaen,</l>
<l>Hi dar wel alle dinc bestaen.</l>
<l>                Wet God, die werelt es blent,</l>
<l>Want sulc es diemen niet en kent,</l>
<l>Die mordaet jaget inder gebare,</l>
<l n="50">Alse oft trouwe ende doget ware,</l>
<l>Ende hevet van sire quaetheit groet ere.</l>
<l>                Aermoede die leert sere.</l>
<l>                Somwile volget goede aventure,</l>
<l>Daert begin af was sure.</l>
<l n="55">                Ennes somwile niet quaet,</l>
<l>Dattem een verwinnen laet.</l>
<l>                Alle gaen wi ter doot waert;</l>
<l>Maer dat deen vorden andren vaert,</l>
<l>Eist lanc, eist cort, traghe of snel,</l>
<l n="60">Al teenen huse, dit proeven wi wel.</l>
<l>                Sekere vele eist tallen tiden</l>
<l>Scelden dan met swerde striden.</l>
<l>                Vromeghe herte, dits geseget,</l>
<l>En es gheene dinc ontweget.</l>
<l n="65">                Die ziele en mach niet versterven,</l>
<l>Alle andere dingen verwandelen [ende] verderven.</l>
</div>
<div type="subchapter"><head type="subchapter">Vanden selven noch. LVI.</head>
<l>                Ghierecheit es meester vor al:</l>
<l>Ic waense cume meer wassen iet sal;</l>
<l>Nochtan so meer wasset tgelt,</l>
<l>So die dorst heeft meerre gewelt.</l>
<l n="5">                Scoenheit die es gerne verwaent,</l>
<l>Want hare dompeit dat al vermaent.</l>
<l>                Verste, al en es soe niet lanc,</l>
<l>Bejaget dicken groten danc.</l>
<l>                Gramscap es quaet, dier jegen vecht,</l>
<l n="10">Want soe gaet dicken over recht.</l>
<l>                Aldus maectmen die liede goet,</l>
<l>Alse die here des niet en doet,</l>
<l>Dat hi sinen lieden verbiet;</l>
<l>Want hijs die spiegel daer men in siet.</l>
<l n="15">                Die duve die eens ontbrac</l>
<l>Des havecs claeuwen, hort soe gecrac</l>
<l>Van enegen vogel na oft bi,</l>
<l>Soe waent al dat havec si.</l>
<l>                Ghelijc ende in derre maniere</l>
<l n="20">Dat men proevet gout biden viere,</l>
<l>Also moet men inder noot</l>
<l>Proeven ware trouwe ende groet.</l>
<l><pb n="1,280"/>                 Alse di die aventure es hout,</l>
<l>So wast di ane selver ende gout.</l>
<l n="25">                Die di ter noot niet en dient,</l>
<l>Dat was der aventuren vrient.</l>
<l>                Die edel name diemen heet vrient,</l>
<l>Die wilen en was niet ontsient,</l>
<l>Die es te cope nu gheset.</l>
<l n="30">                Alst mi wel stont ende bet,</l>
<l>Waren vele die vriende hieten;</l>
<l>Maer alse mi die gelucke lieten,</l>
<l>So moestic alleene bliven,</l>
<l>Vriendeloos metten keytiven.</l>
<l n="35">                So hogher die persoen oec si,</l>
<l>So genadegher met rechte daer bi.</l>
<l>                Hi es dorper, die sinen viant</l>
<l>Slaet aldaer hi leget int sant.</l>
<l>                Eere hevet eenen snellen voet,</l>
<l n="40">Soe loept henen metter spoet.</l>
<l>                Meer messit, dat men uutslaet</l>
<l>Den gast dan menne niet ontfaet.</l>
<l>                Trouwe die staet nu ter ure</l>
<l>Ende vallet metter aventure.</l>
<l n="45">Niemen en mach nu wesen lief,</l>
<l>Hine hebbe der aventuren brief;</l>
<l>Ende soe slaet haer donreslaghe,</l>
<l>Ende vliet al, vriende ende maghe.</l>
<l>                Hets eerlike hoghe daet,</l>
<l n="50">Datmen vriende in staden staet.</l>
<l>                Gheluc es der liede ghemeene,</l>
<l>Ende hanct bi enen drade cleene,</l>
<l>Ende dat men recht nu sach staen,</l>
<l>Sachmen altehant vergaen.</l>
<l n="55">                God speelt wel indie menscelichede,</l>
<l>Ende die wile hout ghene stede.</l>
<l>                Eene maniere es vander doot,</l>
<l>Te levene in rouwen groot.</l>
<l>                Hier gaen uut Ovidius bloemen;</l>
<l n="60">Diere meer can machse noemen,</l>
<l>Maer sijn werc dat was so lanc,</l>
<l>Dat mi gaf te groot bedranc</l>
<l>Te makene al uut ende uut;</l>
<l>Maer sine bloemen al over luut</l>
<l n="65">Die so hebbic hier ghenoemt,</l>
<l>Ende niet al so hoe dat coemt.</l>
<l>Dies meer wille, doe ondersouc</l>
<l>Sine auctore; mine rouc,</l>
<l>Dat hijs meer daer in vint.</l>
<l n="70">Redene, die den leeken es blint,</l>
<l>En onderwindic mi niet vele;</l>
<l>Maer die scone bispele,</l>
<l>Diemen gerne lesen hort,</l>
<l>Ende daer een niet in wert verdort,</l>
<l n="75">Ende nuttelijc sijn in vroetscepen,</l>
<l>Daer eist goet sijn met begrepen.</l>
<l>Het es menech die niet en acht</l>
<l>Der vroetscap ende daer omme lacht,</l>
<l>Alse hise hort, ende mede spot:</l>
<l n="80">Dit es tgelike van enen sot;</l>
<l>Maer vroede lieden horen gerne</l>
<l>Vroetscap ende niet in scerne;</l>
<l>Want in vroetscap hebben si delijt,</l>
<l>In sotheit sceren ende verwijt.</l>
<l n="85">Daer omme, als dies vele es,</l>
<l>Coeptmen lichte, des sijt gewes;</l>
<l>Al waert goet, dat es waer,</l>
<l>Nochtan moet lichten daer.</l>
<l>                Dit sijn Ovidius sproken,</l>
<l n="90">Derre es goet nu ontbroken,</l>
<l>Ende spreken vort vander jeesten,</l>
<l>Die ic gerne soude vulleesten.</l>
<l>Gave mi God gratie ende zin,</l>
<l>So ware mi dit dicht te min;</l>
<l n="95">Nochtan hopic up sinen troost,</l>
<l>Dat hi mi hier af verloost.</l>
<l>Dese bouc, die hier naer sal comen,</l>
<l>Salic ons noch vorwaert noemen.</l>
<l><pb n="1,281"/> Van Tyberiuse den here,</l>
<l n="100">Hoe hi wart eenech here,</l>
<l>Sine seden ende sijn doen al</l>
<l>Ende sijn leven, groot ende smal,</l>
<l>Dat suldi vinden wel bescreven</l>
<l>Inden sevenden bouc hier neven,</l>
<l n="105">Entien sesten endic hier mede.</l>
<l>Die sevende die spreect oec gereede,</l>
<l>Die des wille wesen vroeder,</l>
<l>Ons Heren jeeste ende sire Moeder;</l>
<l>Ende oec hare miraclen mede</l>
<l n="110">Salmen vinden hier ter stede.</l>
</div>
</div>
<div type="chapter"><head type="chapter"><pb n="1,282"/> I PARTIE. VII BOEK.</head>
<div type="subchapter"><head type="subchapter">Van Tyberius ende van sinen zeden. I.</head>
<l>                Alse Augustus was verstorven,</l>
<l>Hevet tRoemsche rike verworven</l>
<l>Tyberius sijn stiefsone.</l>
<l>Int jaer ons Heren begonst die gone,</l>
<l n="5">Dat men XVI screef, dits waer,</l>
<l>Ende regneerde XXIII jaer.</l>
<l>Dese was int beghin</l>
<l>Ghevoughe een deel, ende min</l>
<l>Wildi eeren dan men hem dede,</l>
<l n="10">Alse hi quam ter hoochede.</l>
<l>Smeekers ende diene wilden prisen</l>
<l>Die scuwedi in alre wisen;</l>
<l>Hordi stille oft openbare</l>
<l>Van hem eenege cranke mare</l>
<l n="15">Oft vanden sinen, hi liet al varen,</l>
<l>Ende seide: "Elc mach wel te waren</l>
<l>Spreken al dat hem dinct goet."</l>
<l>Hovesch ende wel ghemoet</l>
<l>Was hi alse in ommekeerne,</l>
<l n="20">Omme te groetene ende lieden teerne.</l>
<l>Sinen bailliuwen screef hi te waren,</l>
<l>Die die tributen wilden verswaren,</l>
<l>Also: dat herden souden sceren</l>
<l>Hare scape ende niet verteren.</l>
<l n="25">Waersaghers dreef hi uter stede;</l>
<l>Maer daer na, alsijs daden bede,</l>
<l>So hevet hise weder ontfaen,</l>
<l>Updat si der dinc wilden afstaen.</l>
<l>                Daer naer wart hi goliaes,</l>
<l n="30">Van wiven dul ende dwaes,</l>
<l>Ende at ende dranc dach ende nacht,</l>
<l>Entie meest dranc was best geacht,</l>
<l>Ende hi gaf hem heerscapien,</l>
<l>Lant, goet ende bailgien;</l>
<l n="35">Nochtanne was hi sere vrec</l>
<l>Sijns gelds, al was hi somwile gec.</l>
<l>                Daer naer sette hi sinen zin</l>
<l>Omme roof, omme sulc ghewin,</l>
<l>Ende dede lieden jugieren omme dat,</l>
<l n="40">Omme dat si hadden groten scat,</l>
<l>Gelijc of si mesdadich waren,</l>
<l>Ende nam alt hare sonder sparen.</l>
<l>En geen dach en conste gebliven,</l>
<l>Hi en dede lieden ontliven,</l>
<l n="45">Entien lieden was verboden</l>
<l>Te claghene van haren doden.</l>
<l>Wie so wroeghen wilde, was ontfaen</l>
<l>Ende gehovet; maer, sonder waen,</l>
<l>Daer ne was ontscout gheene,</l>
<l n="50">Sine storven omme sake cleene.</l>
<l>Alsemen iemene te hove ontboet,</l>
<l>So seker was hi der doot,</l>
<l><pb n="1,283"/> Dattere genouch dronken venijn</l>
<l>Int hof vorden ogen sijn.</l>
<l n="55">Sulke gaven hem dootwonde,</l>
<l>Nochtan nammense in corter stonde,</l>
<l>Ende men leidse ende sloot</l>
<l>Indien kaerker half doot.</l>
<l>                Die doot dochtem so mare scinen,</l>
<l n="60">Dat, alse hi eenen wilde pinen,</l>
<l>Dies gheware wart te voren</l>
<l>Ende wildem selven eer versmoren,</l>
<l>Doe liet hi dese wort uutgaen:</l>
<l>"Wapene! dese es mi ontgaen."</l>
<l n="65">Eenen anderen pijndi, die hem bat</l>
<l>Dat hi hem corten wilde dat:</l>
<l>- "Neen," sprac hi: "dats onverdient;</l>
<l>Noch en bestu niet so mijn vrient!"</l>
</div>
<div type="subchapter"><head type="subchapter">Van sinen manieren. II.</head>
<l>                Een man waest sterc sere inden strijt,</l>
<l>Over die scouderen entie borst wijt;</l>
<l>Anders toten voeten neder</l>
<l>Wel ghemaect, vort ende weder.</l>
<l n="5">Metter luchter hant gerader</l>
<l>Dan metter rechter altegader;</l>
<l>Vingren stijf ende ogen goet mede.</l>
<l>Nachts, alst was deemsterhede,</l>
<l>Sach hi clare, dans gene ghile;</l>
<l n="10">Maer dat was eene corte wile,</l>
<l>Alse hi van enen slape ontspranc;</l>
<l>Maer dan verdonkerden eer iet lanc</l>
<l>Sine ogen, dat hi niet en sach</l>
<l>In deemsterheden, daer hi lach.</l>
<l n="15">Hi ginc stijf in sinen ganc,</l>
<l>Daertoe van sinen leden stranc,</l>
<l>Ende nickende ende stille:</l>
<l>Vele swighens was sijn wille.</l>
<l>Metten vingre hi wisens plach,</l>
<l n="20">Daer al overmoet an lach.</l>
<l>Gesont was hi meest talre stont</l>
<l>Van live, ende van leden ront.</l>
<l>Omme die gode achti cleene;</l>
<l>Want hem gaf sijn waen alleene,</l>
<l n="25">Dat alle dinc alsonder wet</l>
<l>Ghesciede, alst ware gheset;</l>
<l>Nochtanne so was hi vervaert,</l>
<l>So welken tijt dat donderende waert,</l>
<l>Ende dan so drouch hi achter Rome</l>
<l n="30">Eenen hoet van lauwerbome,</l>
<l>Omme datmen seget datter en can</l>
<l>En gene blexeme gevesten an.</l>
<l>Gheleert so was hi wale</l>
<l>Indien aert diemen heet liberale;</l>
<l n="35">Maer in sijn dichten no in sijn scriven</l>
<l>Ne consti genen ende ghedriven.</l>
<l>                In sinen tiden so ghesciede</l>
<l>Een wonder onder die heidine liede</l>
<l>Tote Rome indie stede,</l>
<l n="40">Daermen omme met rechte mede</l>
<l>Alle die gode mochte begeven,</l>
<l>Alset nu hier staet bescreven.</l>
</div>
<div type="subchapter"><head type="subchapter">Vrouwen Paulinen mesfal. III.</head>
<l>                Ene edele vrouwe, hiet Pauline,</l>
<l>Scone, reine, getrouwe, fine</l>
<l>Haren man, die was geminnet</l>
<l>Van eenen here, dien soe kinnet</l>
<l n="5">Moghende, edel ende rike;</l>
<l>Maer hine constse sekerlike</l>
<l>In manieren en gene geboghen,</l>
<l>Hoe nauwe dat hire omme dede pogen,</l>
<l>Noch bi mieden no bider bede.</l>
<l n="10">Doe peinsdi eene behendichede,</l>
<l>Die riddere die Mundus hiet:</l>
<l>Hi belovede, gaf ende behiet</l>
<l><pb n="1,284"/> Den papen die Ysis temple wachten</l>
<l>Der godinnen, dat si achten</l>
<l n="15">Souden omme alsulke saken,</l>
<l>Dat hi der vrouwen mochte genaken;</l>
<l>Ende si visierden dat Anubis,</l>
<l>Een god, hadde gewagen dus,</l>
<l>Dat soe tote dien temple quame,</l>
<l n="20">Ende soe sinen wille vername;</l>
<l>Want met haerre suverhede</l>
<l>Wildi sine heimelichede</l>
<l>Hebben up ene stille nacht.</l>
<l>Dus hebbent die papen vortbracht,</l>
<l n="25">Ende soe was dies sere vro,</l>
<l>Ende seit haren man also,</l>
<l>Datse Anubis begerde,</l>
<l>Die god, ende soe node werde</l>
<l>Sinen wille also in desen,</l>
<l n="30">Soene wille onderhorich wesen.</l>
<l>Dus es soe bi haers mans wille</l>
<l>Gegaen inden tempele stille,</l>
<l>Aldaer Ysis in was godinne,</l>
<l>Ende niemene dan soe en blever inne,</l>
<l n="35">Omme die heilecheit tontfane.</l>
<l>Soe reedde hare om te biddene te gane,</l>
<l>Ende peinsde ende nam dies ghoem,</l>
<l>Ende waent dat in haren droem</l>
<l>Anubis haer god sal comen.</l>
<l n="40">Die nacht heeft sinen ganc genomen</l>
<l>Also verre dat soe sliep.</l>
<l>Mundus die here, diet al beliep,</l>
<l>Dede maken alsulke gedane</l>
<l>Ende sulc abijt, alse dbeelde hadde ane,</l>
<l n="45">Dat in Anubis eere daer stont.</l>
<l>Hi cussese eerst an haren mont,</l>
<l>Ende dat wijf die wart in wake.</l>
<l>Doe seidi in siere sprake,</l>
<l>Dat hi Anubis ware die god.</l>
<l n="50">Twijf gelovets, soe was sot,</l>
<l>Ende seide, dat soe salich ware,</l>
<l>Dat hi wilde comen te hare.</l>
<l>                Alse hi sinen wille bat,</l>
<l>Soe en ontseide niet al dat;</l>
<l n="55">Maer soe vragede: "Mach een god dan</l>
<l>Sijn met vrouwen alse een man?"</l>
<l>- "Wat seghestu?" seiti: "bestu sod?</l>
<l>Jupiter, doverste god,</l>
<l>En was hi niet met Alchmenen?</l>
<l n="60">Ende der gode menech eenen</l>
<l>Mogestu weten ende connen,</l>
<l>Die sijn van vrouwen gewonnen.</l>
<l>Du salt met eenen god oec wesen,</l>
<l>Ende eenen god oec winnen an desen."</l>
<l n="65">Twijf dede al dat hi hare bat,</l>
<l>Ende keerde tharen man na dat,</l>
<l>Die hem vroylike gheliet,</l>
<l>Dat sinen wive dus es geschiet.</l>
<l>                Nu coemt hare Mundus te gemoete,</l>
<l n="70">Ende bespottedse in sine groete,</l>
<l>Ende seide: "Paulina! Anubis,</l>
<l>Die grote god die dijn vrient is,</l>
<l>Riep mi te sinen dienste mede,</l>
<l>Aldaer ic minen wille dede."</l>
<l n="75">Alse twijf verstont die waerheit des,</l>
<l>Dat soe aldus daer gehoent es,</l>
<l>Hevet soet gheseit haren man,</l>
<l>Diet vort brochte Tyberiuse dan,</l>
<l>Dien sere vernoyede der onnere</l>
<l n="80">Van sulker vrouwen, van sulken here,</l>
<l>Ende dede Ysis papen vaen,</l>
<l>Die der scalcheit lijeden saen,</l>
<l>Ende deedse alle ontliven daer.</l>
<l>Die godinne dedi daer naer</l>
<l n="85">Werpen indie Tybre saen,</l>
<l>Ende haren tempel in sticken slaen.</l>
<l>Mundus die behilt sijn leven,</l>
<l>Maer hi was des lants verdreven;</l>
<l>Wantene minne daertoe dwanc,</l>
<l n="90">Bidi waest dat hi ontspranc.</l>
<l>                Scamen mochten si hem sere,</l>
<l>Die sulken god hilden over here,</l>
<l><pb n="1,285"/> Die hem hare wijf dus scent.</l>
<l>Dus es dese boerde ghehent.</l>
<l n="95">Egissipus, die heileghe man,</l>
<l>Brinct ons dit vor waerheit an.</l>
</div>
<div type="subchapter"><head type="subchapter">Wat in Tyberius tiden gevel. IIII.</head>
<l>                In Tyberius eerste jaer</l>
<l>Regneerde Herodes, dats waer,</l>
<l>Archelaus broeder, in Galylee,</l>
<l>XXXII jaer ende nemmee,</l>
<l n="5">Naer dat Archelaus was</l>
<l>Gebannen, alsemen eersten las.</l>
<l>                In Tyberius derde jaer</l>
<l>Staerf Ovidius, dats waer,</l>
<l>Bi Tomus inder Geten lant,</l>
<l n="10">Van Rome gebannen alse viant.</l>
<l>Omtrent LX jaer was hi out,</l>
<l>Also alse die cornike inhout.</l>
<l>                Int dertiende jaer dat hi was</l>
<l>Keyser, so ghesciede das,</l>
<l n="15">Dat met eere erdbeve vel</l>
<l>Meneghe stede ghevest wel.</l>
<l>                Dese Tyberius sendde mede</l>
<l>Tote Jherusalem in de stede</l>
<l>Prokerere Valerius.</l>
<l n="20">Van hem seghet Josephus,</l>
<l>Dat hi bejach in alre wise</l>
<l>Hilt over eene dinc van prise.</l>
<l>Dese vercochte harentare</l>
<l>Dat paepscap doen al openbare,</l>
<l n="25">Dat te voren indie Juedsce wet</l>
<l>Den rechten hoire toe was geset,</l>
<l>Also alsi van Aaron quamen.</l>
<l>X jaer was hijt te samen</l>
<l>Bailliu in Jherusalem.</l>
<l n="30">                Doe quam Pylatus na hem,</l>
<l>Van Tyberius ghesent.</l>
<l>In sinen tiden, so eist bekent</l>
<l>Dat Herodes, in des keysers ere</l>
<l>Tyberius, maecte ende veste sere</l>
<l n="35">Dat al noch heet Tyberien.</l>
<l>                Desen Tyberius horic lien,</l>
<l>Dat hi te dien tiden ontboot</l>
<l>Menegen coninc ende heren groot,</l>
<l>Dat si tote Rome quamen,</l>
<l n="40">Die hi ontervede alle te samen,</l>
<l>Ende nemmermeer en keerden weder</l>
<l>Ende nam die lande vort ende weder.</l>
<l>                Pylatus, lesen wi vorwaer,</l>
<l>Was den Jueden fel ende swaer.</l>
</div>
<div type="subchapter"><head type="subchapter">Van Jhans Baptisten dopene. V.</head>
<l>                Ten XVden jare dat Tyberius</l>
<l>In Rome regneerde aldus,</l>
<l>So was Jan Baptiste de goede</l>
<l>In die wostine int aermoede,</l>
<l n="5">Ende predecte doepsel ende doepte mede,</l>
<l>Ende hiet den volke dat elc dede</l>
<l>Penetentie van sinen sonden;</l>
<l>Want het soude in corten stonden</l>
<l>Die ghene comen ende wel houde,</l>
<l n="10">Die de sonden vergeven soude.</l>
<l>Ene hare hadde Jan</l>
<l>Van kemels hare, die drouch hi an,</l>
<l>Een gordel van pelsen gesneden.</l>
<l>Die spise van siere menscelicheden</l>
<l n="15">Dat was sprinkele enegertiere,</l>
<l>Diemen eet in wilder maniere,</l>
<l>Ende wilt honech at hi mede.</l>
<l>                Doe quam daer ter selver stede</l>
<l>Jhesus Cristus, omme tontfane</l>
<l n="20">Van hem doepsel indie Jordane.</l>
<l>Daer behort toe menege dinc,</l>
<l>Twi die Gods Sone doepsel ontfinc,</l>
<l><pb n="1,286"/> Daer so menege redene dus af seget:</l>
<l>                Eerst, want hi wille dat men pleget</l>
<l n="25">Oetmoedicheit, omme dese dinc</l>
<l>Waest dat die Here ontfinc</l>
<l>Doepsel alse van sinen knecht.</l>
<l>                Ander redene wasere echt,</l>
<l>Dat was, om dat hi niet en woude,</l>
<l n="30">Dat hem iemene daer af ontscoude,</l>
<l>Sindent hi hem dopen liet,</l>
<l>Die dies noot en hadde niet.</l>
<l>                Derdewaerf, omme dat hi mede</l>
<l>Den watre gaf die mogenthede,</l>
<l n="35">Waer bi dat sine macht soude ontfaen,</l>
<l>Ende alle sonden daer bi afdwaen.</l>
<l>                Ende doe was hi out XXX jaer,</l>
<l>Ende also vele meer, dats waer,</l>
<l>Alse van Kerstdaghe tote XIIIdach,</l>
<l n="40">Daer sijn doepsel up gelach.</l>
<l>Aldus willen somege heren,</l>
<l>Die ons die waerheit leeren.</l>
<l>                Daer baerde hare die Drievoudichede,</l>
<l>Diet seide aldaer ter stede:</l>
<l n="45">"Dits mijn uutvercorne Sone!"</l>
<l>Selve was hi daer die ghone</l>
<l>Indie menscelike gedane,</l>
<l>Daer toe die Heilege Geest vort ane</l>
<l>Quam in eere duven gelike</l>
<l n="50">Upten Gods Sone van hemelrike.</l>
</div>
<div type="subchapter"><head type="subchapter">Hoe onse Here in die wostine ginc. VI.</head>
<l>                Naden doepsele, wi lesent dus,</l>
<l>Ginc in die wostine Jhesus</l>
<l>(Ende dat was een wildert doe</l>
<l>Tusscen Jherusalem ende Jerico),</l>
<l n="5">Om dat hi gehingen woude,</l>
<l>Dattene die duvel proeven soude.</l>
<l>Dus wildi hem coren laten,</l>
<l>Ons te vordeele ente baten;</l>
<l>Niet dat noint meer oft min</l>
<l n="10">Coringe quam in sinen zin,</l>
<l>Dan die duvel van buten sprac,</l>
<l>Dat sinen zin niet an en stac.</l>
<l>                Sonder coringe, wet nochtan,</l>
<l>Sone levet gheen heilech man;</l>
<l n="15">Want Gregorius spreect dit wort:</l>
<l>"Die duvel," seit hi, "die en cort</l>
<l>Den ghenen niet, dit wiltmen weten,</l>
<l>Dien hi vrilijc hevet beseten."</l>
<l>                Die duvel peinsde in sire laghe:</l>
<l n="20">"Dese, die vasten mach XL daghe</l>
<l>Sonder spise, mach dit wesen</l>
<l>Die Gods Sone?" Maer in desen</l>
<l>Twifeldi te min oec des,</l>
<l>Want hi wel wiste, dat Moyses</l>
<l n="25">Ende Helyas vasten mede</l>
<l>XL daghe elc nadie waerhede.</l>
<l>Maer alse hi vernam die dinc,</l>
<l>Dattem hongher aneghinc,</l>
<l>Ginc hi proeven ende mecken,</l>
<l n="30">Oft hine in sonden mochte trecken,</l>
<l>Ende omme te wetene openbare,</l>
<l>Dat hi die Gods Sone ware,</l>
<l>Die hi wel wiste dat comen soude,</l>
<l>Maer hine wiste niet so houde;</l>
<l n="35">Want hi waende, sonder saghe,</l>
<l>Sine coemst te doemesdaghe.</l>
<l>Hi proevedene in drien saken:</l>
<l>                Teerst, oft hine guls mochte maken;</l>
<l>Teersten, dat hi den steen gebode,</l>
<l n="40">Dat hi hem verkere in brode.</l>
<l>                Anderwaerf in vrecheden,</l>
<l>Daer hine teere hoger steden</l>
<l>Up eenen berch drouch, ende togede</l>
<l>Hem die rijcheit, ende pogede</l>
<l n="45">Bider gierecheiden strec,</l>
<l>Oft hine mochte maken vrec.</l>
<l>                Derdewaerf in hoverden,</l>
<l>Daer hine drouch siere verden</l>
<l>Uptie penne vanden temple,</l>
<l n="50"><pb n="1,287"/> Oft hi hem, nader fierheit exempele,</l>
<l>Openbaren wilde int gone,</l>
<l>Dat hi ware die Gods Sone.</l>
</div>
<div type="subchapter"><head type="subchapter">Hoe Baptiste onsen Here wijsde. VII.</head>
<l>                Alse hi dus ghecuert hadde Gode,</l>
<l>Stac hine woch met sinen gebode,</l>
<l>Ende dingle quamen ende dienden hem daer.</l>
<l>Jan Baptiste stont daer naer,</l>
<l n="5">Ende hadde jongren daer hem tween</l>
<l>(Sente Andries was die een),</l>
<l>Ende hi sach waer Jhesus quam,</l>
<l>Ende seide: "Dit es de Gods Lam."</l>
<l>Die jongers die volgeden hem mede,</l>
<l n="10">Ende besaghen Jhesus stede,</l>
<l>Waer dat hi te woenne plach.</l>
<l>Andries sach oec updien dach</l>
<l>Symoene, die sijnt Pieter hiet,</l>
<l>Sinen broeder. Als hine siet,</l>
<l n="15">Seget hi: "Wi hebben Kerst vonden."</l>
<l>Voer Jhesus leedde hine tien stonden,</l>
<l>Die doe seide, dat hi woude</l>
<l>Dat Symoen Pieter heeten soude.</l>
<l>Ten anderen daghe Jhesus vant</l>
<l n="20">Phillippe, ende seidem altehant:</l>
<l>"Volch mi!" ende hi deet also wel.</l>
<l>Doe vant Phillip Nathanael,</l>
<l>Ende brochtene te Jhesus vort.</l>
<l>Doe seide onse Here dese wort:</l>
<l n="25">"Siet hier eenen Ysraelite</l>
<l>Waerlijc alre loosheit quite."</l>
<l>Nochtan wilde God niet van desen,</l>
<l>Dat hi soude apostel wesen,</l>
<l>Want hi was uut wel geleert,</l>
<l n="30">Maer die simpele heefti geheert;</l>
<l>Want hi met eenvoudegen diede</l>
<l>Wilde verwinnen die wise liede.</l>
</div>
<div type="subchapter"><head type="subchapter">Hoe God maecte van watre wijn. VIII.</head>
<l>                Jhesus was gevoert hier na</l>
<l>In een dorpkijn, heet Chana,</l>
<l>Ende es oec in Galylee,</l>
<l>Hi ende sijn moeder ende daer toe mee</l>
<l n="5">Sine jongers, teere brulucht,</l>
<l>Nadie lants zede entie tucht.</l>
<l>Daer maecte God van watre wijn,</l>
<l>Daert anesagen die jongers sijn.</l>
<l>Het willen wanen wel si some,</l>
<l n="10">Dat dese selve brudecome</l>
<l>Jhehan was Ewangeliste,</l>
<l>Dien Jhesus daer, diet al vorwiste,</l>
<l>Alse hi huwelijc doen woude,</l>
<l>Hiet dat hi hem volgen soude.</l>
<l n="15">                Hier naer dede onse Here mee</l>
<l>Up dat mere van Galylee,</l>
<l>Dat een lac es, een staende mere,</l>
<l>Soete te drinkene dies heeft gere.</l>
<l>                Pietre, Andriese sach hi ghinder,</l>
<l n="20">Jacobpe ende Janne, Zebedeus kinder,</l>
<l>Ende riepse vander visscerien,</l>
<l>Om dat si leerden bi hem castien,</l>
<l>Ende over vissche lieden vaen,</l>
<l>Die den duvel wilden ontgaen.</l>
<l n="25">Dien dedi met sinen worde</l>
<l>Haerre beeder scepe, van borde te borde,</l>
<l>Vul vissce vaen; si volgeden naer,</l>
<l>Doch keerden si thuus weder daer.</l>
<l>                Daer na quamen si in Nazaret,</l>
<l n="30">Daer Jhesus was teere lesse geset,</l>
<l>Ende las eene prophetie,</l>
<l>Die van hem vorsprac Ysaye.</l>
<l>Daer seidi al openbare,</l>
<l>Dat hi dat selve ware,</l>
<l n="35">Daer die prophetie af sprake.</l>
<l>Hem allen wonderde der sake.</l>
<l><pb n="1,288"/>                 Upten paschen es hi saen</l>
<l>In Jherusalem gegaen,</l>
<l>Ende stac uten monster onsochte</l>
<l n="40">Die daer cochte ende vercochte.</l>
<l>Aldaer so quam hem die mare,</l>
<l>Dat Johan gevangen ware.</l>
<l>Doe liet hi Judea saen,</l>
<l>Ende es in Galylee gegaen.</l>
</div>
<div type="subchapter"><head type="subchapter">Hoe Baptiste was gevaen. IX.</head>
<l>                Herodes, coninc van Galylee,</l>
<l>Vinc Baptisten om els nemmee,</l>
<l>Dan hi hem in alre wijs</l>
<l>Dat lachterde over mesprijs,</l>
<l n="5">Dat hi sinen broeder met gewelt</l>
<l>Sijn wijf nam ende hem onthelt,</l>
<l>Die Phillip bi namen hiet.</l>
<l>Herodias, die dit versiet,</l>
<l>Herodes wijf, omme dese dinc</l>
<l n="10">Dede dat men Janne vinc,</l>
<l>Ende dedene in eenen kaerker leggen.</l>
<l>                Jhesus, die dit horde seggen,</l>
<l>Es te Cafernaum comen,</l>
<l>Ende hevet tpredeken an hem genomen.</l>
<l n="15">Openbaerlike sprac hi tien stonden:</l>
<l>"Doet penetencie van uwen zonden,</l>
<l>Hemelrike sal u naken."</l>
<l>Dus ginc hi sermoene maken</l>
<l>Duer Galylee, ende waerheit togen</l>
<l n="20">Inder Jueden synagoghen,</l>
<l>Ende genas scone ende wale</l>
<l>Alle siecheit, alle quale</l>
<l>Onder tfolc van sire paertien.</l>
<l>Sijn name ginc al dore Surien,</l>
<l n="25">Ende hem volgeden vele liede:</l>
<l>                Sulc omme dwonder datter gesciede,</l>
<l>Dat sijt wilden anescouwen;</l>
<l>                Sulke volgeden hem met trouwen,</l>
<l>Omme dat si leeren wouden,</l>
<l n="30">Hoe dat si hem behouden souden;</l>
<l>                Selke omme evel dat hem wach,</l>
<l>Want hise alle te genesene plach;</l>
<l>                Sulke volgeden hem ende sochten,</l>
<l>Of sine iet begripen mochten;</l>
<l n="35">                Sulc omme datse honger dwanc,</l>
<l>Alse ghi sult horen eer iet lanc,</l>
<l>Dat hi voedde V<hi rend='sup'>M</hi> man</l>
<l>Met lettel broots. Dus gingen si an,</l>
<l>Ende alse onse Here dit versach,</l>
<l n="40">Dattem tfolc dus anelach,</l>
<l>Es hi up eenen berch gheseten,</l>
<l>Ende riep tote hem, alse wijt weten,</l>
<l>XII, die hi Apostelen hiet.</l>
<l>                Dit sijnse nu, en vergeetse niet:</l>
<l n="45">Pieter, Andries, Jacob de meeste,</l>
<l>Jhan, Phillips, Matheus, die feeste</l>
<l>Onsen Here maecte ende tetene gaf,</l>
<l>Doe hi stont der toelnen af;</l>
<l>Jacob die mindere, Bartholomeus,</l>
<l n="50">Symoen ende Judas Thadeus,</l>
<l>Thomas, die lange in twifle was,</l>
<l>Entie verradere Judas.</l>
<l>Dese hevet hi Apostel genoemt.</l>
<l>                Hem entien volke datter coemt</l>
<l n="55">Maecti een sermoen daer ter steden,</l>
<l>Ende leerdem VIII salicheden,</l>
<l>Dats VIII pointe, dat hise houde,</l>
<l>Wie so heilech wesen woude.</l>
<l>                Daer naer so leerdi hem mede,</l>
<l n="60">Hoe si doen souden haer ghebede,</l>
<l>Ende leerdem Pater Noster daer,</l>
<l>Dat cort es ende in worden niet swaer.</l>
<l>Dies maket cort onse Here,</l>
<l>Dattem niemen ontsculdege der lere.</l>
<l n="65">Daer in so sijn VII ghebeden:</l>
<l>Al dat ons ter zalicheden,</l>
<l>Ter zielen bedaerf enten levene,</l>
<l>Dat hebben in dese sevene.</l>
</div>
<div type="subchapter"><head type="subchapter">Hoe God dapostelen predeken sendde. X.</head>
<l>                   Alse dit sermoen was gehent,</l>
<l><pb n="1,289"/> Heeft God sine apostelen gesent</l>
<l>Predeken, ende gaf hem in desen,</l>
<l>Dat si evel mochten genesen;</l>
<l n="5">Want die miraclen maecten dwort</l>
<l>Ghelovelic, dat men daer hort.</l>
<l>Hi wijsdem waer si souden gaen,</l>
<l>Wat scuwen ende wat anevaen,</l>
<l>Ende wat ontsien ende wat niet ontsien.</l>
<l n="10">Vandien berghe gingen si mettien,</l>
<l>Ende ghenas daer eenen lasersen man,</l>
<l>Sonder die hant te doene daer an.</l>
<l>                In Cafernaum ginc hi nadas,</l>
<l>Daer hi eenen knecht ghenas,</l>
<l n="15">Die diende eenen centurioen.</l>
<l>                Pieter, die oec hiet Symoen,</l>
<l>Hadde eene swegher, die hi oec mede</l>
<l>Aldaer ghenas van dien rede.</l>
<l>                Daer naer quam hi teere port,</l>
<l n="20">Diemen Naym noemen hort.</l>
<l>Vordie porte vander stede</l>
<l>Verwecti eenen doden mede,</l>
<l>Ende was eere weduwen sone.</l>
<l>                Doe voer hi over na dat ghone</l>
<l n="25">Over dat mere van Galylee.</l>
<l>Doe verstormde die wint die zee,</l>
<l>Ende hi gheboot hem sinen wille;</l>
<l>Doe laghen si beede gader stille,</l>
<l>Die zee entie wint te hant,</l>
<l n="30">Want hise mettien worde bant.</l>
<l>                Alse hi quam an dander lant,</l>
<l>Twee man dat hi ghinder vant,</l>
<l>Die met duvelen waren beseten.</l>
<l>Hi dede hem der liede vergeten,</l>
<l n="35">So dat si Gode baden,</l>
<l>Dat si den zwinen moesten scaden.</l>
<l>Hi gaefs hem orlof in sijn wort;</l>
<l>Daer hebben siere II<hi rend='sup'>M</hi> versmort.</l>
<l>Doe vloen die herden indie stat,</l>
<l n="40">Ende seiden haren heren dat.</l>
<l>                In Cafernaum keerdi weder.</l>
<l>Doe lietmen eenen juchtegen neder</l>
<l>Dordie latten voer sine voete;</l>
<l>Dien gaf hi sijns evels boete,</l>
<l n="45">Ende verliet hem sine sonden.</l>
<l>                Doe leet hi ten selven stonden</l>
<l>Dor Samarien dat lant.</l>
<l>Upten put quam hi te hant</l>
<l>Bi Sychem, die Jacobs heet.</l>
<l n="50">Daer sat Jhesus ende ontbeet;</l>
<l>Hi was moede, ende oec mede</l>
<l>Waren die jongers in die stede</l>
<l>Omme eten. Daer quam hem ane</l>
<l>Een wijf, eene Samaritane;</l>
<l n="55">Die bekeerdi ende overmids hare</l>
<l>Volcs eene grote scare.</l>
<l>                In Galylee quam hi na tgone,</l>
<l>Daer hi eens mogens regulus sone,</l>
<l>Daer hi selve niet en was,</l>
<l n="60">Met sinen worden saen genas.</l>
<l>Ende alse hi met Mattheus at,</l>
<l>Seidi aldaer ter stat,</l>
<l>Dat hi comen ware te waren,</l>
<l>Om te bekeerne die sondaren.</l>
<l n="65">                Oec verwecte hi vander doot</l>
<l>Jairus dochter, eens heren groot,</l>
<l>Ende vanden bloetevele een wijf,</l>
<l>Eer hi gaf der andere tlijf.</l>
<l>                Tween blenden gaf hi dat sien,</l>
<l n="70">Ende eenen anderen oec nadien,</l>
<l>Die blent, doof was ende niet sprac,</l>
<l>Hevet hi genesen sijn ongemac.</l>
<l>Daer na, alst somech meester set,</l>
<l><pb n="1,290"/> So quam hi in Nazareth</l>
<l n="75">In Symoens huus, die lasers hiet;</l>
<l>Daer quam Magdalene, ende hi verliet</l>
<l>Hare al hare sonden swaer:</l>
<l>Dies soe volgede soe hem naer.</l>
</div>
<div type="subchapter"><head type="subchapter">Hoe God vander roedsen was gesteken. XI.</head>
<l>                Jan Baptiste lach ghevaen,</l>
<l>Ende hevet inde karker verstaen</l>
<l>Twonder dat Jhesus Cristus dede.</l>
<l>Sine jongers, die twifelhede</l>
<l n="5">Hadden, oft dat Cristus ware,</l>
<l>Hevet hi an hem gesent aldare,</l>
<l>Die brochten dattem was geladen.</l>
<l>Jhesus antworde met staden,</l>
<l>Ende verteldem tiere stede</l>
<l n="10">Die miraclen die hi dede;</l>
<l>Ende alse die jongren woch gaen,</l>
<l>Prijsde God Janne saen,</l>
<l>Ende seide, dat geboren van wive</l>
<l>En geen meerre ware van live.</l>
<l n="15">                Hier naer heeft geset onse Here</l>
<l>LXXII jongers, omme mere</l>
<l>Te predeken in sire namen,</l>
<l>Ende sendese emmer II ende II tsamen;</l>
<l>Die quamen blide weder ende vro,</l>
<l n="20">Dat hem ghevallen was also,</l>
<l>Datse in die name Jhesus</l>
<l>Die duvele ontsaghen aldus.</l>
<l>Up eenen Saterdach daer naer</l>
<l>Ginc onse Here ende mettem daer</l>
<l n="25">Die jongers, ende mettien si leden</l>
<l>Dor een coren daer ter steden,</l>
<l>Ende hem hongerde, ende si namen</l>
<l>Van den cornehare te samen,</l>
<l>Ende wrevent ende atent daer.</l>
<l n="30">Die Phariseene quamen daer naer,</l>
<l>Ende seiden dat si in diere maniere</l>
<l>Braken des Saterdages viere.</l>
<l>Onse Here ontsculdegedse bider noot,</l>
<l>Ende proevet bi Davite al bloot,</l>
<l n="35">Die broot at ende selve nam,</l>
<l>Alset hem ter noot so quam,</l>
<l>Dat niemene at int ghemeene,</l>
<l>Sonder die papen alleene.</l>
<l>Up eenen anderen Saterdach,</l>
<l n="40">Daert menech Juede anesach,</l>
<l>Was hi indie synagoghe,</l>
<l>Daerne wachte menech oghe;</l>
<l>Daer ghenas hi altehant</l>
<l>Eenen met eere manker hant.</l>
<l n="45">Hi brake die viere, seiden die dwase,</l>
<l>Dat hi tSaterdages ghenase.</l>
<l>                Daer na quam hi in sijn lant,</l>
<l>Ende castiede daer te hant.</l>
<l>Hem wondert ende haddent ommare,</l>
<l n="50">Wanen sulke sake ware</l>
<l>Een smeets sone nu ghesciet;</l>
<l>Want Joseph, die sijn vader hiet,</l>
<l>Was een smet van houtinen werke,</l>
<l>Ende luut alleene onder die clerke</l>
<l n="55">Temmerman ende smet also wale:</l>
<l>Dies seghet ment smede in Dietscher tale.</l>
<l>Omme dus ongelovege wort</l>
<l>Dede hi lettel indie port</l>
<l>Miraclen, ende seide mede,</l>
<l n="60">Datmen en ghene werdichede</l>
<l>Den propheete doet in sijn lant.</l>
<l>Hier omme bolghen si te hant,</l>
<l>Ende hebbene uter stat verstoten,</l>
<l>Ende leeddene up enen berch duergroten,</l>
<l n="65"><pb n="1,291"/> Daer eene steile roedse was,</l>
<l>Om af te werpene; maer das</l>
<l>Ne mochten si vulbringen niet,</l>
<l>Want hi hem so niet doen en liet:</l>
<l>Hi leet dor hem alsonder noot.</l>
<l n="70">Noch sietmen daer ter stat al bloot,</l>
<l>Van Nazareth eene mile,</l>
<l>Die stede, ende heet nu ter wile</l>
<l>Ons Heren spronc, ende noch es daer</l>
<l>Van sinen clede lijctekijn waer,</l>
<l n="75">Also alse hem die roodse weec,</l>
<l>Ende alset oec sijn mantel streec,</l>
<l>Ende hoe sijn rigge stont inden steen,</l>
<l>Noch eist gesegelt al nu vor een.</l>
</div>
<div type="subchapter"><head type="subchapter">Van Jhans Baptisten doot. XII.</head>
<l>                Te dien tiden soude Herodes houden</l>
<l>Feeste, alst die costumen wouden</l>
<l>Van sire feesten; daer tumde ende spranc</l>
<l>Eene dierne vor sconinx banc,</l>
<l n="5">Die was dochter Herodias.</l>
<l>Doe swoer die coninc vor datter was,</l>
<l>Dat hi hare gheven soude,</l>
<l>So wat soe bade ende hebben woude.</l>
<l>Doe bat soe, alse die moeder riet,</l>
<l n="10">Baptisten hovet ende anders niet.</l>
<l>Daer wart hare brocht in een plateel</l>
<l>Baptisten hovet al gheel.</l>
<l>Sijn lachame was geleghet</l>
<l>In Sebasten, alst tware seghet;</l>
<l n="15">Sijn hovet sere verre van hem</l>
<l>Indie stat van Jherusalem,</l>
<l>Bi dies outs Herodes zale.</l>
<l>Men weet dies die waerheit wale,</l>
<l>Dat die quade Juliaen</l>
<l n="20">Alse hi trike hadde ontfaen</l>
<l>Van Rome, dat in sinen tiden</l>
<l>Dat heidijn volc sere beniden</l>
<l>Die miraclen die daer gescieden,</l>
<l>Ende ontgroeven met haren lieden</l>
<l n="25">Sijn gebeente met gewelde,</l>
<l>Ende spaersdent daer achter velde.</l>
<l>Doe versaemdensise echt sciere,</l>
<l>Ende verbrandendse in eenen viere,</l>
<l>Ende worpen dat pulver te winde,</l>
<l n="30">Omme datment nemmermeer en vinde;</l>
<l>Maer some moenke waerre mede,</l>
<l>Daermen dese quaetheit dede,</l>
<l>Ende lasenre vele vanden beenen.</l>
<l>Sijn hovet was vonden sint van eenen,</l>
<l n="35">Die Maercellus hiet bi namen:</l>
<l>Dats behouden al te samen.</l>
<l>                Hier seghet Jan Damasscen,</l>
<l>Dat hi ghelesen hadde vor een</l>
<l>An Josephuse, die doet verstaen,</l>
<l n="40">Hoe Jhesus Cristus was gedaen:</l>
<l>Dattem sine windbraeuwen beede</l>
<l>Versaemden in den ghesceede</l>
<l>Boven der nesen, sine ogen beede</l>
<l>Waren van scoenre gestadechede,</l>
<l n="45">Ende sijn anscijn lanc ende gherecht.</l>
<l>                Jeronimus die scrivet echt,</l>
<l>Dat die maget, der mageden kint,</l>
<l>Ghelike en vant noch en vint;</l>
<l>Van mans wille en quam hi groet no clene,</l>
<l n="50">Maer hi quam van Gode alleene,</l>
<l>Ende hadde indie ogen sijn</l>
<l>Eerande sterre seijn;</l>
<l>En hadde dat niet gewesen,</l>
<l>En ware niet comen te desen,</l>
<l n="55">Dattem dapostelen van enen upsien</l>
<l>So saen gevolget hadden indien;</l>
<l>Maer alsemen sien mach, diere up meet,</l>
<l>Hoe een steen die naelde trect,</l>
<l>Ende menne weet hoet mach gescien,</l>
<l n="60">Also was Jhesus upsien.</l>
</div>
<div type="subchapter"><head type="subchapter"><pb n="1,292"/> <hi rend="italic">Hoe God V<hi rend='sup'>M</hi> man versaedde</hi>. XIII.</head>
<l>                   Herodes horde openbare</l>
<l>Van Jhesus Kerste die niemare,</l>
<l>Ende seide: "Ic dede Janne ontliven,</l>
<l>Wie mach nu dit wonder driven?"</l>
<l n="5">Gherne haddi Jhesus ghesien;</l>
<l>Maer onse Here wildem ontflien,</l>
<l>Ende trac danen in ene wostine,</l>
<l>Daer hem na volgeden die sine,</l>
<l>Ende menech ander sonder noden,</l>
<l n="10">Ende daer hi met vijf broden</l>
<l>Ende met II visscelkine nochtan</l>
<l>Versaedde V dusent man,</l>
<l>Ende II corven sijnre upgeheven</l>
<l>Vanden crumen diere bleven.</l>
<l n="15">                Doe wilde tfolc in allen saken</l>
<l>Van hem enen coninc maken;</l>
<l>Want onder hem, als hem dochte,</l>
<l>Bi hem gebreken niet en mochte;</l>
<l>Up eenen berch ontginc hi hem allene.</l>
<l n="20">                Sine jongers ghemeene</l>
<l>Ghinghen in een scip te waren,</l>
<l>Want si tmere over souden varen;</l>
<l>Maer die wint die was hem jegen,</l>
<l>Ende worden harentare gedregen,</l>
<l n="25">Alse wint ende water geboot.</l>
<l>Jhesus sach hare pine groot</l>
<l>Ende quam nachts te hem gegaen</l>
<l>Upt water, ende si worden ondaen;</l>
<l>Want si waenden alremeest,</l>
<l n="30">Dattet hadde ghesijn een geest,</l>
<l>Ende troostese. Pieter sprac ter stat:</l>
<l>"Here! oftu selve best dat,</l>
<l>Heet mi te di comen dan."</l>
<l>- "Com!" ende alse hem twifelen began,</l>
<l n="35">Wart hi vervaert ende sanc.</l>
<l>God halp hem, dat hi niet verdranc.</l>
<l>Altehant so viel die wint,</l>
<l>Entie storm wart niet een twint.</l>
<l>                Ten anderen daghe in meniger wise</l>
<l n="40">So prijsden die liede die spise,</l>
<l>Die hi indie wostine gaf;</l>
<l>"Maer manna," seidsi, "daer wilen af</l>
<l>Onse ouderinge lange af aten,</l>
<l>Es meer te prisene utermaten."</l>
<l n="45">Doe seidem Jhesus al bloot,</l>
<l>Dat hi ware des levens broot,</l>
<l>Entie hem oec niet en ate,</l>
<l>Dat hi verlore al die bate,</l>
<l>Die ware int euwelike leven.</l>
<l n="50">Dit wort die hem saten beneven</l>
<l>Ne constent niet wel verstaen:</l>
<l>Dus sijnre vele van hem gegaen.</l>
<l>                Hier naer so battene een Pharisee</l>
<l>Met hem, ende hine wiste nemmee</l>
<l n="55">An hem te lachterne van ommaten,</l>
<l>Dan dat sine jongers aten</l>
<l>Met handen al ongedweghen.</l>
<l>Doe sprac onse Here daer jegen,</l>
<l>Dat die ziele niet besmet,</l>
<l n="60">Datmen ongedwegen et;</l>
<l>Maer quaet gepens vander herten</l>
<l>Dat doet die ziele al verswerten.</l>
<l>                Daer naer hevet hi hem geset</l>
<l>Int lant van Surs ende van Sayet</l>
<l n="65"><pb n="1,293"/> Te begane neven der zee.</l>
<l>Doe quam een wijf van Chananee,</l>
<l>Die met haerre oetmoedichede</l>
<l>Ende met nerenstelikere bede</l>
<l>Bejagede ane hem al dat,</l>
<l n="70">Dat die viant, die besat</l>
<l>Haerre dochter, hevet verdreven,</l>
<l>Ende soe vort gesont es bleven.</l>
<l>                Van danen es hi saen gegaen</l>
<l>Int lant, dat name heeft ontfaen</l>
<l n="75">Van X steden, ende dat is</l>
<l>Dlant datmen heet Decapolis.</l>
<l>Aldaer hevet hi ghenesen</l>
<l>Eenen, die lange hevet gewesen</l>
<l>Stom ende doof. Daer na van hem</l>
<l n="80">Ghinc hi in Jherusalem</l>
<l>Toter Probatica Pissine.</l>
<l>Daer ghenas hi vander pine</l>
<l>Up eenen Saterdach eenen man.</l>
<l>Doen seiden die Jueden dan,</l>
<l n="85">Dat hi tSaterdages viere brake,</l>
<l>Dat hi dade sulke sake.</l>
<l>Oec seidi ghenouch openbare,</l>
<l>Dat hi die Gods Sone ware,</l>
<l>Ende hem macht ware gegheven,</l>
<l n="90">Den doden te gevene tleven;</l>
<l>Ende oec voerseidi hem saen,</l>
<l>Dat si Antkerst souden ontfaen.</l>
<l>                Doe ghinc hi danen bider zee</l>
<l>Indie wostine van Galylee,</l>
<l n="95">Daer hi voedde teere stat</l>
<l>IIII&#x00BD;M man ende maecte sat</l>
<l>Met VII broden ende lettel visschen,</l>
<l>Sonder dattere saten ten disschen</l>
<l>Vele wijf ende vele kinder.</l>
<l n="100">Van danen so voer hi ghinder</l>
<l>In Vulgedaen, daer hi mettien</l>
<l>Eenen blenden dede sien.</l>
<l>                Doe so quam hi saen daer na</l>
<l>Bi Phillips Cesaria,</l>
<l n="105">Daer hi vragede, wie hi ware,</l>
<l>Den apostelen al openbare.</l>
<l>Voer alle dandere seide Pieter dus:</l>
<l>"Du best die Gods Sone Cristus."</l>
<l>Daer belovedi sekerlike</l>
<l n="110">Hem die slotele van hemelrike,</l>
<l>Ende daer seidi hem al bloot</l>
<l>Sine passie ende sine doot.</l>
</div>
<div type="subchapter"><head type="subchapter">Ons Heren transfiguratie. XIIII.</head>
<l>                Over VI daghe daer na dan</l>
<l>Nam hi Pietre, Jacobpe, Jan,</l>
<l>Ende leidese up Tabarie,</l>
<l>Uptie berghe alle drie,</l>
<l n="5">Ende verkeerde sine ghedane</l>
<l>Voer hem, daer sijt saghen ane.</l>
<l>In sinen sterffeliken leden</l>
<l>Die claerheit der ontstervelicheden</l>
<l>Liet hi hem daer anesien.</l>
<l n="10">Oec spraken an hem mettien</l>
<l>Moyses ende oec Helye,</l>
<l><pb n="1,294"/> Die si saghen in die paertie.</l>
<l>Ten naesten daghe hi ghenas</l>
<l>Eenen die beseten was,</l>
<l n="15">Omme dats hem die vader bat,</l>
<l>Want sine discipelen en consten dat</l>
<l>Niet ghedoen met gheere dinc.</l>
<l>                Voert te Cafernaum hi ginc.</l>
<l>Daer quamen die den Roemschen scat</l>
<l n="20">Innenden ende heeschten dat,</l>
<l>Dat hi van sinen weghe ghave</l>
<l>Dien Roemschen scat, die rechte have.</l>
<l>                Doe senddi Pietren ter zee:</l>
<l>Den eersten visch ende nemmee</l>
<l n="25">Vinc hi, ende nam uut sinen monde,</l>
<l>Alst hem te voren God orconde,</l>
<l>Daer hi vor hem ende Jhesus</l>
<l>Mede betaelde: het was aldus.</l>
<l>                Indien weghe die apostelen streden,</l>
<l n="30">Welc ware van meerre werdicheden.</l>
<l>Doe leerdem onse Here oetmoet,</l>
<l>Ende seide: "Die hem onderdoet,</l>
<l>Die sal dalre hogheste wesen."</l>
<l>Daer na seidi hem na desen</l>
<l n="35">Parabolen ende bispele,</l>
<l>Die hier toe behoerden, vele:</l>
<l>Alse vanden scape dat was verloren,</l>
<l>Ende hoe hijt haelde, diet hadde vercoren;</l>
<l>Ende vanden verlorne bisante mede,</l>
<l n="40">Die twijf sochte met nerenstelichede;</l>
<l>Ende vanden sone, die sijn goet</l>
<l>Overdede metter spoet.</l>
<l>Ende daer gaf hi Pietren den raet,</l>
<l>Dat hi sijns evens kerstijns mesdaet</l>
<l n="45">Vergave sdages, alse hem bedaerf,</l>
<l>Tote VII waerf LXX waerf;</l>
<l>Ende dat toghedi biden here,</l>
<l>Die den knecht, dies hem bat sere,</l>
<l>Vergaf eene grote scout,</l>
<l n="50">Ende doe hi daer naer met gewout</l>
<l>Sinen schuldere, die knecht,</l>
<l>Niet en verliet, nam hi hem echt</l>
<l>Al dat hi hem hadde gelaten,</l>
<l>Die here daer na, te sire ombaten.</l>
<l n="55">                Echt es hi in Judea gegaen,</l>
<l>Ende dede den Phariseen verstaen,</l>
<l>Dat niemene en sciede van sinen wive</l>
<l>Dan omme mesdaet van haren live.</l>
<l>                In Galylee es hi gegaen,</l>
<l n="60">Want die Jeuden wildene verslaen.</l>
<l>                Een gijlre was in ghenen daghen</l>
<l>Ende ginc predeken ende ghewaghen,</l>
<l>Dat hi die Gods sone ware.</l>
<l>Hem volgede eene grote scare,</l>
<l n="65">Dien hi belovede in sijn sermoen,</l>
<l>Wilden si hem sacrificie doen,</l>
<l>Dat hi voer haren ogen te waren</l>
<l>Up te hemele soude varen.</l>
<l>                Pylatus hevet dit vernomen,</l>
<l n="70">Dat si in Garisim sijn comen,</l>
<l>Ende ontsach hem sulkere voere,</l>
<l>Want die Jeuden waren in roere,</l>
<l>Ende begincse ende slouch aldare</l>
<l>Den ghijlre ende al sine scare.</l>
<l n="75">Doe voer Jhesus quam die mare,</l>
<l>Doe seidi al openbare,</l>
<l>Dat die Jeuden selken soude naken,</l>
<l><pb n="1,295"/> Sine beterden hare saken.</l>
<l>                Echt up eenen Saterdach</l>
<l n="80">Ghenas hi een wijf, die lach</l>
<l>Ghetorment vanden viant,</l>
<l>Ende ontbant hare den bant,</l>
<l>Daer soe mede XVIII jaer</l>
<l>Hadde gebonden wesen swaer.</l>
<l n="85">Doe begrepene die Jeuden echt,</l>
<l>Doch verwan hise alle int recht.</l>
</div>
<div type="subchapter"><head type="subchapter">Hoe God dat sondeghe wijf quijtte. XV.</head>
<l>                Nu naket der Jeuden feeste.</l>
<l>Sine maghe, mindste ende meeste,</l>
<l>Wilden dat hi te Jherusalem</l>
<l>Voere, ende si dan met hem</l>
<l n="5">Eere hadden indie stede,</l>
<l>Omme die miraclen die hi dede.</l>
<l>Hi en dede niet dat si rieden.</l>
<l>Die ghemeente vanden lieden</l>
<l>Seiden some van hem daer,</l>
<l n="10">Die eene loghene, die ander waer.</l>
<l>Doch quam hi ter feesten dare,</l>
<l>Maer al niet int openbare;</l>
<l>Entie Jeuden sendden saen</l>
<l>Boden diene souden vaen;</l>
<l n="15">Maer alse sine horden spreken,</l>
<l>En consten sire hem niet toe gebreken,</l>
<l>Ende keerden sonder vangen daer.</l>
<l>                Indien temple quam hi daer naer,</l>
<l>Daermen hem brachte tien stonden</l>
<l n="20">Twijf, die in sonden was vonden.</l>
<l>Daer hiet hi werpen den eersten steen</l>
<l>Die ware sonder zonde gheen,</l>
<l>Daer hise telivereerde mede.</l>
<l>                Daer leerdi vort scuwen vrechede,</l>
<l n="25">Want cort es des menscen leven;</l>
<l>Ende hevet hem bispel gegheven</l>
<l>Vanden riken vrecken ries,</l>
<l>Dien sijn coren so wel wies,</l>
<l>Ende maecte sine schure wide,</l>
<l n="30">Ende hiet sine ziele wesen blide,</l>
<l>Hi hadde noch lange te levene.</l>
<l>                Doe sprac hi mede daer benevene,</l>
<l>Dat hi ware der werelt lecht,</l>
<l>Entie Gods Sone oec gherecht,</l>
<l n="35">Ende hi ware eer Abraham was.</l>
<l>Hier omme so bolgen si hem das,</l>
<l>Ende wildene steenen omdie dinc;</l>
<l>Maer hi dectem ende ontginc.</l>
<l>                Hi ginc henen ende ghenas</l>
<l n="40">Eenen die blent geboren was;</l>
<l>Entien jongelinc, die hem vraget,</l>
<l>Hoe men tlange lijf bejaget,</l>
<l>Leerdi die rechte saken,</l>
<l>Die den mensce vulmaect maken.</l>
<l n="45">Euwelijc leven hi behiet</l>
<l>Ende hondertvout loen hem, die liet</l>
<l>Sijn wijf, sijn goet ende sine vriende,</l>
<l>Ende hem getrouwelike diende.</l>
<l>                Den vrecken seidi dat bispel,</l>
<l n="50">Dat den riken man ghevel,</l>
<l>Die Lazaruse ontseide die crumen,</l>
<l>Daer hi omme moeste in die helle tumen.</l>
<l>                Up eenen Saterdach, alse hi sat</l>
<l>In eens Phariseus huus ende at,</l>
<l n="55">Daer sine wachten, want vierdach was,</l>
<l>Eenen vul waters hi ghenas,</l>
<l>Ende proevedem dat gheorlovet ware,</l>
<l>Want weldoen nes nemmer ommare;</l>
<l><pb n="1,296"/> Want viele eene beeste in enen pit,</l>
<l n="60">Men moeste wel uuthalen dit.</l>
<l>                Daer sprac hi jegen die hoverde,</l>
<l>Alsemen eenen bidt dore werde</l>
<l>Tetene, dat hi neder zitte;</l>
<l>Want meerre eere ware hem ditte,</l>
<l n="65">Datmenne up bet hogere trake,</l>
<l>Dan menne bat nederstake;</l>
<l>Entie werscepe maken sal,</l>
<l>Bidt hi den riken, hi hevet al</l>
<l>Dats hem wert in desen live;</l>
<l n="70">Maer bidt hi aerme keytive,</l>
<l>Dat sal hem verghelden God,</l>
<l>Diet hevet al in sijn ghebot.</l>
</div>
<div type="subchapter"><head type="subchapter">Hoe Lazarus wart verwect. XVI.</head>
<l>                Teere kercwijnghen ginc</l>
<l>Onse Here naer dese dinc</l>
<l>Te Jherusalem teenen male,</l>
<l>Binnen Salomoens portale.</l>
<l n="5">Die Jeuden hebbene beringhet,</l>
<l>Ghevraget vele ende ghedinghet,</l>
<l>Omme dat hi openbare</l>
<l>Seide, dat hi Gods Sone ware.</l>
<l>Doe seidi, si mochtent merken</l>
<l n="10">Openbare an sine gewerken.</l>
<l>Oec seidi vor hem allegader,</l>
<l>Dat hi een ware metten Vader.</l>
<l>Daer togedi hem bider scrifturen,</l>
<l>Datmen in somegen uren</l>
<l n="15">Erdsche liede gode noemt,</l>
<l>Daer dat gebot Gode toe coemt.</l>
<l>Met desen twifele vander namen</l>
<l>Payedi hem allen te samen.</l>
<l>                Henen ginc hi over die Jordane;</l>
<l n="20">So datmen hem dede te verstane,</l>
<l>Dat sijn vrient Lazarus ziec lage.</l>
<l>Doe vermerrede hi twee daghe,</l>
<l>Om dat hi IIII dage ware versceden,</l>
<l>Eer hi hem daer toe wilde gereden.</l>
<l n="25">Doe quam hi in Bethania,</l>
<l>XV stadien Jherusalem na,</l>
<l>Daer Maria ende Martha hem seiden,</l>
<l>Waer si haren broeder leiden.</l>
<l>Onse Here, die de helle dwanc,</l>
<l n="30">Dat soe die ziele an haren danc</l>
<l>Ghelossen moeste, riep dit wort</l>
<l>Al wenende: "Lazarus, com vort!"</l>
<l>Daer quam hi, die bi naturen stanc,</l>
<l>Levende ghegaen sinen ganc.</l>
<l n="35">Dit was voer Paschen indie weke,</l>
<l>Ende vele volx was sekerleke</l>
<l>Te Jherusalem binnen comen</l>
<l>Omme die feeste, die wi noemen,</l>
<l>Ende vele Jeuden saghent mede,</l>
<l n="40">Daer hi Lazaruse upstaen dede;</l>
<l>Entie miracle quam vort</l>
<l>Te Jherusalem indie port.</l>
<l>Die bisscoppe entie Phariseen</l>
<l>Gingen te rade over een,</l>
<l n="45">Ende ontsaghen hem, bi hem</l>
<l>Te verliesene Jherusalem,</l>
<l>Lant ende volc ende hare wet;</l>
<l>Want alt volc hem daer toe set,</l>
<l>Alse hem te volghene naer.</l>
<l n="50">Cayfas die sprac aldaer,</l>
<l>Die bisscop was in ghenen jare,</l>
<l><pb n="1,297"/> Eene prophecie clare,</l>
<l>Dat nuttre ware dat hi storve,</l>
<l>Ende beter, dan alt volc bedorve.</l>
<l n="55">Jhesus trac bet af entie sine</l>
<l>Bi Estrem neven die wostine.</l>
<l>                Hier blivet der ewangelie scrifture,</l>
<l>Ende telle u eene aventure,</l>
<l>Die groten Karle, sonder waen,</l>
<l n="60">Sendde die paues Adriaen.</l>
</div>
<div type="subchapter"><head type="subchapter">Vanden coninc Agabarus. XVII.</head>
<l>                Het was een coninc, alsemen hort,</l>
<l>Tote Edissen indie port</l>
<l>(Viere dachvaert, wanic over waer,</l>
<l>So staet soe Anthyochen naer),</l>
<l n="5">Agabarus hiet hi, die here.</l>
<l>Die horde Jhesuse prisen sere</l>
<l>Omme die miraclen die hi dede,</l>
<l>Ende screef an Jhesus in sine bede,</l>
<l>Dat hi te hem comen woude,</l>
<l n="10">Ende hi die Jeuden laten soude,</l>
<l>Die emmer stonden naer sijn leven,</l>
<l>Ende hi sinen volke wilde gheven</l>
<l>Die gratie die hi den Jeuden onde.</l>
<l>                Jhesus screef weder hem ter stonde:</l>
<l n="15">"Begeredstu vlescelike te siene ane</l>
<l>Mijn anscijn ende mine ghedane,</l>
<l>Ic sende di, in een cleet bescreven,</l>
<l>Mine ghedane in mijn leven,</l>
<l>Daer du den brant van dinen gedochte</l>
<l n="20">Bi temperen moges ende maken sochte,</l>
<l>Ende du en twifels niet daer bi,</l>
<l>Dattet ongelovich si,</l>
<l>Dattu van mi heves vernomen.</l>
<l>Alsten ende es vulcomen</l>
<l n="25">Dat voerscreven es van mi,</l>
<l>So salic senden te di</l>
<l>Een miere jongers, die den dinen</l>
<l>Sal gheven gesonde van pinen,</l>
<l>Die u oec met waren dingen</l>
<l n="30">Sal ten gelove bringhen."</l>
<l>                Men vint oec in ene andere stede,</l>
<l>Dat Agabarus boden mede,</l>
<l>Doe si keerden mettien clede,</l>
<l>Daer Gods anscijn in stont gerede,</l>
<l n="35">Alsi thuus quamen, dat si datte</l>
<l>Staken onder eene latte,</l>
<l>Alsi waren bider zale,</l>
<l>Ende indie latte also wale</l>
<l>Mede bleef ons Heren gelike;</l>
<l n="40">Ende dat cleet was sekerlike</l>
<l>Te Rome gevoert; de latte mede</l>
<l>Bleef tote Edissen indie stede,</l>
<l>Daermen af seghet over waer,</l>
<l>Dat soe es noch heden daer.</l>
</div>
<div type="subchapter"><head type="subchapter">Hoe Jhesus Agabaruse screef. XVIII.</head>
<l>                Eusebius seget, horter na,</l>
<l>In Ecclesiastica,</l>
<l>Dat Agabarus was here</l>
<l>Over Eufrata met groter ere,</l>
<l n="5">Ende was so siec, dat hi en conde</l>
<l>Ghevinden ne ghene gesonde.</l>
<l>Doe hi Jhesumme horde nomen</l>
<l>Ende sine miraclen van somen,</l>
<l>Met eenen oetmoedegen brieve</l>
<l n="10">Bat hi dor sine heileghe lieve,</l>
<l>Dat hi sine bande ontbonde,</l>
<l><pb n="1,298"/> Want hem niemen gehelpen conde;</l>
<l>Maer Jhesus verstem dat genesen.</l>
<l>Oec dedi hem eere in desen,</l>
<l n="15">Dat hi weder screef, sonder waen,</l>
<l>Dat sijn wille soude sijn saen.</l>
<l>                Eusebius die dar des lijen,</l>
<l>Dat hi inder librarien</l>
<l>Tote Edissen vant bescreven</l>
<l n="20">In des selves Agabarus leven,</l>
<l>Ende begonste die wort aldus:</l>
<l>"Euchanien sone Agabarus</l>
<l>Jhesum den behoudere goet,</l>
<l>Die hem openbaren doet</l>
<l n="25">Omtrent Jherusalem, saluut!</l>
<l>Hets mi gheseit al over luut,</l>
<l>Hoe du sonder medicine</l>
<l>Ghenesen does van alre pine;</l>
<l>Dattu met dinen worden allene</l>
<l n="30">Den blenden sien does gemene,</l>
<l>Entie croplen recht does gaen,</l>
<l>Den lasersen claer wesen saen,</l>
<l>Ende verdrives quade gheeste,</l>
<l>Sware evele die alre meeste</l>
<l n="35">Ende lange quale geneestu saen,</l>
<l>Ende oec doestu die dode upstaen.</l>
<l>Ende alsic dit hebbe gehort,</l>
<l>Peinsic in mine herte vort,</l>
<l>Dattu God sijs hier nedercomen,</l>
<l n="40">Oft Gods Sone tonser vromen.</l>
<l>Hier omme biddic ende scrive di,</l>
<l>Dattu comen wils te mi</l>
<l>Dor dine werdichede,</l>
<l>Om te genesene mine siechede,</l>
<l n="45">Die mi langhe hout ende sware.</l>
<l>Oec hebbic vernomen mare,</l>
<l>Dat die Jeuden upti raden,</l>
<l>Hoe dat si di sullen scaden.</l>
<l>Ic hebbe eene suverlike stede,</l>
<l n="50">Al en es soe niet sere groet mede,</l>
<l>Nochtan es soe groot genouch</l>
<l>Ons tween omme onse gevouch."</l>
<l>Jhesus hevet dus weder gescreven,</l>
<l>Ende hevet den brief ghegheven</l>
<l n="55">Ananian den messagier.</l>
<l>Nu hort dat transscrifte hier:</l>
<l>"Salich bestu, Agabarus,</l>
<l>Die mi beghers te siene aldus,</l>
<l>Ende ghelove ane mi draghes,</l>
<l n="60">Ende mi noch nie en saghes.</l>
<l>Hets gescreven: die mi sien,</l>
<l>Sullen mi met gelove vlien;</l>
<l>[Ende die mi niene scouwen an,</l>
<l>Sellen an mi gheloven ende leven dan].</l>
<l n="65">Dattu screves dat ic quame</l>
<l>Tote di ende dijn evel bename,</l>
<l>Ic moet sien dat al si gehent,</l>
<l>Daer ic omme bem ghesent;</l>
<l>Ende alst al es vuldaen ten ende,</l>
<l n="70">Te hem keric die mi sende;</l>
<l>Ende alsic van hem ben ontfaen,</l>
<l>Salic eenen minen jonger saen</l>
<l>An di senden, die di al</l>
<l>Dijn evel ghenesen sal,</l>
<l n="75">Ende di enten dinen gheven</l>
<l>Daertoe teuwelike leven,</l>
<l>Ende dire stat gheven die eere,</l>
<l>Datmense verwint nemmermere."</l>
</div>
<div type="subchapter"><head type="subchapter"><pb n="1,299"/> <hi rend="italic">Hoe Aghabarus ghenas</hi>. XIX.</head>
<l>                Oec so was dit mede daer an</l>
<l>In Suriaens gescreven nochtan.</l>
<l>Alse onse Here te hemele waert</l>
<l>Was ghevaren, naer sine upvaert</l>
<l n="5">Was Thadeus daer ghesent</l>
<l>Vanden apostelen, alsement kent.</l>
<l>Alse hi daer quam indie stede,</l>
<l>Ende Agabarus sach mede</l>
<l>Die miraclen die hi wrochte,</l>
<l n="10">Quam hem daer in sijn gedochte,</l>
<l>Dat hi dat ware ende niemen el,</l>
<l>Daer Jhesus brief af sprac so wel.</l>
<l>Doe senddi omme Thadeus waert,</l>
<l>Thobien, ende sprac: "Sech metter vaert,</l>
<l n="15">Eist waer, es met di een man,</l>
<l>Die vele groter wijsheit can?</l>
<l>So sech hem dat hi come te mi."</l>
<l>- "Gherne, here!" seide hi.</l>
<l>Doe hevet hijt Thadeuse gheseit.</l>
<l n="20">- "Ic come," antwordde hi ghereit:</l>
<l>"Want ic meest omme hem bem comen."</l>
<l>Thadeus hevet den woch genomen</l>
<l>Te hem upten naesten dach,</l>
<l>Ende alsene die coninc comen sach,</l>
<l n="25">Sach hi die claerheit fijn</l>
<l>In des apostels anscijn,</l>
<l>Alse oft ware eene godlichede.</l>
<l>Doe neech hi hem aldaer ter stede,</l>
<l>Dies wonderde menegen man,</l>
<l n="30">Die dat licht niet en sach an.</l>
<l>Agabarus die sprac: "Waerlike,</l>
<l>Du best bode sekerlike</l>
<l>Jhesus Gods Soens van hier boven."</l>
<l>Thadeus sprac: "Dijn geloven,</l>
<l n="35">Dattu ane hem hads onbekent,</l>
<l>Hevet mi hier te di ghesent."</l>
<l>- "Ic ghelove also an hem,"</l>
<l>Sprac hi, "dat ic Jherusalem</l>
<l>Gherne soude ende alle die Jeuden</l>
<l n="40">Destruweren, die quade reuden,</l>
<l>Diene cruusten, haddic there,</l>
<l>Ende nontsaghic niet de were</l>
<l>Vander Roemscher moghenthede."</l>
<l>Thadeus antworde dede:</l>
<l n="45">"Onse Here Jhesus die hevet algader</l>
<l>Vuldaen dattem hiet sijn Vader,</l>
<l>Ende alse hijt al hadde vuldaen,</l>
<l>Voer hi up te hemele saen."</l>
<l>Agabarus sprac: "Ic weet wel;</l>
<l n="50">An hem ende an niemene el</l>
<l>Ghelovic ende an sinen Vader."</l>
<l>Thadeus sprac: "Ende omme dit algader</l>
<l>Leggic mijn hant in sinen name</l>
<l>Al hier nu up dine mesquame."</l>
<l n="55">Alse hi dit dede, so wart hi</l>
<l>Thant alre siecheit vri.</l>
<l>                Hi ghenas daer niet alleene</l>
<l>Den coninc, maer alle ghemeene:</l>
<l>Eenen, hiet Abdus, ende sinen sone,</l>
<l n="60">Rike ende aerme ende aldie ghone,</l>
<l>Die met evele waren beswaert,</l>
<l>Dies menech mensce wonderende waert,</l>
<l>Ende leerdem ons Heren wort.</l>
<l>Doe sprac Agabarus bet vort:</l>
<l n="65">"Bider macht Gods so doestu dit;</l>
<l>Nu doe dat di mijn herte bit,</l>
<l>Ende telle mi, diet gerne wiste,</l>
<l>Die coemst van Jhesus Criste,</l>
<l>Ende dat wonder dat hi dede,</l>
<l n="70">Daer af ic hebbe gehort oec mede."</l>
<l><pb n="1,300"/> Thadeus seide: "Doe maerghen vroe</l>
<l>Alle dine borghers versamenen so;</l>
<l>Ic sal hem allen cont maken</l>
<l>Sine coemst, ende bi wat saken</l>
<l n="75">Dat hi alleene nederquam,</l>
<l>Ende met groter menechte upclam</l>
<l>Tote sinen Vader, daer hi sit."</l>
<l>Agabarus hi dede dit,</l>
<l>Ende hiet hem allen van siere port,</l>
<l n="80">Dat si quamen horen Gods wort,</l>
<l>Ende men Thadeus gheven soude</l>
<l>Vele van selvere ende van goude.</l>
<l>Hi wederseit sere utermaten,</l>
<l>Ende seide: "Wi hebben donse gelaten;</l>
<l n="85">Sone waren wi niet harde vroet,</l>
<l>Stonden wi omme vremde goet."</l>
<l>Daer bekeret Thadeus al.</l>
<l>                Nu keric vort meer weder al</l>
<l>Ter ewangelien ystorie,</l>
<l n="90">Daer ic af sciet omme memorie</l>
<l>Te doene van desen dinghen,</l>
<l>Die buten der ewangelien ghingen.</l>
</div>
<div type="subchapter"><head type="subchapter">Hoe God X lazerse ghenas. XX.</head>
<l>                In Tyberius XVIIIde jaer</l>
<l>Jhesus Cristus, naer dat waer</l>
<l>Die propheten hadden vorsproken,</l>
<l>Wildi die felle doot bestoken.</l>
<l n="5">In sijn XXXIIIste jaer</l>
<l>So tydi boudelike daer</l>
<l>Te Jherusalem ter stede,</l>
<l>Daer hi wilde sterven mede.</l>
<l>Daer hi henen ginc daerwaert saen,</l>
<l n="10">Quam hi teenen castele gegaen,</l>
<l>Daer hem te ghemoete dan</l>
<l>Quamen X laserse man,</l>
<l>Die ghesonde wilden ontfaen.</l>
<l>Dien hiet hi ten papen gaen,</l>
<l n="15">Ende alsi daerwaert souden tiden,</l>
<l>Ghenasen si in dien woch tien tiden.</l>
<l>Deen vanden X es weder gegaen,</l>
<l>Ende dat was een Samaritaen,</l>
<l>Ende danctes Gode twaren.</l>
<l n="20">Dandere IX, die Jeuden waren,</l>
<l>Ne danctens clene no groet tien tiden.</l>
<l>Ons Heren woch lach in sijn liden</l>
<l>Dor tlant van Samaria.</l>
<l>Hi voerseide sine doot daer na,</l>
<l n="25">Ende dat hi soude, sonder waen,</l>
<l>Ten derden daghe van dode upstaen.</l>
<l>Nu waenden Zebedeus kinder,</l>
<l>Jacob die grote ende Jan ginder,</l>
<l>Dat hi soude cortelike</l>
<l n="30">Besitten een erdsch conincrike</l>
<l>In Jherusalem. Die twee broedere</l>
<l>Brachtent te voren haerre moeder,</l>
<l>Dat soe bade eene bede</l>
<l>Onsen Here, diet gherne dede.</l>
<l n="35">Soe bat, alse hi ten rike quame,</l>
<l>Dat hi hare II kindere name,</l>
<l>Ende sette an elke zide eenen.</l>
<l>Jhesus die verstoet haer meenen,</l>
<l>Ende leerdem oetmoet,</l>
<l n="40">Die gevet die vaert ente spoet</l>
<l>Ten hemelrike, niet werelt ere.</l>
<l><pb n="1,301"/>                 Doe naecti Jerico sere,</l>
<l>Daer maecti enen blenden siende.</l>
<l>Daer quam Zacheus die hem diende,</l>
<l n="45">Ende diene in sijn huus ontfinc;</l>
<l>Dien bekeerdi eer hi ghinc.</l>
<l>Bi dien weghe, alse wijt vinden,</l>
<l>Quam hi gaende bi tween blinden,</l>
<l>Daer deen Berthelmeus af hiet;</l>
<l n="50">Dien gaf hi tlicht eer hi wech sciet.</l>
</div>
<div type="subchapter"><head type="subchapter">Hoe God upten ezel reet. XXI.</head>
<l>                Dus es hi, hebben wi vernomen,</l>
<l>Vor Paschen in Bethania comen,</l>
<l>Daer hi verwecte Lazaruse,</l>
<l>Ende was daer in Symoens huse,</l>
<l n="5">Die lasers hadde gewesen,</l>
<l>Ende van Gode was ghenesen.</l>
<l>Vele Jeuden quamen daer mettien,</l>
<l>Niet omme dat si wilden sien</l>
<l>Jhesus onsen Here alleene,</l>
<l n="10">Maer Lazarus mede gemeene,</l>
<l>Die van dode was verwect.</l>
<l>Nu hevet dat paepscap gemect</l>
<l>Omme Lazaruse te verslane,</l>
<l>Want groot volc hilten daer ane.</l>
<l n="15">Een wersceep gaven hem de vrient,</l>
<l>Ende Martha es eene die daer dient,</l>
<l>Ende Lazarus sat mede ende at.</l>
<l>Onder tfolc, dat ghinder sat,</l>
<l>Dedi vele dinghen verstaen:</l>
<l n="20">Hoe die helle ware gedaen,</l>
<l>Entien torment entie pine.</l>
<l>Dus lesement in sente Augustine.</l>
<l>Dus hevet die helle onlanc vonden</l>
<l>Haren wroughere indien stonden.</l>
<l n="25">                Maria ontdede een rike vat,</l>
<l>Ende ghoot diere specie uut dat,</l>
<l>Ende salvede Jhesus hoeft wel soete,</l>
<l>Ende daer naer sine heilege voete,</l>
<l>Ende droghedse met haren hare.</l>
<l n="30">Dit hadde Judas onmare,</l>
<l>Datment den aermen niet en gaf,</l>
<l>Want hi ontfangre was daer af,</l>
<l>Ende hadde besiden sinen zac,</l>
<l>Aldaer hi sine diefte in stac,</l>
<l n="35">Ende so drought die kaytijf</l>
<l>Sinen kinderen ende sijn wijf.</l>
<l>                Tileke daer na upten Zondach,</l>
<l>Die voer Jhesus passie lach,</l>
<l>Trac hi in Jherusalem:</l>
<l n="40">Sine jongers waren mettem,...</l>
<l>Dedi den ezel halen.</l>
<l>Ende alsi neder souden dalen</l>
<l>Vanden berghe van Oliven,</l>
<l>Quamen kinderen, man met wiven,</l>
<l n="45">Ende worpen cledere inder straten,</l>
<l>Ende scoten palmen vele utermaten,</l>
<l>Ende riepen ende songen also wel:</l>
<l>"Osanna! coninc van Israel!"</l>
<l>Somech Phariseus hem bit:</l>
<l n="50">"Verbiet dinen jongers dit."</l>
<l>Doe seidi: "Swighen dese cleene,</l>
<l>So sullen roupen dan die steene."</l>
<l>Ende aldus ghesciede die dinc,</l>
<l>Doe Jhesus andie cruce hinc,</l>
<l n="55">Entie jongers stille moesten maken,</l>
<l>Die steene sceurden ende spraken.</l>
<l>Ende alse hi quam een deel bet vort,</l>
<l>So beweendi die goede port,</l>
<l>Alse oft hi seide: "Du wenets gereet,</l>
<l n="60">Wistu wat di te comene steet."</l>
</div>
<div type="subchapter"><head type="subchapter"><pb n="1,302"/> <hi rend="italic">Hoe God die copinghe uten tempele waerp.</hi> XXII.</head>
<l>                Mettien ginc God inden temple,</l>
<l>Omme ons te ghevene exemple,</l>
<l>Dat wi eerst int bedehuus gaen,</l>
<l>Alse wi eene dinc bestaen,</l>
<l n="5">Ende Gode upgheven onse gebede,</l>
<l>Ende dan doen onse besichede.</l>
<l>                Dander was, omme dat hi woude,</l>
<l>Dat die werelt merken soude,</l>
<l>Dat hi sijns dancs quame mede</l>
<l n="10">In also openbaerre stede,</l>
<l>Alse die tempel was; dat hi anginc</l>
<l>Die doot sonder bedwongene dinc.</l>
<l>                Tderde dat hi wilde togen</l>
<l>Den paepscepe vor die ogen,</l>
<l n="15">Dat al bider papen quaethede</l>
<l>Ghedestruweert soude sijn de stede,</l>
<l>Daer hi omme hadde gheweent.</l>
<l>Want die papen hadden hem verheent,</l>
<l>Want elc grote offrande woude,</l>
<l n="20">Datmen altoes vinden soude</l>
<l>Beesten ghenouch in dien portale;</l>
<l>Ghebrake oec iemene teenigen male</l>
<l>Ghelt te copene die beesten,</l>
<l>So vonden si diet mochten geleesten</l>
<l n="25">Penninghen sonder wouker mede</l>
<l>Ghereet daer up sekerhede,</l>
<l>Sonder wouker, maer up miede.</l>
<l>                Onse Here voer aldie liede</l>
<l>Maecte eene ghesele ghinder,</l>
<l n="30">Ende waerpt al uut, meerre ende minder,</l>
<l>Copers ende vercopers te waren,</l>
<l>Leenres ende wisselaren.</l>
<l>Men leset, dat uut sinen ogen ginc</l>
<l>Eene claerheit, eene vruchtege dinc,</l>
<l n="35">Dies die papen hem ontsaghen,</l>
<l>Ende en dorstene niet verjaghen.</l>
<l>                Jheronimus spreect teser stede:</l>
<l>Van aldien, dat Jhesus dede,</l>
<l>Dinct mi dit meest wonders waert,</l>
<l n="40">Dat een man, versmaet, onwaert,</l>
<l>So cleene gherekent in haren dingen,</l>
<l>Dat sine binnen der weken hingen,</l>
<l>Die scriben entie Phariseen,</l>
<l>Diere menech daer was over een,</l>
<l n="45">Ende haren wasdoem gherne saghen,</l>
<l>Met eere swepen mochte jaghen</l>
<l>Ende so vele volx utesteken,</l>
<l>Taflen vellen, zetelen breken,</l>
<l>Ende anders vele, ende sonder were,</l>
<l n="50">Dat een ongetellet here</l>
<l>Niet so lichte en hadde gedaen.</l>
<l>Maer men mach dat wel verstaen,</l>
<l>Datse vervaerde sijn aensichte,</l>
<l>Daer die godlicheit uut lichte.</l>
</div>
<div type="subchapter"><head type="subchapter">Wat hi predecte inden tempel. XXIII.</head>
<l>                Inden temple quamen hem gehende</l>
<l>Vele cropelen ende blende,</l>
<l>Die hi haers evels maecte claer.</l>
<l>Doe quam hem an dat paepscap daer,</l>
<l n="5">Ende seiden: "Wat tekijn doestu dan,</l>
<l>Dattu dese dinc vaes an?"</l>
<l>Hi seide: "Werp desen tempel neder,</l>
<l>Ic makene in derden daghe weder;"</l>
<l>Alse of hi seide: "Mijn lachame,</l>
<l n="10">Dien ic gaf des tempels name,</l>
<l>Die wert van u nedergetrect,</l>
<l>Ende binnen derden dage verwect."</l>
<l>Die rike heeft hi daer versien,</l>
<l>Die inden bloc worpen mettien</l>
<l n="15">Hare offrande groot ende clene.</l>
<l>Doe sach hi ene weduwe allene,</l>
<l>Aerm, diere in warp II dinge</l>
<l>Alse coperine vingerlinge;</l>
<l><pb n="1,303"/> Doe seidi: "Dese heeft meer gegeven</l>
<l n="20">Dan alle dander; want hem es bleven,</l>
<l>Daer si hem getroosten in,</l>
<l>Maer deser en bleef meer no min."</l>
<l>                Doe seidi hem een bispel na desen,</l>
<l>Hem die heilech waenden wesen,</l>
<l n="25">Hoe inden tempel waren gestaen</l>
<l>Een Phariseus ende een publicaen.</l>
<l>Die Phariseus hem verheughet</l>
<l>Siere weldaet, siere deughet;</l>
<l>Die publicaen hi bat verlaet</l>
<l n="30">Gode van siere mesdaet.</l>
<l>Die sondare, die hem bekent,</l>
<l>Bleef behouden, dander gescent.</l>
<l>                Ende alst avont was daer na,</l>
<l>Ginc hi in Bethania,</l>
<l n="35">Want niemen en was inde stat,</l>
<l>Die den aermen Jhesus bat,</l>
<l>Omme dat hi niemen smeken woude.</l>
<l>Waest dat hi herberge hebben soude</l>
<l>Ofte broot metten sinen,</l>
<l n="40">Hi moester omme in Bethania pinen.</l>
<l>                Doe quam hi ten temple, ende saen</l>
<l>Navonds es hi weder gegaen:</l>
<l>Dat was aldie pineweke</l>
<l>Si gaen, si keren sekerleke,</l>
<l n="45">Ende noch eist recht dat de kerstine</l>
<l>In die weke dogen pine.</l>
</div>
<div type="subchapter"><head type="subchapter">Van Nichodemuse ende oec ander dinghe. XXIIII.</head>
<l>                Nichodemus, die meester was</l>
<l>Vanden Jeuden, scaemdem das</l>
<l>Daghes te horne ons Heren lere;</l>
<l>Nachts sprac hi an onsen Here,</l>
<l n="5">Die hem leerde properlike</l>
<l>Den woch vanden hemelrike.</l>
<l>                Des Maendages quam God inden temple,</l>
<l>Ende gaf den volke daer exemple,</l>
<l>Ende castiede ende leerde</l>
<l n="10">Die zondaren ende bekeerde.</l>
<l>Oec waren ten Paschen comen</l>
<l>Heidine; sulke van hem somen</l>
<l>Seiden te Phillippe naer dien,</l>
<l>Dat si Jhesumme wilden sien.</l>
<l n="15">Doe nam hi Andriese daer.</l>
<l>Si seident Jhesuse ende hi daer naer</l>
<l>Voerseidem, dat die heidine houde</l>
<l>Hem te hem bekeren soude.</l>
<l>Oec seidi; "Die erdsche here</l>
<l n="20">Wert saen uutverstoten sere;"</l>
<l>Daer meendi den viant mede,</l>
<l>Dien sine doot vele scaden dede.</l>
<l>- "Ende ic," sprac hi daer beneven,</l>
<l>"Werdic vander erden verheven,</l>
<l n="25">Ic saelt ane mi trecken al;"</l>
<l>Dat meent datmenne crucen sal.</l>
<l>Navonds, alse hi dit hadde geleert,</l>
<l>Es hi in Bethania gekeert.</l>
<l>                Des Disendages quam hi echt doe.</l>
<l n="30">Dat paepscap bevragedem doe:</l>
<l>"In wies macht eist dattu does,</l>
<l>Dattu predekes ende niet geroes?"</l>
<l>                Jhesus antwordde alse in een bispel,</l>
<l>Ende seide: "Dat ghevel</l>
<l n="35">Dat een man hadde twee kinder;</l>
<l>Doe seidi ten eenen ghinder:</l>
<l>"Ganc henen," seiti, "in minen wijngart."</l>
<l>- "In does," sprac hi ende hat onwaert.</l>
<l>Daer naer berau hem dat hijt liet,</l>
<l n="40">Ende dede dattem die vader hiet.</l>
<l>Daer naer sprac hi den andren toe:</l>
<l>"Ganc henen," seiti: "Vader, ic doe;"</l>
<l>Nochtan sone dedijs niet.</l>
<l>Welc haerre dede dat die vader hiet?"</l>
<l n="45">                Daer naer so seidi hem mere,</l>
<l>Hoe dat wilen was een here:</l>
<l>Sinen wijngaert dorpers vermieden,</l>
<l>Die doot sloughen sine lieden</l>
<l>Ende sinen enegen sone tsamen,</l>
<l n="50"><pb n="1,304"/> Alsi omme die rente quamen.</l>
<l>                Doe sprac hi van des coninx feeste,</l>
<l>Daer toe quamen mindste ende meeste;</l>
<l>Entie niet en hadde sijn brudecleet,</l>
<l>Moeste daer ghedoghen tleet.</l>
<l n="55">                Die Phariseene verstonden vele,</l>
<l>Dat up hem gingen die bispele,</l>
<l>Ende proeveden nauwe ende sochten,</l>
<l>Hoe dat sine begaen mochten,</l>
<l>Ende gaven hem teersten enen prijs,</l>
<l n="60">Ende seiden: "Meester! dattu sijs</l>
<l>Warachtech, des sijn wi vroet;</l>
<l>Want dune smeecs om niemens goet.</l>
<l>Weder eist recht so niet,</l>
<l>Dat dat Jeudsche volc des pliet,</l>
<l n="65">Dien van Rome te gevene tseins?"</l>
<l>Hi, die horde haer gepeins,</l>
<l>Seide: "Eenen penninc toget mi."</l>
<l>Si dadent, ende doe seide hi:</l>
<l>"Wies es tgebeelde datter in staet,</l>
<l n="70">Entie lettre diere omme gaet?"</l>
<l>- "Des keysers," seidsi; doe seidi echt:</l>
<l>"Ghevet den keyser sijn recht,</l>
<l>Ende ghevet Gode dat sine mede."</l>
<l>Haddi gheseit daer ter stede</l>
<l n="75">Simpelike: "Gheeft uwen tseins,"</l>
<l>So was dat in haer gepeins,</l>
<l>Om dat dat Jeudsce volc dient</l>
<l>In offranden ende goet vertient,</l>
<l>Dat hi dan bi selker sake</l>
<l n="80">Swaerlike up die wetten sprake;</l>
<l>Ende haddi gheseit: "Gevet hem niet;"</l>
<l>So hadsi gheseit: "Hi verbiet</l>
<l>Den Romeinen tsine onderdaen,"</l>
<l>Ende haddene dan ghedaen vaen.</l>
<l n="85">                Daer na verwan hi die Saduceen,</l>
<l>Die wederseiden over een</l>
<l>Dat ghene verrisenesse en ware,</l>
<l>Met haren bouken al openbare,</l>
<l>Dat men verriset naer dese doot.</l>
<l n="90">                Een Phariseus, een meester groot,</l>
<l>Leerdi welc tnaeste gebot ware,</l>
<l>Ende welc sijn recht naest daer nare,</l>
<l>Biden man, die gewont also</l>
<l>Was tusscen Jherusalem ende Jerico,</l>
<l n="95">Ende dien een Samaritaen</l>
<l>Also wilde in staden staen.</l>
<l>Oec proevedi al openbare</l>
<l>Daer, dat hi Gods Sone ware,</l>
<l>Bi Davite. Ende daer naer mede</l>
<l n="100">Leerdi den volke daer ter stede,</l>
<l>Dat si die leeringhe over een</l>
<l>Hilden vanden Phariseen;</l>
<l>Maer dat si souden begeven</l>
<l>Te levene naer haer leven.</l>
<l n="105">Oec schalt hi aldaer ten stonden</l>
<l>Die Phariseus van vele zonden,</l>
<l>Van ongelove, van gierecheden,</l>
<l>Van quader leere, van ghulsecheden,</l>
<l>Van vrecheit, van overdaden,</l>
<l n="110">Van ypocrisien, van ongenaden.</l>
<l>Ende hi es uten temple gegaen,</l>
<l>Ende voerseide alsonder waen,</l>
<l>Datment al destruweren soude,</l>
<l>Ende seidem tekene menechfoude</l>
<l n="115">Van diere dinc, van diere plaghe,</l>
<l>Van siere coemst ten joncsten daghe.</l>
<l>Doe sprac hi sinen jongers ane:</l>
<l>"En wetti niet in uwen verstane,</l>
<l>Dat naer II daghe Paschen es,</l>
<l n="120">Ende des menschen sone up des</l>
<l>Verraden sal sijn ende oec vercocht,</l>
<l>Ende oec ander crucen brocht?"</l>
</div>
<div type="subchapter"><head type="subchapter">Hoe Judas Gode vercochte. XXV.</head>
<l>                Een Woensdaghe daer na so quamen</l>
<l><pb n="1,305"/> Die meesters der paepscap tsamen;</l>
<l>Want Jhesus was woch gegaen,</l>
<l>Ende hadden an hem verstaen,</l>
<l n="5">Dat hi gheseit hadde te dien:</l>
<l>"Ghine sult mi nemmermeer sien."</l>
<l>Si quamen int hof Cayphas,</l>
<l>Ende droughen over een das,</l>
<l>Dat sine emmer wilden ontliven;</l>
<l n="10">Maer hem dochte beste dat bliven</l>
<l>Tiere feesten: dats omme tgescal,</l>
<l>Dat tfolc daer maken sal.</l>
<l>                Judas hevet dit verstaen,</l>
<l>Ende es daer te hem gegaen,</l>
<l n="15">Ende boot te cope sinen coninc,</l>
<l>Rechts alse eene onwerde dinc;</l>
<l>Want dat men te cope biet,</l>
<l>Dat en schijnt also wert niet,</l>
<l>Alse datmen dinghet ende souct.</l>
<l n="20">Daer gavene die scalc vervlouct</l>
<l>Omme XXX selverine tier stede,</l>
<l>Alse elc X cleene dede.</l>
<l>Omme dat Jhesus was vercocht</l>
<l>Upten Woensdach, so eist vort brocht,</l>
<l n="25">Dat dat die rechte vastene si</l>
<l>Naden Vrijndach, die des es vri.</l>
<l>Alse tcovent was vast gemaect,</l>
<l>Souct Judas, peinst ende haect,</l>
<l>Hoe dat hine best int gevouch</l>
<l n="30">Verrade ende heimelijcst genouch.</l>
</div>
<div type="subchapter"><head type="subchapter">Vanden witten Donresdage. XXVI.</head>
<l>                Ten Donresdaghe, diemen heet wit,</l>
<l>Hiet God sinen jongren dit,</l>
<l>Dat si ginghen in die stat,</l>
<l>Ende seidem lijctekijn te dat;</l>
<l n="5">Want hem goet dochte ende hi woude,</l>
<l>Datmen hem ghereeden soude</l>
<l>Sinen Paschen, dat was dat lam,</l>
<l>Daer die Paschen ave quam;</l>
<l>Ende anders waent men vor waer dat,</l>
<l n="10">Dat onse Here gheen vleesch en at,</l>
<l>Sonder dat paschelam alleene,</l>
<l>Ende dat was oec te maten cleene.</l>
<l>                Navonts sat hi daer ende at</l>
<l>Met sinen jongers, ende wart ter stat</l>
<l n="15">Van hem ende es upgestaen,</l>
<l>Ende dwouch hem hare voete saen,</l>
<l>Ende ginc weder sitten mede.</l>
<l>Doe seidi them, dat hijt dede</l>
<l>Omme exemple, dat hi woude</l>
<l n="20">Dat elc anderen dienen soude.</l>
<l>                Doe seidi te hem met staden:</l>
<l>"Uwer een sal mi verraden."</l>
<l>Elc seide: "Bem ic dat, Here?"</l>
<l>Doen seidi een lettel mere:</l>
<l n="25">"Die sine hant in mijn vat</l>
<l>Met mi al nu maket nat,</l>
<l>Dats die mi verraden sal;"</l>
<l>Want si XII plaghen al</l>
<l>Ute eenen vate, aldaer si quamen,</l>
<l n="30">Mettem tetene te samen.</l>
<l>                Jan lach in ons Heren scoot,</l>
<l>Ende at met genouchten groot;</l>
<l>Doe tekende Pieter, dat hi vragede</l>
<l>An onsen Here, ende hi bejagede</l>
<l n="35">An onsen Here, dat hijt wiste</l>
<l>Bider soppen ende met liste.</l>
<l>- "Bem ict, Meester?" sprac Judas doe.</l>
<l>"Du seghes," antworde Jhesus daer toe.</l>
<l>Judas ginc woch ende het wert nacht.</l>
<l n="40">Onse Here wijsdem daer de cracht,</l>
<l>Sinen jongers, den lachame sine</l>
<l>Te sacreerne in brode, in wine,</l>
<l>Ende leerdem die worde mede,</l>
<l>Ende gaf hem selven daer ter stede</l>
<l n="45">Eten ende drinken dor sine goede</l>
<l>Sinen lachame met sinen bloede.</l>
<l><pb n="1,306"/> Jhesus voerseidem mettien,</l>
<l>Dat si hem alle souden ontflien;</l>
<l>Maer Pieter seide: "Dor tsterven, Here!</l>
<l n="50">Wet dat ic van u niet en kere."</l>
<l>Doe seide Jhesus: "Du sult te nacht</l>
<l>Driewaerfmijnsloochenen in desere jacht."</l>
<l>                Nu es onse Here utegegaen</l>
<l>Bi Monte Oliveete int hof saen,</l>
<l n="55">Dat Judas wel kende mede</l>
<l>Dat hi gherne was tier stede.</l>
<l>Daer bat hi driewaerf onsen Vader</l>
<l>(Omme onse bederve waest algader,</l>
<l>Ende sijn zweet wart al bloet root,</l>
<l n="60">Also hi vacht jeghen die doot;</l>
<l>Ende hi quam te sinen jongers gegaen,</l>
<l>Die sliepen, ende hi hietse upstaen.</l>
<l>- "Hi es hier bi," sprac hi met staden,</l>
<l>"Die ghene die mi sal verraden."</l>
</div>
<div type="subchapter"><head type="subchapter">Hoe onse Here wart gevaen. XXVII.</head>
<l>                Nochtoe dat hi in dese tale was,</l>
<l>Quam met siere scaren Judas,</l>
<l>Die hem die papen ende Pylate</l>
<l>Ghegheven hadden tsiere bate.</l>
<l n="5">Gewapent quamen si ende brochten lecht.</l>
<l>Een tekijn gaf hem Judas echt,</l>
<l>Dien hi custe, dat hijt ware.</l>
<l>Hi custe Jhesum daer nare.</l>
<l>Jhesus seide: "Wien soucti?"</l>
<l n="10">- "Jhesum," seidsi. Doe seide hi:</l>
<l>"Ic bemt." Dit wort stacse ter neder;</l>
<l>Nochtan so stonden si up weder,</l>
<l>Ende vinghene ende hebbene gebonden.</l>
<l>Tote Annen leedesine tien stonden,</l>
<l n="15">Die Cayfas sweer doe oec was;</l>
<l>Daer naer ten bisscop Cayfas.</l>
<l>Alle die jongers ontvloen hem daer.</l>
<l>Pieter volgedem van achter naer</l>
<l>Al tote des bisscops int hof,</l>
<l n="20">Daer hijs Gode driewaerf ginc of.</l>
<l>Alse hi den hane crayen hort,</l>
<l>Ghedochtem ons Heren wort,</l>
<l>Ende ginc uten hove tien kere,</l>
<l>Ende weende bitterlike sere.</l>
<l n="25">                Des maerghens leverdesine Pylaten,</l>
<l>Ende beloghene sere utermaten.</l>
<l>                Teersten dat dat sach Judas,</l>
<l>Berau hem alte sere das,</l>
<l>Ende seide ten papen: "Ic hebbe mesdaen."</l>
<l n="30">Die XXX (denar.) warp hi saen</l>
<l>Inden tempel. Naer dese dinc</l>
<l>Ghinc hi daer hi hem selven hinc.</l>
<l>                Pylatus vragede den Jeuden dan,</l>
<l>Wat si seiden uptien man.</l>
<l n="35">Si seiden, dat hi openbare</l>
<l>Seide, dat hi Gods Sone ware,</l>
<l>Ende hi ontriet ghemeenlike</l>
<l>Tseins te gevene den keyserike.</l>
<l>Pylatus keert, alse hi dit siet;</l>
<l n="40">Omden cheins en vraget hi niet,</l>
<l>Maer hi vragede openbare,</l>
<l>Of hi der Jeuden openbare,</l>
<l>Of hi der Jeuden coninc ware.</l>
<l>Onse Here sprac: "Mijn rike nes niet</l>
<l>Van deser werelt diemen siet."</l>
<l n="45">- "So bestu coninc dan?" sprac hi.</l>
<l>- "Du seghes dat ic coninc si,"</l>
<l>Sprac onse Here: "ic quam hare,</l>
<l>Omme te seggene dat ware."</l>
<l>- "Wats waerheit?" sprac Pylate.</l>
<l n="50">Doe ghinc hi uut siere strate</l>
<l>Ende seide ten Jeuden: "Wat so men make,</l>
<l>In vinde an desen ne ghene sake."</l>
<l>Doe seiden si: "Hi hevet met siere voere</l>
<l>Al dat volc ghemaect in roere,</l>
<l n="55">Omme ende omme, weder ende vort,</l>
<l>Van Galylee tote deser port."</l>
</div>
<div type="subchapter"><head type="subchapter">Van Herodes ende Pylaten. XXVIII.</head>
<l>                Alse Pylatus horde das,</l>
<l>Dat Jhesus van Galylee was,</l>
<l><pb n="1,307"/> Ende Herodes daer bi hem</l>
<l>Was doe in Jherusalem</l>
<l n="5">(Die selve Herodes, die sente Jan</l>
<l>Baptisten sijn hovet afwan),</l>
<l>Hevet hi hem Jhesum ghesent,</l>
<l>Omme dat hi wille dat hine kent,</l>
<l>Want hi was van sinen lande,</l>
<l n="10">Weder hi wert es eere of scande.</l>
<l>                Herodes sach dorgherne dien,</l>
<l>Want hi iet tekens waende sien</l>
<l>Van hem; maer so wat hi sprac,</l>
<l>Jhesus altoes gheen wort ontbrac.</l>
<l n="15">Doe hiltene Herodes voer sot,</l>
<l>Ende cleedene met witten dor spot,</l>
<l>Ende sendene weder Pylaten.</l>
<l>Pylatus pijnde utermaten,</l>
<l>Hoe hi Jhesum verlossen soude;</l>
<l n="20">Maer dat Jeudsce volc en woude,</l>
<l>Ende riepen alle: "Cruust den man!"</l>
<l>Pylatus wijf die sendem an,</l>
<l>Dat hi hem niet en bewonde</l>
<l>Van dien rechten man tier stonde.</l>
<l n="25">Pylatus sine hande dwouch,</l>
<l>Ende seide voer menegen man genouch:</l>
<l>"Ic [bem] onschuldich, ghi siet an,</l>
<l>Des bloets van desen rechten man."</l>
<l>Die Jeuden antworden ghinder:</l>
<l n="30">"Up ons come ende up onse kinder!"</l>
<l>Doe dedene gheselen Pylate</l>
<l>An eene columme sere utermate,</l>
<l>Daermen noch ane siet sijn bloet,</l>
<l>Ende heet dat men ant cruce doet.</l>
</div>
<div type="subchapter"><head type="subchapter">Ons Heren crusinghe. XXIX.</head>
<l>                Pylatus ridders, diene namen,</l>
<l>Daden hem an altesamen</l>
<l>Eenen roc ende eene dornine crone,</l>
<l>Ende bespottene onscone,</l>
<l n="5">Ende spuweden up hem. Daer na saen</l>
<l>Hebben si hem dat afgedaen,</l>
<l>Ende daden hem an sinen roc,</l>
<l>Ende gaven hem sinen galgestoc</l>
<l>Te draghene daer buter port,</l>
<l n="10">Aldaer hi ane was vermort.</l>
<l>Naer Jhesum quam menech wijf,</l>
<l>Die beweenden sijn suver lijf.</l>
<l>Doe sprac hi: "Weent om mi niet,</l>
<l>Maer om die scade ende om tverdriet</l>
<l n="15">So weent, dat u toe comen sal."</l>
<l>Te Calvarien quamen si al,</l>
<l>Dat upt fosseit was vander stede,</l>
<l>Daer sine cruusten; maer sine bede</l>
<l>Was daer over hem algader;</l>
<l n="20">Want hi hat: "Vergef hem, Vader!</l>
<l>Wat si doen en weten si niet."</l>
<l>Sine cleedere hi af liet,</l>
<l>Want hi hinc ant cruce naect.</l>
<l>Daer af hebben si IIII sticke gemaect,</l>
<l n="25">Vandien mantele hem vieren een deel;</l>
<l>Maer die roc hi bleef gheel.</l>
<l>Elken ridder quam een stic</l>
<l>Diene cruusten, dus wanic;</l>
<l>Maer die roc gheviel bi lote</l>
<l n="30">Eenen ridder vandier rote.</l>
<l>Pylatus hi screef dese dinc</l>
<l>Boven sinen hovede: "Der Joden coninc</l>
<l>Es dit, Jhesus van Nazareene."</l>
<l>Dit was in Ebreus gemeene,</l>
<l n="35">In Griex ende in Latijn gescreven,</l>
<l>Dat lase wiere ginge beneven.</l>
<l>Tusscen tween dieven hinc onse Here.</l>
<l>Die Joden die bespotten sere,</l>
<l>Ende deen dief bespotten mede.</l>
<l n="40">Dander begreep sinen onsede:</l>
<l>- "Ghedinc mijns," sprac hi: "Here mijn!</l>
<l>Alstu coems int rike dijn."</l>
<l>Jhesus sprac: "Ic wille du sijs</l>
<l>Heden met mi int paradijs."</l>
<l n="45">Maria, sijn moeder, ende Jan</l>
<l>Ende Magdaleene nochtan</l>
<l>Ende Maria Cleophaee</l>
<l>Stonden daer bi ende andere mee.</l>
</div>
<div type="subchapter"><head type="subchapter"><pb n="1,308"/> <hi rend="italic">Ambrosius vander moeder Gods.</hi> XXX.</head>
<l>                Up dat wort spreect Ambrosius</l>
<l>Vander moeder een wort aldus.</l>
<l>Voer dat cruce stont Marie,</l>
<l>Die edele moeder, die maget vrie,</l>
<l n="5">Ende sach met haren soeten ogen</l>
<l>Haren sone die wonden togen.</l>
<l>Soene mercte niet haer kints doot,</l>
<l>Maer onse salichede groet;</l>
<l>Want machlichte soe bekende</l>
<l n="10">Der werelt verlos bi sinen ende.</l>
<l>Die edele zale, daer God in lach,</l>
<l>Waende mede up dien dach,</l>
<l>Want soe hare daer ter pinen boot,</l>
<l>Iet ghehelpen mogen met haerre doot.</l>
<l n="15">Maer Jhesus, diet hevet verstaen,</l>
<l>Hevet der moeder wille ontfaen;</l>
<l>Maer hine rochte els helpe gene,</l>
<l>Die menscheit te verlossene allene.</l>
<l>Doe beval die soete man</l>
<l n="20">Sire moeder sinen vrient sente Jan.</l>
<l>                Die vulmaecte suverhede,</l>
<l>Dat magedoem, die reinechede,</l>
<l>Ne beval hi gheenen manne</l>
<l>Dan der reinre maghet Janne,</l>
<l n="25">Omme dat een soete geselscap ware,</l>
<l>Een vulmaect man ende een clare,</l>
<l>Ende oec elc anderen soude verchieren</l>
<l>Met siere reenre edelre manieren.</l>
</div>
<div type="subchapter"><head type="subchapter">Vander zonnen vergane. XXXI.</head>
<l>                Anden middaghe, dats ware dinc,</l>
<l>Dat Jhesus andie cruce hinc,</l>
<l>So wart over al die werelt mede</l>
<l>Uutgrote donker deemsterhede;</l>
<l n="5">Want die zonne niet sien en mochte</l>
<l>Haren Here, die staerf onsochte.</l>
<l>Want wi lesen, dat doe alleene</l>
<l>Die clergie was tote Athene,</l>
<l>Ende ne gheen philosophien</l>
<l n="10">En conste die redene gesien</l>
<l>Van derre dinc in gere wijs.</l>
<l>Doe seide die Ariopagita Denijs,</l>
<l>Dat die God vander nature</l>
<l>Pine gedogede in dier ure.</l>
<l n="15">Dies maecten si hem daer</l>
<l>In siere eeren eenen outaer,</l>
<l>Ende screven daer boven: hi horde doe</l>
<l>Den onbekenden gode toe.</l>
<l>Sijnt vantene sente Pauwels daer,</l>
<l n="20">Ende predecte ghinder, ende daer naer</l>
<l>Bekeerdi dien vroeden Denijs,</l>
<l>Ende wart sijnt bisscop van Parijs.</l>
<l>                In heidinen boeken vinden wi mede,</l>
<l>Dat doe was dese deemsterhede,</l>
<l n="25">Dat erdbeve was in Bithinen,</l>
<l>Ende dat vielen vander pinen</l>
<l>In Nychene die goede stede</l>
<l>Husen cleene ende grote mede.</l>
<l>Aldus scrivet Eusebius.</l>
<l n="30">Voert so scrivet hi mede aldus,</l>
<l>Dat een Flegon, een wijs man,</l>
<l>Daer vele leringhen leghet an,</l>
<l>Entie dien tijt wel besciet,</l>
<l>Desen tijt niet achter en liet,</l>
<l n="35">Hine bescreeft in sinen jaren,</l>
<l>Ende seghet: omtrent middach twaren</l>
<l>Dat die dach wart donker nacht,</l>
<l>Entie deemsterheit hadde die macht,</l>
<l>Datmen sterren, sonder waen,</l>
<l n="40">Andien hemel mochte sien staen:</l>
<l>Dit es al [een] met onsen doene.</l>
<l>                Alset quam omtrent rechts noene,</l>
<l>Riep Jhesus sinen Vader an,</l>
<l>Ende gaf sinen gheest up dan;</l>
<l n="45">Entie cortine, die daer hinc</l>
<l>Inden temple, daermen ginc</l>
<l>Tusscen Sancta Sanctorum ende Sancta,</l>
<l>Scuerde ontwee verre ende na.</l>
<l>Steene sceurden, erde bevede,</l>
<l n="50"><pb n="1,309"/> Ende menech man die levede</l>
<l>Horde roupen in die lucht:</l>
<l>"Maken wi henen in die vlucht!"</l>
<l>Die dode gingen uten graven,</l>
<l>Die tale ende antworde gaven,</l>
<l n="55">Meneghe in Jherusalem.</l>
<l>                [Een] senturio entie waren met hem,</l>
<l>Entie wachten onsen Here,</l>
<l>Maecten hem inwaert ten kere,</l>
<l>Ende lijeden openbare tgone,</l>
<l n="60">Dat hi ware die Gods Sone.</l>
<l>                Ende want die grote Saterdach</l>
<l>Upten naesten daer na gelach,</l>
<l>Ende het ware onschone dinghe,</l>
<l>Dat iemene an die galghe hinge,</l>
<l n="65">Baden die Jeuden, datmen brake</l>
<l>Hare been ende mense aftrake.</l>
<l>Doe braken si der dieve been,</l>
<l>Maer an Jhesus braken si geen,</l>
<l>Omme dat sine vonden doot;</l>
<l n="70">Maer een ridder daer vort scoot,</l>
<l>Ende ontdede hem die zide dan,</l>
<l>Daer water ende bloet ute ran;</l>
<l>Ende diene stac, alsement bevint,</l>
<l>Hiet Longius ende was blint;</l>
<l n="75">Ende mettien bloede, dat ran neder,</l>
<l>So wart hi daer siende weder,</l>
<l>Ende gelovede an onsen Here.</l>
<l>                Sidert gesciedem die eere,</l>
<l>Dat hi dat ridderscap upgaf,</l>
<l n="80">Ende stont derre werelt af</l>
<l>Ende alder quaetheit, ende woende daer na</l>
<l>Int lant van Capadocia,</l>
<l>In Cesarien der port,</l>
<l>Daer hi bider apostelen wort</l>
<l n="85">Wart bekeert ende geleert mede;</l>
<l>Ende daer indie selve stede</l>
<l>Levedi XXXVIII jaer,</l>
<l>Van zonden fijn ende claer,</l>
<l>Ende menegen bekeerde mede:</l>
<l n="90">Hort sine passie daer ter stede.</l>
</div>
<div type="subchapter"><head type="subchapter">Van Longius die Gode stac. XXXII.</head>
<l>                Die dinc es also gheschiet,</l>
<l>Dat een bailliu Octavius hiet,</l>
<l>Diene voer hem comen dede,</l>
<l>Ende vragedem hoe hi hiet mede.</l>
<l n="5">- "Ic heete," seiti, "Cristiaen,</l>
<l>Want men moet lijen, sonder waen,</l>
<l>Al te voren in dit leven</l>
<l>Die gratie, die God heeft gegeven."</l>
<l>                Die bailliu sprac: "Die vor di waren,</l>
<l n="10">Die en hebben niet te waren</l>
<l>An desen name gewonnen mede!</l>
<l>Sech dinen name na de waerhede."</l>
<l>- "Longus," sprac hi, "bem ic genant,</l>
<l>Ende Ysaura heet mijn lant;</l>
<l n="15">Wel geboren, ende edele vrient</l>
<l>Hebbic ente werelt gedient;</l>
<l>Ende al dat mi verstaerf oec an,</l>
<l>Gavic minen broederen dan,</l>
<l>Die ghaven mine rente daer of,</l>
<l n="20">Die gavic vort dorden Gods lof."</l>
<l>                Die bailliu sprac: "Doe edelhede,</l>
<l>Entie goden anebede,</l>
<l>Dattu leven moges met genaden,</l>
<l>Ende dine pine niet en verladen."</l>
<l n="25">Longius seget: "Dus spreect onse leren:</l>
<l>Niemen en mach dienen II heren;</l>
<l>Want mijn God die raet al goet,</l>
<l>Ende dine gode al onspoet."</l>
<l>- "Du spreex te vele," sprac die baeliu;</l>
<l n="30">"Maer diene onse gode nu,</l>
<l>Ende dijn God saelt di vergeven,</l>
<l>Want du bester toe verdreven,</l>
<l>Ende oec so togen wel dine ogen,</l>
<l>Dattu en souds die pine gedogen."</l>
<l n="35">- "Neen," sprac Longius: "laet dit staen;</l>
<l>Maer du sout kerstijndoem ontfaen,</l>
<l>Ende dijn here saelt di vergeven,</l>
<l>Alse dune kennes diet al doet leven."</l>
<l>Die bailliu wart hier omme gram,</l>
<l n="40"><pb n="1,310"/> Ende dede datmenne daer upnam,</l>
<l>Ende ute sinen hovede die tande brac</l>
<l>Entie tonge, daer hi met sprac.</l>
<l>Longius bleef nochtan de sprake,</l>
<l>Ende seide: "Gelovestu derre sake,</l>
<l n="45">Dat warachteghe gode sijn,</l>
<l>Daer an leget die gelove dijn,</l>
<l>Ghedooch dat icse moge breken,</l>
<l>Ende moghen si, latet hem wreken;</l>
<l>Ende eist dat si mi mogen scaden,</l>
<l n="50">Ic wilre ane roepen genaden;</l>
<l>Ende of si en doen mi ghene dere,</l>
<l>So gheloof an minen Here."</l>
<l>Doe gaf hijs hem orlof tier wile.</l>
<l>Longius nam eene bile</l>
<l n="55">Ende sloucht al sticken, quaet ende goet,</l>
<l>Wat so in dien tempel stoet.</l>
<l>Die duvelen sijn utegevaren,</l>
<l>Ende vloghen met haren scaren</l>
<l>Inden bailliu ende indie papen;</l>
<l n="60">Doe gingen si briesscen ende gapen.</l>
<l>Longius sprac: "Nu segt mi dat,</l>
<l>Wat doedi in dit beelde vat?"</l>
<l>Si seiden: "Daer men Jhesum Kerste</l>
<l>Niet en noemt ende sijns es berste,</l>
<l n="65">Daer es onse wandelinghe."</l>
<l>Doe sprac Longius gemeenlinge:</l>
<l>"Wildi u desen goden antien,</l>
<l>Oft weder wildi hem ontflien?</l>
<l>Siet hier uwen bailliu onsoete,</l>
<l n="70">Scumende, liggende onder mine voete."</l>
<l>                Die lieden riepen hem alle an:</l>
<l>"Wi bidden di, Gods heilech man,</l>
<l>Verdrijf dese uut derre stede."</l>
<l>Longius dede sine bede,</l>
<l n="75">Ende si ghingen henen jaghen.</l>
<l>Vele, die dit anesaghen,</l>
<l>Die geloveden an onsen Here.</l>
<l>Saen daer naer so corde sere</l>
<l>Die quade gheest den bailliu.</l>
<l n="80">- "Longius," sprac hi: "ic merke nu,</l>
<l>Dat bider kerstijnre toverie</l>
<l>Ghesceden es dese stede vrie</l>
<l>Vanden goden; vernemet dat</l>
<l>Die keyser, hi verderft die stat."</l>
<l n="85">Affrodius sprac: "Wat sal dit wesen?</l>
<l>Hem, die ons allen heeft genesen</l>
<l>Ende ghesuvert heeft die stede,</l>
<l>Wildstu dien doen dorperhede?"</l>
<l>Die bailliu sprac: "Daer was niet an;</l>
<l n="90">Hi betoverde ons, die man,"</l>
<l>                Affrodius sprac: "Gelovet mie,</l>
<l>Wacht datti niet wers ghescie,</l>
<l>Oftu an desen mesdoes meer nu."</l>
<l>Doe wart erre die bailliu,</l>
<l n="95">Ende dede Affrodosiuse afsniden</l>
<l>Sine tonge ten selven tiden.</l>
<l>Doe wart hi blint daer ter stede</l>
<l>Altehant bi Longius bede.</l>
<l>Doe riep hi Affrodosiuse an:</l>
<l n="100">"Ay! bidt Longiuse, den heilegen man,</l>
<l>Dat hi voer mi bidde saen;</l>
<l>Want ic hebbe sere mesdaen."</l>
<l>Affrodosius antwort:</l>
<l>"Ic seit ende ic was onghehort:</l>
<l n="105">Nu doe den goeden man geen quaet;</l>
<l>Ende hore hoet met mi staet,</l>
<l>Dat ic sonder tonghe spreke."</l>
<l>Die bailliu sprac sekerleke:</l>
<l>"Niet alleene en bem ic blent,</l>
<l n="110">Ne maer mijn lijf al omtrent</l>
<l>Dinct mi swaerlike gepijnt wesen."</l>
<l>                Longius sprac: "Wiltu genesen,</l>
<l>Doe mi ontliven cortelike;</l>
<l>Ic bidde vor di dan sekerlike,</l>
<l n="115">Ende dus so mogestu ghenesen."</l>
<l>Doe dedine onthoveden na desen,</l>
<l>Ende bat hem up ghenen dach</l>
<l>Ghenade, daer sijn lachame lach,</l>
<l>Wenende voer sine zonden,</l>
<l n="120"><pb n="1,311"/> Ende hi wart siende tien stonden,</l>
<l>Ende groevene met groter eere,</l>
<l>Ende bleef kerstijn vorwaert mere.</l>
<l>                Hier so sullen wi weder keren</l>
<l>An die ystorien ons Heren.</l>
</div>
<div type="subchapter"><head type="subchapter">Hoe Joseph onsen Here afdede. XXXIII.</head>
<l>                Des Vrijndages, alse onse Here hinc,</l>
<l>Een goet man, hiet Joseph, hi ginc</l>
<l>Spade an Pylatuse ende sprachem hier ave,</l>
<l>Dat hi hem Jhesus lachame gave.</l>
<l n="5">Nychodemus ginc met hem.</l>
<l>Pylatus sprac: "Ganc ende nem."</l>
<l>Vander crucen daden sine gereet,</l>
<l>Ende leidene in een dinne cleet,</l>
<l>Ende salvedene ende bondene mede,</l>
<l n="10">Met clederen, na der Joden zede,</l>
<l>Ende leidene in een nieuwe graf,</l>
<l>Dat der roedsen gehouwen was af.</l>
<l>Bider crucen waest in een hof,</l>
<l>Daer sine hadden gedaen of.</l>
<l n="15">                Nychodemus ewangelie seghet,</l>
<l>Daer van Jhesus vele in leghet,</l>
<l>Alse die Jeuden dat vernamen,</l>
<l>Dat Joseph ende Nychodemus tsamen</l>
<l>Begraven hadden onsen Here,</l>
<l n="20">Dat sise sochten nauwe ende sere,</l>
<l>Ende andere diere waren mede;</l>
<l>Maer elc ontscoot in sine stede;</l>
<l>Maer Nychodemus die quam vort,</l>
<l>Alse die prince was in die port,</l>
<l n="25">Entie goede Joseph mede,</l>
<l>Die gevaen wart daer ter stede.</l>
<l>In eenen kaerker hi saen lach</l>
<l>Tote over den Saterdach,</l>
<l>Datmenne verdoen soude na dat.</l>
<l n="30">An dat prisoen en was geen gat</l>
<l>Dan eene dore diemen sloet,</l>
<l>Ende leider voren hoede groot;</l>
<l>Oec bezegeledse, alsict las,</l>
<l>Anna ende Cayfas.</l>
<l n="35">                Maria Magdaleene sach</l>
<l>Ende eene andre Marie, waer lach</l>
<l>Jhesus, ende mercten die stede,</l>
<l>Ende gereden met groten wille mede</l>
<l>Hare specie, sulc alsi wouden,</l>
<l n="40">Daer si Jhesum met salven souden.</l>
<l>Entie Jeuden daden wachten</l>
<l>Dat graf vaste ende met crachten.</l>
</div>
<div type="subchapter"><head type="subchapter">Hoe Jhesus die helle brac. XXXIIII.</head>
<l>                Nu ruste dat vleesch inden grave;</l>
<l>Die ziele, die versciet daer ave,</l>
<l>Es ter hellen saen gevaren.</l>
<l>Die so rovedi te waren</l>
<l n="5">Mogendelike, sonder waen,</l>
<l>Van dien heilegen die waren gevaen.</l>
<l>Abraham entie andre mede</l>
<l>Die nam hi ute met mogenthede,</l>
<l>Ende leedese mids dor die viande,</l>
<l n="10">Ende brac te stride hare bande.</l>
<l>Hets waer, al hiet dit ene helle,</l>
<l>Daer Abraham ende menich geselle</l>
<l>Heilech in was, hi entie sine</l>
<l>Waren daer in sonder pine,</l>
<l n="15">Ende niet sonder rouwe algader;</l>
<l>Want si haecten weltijt die Vader</l>
<l>Sinen Sone senden soude,</l>
<l>Omme dat elc oec wesen woude</l>
<l>In hemelrike ende Gode anscouwen,</l>
<l n="20">Die dende es van allen rouwen;</l>
<l>Ende sonder dat Gods anscijn</l>
<l>Sone mach ghene bliscap sijn.</l>
<l>                Die nacht naden Vrijndach leet,</l>
<l>Die Saterdach daer na gereet</l>
<l n="25">Entie nacht naden Saterdach,</l>
<l>Daer Jhesus vleesch in sijn graf lach.</l>
<l>Des Zondaghes verrees hi vroe</l>
<l><pb n="1,312"/> Beslotene grave; want alsoe</l>
<l>Alse hi quam ten erdschen rouwen</l>
<l n="30">Beslotene lachame tonser Vrouwen,</l>
<l>Also verrees hi beslotene grave.</l>
<l>Eenen moenc twifelde hier ave</l>
<l>Te Rome, seget die scrifture,</l>
<l>Tsente Laureins buten mure,</l>
<l n="35">Ende wart, al gegordes riemen,</l>
<l>(Wiet hem dede en wiste niemen)</l>
<l>Sijn rieme gesloten geworpen neder</l>
<l>Voer sine voete, ende geseit weder:</l>
<l>"Cristus mochte in derre wisen,</l>
<l n="40">Beslotene sinen grave, risen."</l>
<l>Dit ghesciede, ende het was waer,</l>
<l>Alsemen scrijft XI<hi rend='sup'>C</hi> jaer</l>
<l>Ende XI Gods incarnatioen.</l>
<l>                Men tellet ons over waer dit doen,</l>
<l n="45">Dat derde bevede alse God upstont,</l>
<l>Ende daer naer in cortre stont</l>
<l>Quam dingel ende dede af den steen,</l>
<l>Entie wachters over een</l>
<l>Hadden den vaer doe so groot,</l>
<l n="50">Dat si laghen over doot.</l>
<l>                Doe quam Maria Magdaleene,</l>
<l>Vul van rouwen ende van weene,</l>
<l>Met anderen haren gesellinnen,</l>
<l>Ontsteken metter Gods minnen,</l>
<l n="55">Ende saghen dat graf ondaen,</l>
<l>Enten inghel, sonder waen,</l>
<l>Sittende daer upten steen.</l>
<l>Vervaert waren si over een,</l>
<l>Ende Maria die sach bet in;</l>
<l n="60">Den doden en sach soe meer no min.</l>
<l>Dinghel vragede, wat soe sochte.</l>
<l>Wenende antworde soe alsoe mochte,</l>
<l>Ende seide: soe sochte onsen Here.</l>
<l>Mettien siet soe omme tien kere,</l>
<l n="65">Waer Jhesus daer stont bi hare.</l>
<l>Soe waende dat een hofman ware,</l>
<l>Ende teersten dat hi "Maria!" seide</l>
<l>Kende soene, ende sonder beide</l>
<l>Soe te sinen voeten sciet;</l>
<l n="70">Maer hi sprac: "En com an mi niet."</l>
<l>                Thanden wilde soe wech metter mare</l>
<l>Entie andre wijf met hare,</l>
<l>Ende Jhesus quam hem te gemoete;</l>
<l>Aldaer hilden si sine voete.</l>
<l n="75">Dus brochten si al openbare</l>
<l>Den apostelen die niemare.</l>
</div>
<div type="subchapter"><head type="subchapter">Van ons Heren vertogenesse. XXXV.</head>
<l>                Verstaen suldi dit over waer,</l>
<l>Dat int neghentiende jaer</l>
<l>Dat Tyberius keyser was,</l>
<l>Cristus staerf enter doot genas.</l>
<l n="5">Sine verrisenesse proevedi waer</l>
<l>Met menegen lijctekine claer:</l>
<l>Dat was, dat hi vaste woude</l>
<l>Datter niemen an twifelen soude.</l>
<l>Hi toghede lachame ende wonden,</l>
<l n="10">Hi at, hi dranc te vele stonden.</l>
<l>XL daghen sekerlike</l>
<l>Wandeldi up erderike;</l>
<l>Ende dewangelie doet verstaen,</l>
<l>Dat hi X waerven, sonder waen,</l>
<l n="15">Hem verbaerde oec hier binnen</l>
<l>Sinen vrienden diene minnen:</l>
<l>Twee waerven, alse ghi mi doet scriven,</l>
<l>So verbaerdi hem den wiven;</l>
<l>Die derde waerf Pietren alleene;</l>
<l n="20">Die vierde tween jongers gemeene,</l>
<l>Die tote Emaus souden gaen;</l>
<l>Ter vijfter waerf, hebwi verstaen,</l>
<l>Den X apostelen, daer Thomas</l>
<l>Te jegenworden niet en was.</l>
<l n="25">Dese vijf waerf, dans ghene saghe,</l>
<l>Waren inden Paschedaghe.</l>
<l><pb n="1,313"/> Daer naer den X ende Thomas mede,</l>
<l>Doe hi hem die wonden tasten dede;</l>
<l>Echt doe VII jongers waren</l>
<l n="30">Indie zee visschen ghevaren;</l>
<l>Echt, daer si omme waren in porre,</l>
<l>In Galylee te Montaborre;</l>
<l>Ende upten dach van siere upvaert</l>
<l>Den XI apostelen, daer hi up waert,</l>
<l n="35">Mettem etende tien male;</l>
<l>Ende na dien etene, wet dat wale,</l>
<l>Also ghingen uter stede</l>
<l>Die jongers entie wiven mede</l>
<l>Upten berch van Oliven,</l>
<l n="40">Daer hi wilde te hemele cliven.</l>
<l>Dese X waerf seghet claer</l>
<l>Dewangelie, ende het es waer;</l>
<l>Nochtan willemen dat weten,</l>
<l>Dats meer was, al eist vergheten;</l>
<l n="45">Want sente Pauwels ende andere ystorien</l>
<l>Hebben dat noch in memorien.</l>
<l>Nychodemus ewangelie seget</l>
<l>Die dinc die hier na gheleghet.</l>
</div>
<div type="subchapter"><head type="subchapter">Van Joseph van Aramatijen. XXXVI.</head>
<l>                Alse leden was die Saterdach</l>
<l>Dat Joseph inden kaerker lach,</l>
<l>Heeft dat paepscap ontboden,</l>
<l>Dat menne brochte omme doden.</l>
<l n="5">Men ginc ten kaerkere ende men vant</l>
<l>Gheel beede slot ende bant,</l>
<l>Aldaer tslot met was ghebonden;</l>
<l>Maer Joseph en was niet vonden.</l>
<l>Hem allen wonderets, niet hem somen.</l>
<l n="10">                Met desen es een ridder comen</l>
<l>Van dien diet graf hadden gewacht,</l>
<l>Ende hi seide: "Ons gheviel tnacht</l>
<l>Erdbeve, eert begonste daghen.</l>
<l>Mettien wi den inghel saghen,</l>
<l n="15">Ende wi hadden vreese so groot,</l>
<l>Dat wi laghen over doot.</l>
<l>Den inghel horden wi nochtan,</l>
<l>Hoe hi sprac den wiven an,</l>
<l>Ende seide: "Jhesus es verresen,</l>
<l n="20">In Galylee sal hi wesen.""</l>
<l>Altehant die Jeuden namen</l>
<l>Alle die ridders te samen,</l>
<l>Ende seiden: "Wie waren die wijf dan,</l>
<l>Daer die inghel dus sprac an?</l>
<l n="25">Ende twine haddise gevaen?"</l>
<l>- "Wine weten," seidsi, "sonder waen,</l>
<l>Wat wive het waren, ende de vaer</l>
<l>En lietse ons niet houden daer."</l>
<l>                Die Jeuden seiden: "Wat soes gesciet,</l>
<l n="30">Wine geloven u des niet."</l>
<l>Doe seiden die ridders: "Dans geen wonder:</l>
<l>So menech scone tekijn besonder,</l>
<l>Alse ghi Jhesuse saghet doen,</l>
<l>Ghine achtes noit II oude scoen,</l>
<l n="35">Wat soudi ons geloven dan?</l>
<l>Gheeft ons Joseph uwen man,</l>
<l>Dien ghi in dien karker vinghet,</l>
<l>Wi doen datmen u Jhesus bringhet."</l>
<l>Si seiden: "Gaet tArimathien,</l>
<l n="40">Daer vindi Joseph, alse wi lijen."</l>
<l>Doe seiden die ridders: "Wat sal desmee?</l>
<l>So es Jhesus in Galylee:</l>
<l>Dus seide dingel toten wiven."</l>
<l>Doe quam een vaer an den keytiven,</l>
<l n="45">Ende seiden: "Coemt dit onder die liede,</l>
<l>Het sal ghescien dat nie gesciede;</l>
<l>Want al tfolc, groot ende cleene,</l>
<l>Sal an hem gheloven alleene;"</l>
<l>So dat si ghaven grote miede,</l>
<l n="50">Up dat si seiden onder die liede,</l>
<l>So waer si quamen openbare,</l>
<l>Dat hi hem bestolen ware.</l>
<l>Daer naer quamen drie andere man,</l>
<l>Ende spraken den groten heren an</l>
<l n="55">Enten Jeuden, daer menech dinget,</l>
<l>Ende seiden: "Jhesum, dien ghi hinghet,</l>
<l>Sagen wi te Mont Olyveten</l>
<l><pb n="1,314"/> Sinen jongers spreken ende eten,</l>
<l>Ende daer naer te hemele varen."</l>
<l n="60">Daer naer beswoerense die heren twaren,</l>
<l>Dat sijt en seiden vor gene liede,</l>
<l>Ende gaven hem scat ende miede,</l>
<l>Ende elc die stat rumde met eren,</l>
<l>Ende hietse weder thuus waert keren.</l>
</div>
<div type="subchapter"><head type="subchapter">Vanden selven Josephe. XXXVII.</head>
<l>                Alle die Jeuden die quamen</l>
<l>In eere steden al te samen,</l>
<l>Ende maecten groet hantgeslach,</l>
<l>Ende seiden: "Wat es up desen dach</l>
<l n="5">Ons ghesciet, sondege keytiven!"</l>
<l>Mettien si an Josephe scriven,</l>
<l>Dat hi in Jherusalem quame,</l>
<l>Ende hi vast gheleede name.</l>
<l>Dus quam hi, ende dien ontfinc wale</l>
<l n="10">Nychodemus in sine zale,</l>
<l>Ende festeerdene alsemen doe plach.</l>
<l>Die Jeuden vragheden upten andren dach:</l>
<l>"Sech ons die waerheit te waren,</l>
<l>Hoe du ons dus best ontfaren?"</l>
<l n="15">Joseph seide: "In Zonnacht,</l>
<l>Daer ic gevaen was in uwe cracht,</l>
<l>Ende ic in bedingen was,</l>
<l>Verbevede thuus al daer ic las,</l>
<l>Ende ic sach Jhesus in diere gebare,</l>
<l n="20">Alse oft eene claerheit ware,</l>
<l>Ende vander vreesen vielic thant.</l>
<l>Doe nam hi mi bider hant,</l>
<l>Ende hief mi up ende custe mi,</l>
<l>Ende seide: "Nu en vervare niet di,</l>
<l n="25">Ic bem Jhesus." Alse hi dit seide,</l>
<l>Leedde hi mi, daer ickene leide,</l>
<l>Ten grave; doe wistic openbare,</l>
<l>Dat dat selve Jhesus ware.</l>
<l>Althant gincgickene benedien.</l>
<l n="30">Doe leeddi mi in Arimathien</l>
<l>In mijn huus te miere steden,</l>
<l>Ende hi sprac: "Nu wes in vreden,</l>
<l>XL daghe blijft thuus met eren,</l>
<l>Ic wille te minen jongers keren.""</l>
<l n="35">Omme dus sonderlange wort</l>
<l>Wart elc vervaert diese hort,</l>
<l>Ende riepen: "Wapene, keytive!</l>
<l>Wats gesciet in onsen live?"</l>
</div>
<div type="subchapter"><head type="subchapter">Van Symeoens tween kindren. XXXVIII.</head>
<l>                Joseph sprac: "U wondert des,</l>
<l>Dat Jhesus dus verresen es;</l>
<l>Maer dins te wonderne niet clene,</l>
<l>Hine es verresen niet alleene:</l>
<l n="5">Maer menech van hogen doene</l>
<l>Kenneden den pape Symoene,</l>
<l>Die Jhesum inden tempel ontfinc,</l>
<l>Doe sijn moeder ten temple ginc;</l>
<l>Hi hadde II sonen die sijn versceeden,</l>
<l n="10">Ghi holpse ter erden gheleden;</l>
<l>In hare graven en sijn si niet,</l>
<l>Gaet tArimathien ende siet,</l>
<l>Ghi vintse daer in hare gebede.</l>
<l>Gaen wi omoedelike ter stede,</l>
<l n="15">Lichte si sullen ons seggen iet,</l>
<l>Wat dese verrisenesse bediet."</l>
<l>Des words menech man vro was.</l>
<l>Daer ginghen Anna ende Cayphas,</l>
<l>Nichodemus ende Gamaliel</l>
<l n="20">Ende Joseph selve also wel.</l>
<l>In Arimathien indie stede</l>
<l>Vonden sise in hare gebede.</l>
<l>Met beden, die si daden an hem,</l>
<l>Brochten sise in Jherusalem.</l>
<l n="25">Hoveschelike beswoerense si</l>
<l>Bidien God Adonay,</l>
<l>Dat si hem seiden openbare,</l>
<l>Of si gheloveden dat Cristus ware</l>
<l>Diese verwecte vander doot,</l>
<l n="30">Dat sijt hem seiden al bloot.</l>
<l>                Carinus ende Leontius</l>
<l>(Die twee gebroederen hieten dus)</l>
<l>Si cruusten hare tongen beede,</l>
<l><pb n="1,315"/> Ende doe seidsi hem ghereede:</l>
<l n="35">"Gheeft ons brieve, wi scriven ter stede,</l>
<l>Dat wi saghen ende horden beede."</l>
</div>
<div type="subchapter"><head type="subchapter">Vanden selven tween kinderen. XXXIX.</head>
<l>                "Wi doe wi waren in deemsterhede</l>
<l>Ende andere onse vrient daer mede,</l>
<l>Ons quam thant aldaer geronnen</l>
<l>Claerheit gelijc der claerre zonnen.</l>
<l n="5">Doe sprac onser alre vader</l>
<l>Metten patriaerken algader,</l>
<l>Die waren, ende seide: "Dit lecht</l>
<l>Bediet den makere der claerheit echt,</l>
<l>Diemen ons toesenden sal."</l>
<l n="10">Die propheten spraken al</l>
<l>Elc dat sine, ende Symoen</l>
<l>Doude wart vro omme dit doen,</l>
<l>Ende seide: "Omme dese selve dinc</l>
<l>Wasic vro, alsic [hem] ontfinc</l>
<l n="15">Inden tempel." Jan Baptiste</l>
<l>Was vro, want hijt wiste.</l>
<l>Hier omme wart die viant gram.</l>
<l>Ende met desen een daer quam,</l>
<l>Die die porten ondoen hiet.</l>
<l n="20">- "Wie bestu," sprac men, "die daer gebiet?"</l>
<l>Anderwaerven riep men also,</l>
<l>Ende men antwordem de gelike doe.</l>
<l>Derdewaerven seide hi: "Ondoe!"</l>
<l>Entie inglen quamere toe,</l>
<l n="25">Ende ontdaden die vaste slote.</l>
<l>Daer sach ane die heileghe rote</l>
<l>Dat licht comen van hemelrike,</l>
<l>Ende roven ghemeenlike</l>
<l>Die helle vanden prisonieren,</l>
<l n="30">Die waren in swaerre manieren.</l>
<l>Dus brachte God in derre wijs</l>
<l>Die sine int Paradijs.</l>
<l>Te gemoete quam der paertije</l>
<l>Enoch ende sijn geselle Helye,</l>
<l n="35">Diese blidelike ontfingen,</l>
<l>Ende jegen die scaren gingen.</l>
<l>Die dief, die bi onsen Here hinc,</l>
<l>Was een die daer mede ghinc,</l>
<l>Ende drouch ons Heren tekijn daer,</l>
<l n="40">Een cruce scone ende claer."</l>
<l>"Dit es," seiden si indien,</l>
<l>"Dat wi gehort hebben ende gesien,</l>
<l>Die rechte waerheit, ende niet een wort</l>
<l>Ne moeten wijs u scriven vort."</l>
<l n="45">Hare brieven hebben si upgegeven,</l>
<l>Daer dit aldus in was bescreven,</l>
<l>Ende daertoe wonderliker dinc,</l>
<l>Dat ic cortelike overghinc.</l>
<l>Alsemen die brieven las over een,</l>
<l n="50">Waest alleens vanden tween,</l>
<l>Niet eene lettre no mee no min</l>
<l>In deen dan dander hadde in.</l>
<l>Dese brieven, neder ende hoghe,</l>
<l>Hilden die vander synagoghe,</l>
<l n="55">Ende Joseph ende Nichodemus</l>
<l>Gavens transscrifte Pylatus.</l>
<l>Dese wort ende dese dinghe,</l>
<l>Die hier staen dus sonderlinge,</l>
<l>Staen in enen bouc, alsic weet,</l>
<l n="60">Die Nychodemus Ewangelie heet.</l>
<l>                Van desen Joseph van Arimathien</l>
<l>Maken hare favelien</l>
<l>Die logenaren vanden Grale,</l>
<l>Dat ic vor niet houde altemale.</l>
<l n="65">                Nu hort vort, daer wi an keren,</l>
<l>Vander hoghere upvaert ons Heren.</l>
<l>                Upten XLsten dach so sat</l>
<l>Jhesus Cristus ende at</l>
<l>Met sinen jongers te waren,</l>
<l n="70">Ende was dat tiende verbaren</l>
<l>Van dat hi upstont vander doot.</l>
<l>Hare onghelove, hare archeit groet</l>
<l>Scalt hi, ende beval hem dat,</l>
<l>Dat si niet en rumden die stat</l>
<l n="75">Jherusalem, maer siere gaven</l>
<l>Ontbeiden souden: hi soudse laven</l>
<l>Mettier cracht van hemelrike.</l>
<l>Doe hiet hi hem ghemeenlike,</l>
<l><pb n="1,316"/> Dat die manne metten wiven</l>
<l n="80">Gingen upten berch Oliven.</l>
<l>Daer quamen si, hi sprac ter ure:</l>
<l>"Gaet die werelt durenture,</l>
<l>Predect dewangelie daer gi loept.</l>
<l>Die ghelovet ende diemen doept,</l>
<l n="85">Te behoudenessen hi coemt:</l>
<l>Dies niet ghelovet, es verdoemt."</l>
</div>
<div type="subchapter"><head type="subchapter">Van ons Heren upvaert. XL.</head>
<l>                Alse hi hem hadde ghecastijt</l>
<l>Ende daer naer ghebenedijt,</l>
<l>Voer hi up daer si toesaghen,</l>
<l>Met siere cracht upgedraghen,</l>
<l n="5">Ende sit ter rechter hant sijns Vader,</l>
<l>Alse diet noch doemen sal algader.</l>
<l>Ende alse hi hem was uten ogen,</l>
<l>Nochtan saghen si, alse die pogen</l>
<l>Emmer hem te scouwene naer.</l>
<l n="10">Doe quamen twee ingle daer</l>
<l>Troestende ende seiden: "Hi coemt weder</l>
<l>Noch in derre manieren hier neder,</l>
<l>Dat ghine nu varen saghet."</l>
<l>Ter stat waert keren si onversaget</l>
<l n="15">Ende vro, alse die hoepten sere</l>
<l>Omme die gichten van onsen Here.</l>
<l>                In desen, alsict hebbe verheest,</l>
<l>Eer ghesent was die Heilech Gheest,</l>
<l>Ghingen dapostelen te samen,</l>
<l n="20">Ende bi ghemeenen rade si namen</l>
<l>Hem tween uter jongren scaren,</l>
<l>Die ne ghene apostelen en waren,</l>
<l>Mathien ende Joseph Barsabas,</l>
<l>Die Symoen ende Juden broeder was,</l>
<l n="25">Ende ons Heren moyen sone.</l>
<l>Hare bede daden si voer die ghone,</l>
<l>Dat God daer vertoghen woude,</l>
<l>Wien men aldaer setten soude</l>
<l>In Judas des verraders stede.</l>
<l n="30">Lot worpen si nader ouder wet zede,</l>
<l>Ende dat lot viel up Mathien:</l>
<l>Dus moesti teenen apostele dijen.</l>
<l>Niet dat Joseph Barsabas</l>
<l>Derre dinc onwerdich was,</l>
<l n="35">Maer Mathias hadde die eere:</l>
<l>Aldus so wilt onse Here.</l>
<l>                Dese Joseph Barsabas</l>
<l>Leet dort ghelove, alsict las,</l>
<l>Vanden Jeuden vele pinen,</l>
<l n="40">Want hi predecte den sinen.</l>
<l>Dese moeste drinken venijn;</l>
<l>Maer dat ghelove sijn</l>
<l>Was so staerc, dat hem en dede</l>
<l>Altoes ne ghene pijnlijchede.</l>
<l n="45">Int lant van Jherusalem</l>
<l>Staerf hi, lesen wi van hem.</l>
<l>Sijn dach was up de derde calende</l>
<l>Voerden Oest, alsict kende.</l>
</div>
<div type="subchapter"><head type="subchapter">Vandes Heilechs Gheests coemst. XLI.</head>
<l>                Upten rechten Tsinxene dach,</l>
<l>Also alsict bescreven sach,</l>
<l>Waren die jongers Gods tsamen</l>
<l>In een huus, alse wi vernamen,</l>
<l n="5">C ende XX teere scaren,</l>
<l>Onder man ende wijf te waren,</l>
<l>Ende beiden ghemeenlike</l>
<l>Omme tgelof van hemelrike,</l>
<l>Ende waren in haer ghebede.</l>
<l n="10">Aldaer so quam daer ter stede</l>
<l>Een groot geruusch inde lucht,</l>
<l>Ende was des Heilechs Geests gerucht,</l>
<l>Ende vervulde, groot ende cleene,</l>
<l>Alle die int huus ghemeene.</l>
<l n="15">Elc sach up anders hovet echt</l>
<l>Alse eene tonge gemaect een lecht.</l>
<l>Doe spraken die oude metten jongen</l>
<l>In alre manieren van tongen.</l>
<l>                Nu waren in Jherusalem liede,</l>
<l n="20">Doe al dese dinc gesciede,</l>
<l>Van allen tongen diemen sprac.</l>
<l>Alsi horden dat ghecrac</l>
<l><pb n="1,317"/> So groot comen indie lucht,</l>
<l>Liepen si met groter vlucht</l>
<l n="25">Ten apostelen, daer elc wale</l>
<l>Horde spreken sine tale,</l>
<l>Ende wilden seggen al openbare,</l>
<l>Dat dat volc al dronkijn ware;</l>
<l>Maer Pieter sprac den lieden an,</l>
<l n="30">Ende seide: "Ghi heren, ghi man!</l>
<l>Ne waent niet dat wi dronken sijn,</l>
<l>Wine ontbeten noch heden wijn;</l>
<l>Maer dit es die Heileghe Gheest,</l>
<l>Alse ghi wel hebbet verheest,</l>
<l n="35">Dat het wilen was beheeten</l>
<l>Van Gode biden propheten;</l>
<l>Ende dese gratie hevet ghesent</l>
<l>Jhesus, dien ghi daet torment,</l>
<l>Die Gods Sone es verresen."</l>
<l n="40">Doe vielen si in rouwen met desen,</l>
<l>Ende vrageden: "Wat doen wi dan?"</l>
<l>Pieter seide: "Vaet doepsel an,</l>
<l>Ende ontfaet den Heileghen Gheest,</l>
<l>So suldi spreken, alse ghi verheest</l>
<l n="45">Dat wi spreken, met allen tongen."</l>
<l>Daer quamen doude mettien jongen,</l>
<l>Ende vinghen kerstijndoem daer an,</l>
<l>Omtrent XXX hondert man.</l>
<l>Dit was up die Tsinxene dach.</l>
<l n="50">Mettien voer die porte lach</l>
<l>Vandien tempele, alse wijt horen,</l>
<l>Een man, hadde sine leden verloren;</l>
<l>Ende Pieter ende Jan</l>
<l>Gyngen inden temple dan,</l>
<l n="55">Entie cropel lach ende bat.</l>
<l>Pieter sprac: "In hebbe wat,</l>
<l>Selver noch oec gout met mi;</l>
<l>Maer dat ic hebbe dat ghevic di.</l>
<l>In Jhesus name van Nazareene!</l>
<l n="60">Stant up ende wes dijns evels rene."</l>
<l>Hier bi so stoet menech man,</l>
<l>Die Pietren sere saghen an.</l>
<l>Pieter seide: "Wat saels wesen?</l>
<l>Wat siedi up ons van desen?</l>
<l n="65">Wine beterden niet sine mesquame;</l>
<l>Maer in des Gods Soens Jhesus name,</l>
<l>Dien ghi voer Pylatuse ontseit,</l>
<l>Ende daet sulke dorperheit,</l>
<l>Dat ghine selve crucen daet,</l>
<l n="70">In sinen name eist dat dese gaet."</l>
<l>Doe quam dat Jeudsce heerscap daer,</l>
<l>Ende nament hem harde naer,</l>
<l>Dat sine maecten so groot,</l>
<l>Dien si brochten toter doot,</l>
<l n="75">Ende hebbense daer ghevaen</l>
<l>Ende in vangnessen gedaen.</l>
<l>Maer vele, die dat wonder saghen</l>
<l>Ende Jhesus horden gewaghen,</l>
<l>Gheloveden, ende hem wiesen an</l>
<l n="80">Dies daghes V<hi rend='sup'>M</hi> man.</l>
<l>Ten anderen daghe die heren quamen,</l>
<l>Diese vreesden ende namen,</l>
<l>Ende verboden hem meer vort</l>
<l>Te predeken alsulke wort</l>
<l n="85">Van Jhesus. Die apostelen spraken:</l>
<l>"Wi saghen ende horden die saken;</l>
<l>Wine conent niet ontlien</l>
<l>Te seggene dat wi hebben gesien."</l>
<l>                Dus was der heileger kerken begin;</l>
<l n="90">Dus aerme lieden, dus cranc zin</l>
<l>Begonste die kerstine wet:</l>
<l>Dus machmen merken, dat geset</l>
<l>Van Gode was, diese began</l>
<l>Ende diese staende hout vort an;</l>
<l n="95">Want upt gelove vander kerke</l>
<l>Hebben so vele groter clerke</l>
<l>Ende so grote heren gestreden,</l>
<l>Ende doen toten daghe heden,</l>
<l>Alse u wel wert cont hier naer.</l>
<l n="100">Hildse God selve niet claer,</l>
<l>Soe ware lange ter scende:</l>
<l>Nu staet soe toter werelt ende.</l>
</div>
<div type="subchapter"><head type="subchapter">Der heilegher kerken begin. XLII.</head>
<l>                Int begin der heilegher kerke,</l>
<l>Die ne ghene diere clerke</l>
<l><pb n="1,318"/> Fondeerden, maer die Helege Geest,</l>
<l>Hebwi in scrifturen verheest,</l>
<l n="5">Was der kerstijnre goet gemeene,</l>
<l>Ende herte ende ziele was alleene.</l>
<l>Van Cypre Joseph Barsabas,</l>
<l>Niet hi die met Mathien was</l>
<l>Gheset ter cuere, hi vercochte</l>
<l n="10">Sijn lant, ende dat ghelt hi brochte</l>
<l>Ende leit ter apostelen voete,</l>
<l>Omme dat men daer mede boete</l>
<l>Elken den sinen, dies heeft noot.</l>
<l>Aldus dede elc: cleene ende groot</l>
<l n="15">Vercochten huus ende lant,</l>
<l>Ende gavent inder apostelen hant,</l>
<l>Ende si gaven naer die persone</l>
<l>Elken sinen noetdorste schone.</l>
<l>                Een Ananias ende een Selfiere,</l>
<l n="20">Sijn wijf, daden quade maniere;</l>
<l>Want si oec vercochten thare,</l>
<l>Ende som tgelt in stilre ware</l>
<l>Hilden si; ende Pieter hevet verheest</l>
<l>Ende vernaemt biden Heilegen Geest,</l>
<l n="25">Ende scaltse omme die quaetheit groet:</l>
<l>Daer vielen si bede neder doot.</l>
<l>                Van danen vort sone quam daer inne</l>
<l>Niemen met geveinsden zinne.</l>
<l>Dapostelen daden tekine groot,</l>
<l n="30">Miraclen sulc, dat dies genoot</l>
<l>Noint wart gehort in gene sage,</l>
<l>Ende kerstijnheit wies alle daghe,</l>
<l>So dat die lieden inder straten</l>
<l>Hare zieke leiden dorder baten,</l>
<l n="35">Dat Pieters scade, alse hi lede,</l>
<l>Up hem quame; want die ziechede</l>
<l>Ware quite talre tijt.</l>
<l>Des hadde dat Jeudsce paepscap nijt,</l>
<l>Ende hebben dapostelen gevaen</l>
<l n="40">Ende in gevangnesse gedaen.</l>
<l>Nachts quam dingel ende ondede</l>
<l>Die doren ende leededse uut mede,</l>
<l>Ende gingen tileke inden temple,</l>
<l>Ende leerden den volke goede exemple.</l>
<l n="45">Doe quamen die heren ende met beden,</l>
<l>Ende leededse danen met vreden;</l>
<l>Want si ontsaghen der meenten daet,</l>
<l>Ende settense mids in haren raet.</l>
</div>
<div type="subchapter"><head type="subchapter">Vanden VII dyaken. XLIII.</head>
<l>                Die bisscop stont up daer ter stat</l>
<l>Ende seide: "Wi verboden u dat,</l>
<l>Dat ghi niemene en castiet</l>
<l>Indien name daer ghi up lijet"</l>
<l n="5">(Hine wilde niet Jhesum noemen.</l>
<l>"Nu es die dinc so verre comen,</l>
<l>Dat ghi hebbet aldie port</l>
<l>Vervullet al, ende in dat wort."</l>
<l>Si seiden: "Bet doetmen dat wille God,</l>
<l n="10">Dan men doet der liede gebot."</l>
<l>Omme dit wort so waersi gram.</l>
<l>Gamaliel dat wort upnam,</l>
<l>Een out man, wert ende sere wijs,</l>
<l>Ende dien oec al tfolc gaf prijs,</l>
<l n="15">Ende hiet dapostelen buten wesen.</l>
<l>Aldus begonste hi van desen:</l>
<l>"Ghi liede," sprac hi, "van Israel,</l>
<l>Nu hort ende verstaet mi wel!</l>
<l>Ne sijt te haestich noch te zwaer</l>
<l n="20">Desen lieden, radic vorwaer;</l>
<l>Want sijn dit geveinsde dinghen</l>
<l>Vanden lieden sonderlinghe,</l>
<l>So moet neemen swaren val;</l>
<l>Ende eist van Gode comen al,</l>
<l n="25">So moet emmer staende bliven:</l>
<l>Hier omme laet een stic dit driven."</l>
<l>Doe proevedi hem overwaer</l>
<l>Met ghescrichte harde claer,</l>
<l>So dat sijn raet daer wart gedaen,</l>
<l n="30">Ende men liet dapostelen gaen;</l>
<l>Maer eer waersi gegeselt wel,</l>
<l><pb n="1,319"/> Dattem al root wart dat vel.</l>
<l>Si gingen danen blide ende vro,</l>
<l>Dattem comen was also,</l>
<l n="35">Dat si smerte ende mesquame</l>
<l>Dogeden omme Jhesus name.</l>
<l>                Kerstijnheit wies emmer an.</l>
<l>Doe maecten die apostelen dan</l>
<l>VII dyaken van goeder namen,</l>
<l n="40">Dat si tfolc souden tsamen</l>
<l>Van uterleker dinc versien;</l>
<l>Entie apostelen souden plien</l>
<l>Predecagen ende sijn in beden.</l>
<l>Daer so coren si upter steden</l>
<l n="45">Stevene, Phillippe, Prothorus,</l>
<l>Nychanor, Chimo, Nicholaus</l>
<l>Ende Permenas: dese sevene</l>
<l>Hadden name van goeden levene.</l>
<l>Over hem baden si in haer gebede,</l>
<l n="50">Dapostelen, ende leiden hem mede</l>
<l>Die hant upt hooft, ende hebbense bracht</l>
<l>Te berechtene haer ambacht.</l>
<l>Dwort Gods wies indie stat,</l>
<l>Ende vele papen geloveden an dat,</l>
<l n="55">Ende dat kerstijnheit dat wies</l>
<l>Alle daghe, sijt seker dies.</l>
</div>
<div type="subchapter"><head type="subchapter">Hoe Steven was ghedoot. XLIIII.</head>
<l>                Stephanus was in die stede</l>
<l>Vul ons Heren gratie mede.</l>
<l>Meneghe miracle gesciede</l>
<l>Bi hem onder vele liede,</l>
<l n="5">So dat die Jeuden disputeren</l>
<l>Up hem, ende constent niet verweren,</l>
<l>Want die Heilege Gheest sprac vor hem.</l>
<l>Doe namen si in Jherusalem</l>
<l>Valsche orconden, die seiden des,</l>
<l n="10">Dat hi der wet Moyses</l>
<l>Ende Gode lachter hadde gesproken;</l>
<l>Dies hevet hi hem, die dit gestoken,</l>
<l>Ghenouch gedaen vor alden raet.</l>
<l>                Doe seidi vort: "Hart ende quaet</l>
<l n="15">Hebdi oint ghesijn sekerlike</l>
<l>Jegen Gode van hemelrike,</l>
<l>Dat ghi den Heilegen Geest niet ghelovet."</l>
<l>Mettien hief hi up dat hovet</l>
<l>Ende seide: "Ic zie den hemel ondaen,</l>
<l n="20">Ende Jhesum Cristum selve staen</l>
<l>Toter rechter hant sijns Vader."</l>
<l>                Doe stopten si die oren allegader,</l>
<l>Alse oft hem allen rechts mesquame,</l>
<l>Dat si horden Jhesus name.</l>
<l n="25">Altehant worpsine uter stede,</l>
<l>Entie up hem valsche waerhede</l>
<l>Seiden, leiden hare cleder</l>
<l>Bi Sauls voete, diene hadde leder</l>
<l>Dan iemene vanden Jueden el,</l>
<l n="30">Want hi was den kerstinen fel.</l>
<l>Daer worpsine met steenen doot.</l>
<l>Alse hi stont indie meeste noot,</l>
<l>Seidi: "Nu vergevet hem, Here,</l>
<l>Hare zonden; want si min no mere</l>
<l n="35">Ne weten, dat si doen mesdaet."</l>
<l>In desen hem dat lijf utegaet.</l>
<l>Dit was deerste maertelare</l>
<l>Doer Jhesum inder kerstijnre scare.</l>
<l>                Dese percecucie, dese mort</l>
<l n="40">Dreef alle die desciplen uter port,</l>
<l>Want soe was groot ende ghemene,</l>
<l>Sonder die apostelen alleene,</l>
<l>Die bleven binnen gelijc den herden,</l>
<l>Die de wulven gerne werden.</l>
<l n="45">Dandere gingen verre ende na,</l>
<l>In Judea, in Samaria.</l>
<l>Oec waerre vele, die altehant</l>
<l>Slechts rumden der Joden lant,</l>
<l>Alse Marthe dede ende Marie</l>
<l n="50">Ende Maximini entie paertie,</l>
<l>Daermen af sal seggen hier naer</l>
<l>Hare aventure ende waer.</l>
</div>
<div type="subchapter"><head type="subchapter"><pb n="1,320"/> <hi rend="italic">Hoe Jacob die minder bisscop wart.</hi> XLV.</head>
<l>                Nu versaghen dapostelen wel,</l>
<l>Dattem die Jeuden waren fel,</l>
<l>Dattem stonde om volc te leerne</l>
<l>Enten heidinen te keerne.</l>
<l n="5">In desen so vorpensen si hem,</l>
<l>Den kerstinen in Jherusalem</l>
<l>Te latene, dien si mogen horen.</l>
<l>Si hebben bisscop daer vercoren</l>
<l>Den minderen Jacob in de stede,</l>
<l n="10">Ende leiden hem up die hande mede</l>
<l>Pieter, Jan, Jacob de grote,</l>
<l>Ende wijedene bisscop over de rote.</l>
<l>Noch daer men bisscop wijen moet,</l>
<l>Noch eist recht datment mettem drien doet.</l>
<l n="15">                Maer Saulus scuerde tkerstijnhede,</l>
<l>Ende vinc wive ende manne mede,</l>
<l>Die kerstijn name hadden ontfaen,</l>
<l>Ende heefse in prisoene gedaen.</l>
<l>                Die uter stat waren gesteken,</l>
<l n="20">Ghingen dwort ons Heren spreken</l>
<l>Omme ende omme, verre ende na.</l>
<l>Phillip quam in Samaria,</l>
<l>Die dyaken, Stevens geselle.</l>
<l>Daer was een Symoen, een felle,</l>
<l n="25">Een toverare, die verkeerde de stede;</l>
<l>Maer Phillip predecte mede,</l>
<l>Ende dede miraclen overgrote,</l>
<l>Ende doeptere eene mekele rote.</l>
<l>Alse sulc wonder sach Symoen,</l>
<l n="30">Ende hijt selve en conste gedoen,</l>
<l>Liet hi hem dopen ten beginne</l>
<l>Met eenen gevenijnden zinne,</l>
<l>Dattem Phillip te min vorwachte,</l>
<l>Dat hi dien aert entie crachte</l>
<l n="35">Leeren mochte, die Phillip dede.</l>
<l>Te Jherusalem indie stede</l>
<l>Quam mare, ende men deet verstaen,</l>
<l>Dat Samaria hadde ontfaen</l>
<l>Ons Heren wort; si senden dan</l>
<l n="40">Pietren te hem ende Jan,</l>
<l>Dat si den Heilegen Geest souden ontfaen,</l>
<l>Daer si die hant up leiden saen;</l>
<l>Want dat recht was algemene</l>
<l>Der XII apostelen alleene.</l>
<l n="45">Noch heden en vermt niemen el</l>
<l>Dan bisscoppe, weetmen wel.</l>
<l>Alsi dus quamen, wie die gelovet,</l>
<l>Leiden si die hant up thovet,</l>
<l>Updat si doepsel hadden ontfaen;</l>
<l n="50">Ende dan ontfingen si saen</l>
<l>Den Heilegen Geest, ende spraken wale</l>
<l>Alrehande liede tale.</l>
<l>                Int beghin der heileger kerken</l>
<l>Was noot dusgedaenre gewerken,</l>
<l n="55">Omme dat volc te bringene mede</l>
<l>Met miraclen ten kerstijnhede.</l>
</div>
<div type="subchapter"><head type="subchapter">Van Symoene den toverare. XLVI.</head>
<l>                Teerst dat Symoen, die toverare,</l>
<l>Dit wonder dus sach openbare,</l>
<l>Dat si den Heileghen Geest dus gaven,</l>
<l>Brochti vele ghelts ende haven,</l>
<l n="5">Omme te copene die mogenthede.</l>
<l>Pieter seide aldaer ter stede:</l>
<l>"Dijn ghelt ende dine have si</l>
<l>In verdoemenessen metti!</l>
<l>Dijn herte en es in Gode niet recht,</l>
<l n="10">Omme dattu souds wanen echt,</l>
<l>Dat Gods ghichte te copene ware.</l>
<l>Bidt Gode, dien du verbolges sware,</l>
<l>Dat hijt di moete vergeven."</l>
<l>                Van desen Symoene es bleven</l>
<l n="15">Symonie hare name,</l>
<l>Die vor Gode es onbequame.</l>
<l>                Dese selve Phillip doepte daer naer</l>
<l>Van Ethyopen overwaer</l>
<l>Candacis der coninghinnen seriant,</l>
<l n="20">Die hare tresore hadde in hant.</l>
<l>Ethyopen leghet bi Endi,</l>
<l>Ende wie daer coninghinne si,</l>
<l>Die heet Candacis bi namen,</l>
<l><pb n="1,321"/> Ende indie lande en quamen</l>
<l n="25">Anders coningen dan vrouwen.</l>
<l>                Dese Phillips hadde in trouwen</l>
<l>Een wijf ende drie dochtren daer bi:</l>
<l>Prophetessen so waren si</l>
<l>Alle drie indie nieuwe wet.</l>
<l n="30">Sijn graf dat was hem gheset</l>
<l>Tote Cesarien indie stede,</l>
<l>Daer liggen sine drie dochtren mede,</l>
<l>Mageden ende prophetessen:</l>
<l>Dus vinden wijt in waerre lessen.</l>
<l n="35">                Saulus hine vermeet hem niet,</l>
<l>Hine dede scade ende verdriet</l>
<l>Uptie kerstinen, hi was rasch.</l>
<l>Doe nam hi lettren in Damasch</l>
<l>Te vaerne, ende oec te vane</l>
<l n="40">Die kerstine wort hem traken ane.</l>
<l>                Indien weghe quam hem daer</l>
<l>Een licht vanden hemele claer,</l>
<l>Ende sloughene daer ter neder.</l>
<l>Oec sprac hem ene stemme weder:</l>
<l n="45">"Waer omme strijdstu te mi waert?</l>
<l>Hets di swaer stunen jegen den gaert."</l>
<l>- "Here!" sprac hi: "wie bestu dan?"</l>
<l>- "Ic bem Jhesus, dien du strijts an,"</l>
<l>Ende onse Here seide, wien hi woude</l>
<l n="50">Dat hi te Damasch souken soude.</l>
<l>Doe stont hi up blent vander erde,</l>
<l>Ende men ledene siere verde</l>
<l>Tote Damasch indie stede.</l>
<l>Daer ontfinc hi doepsel mede,</l>
<l n="55">Ende sine ogen worden claer.</l>
<l>Doe ginc hi predeken openbaer</l>
<l>Dat kerstijn gelove den Jeuden.</l>
<l>Aldaer leeddene die quade reuden.</l>
<l>Die borghers waren in die port,</l>
<l n="60">Laghedene ende haddene vermort,</l>
<l>Ne maer dattene die Jueden thanden</l>
<l>Over den muur met eere manden</l>
<l>Nederlieten, ende hi ontginc.</l>
<l>                Hier latic der apostelen dinc,</l>
<l n="65">Tes ickere weder come an,</l>
<l>Ende sal u vort seggen dan</l>
<l>Van onser Vrouwen, van hare upvaert</l>
<l>Te hemele was gheopenbaert.</l>
<l>Myletus screvere af dat hi wiste</l>
<l n="70">Bi sente Janne ewangeliste</l>
</div>
<div type="subchapter"><head type="subchapter">Dits tprologhe van onser Vrouwen. XLVII.</head>
<l>                Vrouwe, moeder alre vroude!</l>
<l>Fonteine van onsen behoude!</l>
<l>Precieus boven allen goude!</l>
<l>Dierst alre steenen menechfoude!</l>
<l n="5">Mi bedinken mine scoude,</l>
<l>Die ic wrochte in onghedoude.</l>
<l>Nu waert tijt dat ic mi scoude,</l>
<l>Ende ic bade omme uwe houde.</l>
<l>Dies so biddic een deel boude,</l>
<l n="10">Welken tijt so mijn herte spoude,</l>
<l>Dats alse dende coemt van mire oude,</l>
<l>Hoet mi vanden helschen coude,</l>
<l>Dat mi dat vier niet en bescoude,</l>
<l>Laet tfleesch hem mingen metter moude!</l>
<l n="15">                Ghehinghet, Vrouwe, dat die zondaren</l>
<l>Lesen ende horen u upvaren,</l>
<l>Also alsement bescreven vint.</l>
<l>U es die waerheit al bekint,</l>
<l>Ende wi sijn hier inden waen:</l>
<l n="20">In uwer namen willict ontfaen.</l>
<l>                Some scrifturen si belijen</l>
<l>Vander moeder Gods Marien,</l>
<l>Dat soe upt ander jaer daer naer,</l>
<l>Naer ons Heren upvaert claer,</l>
<l n="25">Mensceliken ende dede,</l>
<l>Ende soe int selve jaer oec mede</l>
<l>Met vleesche upvoer over een.</l>
<l>Nu dinct mi seggen Damasseen,</l>
<l>Dat soe met Janne ewangeliste,</l>
<l n="30">Die hare heimelicheit wiste,</l>
<l>Levede XXIIII jaer:</l>
<l>Onse Here selve weet dat waer.</l>
<l><pb n="1,322"/> Hier volghen wi Miletus das,</l>
<l>Die bisscop te Samarien was,</l>
<l n="35">Ende seit het seidem sente Jan.</l>
<l>Nu hort hoe dat hijs began.</l>
</div>
<div type="subchapter"><head type="subchapter">Miletus van onser Vrouwen. XLVIII.</head>
<l>                Miletus spreect dus, alsict las:</l>
<l>Een Leonius met ons was</l>
<l>Ende met dien apostelen mede,</l>
<l>Die den woch liet der waerhede.</l>
<l n="5">Hets waer, der apostelen vite</l>
<l>Screef hi som wel ende met vlite;</l>
<l>Maer haer leven ende haer castien</l>
<l>Screef hi al vul heresijen.</l>
<l>Onser Vrouwen ende ende hare upvaert</l>
<l n="10">Screef hi also hinderwaert,</l>
<l>Dat die kerke scuwet die wort,</l>
<l>Ende daertoe lesen niet en hort.</l>
<l>Maer dat wi horden ende wisten</l>
<l>Van sente Janne ewangelisten,</l>
<l n="15">Dat sullen wi hier sekerlike</l>
<l>Scriven wel ende properlike.</l>
<l>                Alse onse Here den jongelinc,</l>
<l>Daer hi anden cruce hinc,</l>
<l>Janne siere moeder beval,</l>
<l n="20">Doe bleef sij in siere hoeden al.</l>
<l>Tote dien dat elc apostel nam</l>
<l>Sijn lant, dattem anequam</l>
<l>In te predekene, nam Jan</l>
<l>Ephesum, want het viel hem an,</l>
<l n="25">Ende onse Vrouwen bleef algader</l>
<l>Met sire moeder, met sinen vader,</l>
<l>Beneden den berch der Oliven.</l>
<l>Over dander jaer, horen wi scriven,</l>
<l>Dat Jhesus Cristus te hemele clam,</l>
<l n="30">Onser Vrouwen int herte quam</l>
<l>Dat ghepens van haren Sone,</l>
<l>Ende soe wart wenende omme tgone;</l>
<l>Ende dinghel die quam te hare,</l>
<l>Diese groete al openbare,</l>
<l n="35">Ende brachte van ere palmen een rijs,</l>
<l>Dat wies in dat paradijs:</l>
<l>- "Dit hebbic di brocht dus hare:</l>
<l>Dit sultu voer dine bare</l>
<l>Doen draghen; want inden derden dage</l>
<l n="40">Wert dine ziele, sonder zaghe,</l>
<l>Van dinen lachame ontfaen,</l>
<l>Ende dijns ontbeit, sonder waen,</l>
<l>Die Gods Sone entie dine,</l>
<l>Ende alle die ghesellen sine</l>
<l n="45">Ontbeiden dijns met haerre partije."</l>
<l>                Doe antworde aldus Marie:</l>
<l>"Ic bidde dat dapostelen tsamen</l>
<l>Te mi comen in Gods namen."</l>
<l>Dinghel seide: "Dit sal wesen,"</l>
<l n="50">Ende hi sciet danen met desen.</l>
</div>
<div type="subchapter"><head type="subchapter">Hoe die apostelen quamen tote hare. XLIX.</head>
<l>                Maria heeft die palme ontfaen,</l>
<l>Die sere claer was, sonder waen,</l>
<l>Ende drouchse in hare hant</l>
<l>Upten Olivenberch te hant;</l>
<l n="5">Ende alse tgebede was gedaen,</l>
<l>Keerde soe weder neder saen;</l>
<l>Ende sente Jan, die aldoe was</l>
<l>In Ephesum, alsict las,</l>
<l>Die was daer brocht altehant.</l>
<l n="10">Elc apostel, in dat lant</l>
<l>Dat hi predecte, wart gedraghen</l>
<l>Sonder pine in corten daghen,</l>
<l>Ja in eere onlangere stont,</l>
<l>Daer onse Vrouwe hiet ongesont</l>
<l n="15">Ende Paulus ende Barnabas</l>
<l>Quamen daer, sijt seker das.</l>
<l><pb n="1,323"/> Elc hevet anderen gegroet,</l>
<l>Ende wonderdem in haren moet,</l>
<l>Hoe dat elc van siere stat</l>
<l n="20">Daer comen was ende omme wat;</l>
<l>So dat elkerlijc verkende,</l>
<l>Dat was om onser Vrouwen ende.</l>
<l>In huus so sijn si gegaen,</l>
<l>Ende groeten Marien saen.</l>
<l n="25">Weder so heeft soese gegroet,</l>
<l>Ende seide: "God, die Here goet,</l>
<l>Hevet mi nu ghehort indien,</l>
<l>Dat ic u mach anesien.</l>
<l>Nu biddic dat ghi waect vor mi,</l>
<l n="30">Onthier ent die wile si</l>
<l>Dat God coemt: hi ontfaet</l>
<l>Mine ziele, alsoe woch gaet."</l>
<l>                Si seiden dat sijt gerne daden.</l>
<l>Alsi aldus waren beraden,</l>
<l n="35">Ende bi onser Vrouwen saten,</l>
<l>Ende Gode loveden utermaten,</l>
<l>Alst quam anden derden daghe,</l>
<l>Omtrent tierdse, dans gene saghe,</l>
<l>Quam hem allen een slaep an,</l>
<l n="40">Die daer waren, wijf ende man;</l>
<l>Sonder dapostelen alleene</l>
<l>So sliept al, groot ende cleene,</l>
<l>Ende drie magheden diere waren.</l>
<l>Doe so quam aldaer gevaren</l>
<l n="45">Jhesus Cristus met sinen hove,</l>
<l>In sange ende oec in Gods love,</l>
<l>Ende in claerheit oec nochtan.</l>
<l>Jhesus sprac siere moeder an:</l>
<l>"Com, mijn moeder! up verheven,</l>
<l n="50">Com int euwelike leven."</l>
<l>Doe viel soe neder uptie erde,</l>
<l>Ende anebedene met groter werde,</l>
<l>Ende dancte mede onsen Here,</l>
<l>Die sine dierne coes tiere eere,</l>
<l n="55">Daer hise toe brochte mildelike.</l>
<l>Ende soe seide dese gelike:</l>
<l>"God van alre bliscap! ghedinc</l>
<l>Doer dine eere mijns aerminc.</l>
<l>Du wetes ende hets di bekint,</l>
<l n="60">Hoe ic di hebbe ghemint,</l>
<l>Ende gewacht ende verholen</l>
<l>Den scat, dien du mi hads bevolen.</l>
<l>Ontfaerme di mijns, ende gef mi vrede</l>
<l>Vanden inglen der deemsterhede,</l>
<l n="65">Dat mi niet en come te gemoete</l>
<l>Sathanas volc sere onsoete,</l>
<l>Ende ic die quade niet en sie</l>
<l>Comen te ghemoete mie."</l>
<l>                Jhesus antwordde dese dinc:</l>
<l n="70">"Doe ic andien cruce hinc,</l>
<l>Quam hi tote mi aldaer;</l>
<l>Maer alse hi niet en vant een haer</l>
<l>Ane mi, daer hi an talen mochte,</l>
<l>Vloe hi tebarenteert onsochte.</l>
<l n="75">Du sultene sien den quaden geest,</l>
<l>Naer dat die menschelichede eest,</l>
<l>Want bidi du moets enden mede</l>
<l>Nadie rechte menscelijchede;</l>
<l>Maer hi en sal di niet moghen deren:</l>
<l n="80">Ic bem diene di sal verweren.</l>
<l>Com! want dijns ontbeit gemeenlike</l>
<l>Tridderscap van hemelrike,</l>
<l>Di te bringene int paradijs."</l>
<l>Alse hi sprac in derre wijs,</l>
<l n="85">Es Maria te bedde gegaen</l>
<l>Ende gaf up die ziele saen.</l>
<l>Die apostelen sagen daer</l>
<l>Hare ziele so doreclaer,</l>
<l>Dat ghene sterfelike tonge</l>
<l n="90">Noch geseide, noch gesonge.</l>
<l>Ten apostelen sprac onse Here:</l>
<l>"Neemt den lachame met groter ere;</l>
<l>An de zuud oest zide vander stat</l>
<l>Es een graf, legtene indat,</l>
<l n="95">Ende ontbeit mijns: ic sal comen."</l>
<l>Michiel hevet die ziele genomen,</l>
<l>Die meester vanden paradise,</l>
<l>Ende onse Here in derre wise</l>
<l><pb n="1,324"/> Die es metter inglen scaren</l>
<l n="100">Up te hemele ghevaren.</l>
</div>
<div type="subchapter"><head type="subchapter">   Hoe mense ten grave drouch. L.</head>
<l>                Die drie mageden, die int waken</l>
<l>Mede waren te derre saken,</l>
<l>Hebben den lachame gedwegen,</l>
<l>Alse volc van ordinen pleghen.</l>
<l n="5">Ende alsoe was van clederen bloot,</l>
<l>Quam die claerheit daer so groot,</l>
<l>Ghene ogen en constse ghesien,</l>
<l>Al mochtmense tasten indien.</l>
<l>Die bare hevet Pietre geheven</l>
<l n="10">Ten hovede, ende Pauwels hem beneven,</l>
<l>Ende songen ende loveden onsen Here;</l>
<l>Dander songen mede sere.</l>
<l>Jan ginc voren, hare sone,</l>
<l>Entie palme drouch die ghone.</l>
<l n="15">Eene crone, alst van swerke ware,</l>
<l>Quam over den lachame dare,</l>
<l>Ghelijc alsemen scouwet ane</l>
<l>Eenen rinc omtrent de mane.</l>
<l>Een groot here van ingelen boven</l>
<l n="20">Singhende ende Gode loven,</l>
<l>So dat derde weder clanc:</l>
<l>So groot, so scone was die sanc.</l>
<l>Vele volcs trac ute dan,</l>
<l>Bi naer XV<hi rend='sup'>M</hi> man,</l>
<l n="25">Ute Jherusalem der port.</l>
<l>Alsi dit hebben ghehort,</l>
<l>Wonderde hem in haer gedochte,</l>
<l>Wat dinghe dat dit wesen mochte;</l>
<l>Also dat si hebben bekent,</l>
<l n="30">Dat Jhesus moeder es gehent,</l>
<l>Ende dat es siere jongren scare,</l>
<l>Die so singhen omme hare.</l>
<l>Met desen hebben si die bare gesien</l>
<l>Met groter vrouden henen tien.</l>
<l n="35">Doe was daer der papen een,</l>
<l>Die dalre voerbaerste sceen,</l>
<l>Ende sprac in erren worde,</l>
<l>Alse hi gheene feeste horde:</l>
<l>"Siet waermen tabernacle draghet</l>
<l n="40">Des gheens, die ons heeft gejaget</l>
<l>Ende onteert heeft ende ontgoet!</l>
<l>Siet welc eere men hem doet!"</l>
<l>Doe liep hi omme ende wilde dare</l>
<l>Dbedde afwerpen metter bare.</l>
<l n="45">Doe worden hem die handen droge</l>
<l>Al vort toten elleboghe,</l>
<l>Ende hi bleef clevende ande bare,</l>
<l>Ende wart ghepijnt harde sware.</l>
<l>Dingelen maecten dander blent,</l>
<l n="50">Die daer waren al omtrent.</l>
<l>Doe riep die Juede: "Ic bidde di,</l>
<l>Pieter! ontfaerme di van mi!</l>
<l>Mi es so wee, ic en weet wat ic doe."</l>
<l>Pieter sprac: "Mine gaets niet toe;</l>
<l n="55">Maer wiltu met herten geloven</l>
<l>An Jhesum, die God es hier boven,</l>
<l>So cusse dbedde ende sech tgone:</l>
<l>"Ic ghelove anden Gods Sone,</l>
<l>Dat dese lachame drouch desen:"</l>
<l n="60">Die miltheit Gods sal di genesen."</l>
<l>Hi deet, ende daer uptie stede</l>
<l>Wart hi ghesont in al die lede.</l>
<l>Doe benedijede hi onsen Here,</l>
<l>Ende lovede daer sine eere</l>
<l n="65">Uten bouken Moyses.</l>
<l>Den apostelen wonderde des,</l>
<l>Ende weenden van groter vrouden.</l>
<l>Pieter hiet hem die palme houden,</l>
<l>Ende indie stat daer mede varen</l>
<l n="70">Toten ghenen die blent waren:</l>
<l>"Die gheloven wille anden hogen,</l>
<l>Lech hem die palme up de ogen,</l>
<l>Si sullen ontfaen dat sien."</l>
<l>Hi deet ende ghenas mettien</l>
<l n="75">Alle die gheloven wilden.</l>
<l>Selke hem oec so hart hilden,</l>
<l>Dat si storven onbekent,</l>
<l><pb n="1,325"/> Ten live enter zielen blent.</l>
<l>Die selve Jeude es gekeert</l>
<l n="80">Metter palmen ende heeft geleert</l>
<l>Den apostelen, wat gesciede</l>
<l>Onder dongeloveghe liede.</l>
</div>
<div type="subchapter"><head type="subchapter">Hoe soe te hemele voer. LI.</head>
<l>                Den lachame droeghen mede</l>
<l>Die apostelen toter stede,</l>
<l>Aldaer si een niewe graf vonden,</l>
<l>Ende leidene daer in tien stonden,</l>
<l n="5">Ende loken tgraf, ende hebben ontbeden</l>
<l>Alle gader daer ter steden</l>
<l>Die apostelen, alst God hiet.</l>
<l>Niet langhe daer na God ne liet,</l>
<l>Hine quam aldaer ter stede,</l>
<l n="10">Ende mettem menech ingel mede,</l>
<l>Met groter claerheit, ende sprac te desen:</l>
<l>"Vrede moete met u wesen!"</l>
<l>[Si seiden: "Die ontfarmenesse dijn,</l>
<l>Here! moete met ons sijn!"</l>
<l n="15">Hi sprac: "Dese hebbic vercoren,</l>
<l>Alse diere af wilde sijn geboren.</l>
<l>Wat wildi wat ickere doe bi?"</l>
<l>Si seiden: "Here! ghenoeghet di,</l>
<l>Ghelijc dattu sijs verresen</l>
<l n="20">Van dode te live, dattu oec desen</l>
<l>Lachame up does staen te waren,</l>
<l>Ende metti ter bliscap varen."</l>
<l>                Hi sprac: "Het sal also wesen,</l>
<l>Alse ghi hebt geseit van desen."</l>
<l n="25">Hi hiet den inghel Michael</l>
<l>Die ziele halen, ende hi deet wel,</l>
<l>Ende Gabriel quam daertoe saen</l>
<l>Ende hevet den steen upgedaen.</l>
<l>Doe sprac Jhesus: "Stant up, minne!</l>
<l n="30">Mine alre liefste vriendinne!</l>
<l>Omme dat noint in al dijn leven</l>
<l>Dine herte an manne was gegeven,</l>
<l>So sal dijn lachame verrisen</l>
<l>Reene boven al datmen mach prisen."</l>
<l n="35">Maria es thant verresen</l>
<l>Ende dancte haren Sone van desen;</l>
<l>Ende Jhesus sine apostelen custe,</l>
<l>Ende voerde mettem inder ruste</l>
<l>Siere moeder met sire scare.</l>
<l n="40">Dapostelen worden harentare</l>
<l>Elc ghedreghen in sijn lant,</l>
<l>Daer hi predekende was becant.</l>
</div>
<div type="subchapter"><head type="subchapter">Wat men hier af geloven moet. LII.</head>
<l>                Alne wille niet die kerke</l>
<l>Die ystorie, noch de clerke</l>
<l>Int nauste hem daer ane houden,</l>
<l>Omme dat si niet wel getrouden,</l>
<l n="5">Wiese maecte of wanen soe quam,</l>
<l>Nochtan, also alsict vernam,</l>
<l>Sone eist tiegen tgelove niet,</l>
<l>Ende menech heilech clerc die pliet</l>
<l>In goeden wane te houdene dat,</l>
<l n="10">Dat Maria, dat reene vat,</l>
<l>In hemelrike es te samen</l>
<l>Met ziele ende met lachamen,</l>
<l>Ende dit moetmen geloven wel,</l>
<l><pb n="1,326"/> Sonder eenech valsch bispel.</l>
<l n="15">                Want Augustinus in een sermoen</l>
<l>Spreect aldus up dit doen:</l>
<l>Die Marien in dit lijf</l>
<l>Al minnede voer andre wijf,</l>
<l>Dat hi van hare ontfaen woude</l>
<l n="20">Vleesch, alse hi man wesen soude,</l>
<l>Hets hovesch datmens gelove mede,</l>
<l>Dat hi sonderlinge hovescede</l>
<l>Hare dede in des levens ende.</l>
<l>Die worme die sijn des vleesch scende,</l>
<l n="25">Ende hier af so was Jhesus quite,</l>
<l>Dies machmen geloven met vlite,</l>
<l>Dat hi mede wilde vrijen</l>
<l>Daer af die nature Marien;</l>
<l>Want Jhesus vleesch ende dat hare</l>
<l n="30">Dat was al een al openbare.</l>
<l>                Oec vinden wi gheset,</l>
<l>Dat eene nonne Elyzabeth,</l>
<l>Die heimelijc was onser Vrouwen,</l>
<l>Ende hare diende in goeder trouwen,</l>
<l n="35">Vertoget was van haerre upvaert,</l>
<l>Dat hier nu wert gheopenbaert.</l>
<l>Hier naer suldi weten bet,</l>
<l>Wie soe was dese Elizabeth:</l>
<l>Dus spreect die bouc die van hare bleef,</l>
<l n="40">Entie men seget dat soe screef.</l>
</div>
<div type="subchapter"><head type="subchapter">Wat sente Elizabeth hier af sach. LIII.</head>
<l>                "Up doctave vander upvaert,</l>
<l>Dat soe voer te hemele waert,</l>
<l>Onse Vrouwe daert al an leget,</l>
<l>Omtrent alsemen messe seghet,</l>
<l n="5">Wasic al buten minen sinne.</l>
<l>Doe verbaerde hare die coninginne</l>
<l>Van hemelrike, die goedertiere,</l>
<l>Mine troesterigge, na hare maniere.</l>
<l>Doe badic hare aldaer ter steden,</l>
<l n="10">Also alse mi hadde gebeden</l>
<l>Een onser oudere in sire bede:</l>
<l>"Vrouwe! uwe goedertierhede</l>
<l>Latet ghenoughen, of gijt gebiet,</l>
<l>Ende maect ons hier af seker iet,</l>
<l n="15">Of ghi te hemele voert alleene</l>
<l>Mettien gheeste, so ghemeene</l>
<l>Met ziele ende met lachame mede."</l>
<l>Ende soe antworde daer ter stede:</l>
<l>"Dit en canstu gheweten noch;</l>
<l n="20">Het es te ghesciene doch,</l>
<l>Dat bediet dit wort openbare."</l>
<l>Voerwaert meer in alden jare</l>
<l>Ne dorstic niet vraghen das</l>
<l>Den inghel die mi heimelijc was,</l>
<l n="25">Noch onser Vrouwen oec te waren,</l>
<l>Alsoe mi wilde hare verbaren;</l>
<l>Maer hi, die mi dit vraghen dede,</l>
<l>Hi loet mi so menege bede,</l>
<l>Daer ict mede soude bejaghen.</l>
<l n="30">Alse tjaer was omme gedragen,</l>
<l>Dat hare upvaert quam na desen,</l>
<l>Haddic langhe ziec ghewesen,</l>
<l>Ende ic lach in mijn bedde cranc.</l>
<l>Ter wilen datmen messe sanc,</l>
<l n="35">Quam mi een ommacht, daer ic lach,</l>
<l>So dat ic wel verre sach</l>
<l><pb n="1,327"/> Een graf, sere claer ende rike,</l>
<l>Ende ic sach alse eens wives gelike</l>
<l>Aldaer, ende staen bi hare</l>
<l n="40">Van ingelen eene grote scare;</l>
<l>Ende cortelike wart soe upgerecht</l>
<l>Vandien grave, ende met hare echt</l>
<l>Inghelen vele hare beneven,</l>
<l>Ende up harde hoghe verheven</l>
<l n="45">Inden hemel. Daer na saen</l>
<l>So quam onse Vrouwe ghegaen</l>
<l>Ter dore, daer icse plach</l>
<l>Te siene up somegen dach,</l>
<l>Ende soe stont ende togede mi mede</l>
<l n="50">Hare glorie, hare claerhede.</l>
<l>Doe was mi mede dinghel bi.</l>
<l>Doe vragedic hem wat het si,</l>
<l>Dat ic aldaer hadde gesien.</l>
<l>Hi seide: "Di es getoget indien,</l>
<l n="55">Hoe met live ende met ziele mede</l>
<l>Onse Vrouwe upvoer ter hoger stede."</l>
<l>Doe vragedic anderwaerf an hare,</l>
<l>Hoe langhe stont dattet ware</l>
<l>Van haren ende tote dat quam</l>
<l n="60">Dat soe up te hemele clam;</l>
<l>Ende dit hevet soe mi verclaert</l>
<l>Ende goedertierlike geopenbaert,</l>
<l>Ende hevet mi also gheseghet:</l>
<l>Ter tijt dat hare upvaert leghet,</l>
<l n="65">Ten halven Oeste, heeft soe gegeven</l>
<l>Den gheest ende gehent dat leven,</l>
<l>Ende over XL daghe daernaer,</l>
<l>Uptie neghende kalende, dats waer,</l>
<l>Van Octobre, wart soe verheven</l>
<l n="70">Metten vleesche Gode beneven;</l>
<l>Maer die heileghen hier achter waert,</l>
<l>Die van haerre vlescelike upvaert</l>
<l>Niet en wisten clene no groot,</l>
<l>Namen den dach van haerre doot,</l>
<l n="75">Ende hietene mede also nomen,</l>
<l>Alse of soe up dien dach ware genomen.</l>
<l>                Echt daer naer over II jaer</l>
<l>Verbaerde hare onse Vrouwe daer.</l>
<l>Alsoe mi vele dincs ontdede,</l>
<l n="80">Doe bevragedic hare mede,</l>
<l>Hoe langhe soe was in desen aert</l>
<l>Na haer Soens Jhesus upvaert.</l>
<l>- "Een jaer," sprac soe, "ende meer vort</l>
<l>Alse toten halven Oeste behort."</l>
<l n="85">Doe seidic: "Vrouwe! segt mi hier ave,</l>
<l>Waren dapostelen niet tuwen grave?"</l>
<l>- "Ja si," sprac soe, "altemale,</l>
<l>Ende met eeren ende harde wale</l>
<l>Brochten si mi aldaer ic lach."</l>
<l n="90">Echt up onser Vrouwen dach,</l>
<l>Alsemen hare boodscap begaet,</l>
<l>Verbaert soe hare ende bi mi staet.</l>
<l>Doe vragedic hoe out soe ware,</l>
<l>Doe dingel boodscap drouch an hare</l>
<l n="95">Dat wort, ende soe Gode ontfinc.</l>
<l>Doe antworde soe dese dinc:</l>
<l>"Ic hadde," sprac soe, "XV jaer,</l>
<l>Ende also vele meer voer waer,</l>
<l>Alse van dat men hout den dach</l>
<l n="100">Daer mine gebornesse up lach,</l>
<l>Tote dat quam ten daghe daer na</l>
<l>Dat dinghel sprac: "Ave Maria!""</l>
<l>                Dus vele hebben wi vonden bescreven</l>
<l>Van onser Vrouwen, dat ons geven</l>
<l n="105"><pb n="1,328"/> Bouken diemen geloven mach.</l>
<l>Nu sindent haren lesten dach,</l>
<l>Dat soe levede up erderike,</l>
<l>Hevet soe gedaen sekerlike</l>
<l>Meneghe miracle ende noch doet.</l>
<l n="110">Wie so minnet in sinen moet</l>
<l>Marien, hi hore hier naer</l>
<l>Van hare someghe miracle waer.</l>
</div>
<div type="subchapter"><head type="subchapter">Van onser Vrouwen pulare. LIIII.</head>
<l>                Wilen so maecte Constantijn</l>
<l>Eene edele kerke, scone ende fijn,</l>
<l>In deere der moeder ons Heeren.</l>
<l>Hi dede bringhen hare teeren</l>
<l n="5">Colummen groot, scone ende diere;</l>
<l>Maer altoes in ghere manieren</l>
<l>Ne constse die meester gherechten.</l>
<l>Hi ginc striden, pinen, vechten</l>
<l>Daer jeghen; maer en diedde niet.</l>
<l n="10">Van pinen hi hem sere mesliet,</l>
<l>So dat onse Vrouwe te hem quam</l>
<l>In drome, ende seide: "Wes niet gram.</l>
<l>Nem uter scolen III kinder</l>
<l>Maerghijn in dine hulpe ghinder;</l>
<l n="15">Met haerre hulpen sultu wale</l>
<l>Die dinc vulbringen altemale."</l>
<l>Des maerghens so dedi dat.</l>
<l>Groot volc quam uter stat</l>
<l>Gheent grote wonder te siene an.</l>
<l n="20">Dat menech C<hi rend='sup'>M</hi> man</l>
<l>Ne consten vulbringhen nie,</l>
<l>Dat vuldaden die kindere drie</l>
<l>Snellike ende met cleenre pine:</l>
<l>Dus wart vulmaect de kerke fine.</l>
</div>
<div type="subchapter"><head type="subchapter">Hoe onse Vrouwe clagede in Toletten. LV.</head>
<l>                Tote Toletten in Spaengen gevel</l>
<l>Up onser Vrouwen dach also wel,</l>
<l>Alsemen hare upvaert soude vieren,</l>
<l>Ende men in scoenre manieren</l>
<l n="5">Die messe vanden daghe dede,</l>
<l>Ende tfolc stont in sine gebede,</l>
<l>Riep daer ene stemme up dien dach:</l>
<l>"O wi! leider! o wi! o wach!</l>
<l>Wat groter plaghen es dit,</l>
<l n="10">Dat hier volc over een zit,</l>
<l>Die mijns Soens tekijn draghen</l>
<l>Int vorhovet ende sijns gewagen</l>
<l>Alle daghe in hare gebede,</l>
<l>Enter Jeuden verwoethede</l>
<l n="15">Onder hem regneren sal</l>
<l>(Dits mesprijs ende ongheval!),</l>
<l>Die minen Sone, der werelt lecht,</l>
<l>Ende zalecheit der kerstijnre echt,</l>
<l>Mesprijs ende scande doen anderwerven,</l>
<l n="20">Ende wilne echt metter crucen doen sterven!"</l>
<l>Die meentucht ende andere liede</l>
<l>Horden dat daer gesciede;</l>
<l>Maer die bisscop ende al die raet</l>
<l>Vander stat te samen gaet,</l>
<l n="25">Ende sijn dies over een gedraghen,</l>
<l>Dat si souken willen ende dorvragen</l>
<l>Der Jueden huus van alder stede,</l>
<l>Nerenstelike met groter wijshede,</l>
<l>Te siene oft si mochten vinden</l>
<l n="30">Dinc dies hem die Jueden bewinden,</l>
<l>Dat onse Vrouwe claghen mochte.</l>
<l>So nauwe croopmen ende sochte,</l>
<l>Datmen een wassijn beelde vant,</l>
<l>Dat die Jueden altehant</l>
<l n="35">Bespottet hadden ende geplat,</l>
<l>Bespuwet ende gegatsat,</l>
<l>Ende soudent hebben gecruust mede</l>
<l>Ter lelicheit den kerstijnhede.</l>
<l>Alse dit daer die kerstine vonden,</l>
<l n="40">Wraken si aldaer tien stonden</l>
<l><pb n="1,329"/> Die mordaet uptie Jueden,</l>
<l>Ende sloughense gelijc rueden,</l>
<l>Ende wraken die reene maghet,</l>
<l>Diet jammerlike hadde geclaget.</l>
</div>
<div type="subchapter"><head type="subchapter">Van hem die Jhesum sette tenen borghe. LVI.</head>
<l>                In Bisantia eene stede</l>
<l>Was een van groter rijchede,</l>
<l>Ende wilde sijn van hoger namen,</l>
<l>Ende verdede al te samen</l>
<l n="5">Sijn goet ende sine scone rente</l>
<l>Inder werelt parlemente,</l>
<l>So dat sijn goet al overginc</l>
<l>Ende hem ontsiende sine dinc.</l>
<l>Doe ghinc hi borghen ende leenen</l>
<l n="10">Te sinen vrienden meenech eenen,</l>
<l>Ende hilt ende verdeet oec mede</l>
<l>In eeren ende in hovescede.</l>
<l>Also dat hi no ghelt, no vrient,</l>
<l>Noch kerstinen ghenen hadde gedient,</l>
<l n="15">Also dat hi hem leenen woude</l>
<l>Selfs eenen penninc van goude,</l>
<l>Eenen Juede hi versochte,</l>
<l>Dien hi bat al dat hi mochte,</l>
<l>Dat hi hem iet leende indie hant.</l>
<l n="20">Die Juede eeschede eenen pant,</l>
<l>Entie kerstijn en hadde ghenen,</l>
<l>No weder groten nochte cleenen.</l>
<l>Doe eeschedi borghe; maer hi seide:</l>
<l>"Voer mi en stonde indie beide</l>
<l n="25">Niemen dien ic levende weet,</l>
<l>Dune wilds nemen ghereet</l>
<l>Te borghe alleene minen Here</l>
<l>Jhesum Cristum, dien ic eere."</l>
<l>Die Juede seide: hine wiste</l>
<l n="30">No oec en kende Jhesum Criste</l>
<l>Over God; "doch wetic dan,</l>
<l>Dat hi was een gherecht man</l>
<l>Ende een propheete. Geefstune mi,</l>
<l>Ic wille dat hi dijn borghe si."</l>
<l n="35">Doe sprac die kerstijn: "Want hi ten worde</l>
<l>Hier niet en es noch ter antworde,</l>
<l>Willickene di te borghe gheven</l>
<l>Bider ymagien alse in sijn leven;</l>
<l>Ende eist dat ic breke dijn recht,</l>
<l n="40">Ic wille bliven dijn eigijn knecht;</l>
<l>Nochtan so willic datmen hout</l>
<l>Mi selven schuldich ande scout."</l>
<l>Die Juede sprac: "Si dan alsoe!"</l>
<l>Beede te samen gingen si doe</l>
<l n="45">Met haren vrienden, diet anscouwen,</l>
<l>Ter kerken van onser Vrouwen,</l>
<l>Daer soe met haren kinde sat.</l>
<l>Die kerstijn man nam na dat</l>
<l>Dat kindekijn bider hant,</l>
<l n="50">Ende gaeft borghe ende pant</l>
<l>Voer hem den Juede vor dat gelt.</l>
<l>Die Juede ontfinct ende telt</l>
<l>Dien kerstijn tgelt metter vaert.</l>
<l><pb n="1,330"/> Die kerstijn sijn ghelt bewaert</l>
<l n="55">An menegerande comenscepe,</l>
<l>Ende maectem henen met scepe</l>
<l>In verren lande, ende vercoept,</l>
<l>Souct sijn vordeel, ende loept</l>
<l>In fordsen, in maercten harentare,</l>
<l n="60">Ende coept weder ander ware,</l>
<l>Ende hevet sijn scip weder geladen</l>
<l>Met harde menegen gewaden.</l>
<l>Ende binen dien dat hi tghent coept</l>
<l>Ende hi harentare loept,</l>
<l n="65">Omme te doene sijn bejach,</l>
<l>So quam die gherechte dach</l>
<l>Van te quitene dat goet,</l>
<l>Daer sijn borghe voren stoet,</l>
<l>So dat hem int herte stac;</l>
<l n="70">Ende alse waer een dach gebrac,</l>
<l>Ende hi was verre vander stat,</l>
<l>Daer hi schuldich was den scat,</l>
<l>So sere hi hem omme dit ververde,</l>
<l>Dat hi nederviel up derde,</l>
<l n="75">Alse een man die sterven woude</l>
<l>Ende sinen zin verliesen soude.</l>
<l>Toe so lopen sine ghesellen</l>
<l>Ende vragen; hine wilt niet tellen;</l>
<l>Doch dat hi den toren verwan,</l>
<l n="80">Ende sprac aldus hem selven an:</l>
<l>"Wat diet omme niet gesorghet?</l>
<l>Hevet mi Cristus niet verborget?</l>
<l>Hem salic leveren dat ghelt,</l>
<l>Ende doere mede dan sijn gewelt."</l>
<l n="85">Des Jueden schult dat hi geprant,</l>
<l>Ende deedse in eene scrine te hant</l>
<l>Altemale, no min no mee,</l>
<l>Ende leidse rechts indie zee.</l>
<l>Ghelt ende scrine hi beval</l>
<l n="90">Hem die zee maecte ende al,</l>
<l>Ende Marien siere moeder.</l>
<l>Dits wonder, dat alsonder roeder,</l>
<l>Also alse wilde die Gods cracht,</l>
<l>Dreef verre waters in ere nacht</l>
<l n="95">Tote Bisanten indie stat,</l>
<l>Voer des Jueden huus, dat sat</l>
<l>Upten oever vander zee.</l>
<l>Des maerghens, no min no mee,</l>
<l>So ginc uut een knecht mettien,</l>
<l n="100">Ende hevet dat scrinekijn versien,</l>
<l>So dat hi die hant toestac;</l>
<l>Maer dat scrinekijn ontbrac.</l>
<l>Thuus es die knecht gelopen sere,</l>
<l>Ende seide dat wonder sinen here.</l>
<l n="105">Die Juede quam ende met cleenre pine</l>
<l>Trac hi te lande die scrine,</l>
<l>Ende drouchse in huus ende heefse ondaen.</l>
<l>Dat ghelt nam hi ute saen,</l>
<l>Ende sette onder dbedde sine</l>
<l n="110">Ydel ende sonder ghelt de scrine.</l>
<l>Daer naer so verhort hi mare,</l>
<l>Dat die kerstijn comen ware,</l>
<l>Ende comanscepe hadde gebrocht,</l>
<l>Daer hi bate an hadde gecocht,</l>
<l n="115">Ende es tote hem gegaen</l>
<l>Gram ende erre, sonder waen,</l>
<l>Ende sprac dusdaen wordekijn:</l>
<l><pb n="1,331"/> "Ay! hoe vray die kerstine sijn!"</l>
<l>Dander seide: "Twi spreecstu dat?"</l>
<l n="120">Die Juede seide: "Du heves gehat</l>
<l>Mijn ghelt te dinen groten bejage,</l>
<l>Ende du en gholds mi niet ten daghe."</l>
<l>Dander sprac: "Laet desen strijt:</l>
<l>Ic gaf di alt dijn wel te tijt."</l>
<l n="125">Die Juede sprac: "Ic mach doen staen,</l>
<l>Dattu mijn ghelt heves ontfaen;</l>
<l>Maer dune coens dat niet gehouden,</l>
<l>Dat duut mi heves vergouden."</l>
<l>Die kerstijn sprac: "God selve allene</l>
<l n="130">Eis mijn ghetughe, dins niet clene,</l>
<l>Die voer mi mijn borge was:</l>
<l>Coemt vort ende hort de waerheit das."</l>
<l>Ter kerken so sijn si gegaen,</l>
<l>Ende vele die daer bi hem staen,</l>
<l n="135">Daer die kerstijn Marien vint</l>
<l>Ende in haren scoot haer kint.</l>
<l>Doe sprac die kerstijn: "Here Jhesu!</l>
<l>Alse gewaerlike alse du</l>
<l>Gods sone best ende Marien kint,</l>
<l n="140">Ende du wets dware, so ontbint</l>
<l>Die waerheit altemale hier of,</l>
<l>Oft ic gedaen hebbe mijn gelof."</l>
<l>Dat beeldekijn sprac daert menich horde:</l>
<l>"Du heves gehouden vorworde;</l>
<l n="145">Daer tgelt in was, die selve scrine</l>
<l>Staet onder dbedde sine."</l>
<l>Den Juede wondert als hijt hort,</l>
<l>Hine can geseggen jeghen dwort;</l>
<l>Maer dat Juedscap heefti begeven</l>
<l n="150">Ende es vortmeer kerstijn bleven.</l>
</div>
<div type="subchapter"><head type="subchapter">Hoe Maria bescudt hare vrient. LVII.</head>
<l>                Bi Orliens een stedekijn steet,</l>
<l>Dat Avenioen hiet oft heet,</l>
<l>Daer die porters altesamen</l>
<l>Hadden in deere der namen</l>
<l n="5">Marien ghemaect eene kerke.</l>
<l>So dat si eens harde sterke</l>
<l>Beleghen vanden vianden waren,</l>
<l>Ende begonsten hem vervaren,</l>
<l>Ende in die kerke liep met rouwen</l>
<l n="10">Beede die man entie vrouwen</l>
<l>Voer Marien, ende baden</l>
<l>Hare omoedelike ghenaden.</l>
<l>Dat beelde hebben si oec genomen,</l>
<l>Ende sijn weenende ten mure comen,</l>
<l n="15">Ende settent up die poerte voren,</l>
<l>Om haerre vianden toren,</l>
<l>Ende omme dat soe die porte behoet.</l>
<l>Een, die bachten dbeelde stoet</l>
<l>Van binnen, dede grote daet,</l>
<l n="20">Ende hevet dien van buten gescaet,</l>
<l>So dattene een van buten sach:</l>
<l>- "Entrouwen," seiti, "dijn sterfdach</l>
<l>Die es nu comen, mordenare!</l>
<l>Dine wert nemmer geholpen van hare,</l>
<l n="25">Die du waens datti helpen mach:</l>
<l>Soene heves macht up desen dach,"</l>
<l>Ende schoot een quareel doe saen.</l>
<l>Onse Vrouwe es upgestaen,</l>
<l>Ende rechte hare ende ontfinc</l>
<l n="30">Den scote vorden jongelinc.</l>
<l>Dander was vroe, dien wel behaget,</l>
<l><pb n="1,332"/> Dattene also bescermt die maget.</l>
<l>Een quareel hi upleide,</l>
<l>Enten ghenen, die mesprijs seide</l>
<l n="35">Onser Vrouwen, scoot hi doot.</l>
<l>Dese mare uteschoot</l>
<l>Onder there. Men riep dese wort:</l>
<l>"Onse Vrouwe vecht over die port!"</l>
<l>Den vianden wonders saen,</l>
<l n="40">Hare wapenen hebben si afgedaen,</l>
<l>Ende maecten pays jegen die stede.</l>
<l>Selve ghingen si binnen mede,</l>
<l>Ende offerden offranden groot;</l>
<l>Oec beloveden si al bloot,</l>
<l n="45">Dat si voerwaert meer en daden</l>
<l>Up die stat nemmeer scaden.</l>
<l>Noch staet dat gebeelde daer</l>
<l>Gherecht, ende hevet over waer</l>
<l>In hem stekende dat quareel,</l>
<l n="50">Ende sal alse langhe alst es gheel.</l>
</div>
<div type="subchapter"><head type="subchapter">Van hem dien soe halp in wanhopen. LVIII.</head>
<l>                Een clerc was van haven rike,</l>
<l>Ende levede verweendelike;</l>
<l>Maer die ymmene van onser Vrouwen</l>
<l>Ende hare gedincnesse met trouwen</l>
<l n="5">Hilt hi vaste voer alle dinc.</l>
<l>Alse hi dordie kerke ginc,</l>
<l>Noch sorghe nochte besichede,</l>
<l>Noch oec ghene onlede mede,</l>
<l>Nochte verghetelhede en nam hem dat,</l>
<l n="10">Hine knielde neder ende bat</l>
<l>Ende seide des ingels vers daer na</l>
<l>"<hi rend="italic">Ave Maria, gratia plena!</hi>"</l>
<l>Ende daer na: "Zalech si de lichame,</l>
<l>Die drouch Cristus, den soeten name!</l>
<l n="15">Ende salech [die] borste, die hi sooch,</l>
<l>Onse behoudere, onse Here hooch!"</l>
<l>So dat dese in een evel quam,</l>
<l>Ende hem wanhope den troest benam,</l>
<l>Ende dattene devel maecte so mat,</l>
<l n="20">Dat hi tonge ende lippe at,</l>
<l>Ende so haddi sine ogen beede,</l>
<l>Hadde hijs gehat mogenthede</l>
<l>Vanden ghenen, diet hem benamen.</l>
<l>Lippe ende tonge was woch tsamen,</l>
<l n="25">Ende was einselijc te scouwene an,</l>
<l>Want het was een onsinnet man.</l>
<l>Doe sach hi tsinen bedde staen</l>
<l>Eene scone persone saen</l>
<l>(Het schijnt, alsemen proeft om tware,</l>
<l n="30">Alse offet sijn inghel ware),</l>
<l>Diene clagede aldus alleene:</l>
<l>"Ay! Vrouwe! der genaden fonteine!</l>
<l>Dits die dine gratie ende dine glorie</l>
<l>Altoes hadde in sine memorie;</l>
<l n="35">Dats die tonge, die prijsde mede</l>
<l>Dijns lachamen heilechede</l>
<l>Entie dracht diere in lach,</l>
<l>So menech jaer, so menech dach,</l>
<l>So dat hi cume indie kerke</l>
<l n="40">Dede ander eenege gewerke.</l>
<l><pb n="1,333"/> Laetstu die dine onberaden,</l>
<l>Wie sal den sinen staen in staden?</l>
<l>Doedijt niet, moeder uutvercoren!</l>
<l>Want alle hope es verloren,</l>
<l n="45">Eist dat die werelt onberaden</l>
<l>An di en vint ghene genaden."</l>
<l>Dese dinc die en sach</l>
<l>Niemene dan hi, die daer lach.</l>
<l>In desen quam Maria daer,</l>
<l n="50">Die den haren altoes es naer,</l>
<l>Ende ontsculdegede hare mede,</l>
<l>Alse van haerre roekeloeshede,</l>
<l>Ten bedde, daer die zieke lach.</l>
<l>Hare borste, daer hi toe sach,</l>
<l n="55">Stac soe den sieken inden mont,</l>
<l>Ende droepte daer in ter selver stont</l>
<l>Den dau van haerre soeter melc</l>
<l>Up siere lippen elc</l>
<l>Ende up sine tonge mede;</l>
<l n="60">Ende hi genas daer uptie stede</l>
<l>An lippe, an tonge, die was keytijf,</l>
<l>Ende oec over al sijn lijf,</l>
<l>Ende wart siere zinne ghesont,</l>
<l>Ende stont up ter selver stont.</l>
<l n="65">Oec so togedi wel mede,</l>
<l>Dat God sine ontfaermechede</l>
<l>Mettem daer hadde gedaen;</l>
<l>Want hi al verkeerde saen</l>
<l>Van naturen ende van zeden:</l>
<l n="70">Sijn goet gaf hi in goeden steden,</l>
<l>Ende hevet die werelt begeven,</l>
<l>Ende leedde vortmeer heilech leven.</l>
</div>
<div type="subchapter"><head type="subchapter">Vander vrouwen die soe halp in de vloet. LIX.</head>
<l>                Te sente Michiels in Bertaengen</l>
<l>Staet in erc hogere montaengen</l>
<l>Ene kerke in siere eere.</l>
<l>Daer vloyet hoghe ende harde sere,</l>
<l n="5">Ende es versceden van anderen landen.</l>
<l>Alset ebbet, machmen thanden</l>
<l>Over toten berghe gaen;</l>
<l>Maer die vloet coemt dan so saen</l>
<l>Ende loept oec mede so dapperlike,</l>
<l n="10">Dat ors en es dat hare ontstrike.</l>
<l>Tote sente Michiels feeste</l>
<l>So gingen daer mindste ende meeste,</l>
<l>Ter hogher tijt, over dat sant,</l>
<l>Dat breet ende hart es ende vlac lant.</l>
<l n="15">Ende alse si indie middelt quamen,</l>
<l>Was een wijf mettem tsamen</l>
<l>Aerm ende met kinde swaer,</l>
<l>Ende men horde ruusschen daer</l>
<l>Die vloet, ende tfolc liep ende ran,</l>
<l n="20">Alse oft waren verwoede man.</l>
<l>Dat wijf bleef alleene daer,</l>
<l>Want die gruwelike vaer</l>
<l>Verwan also hare ghedochte,</l>
<l>Dat soe tselves niet staen en mochte.</l>
<l n="25">Soe riep helpe met groten weene,</l>
<l>Maer elc was vor hem selven allene;</l>
<l>Want elc voer sijn leven siet,</l>
<l>Dies en achteds niemene niet.</l>
<l>Alse hare menscen troest ontfaert,</l>
<l n="30">Riep soe up Gode ende mesbaert,</l>
<l><pb n="1,334"/> An sente Michiele, an onser Vrouwen.</l>
<l>Liede, diet oec van verren scouwen</l>
<l>Ende stonden in sekere stede,</l>
<l>Hieven up die hande mede,</l>
<l n="35">Ende riepen ane die moeder ons Heren.</l>
<l>Maria quam haer selven teeren,</l>
<l>Also alse ghenen wive dochte,</l>
<l>Dat soe hare mouwe brochte,</l>
<l>Ende decte gheent vervaerde wijf</l>
<l n="40">Also, dat an hare lijf</l>
<l>Selves een dropel niet en was;</l>
<l>Maer indie seker stede soe genas</l>
<l>Van eenen zone, sonder vaer,</l>
<l>Tote dien dat ebbe was daer naer,</l>
<l n="45">Ende soe mochte te lande gaen.</l>
<l>Dus quam soe ten berghe saen</l>
<l>Haer anderen, die indie vloet</l>
<l>Alleene bleef ende te voet.</l>
<l>Dit wonder ende dese miracle sach</l>
<l n="50">Menech mensche updien dach.</l>
</div>
<div type="subchapter"><head type="subchapter">Vander abdessen die soe verloeste van schanden. LX.</head>
<l>                Ene abdesse wilen was,</l>
<l>Die hare bewant al das</l>
<l>Dat soe hare ordine wel helt;</l>
<l>Oec so dwanc soe, alsemen telt,</l>
<l n="5">Haer covent te houdene mede</l>
<l>Hare regle na dien zede.</l>
<l>Maer want der goeder leven</l>
<l>Dicken nijt heeft upgeheven</l>
<l>Inder quader liede sin,</l>
<l n="10">Die nonnen, diere waren in,</l>
<l>Daer omme dat soese ter doget dwanc,</l>
<l>Wistens hare groten ondanc,</l>
<l>Ende pijnden omme haren scamp,</l>
<l>Hoe sise gebrochten in eenegen ramp;</l>
<l n="15">Entie duvel, die nacht ende dach</l>
<l>Emmer indie laghe lach,</l>
<l>Die ghesellede hem oec mede</l>
<l>Ander nonnen nidechede,</l>
<l>So dat hi so verre gewrochte,</l>
<l n="20">Dat hise in eene scande gebrochte;</l>
<l>Want dat soe bi haren drussate</l>
<l>Wart met kinde: dat was onmate.</l>
<l>Doch en liet soe clene no groot,</l>
<l>Soene dede dat dordine geboot,</l>
<l n="25">Ende soe mede den nonnen dede</l>
<l>Hare regle houden ende haren zede,</l>
<l>Ende waren sijs blide ofte erre,</l>
<l>Soe en lietse niet lopen verre.</l>
<l>                Alsoe haers ghenesens was bi,</l>
<l n="30">Die nonnen, die waren onvri,</l>
<l>Worden dies an hare geware</l>
<l>Ant gaen, want soe wart te sware;</l>
<l>So dat dese dinc wart cont</l>
<l>In haer alre ghemeene mont.</l>
<l n="35">Alle ghemeene worden sijs vro,</l>
<l>Dat sise te wroegene wisten also,</l>
<l><pb n="1,335"/> Omme dat soe hem achter dede</l>
<l>Dicken laten hare quaethede.</l>
<l>Lettren sijn thant gescreven</l>
<l n="40">Enten bisscop ghegheven,</l>
<l>In wies bisscopdoem dat was;</l>
<l>Ende soe en wiste oec niet was;</l>
<l>Dat daer die bisscop comen soude</l>
<l>Hare te proevene also houde.</l>
<l n="45">Soe ontsach harde haer eere,</l>
<l>Die soe dicken wachte sere.</l>
<l>Alsoe wat en wiste doen,</l>
<l>Endse niet en liet gheroen</l>
<l>Die sorghen, diese altoos quellen,</l>
<l n="50">Es soe in eere capellen</l>
<l>Gegaen in hare heimelichede.</l>
<l>Alle daghe soe tselve dede,</l>
<l>Ende daer bat soe onser Vrouwen,</l>
<l>So soe best conste met trouwen.</l>
<l n="55">Daer viel soe al nu indie bede</l>
<l>Met lachamen, met herten mede;</l>
<l>Met diepen zuchten ende met tranen</l>
<l>Ghinc soe bidden ende vermanen</l>
<l>Die genadeghe moeder ende maghet,</l>
<l n="60">Dat soe hare aflaet bejaghet</l>
<l>Van haren zonden ende bevrede</l>
<l>Inder grotere scanden mede.</l>
<l>In desen rouwe, in dit mesbaren</l>
<l>Es soe in eenen slaep gevaren,</l>
<l n="65">Alse haer dochte van groter rouwen.</l>
<l>Aldaer sach soe onser Vrouwen</l>
<l>Met tween inglen comen te hare,</l>
<l>Diese troeste vanden mesbare,</l>
<l>Ende seide: "Ic hore dine bede.</l>
<l n="70">Ic hebbe di bejaghet mede</l>
<l>An minen Sone van dinen zonden</l>
<l>Aflaet nu te desen stonden</l>
<l>Ende quitnesse van dire scande,</l>
<l>Die du nu ontsies voer hande."</l>
<l n="75">In dien slape soes ghenas.</l>
<l>Maria hiet den inglen das,</l>
<l>Dat si dat kint draghen souden</l>
<l>Eenen hermite, die dat houden</l>
<l>Soude altote VII jaer:</l>
<l n="80">Dhermite en woende niet verre van daer.</l>
<l>Dit hebben dinglen ghedaen.</l>
<l>Mettien ontwiec dabdesse saen,</l>
<l>Ende vant haer selven vanden laste</l>
<l>Ontladen, diese bant so vaste.</l>
<l n="85">Soe dancte ons Heren milthede</l>
<l>Ende oec siere moeder mede.</l>
<l>                Nu es die bisscop daer comen</l>
<l>Ende hevet capittele ghenomen,</l>
<l>Ende ontboot dabdesse saen.</l>
<l n="90">Soe quam indie capittele gegaen,</l>
<l>Ende ghereedde hare te sittene mede</l>
<l>Vorden bisscop in hare stede.</l>
<l>Doe hi sach dat soe daertoe ginc,</l>
<l>Scalt hise seere omme die dinc,</l>
<l n="95">Ende met fellen worden saen</l>
<l>Hiet hise daer neder gaen.</l>
<l><pb n="1,336"/> Soe ginc danen, alsemen hare hiet,</l>
<l>Entie bisscop hi ghebiet</l>
<l>II clerken, dat si gaen an hare</l>
<l n="100">Ende haers buux nemen ware.</l>
<l>Si ginghen naer ende proeveden</l>
<l>Alse vele alsi behoeveden</l>
<l>Tondersoukene van sulker saken.</l>
<l>Ten bisscop quamen si ende spraken,</l>
<l n="105">Dat sise ombeschult van kinde</l>
<l>Vinden inden ondervinde.</l>
<l>Nu waent die bisscop vanden lieden,</l>
<l>Dat si sijn verkeert met mieden,</l>
<l>Ende wille hem selven vander saken</l>
<l n="110">Eenen ondersoukere maken,</l>
<l>Ende doeter toe al dat betaemt</l>
<l>Bisscop te doene, die hem scaemt:</l>
<l>Hi vintse onschuldich der boeten.</l>
<l>Die bisscop valt hare te voeten,</l>
<l n="115">Ende bidt vergeffenesse saen</l>
<l>Van dien dat hi hevet mesdaen;</l>
<l>Ende alle dandere, die haer lachter</l>
<l>Hadden gesproken van achter,</l>
<l>Dien was hi gram ende dede gebieden,</l>
<l n="120">Dat si uut dien cloester scieden.</l>
<l>Die abdesse die hare kende</l>
<l>Schuldich wel van sulker scende,</l>
<l>Alse hare daden hare nonnen,</l>
<l>Al waser felheit met geronnen,</l>
<l n="125">Hadde lievere dat soe seide</l>
<l>Den bisscop die waerheit gereide,</l>
<l>Dan si souden sijn ontvoughet,</l>
<l>Diese daer hadden gewroughet;</l>
<l>So dat soe hem te voeten vel,</l>
<l n="130">Ende seidem waer ende niet el</l>
<l>Van al dat hare was gheschiet:</l>
<l>Een wort sone decte soes niet.</l>
<l>Van wondere moeste benedijen</l>
<l>Die bisscop der maget Marien,</l>
<l n="135">Dor wien dat God dat wonder dede.</l>
<l>Twee clerken sendde hi ter stede</l>
<l>Ten hermite, te vragene das,</l>
<l>Of dat kindekijn daer was.</l>
<l>Si voeren daer ende vonden</l>
<l n="140">Waerheit van dien kinde tien stonden.</l>
<l>Dhermite sprac dese dinghe:</l>
<l>"Hier quamen nu twee jongelinge,</l>
<l>Die gaven mi dit nieboren kint,</l>
<l>Ende seiden, het hadde mi ghesint</l>
<l n="145">Maria selve, al over waer,</l>
<l>Ende hietent mi houden VII jaer."</l>
<l>Die clerken setten hem ten kere,</l>
<l>Ende telden dit al haren here.</l>
<l>Vroe was die bisscop ende liet</l>
<l n="150">Dat kint, alse onse Vrouwe hiet,</l>
<l>Mettien hermite VII jaer.</l>
<l>Doe ontfinc hijt selve daer naer</l>
<l>Ende settet ten lettren, ende wart vroet</l>
<l>Ende van levene heilech ende goet.</l>
<l n="155"><pb n="1,337"/> Alse doude bisscop, sijn meester, staerf,</l>
<l>Waest sulc dat het verwaerf</l>
<l>Den stoel sijns meesters, ende met trouwen</l>
<l>Dienet Marien onser Vrouwen,</l>
<l>Die hem enter moeder mede</l>
<l n="160">Sulke scone gratie dede.</l>
</div>
<div type="subchapter"><head type="subchapter">Van hem diese metten vingerline verchierde. LXI.</head>
<l>                Kinder ende scolaren jonc,</l>
<l>Alse up haren eersten spronc,</l>
<l>Speelden wilen vor ene kerke,</l>
<l>Alse noch dicken pleghen clerke:</l>
<l n="5">Elc warp anderen eenen bal.</l>
<l>Nu waser een onder dandre al,</l>
<l>Die een vingerlijn oec drouch,</l>
<l>Dies hi weigher was genouch:</l>
<l>Een sijn lief gaeft hem up minne.</l>
<l n="10">Doe ontsach hi hem daer inne,</l>
<l>Dat ment ontwee werpen mochte.</l>
<l>In die kerke hijt doe brochte,</l>
<l>Of hijt ieweren besteden conde,</l>
<l>Dat hijt naden spele vonde.</l>
<l n="15">Doe sach hi onser Vrouwen staen</l>
<l>In eene ymagie wel ghedaen,</l>
<l>Dies hem harde wonderen began</l>
<l>Om die scoenheit, die hare lach an.</l>
<l>Neder knieldi up hare voete,</l>
<l n="20">Ende sprac hare eene groete</l>
<l>Ende seide: "Te waren, uwe scoenhede</l>
<l>Gaet boven al, ende boven hare mede,</l>
<l>Die mi gaf dit vingerlijn</l>
<l>Up getrouwe minne fijn!</l>
<l n="25">Dies utic mi haerre minne,</l>
<l>Ende wille u dienen vort met zinne,</l>
<l>Up dat ghijs danket mi,</l>
<l>Ende ic dies noch werdich si,</l>
<l>Dat ghi mi weder hebbet lief."</l>
<l n="30">Mettien hi tfingerlijn uphief,</l>
<l>Ende staect andes ghebeelden vinger,</l>
<l>Dat no wijder was noch inger,</l>
<l>Entie vingher die stont hem recht.</l>
<l>Dat beelde, alse oft antworde den knecht,</l>
<l n="35">So deetter een tekijn toe,</l>
<l>Want het loec den vinger doe</l>
<l>Indie palme nederwaert.</l>
<l>Van wondere wart hi vervaert,</l>
<l>Ende riep totem allen besonder</l>
<l n="40">Die daer waren ende togdem dwonder,</l>
<l>Ende teldem mede te waren,</l>
<l>Hoe hi ter dinc hadde gevaren.</l>
<l>Si rieden hem, die dit vernamen,</l>
<l>Dat hi der werelt uutte te samen,</l>
<l n="45">Ende hi altoes niet en stonde of,</l>
<l>Hi en dade al sijn belof,</l>
<l>So mochti vrient sijn met trouwen</l>
<l><pb n="1,338"/> Jhesuse ende oec onser Vrouwen.</l>
<l>Nu was die jongelinc sere rike</l>
<l n="50">Ende en horde niet wel gewillike,</l>
<l>Ende liet dat belof al liden,</l>
<l>Ende wilde ter werelt tiden.</l>
<l>Hi nam een wijf bider wet,</l>
<l>So dat hi quam bi hare upt bet,</l>
<l n="55">Ende hi quam in eenen vake.</l>
<l>Nu hort wonderlike sake:</l>
<l>Hem dochte, dat hi gevoelde ende sach,</l>
<l>Dat tusschen hem enter bruut lach</l>
<l>Onse Vrouwe, die maghet fijn,</l>
<l n="60">Ende togedem dat vingerlijn,</l>
<l>Ende hem sine trouwe verweet.</l>
<l>Uten vake schoot hi gereet,</l>
<l>Ende taste al omme, daer hi lach,</l>
<l>Omme dat beelde dat hi sach,</l>
<l n="65">Maer hi en vant een twint niet noch.</l>
<l>Doch hilt hijt over een gedroch.</l>
<l>Echt viel hi in eenen vake,</l>
<l>Doe sach hi aldie selve sake,</l>
<l>Waer onse Vrouwe vor hem stoet,</l>
<l n="70">Ende toghedem wreeden moet</l>
<l>Ende hem tanscijn hevet ontkeert,</l>
<l>Ende seide them: hi wert onteert,</l>
<l>Omme dat hi hare hevet tebroken</l>
<l>Die vorwaerde diere was besproken.</l>
<l n="75">                Die jongelijnc hi wart vervaert</l>
<l>Vander maningen, ende hi en spaert</l>
<l>Langhere niet, hine liet al varen:</l>
<l>Des nachts sloep hi woch te waren.</l>
<l>In eenen cloestre wart hi begeven,</l>
<l n="80">Daer hi leedde moenken leven,</l>
<l>Ende diendere der maghet Marien,</l>
<l>Sire uutvercorne lievere amien,</l>
<l>Met trouwen, sonder schult van wive,</l>
<l>Toten ende van sinen live.</l>
</div>
<div type="subchapter"><head type="subchapter">Van hem dien soe loeste uter zee. LXII.</head>
<l>                Het was een scip mids in de zee,</l>
<l>Daer in pelegrimme mee</l>
<l>Dan ander have in was geladen,</l>
<l>Ende wilden, wilds hem God ghestaden,</l>
<l n="5">Int heileghe lant van over mere.</l>
<l>Mettien quam hem eene dere,</l>
<l>Dat tscip inden bodem scurde.</l>
<l>Die stierman dat zeil aventurde</l>
<l>Ende hevet den boot toeghescoten.</l>
<l n="10">Die voerbaerste van alder roten</l>
<l>Hevet hi mettem in ontfaen,</l>
<l>Ende liet dander volc daer staen,</l>
<l>Ende seide: "Ghiheren, clene ende groot,</l>
<l>Ghi siet voer u die doot,</l>
<l n="15">Ende daer en es geen ontgaen.</l>
<l>Bidt Gode, dat hi moete ontfaen</l>
<l>Uwe ziele, want omme sine doot</l>
<l>Sidi comen in deser noot."</l>
<l>Dit daden si so si best conden,</l>
<l n="20">Ende [in] eere cortre stonden</l>
<l>Sanc dat scip ende alle die liede.</l>
<l>Een bisscop sach dat daer gesciede,</l>
<l>Ende dreef rouwe ende jammer groot</l>
<l>Omme siere gesellen doot;</l>
<l n="25"><pb n="1,339"/> Maer alsi ten boete ghinghen,</l>
<l>Die bisscop mettien edelinghen,</l>
<l>Ontfiel hem een man inde zee,</l>
<l>Van dien ne saghen si nemmee.</l>
<l>Alsi te lande wart dus varen</l>
<l n="30">Ende screien ende mesbaren</l>
<l>Omme die verdronkene scare,</l>
<l>Sien si omme harentare,</l>
<l>Oft si ieweren saghen driven</l>
<l>Die hare, die si saghen ontliven.</l>
<l n="35">Niet eenen en hebben siere vernomen;</l>
<l>Maer uten watre saghen si comen</l>
<l>Tortelduven wit ende scone,</l>
<l>Die upwaert vloghen inden trone.</l>
<l>Dat hilden si over dat tekijn ware,</l>
<l n="40">Dat die verdronkene scare</l>
<l>Te hemele voeren indier gelike.</l>
<l>Te lande quamen die heren rike,</l>
<l>Ende alse die bisscop te lande quam,</l>
<l>Sach hi vor hem ende vernam</l>
<l n="45">Den man ontgaen vander doot,</l>
<l>Die tusscen den scepe entien boot,</l>
<l>Daer sijt saghen, ginc te gronde.</l>
<l>Sere hem wonderen begonde,</l>
<l>Ende warens vroe ende vrageden saen,</l>
<l n="50">Waer bi dat hi ware ontgaen.</l>
<l>Hi sprac: "Doe ic int water scoot,</l>
<l>Aneriepic te miere noot</l>
<l>Maria met minen monde,</l>
<l>Ende also roepende gingic te gronde;</l>
<l n="55">Maer die moeder der ontfarmechede,</l>
<l>Die altoes ghene vergetelhede</l>
<l>Te hem waert en can gedraghen,</l>
<l>Die omme hare doghet gewaghen,</l>
<l>Hevet mi met haren mantele gedect</l>
<l n="60">Ende uten watre hier getrect."</l>
<l>Alle diet horen loven ende lijen</l>
<l>Upter moeder Gods Marien.</l>
</div>
<div type="subchapter"><head type="subchapter">Vanden abt dien soe halp uter zee. LXIII.</head>
<l>                Enen abt gheviel oec mee,</l>
<l>Dat hi indie Baerdsche zee</l>
<l>Met eenen sere swaren tempeeste</l>
<l>Begaen was, tellet die jeeste,</l>
<l n="5">So dat si alle sonder blijf</l>
<l>Ende elc sorgede omme sijn lijf.</l>
<l>Elc riep up sinen sint,</l>
<l>Dien hi kent ofte mint,</l>
<l>Entie elc waende dat machten meest</l>
<l n="10">Hadde inder zee tempeest.</l>
<l>Alse dabt siet dat elc roept eenen,</l>
<l>Nu den groten, nu den cleenen,</l>
<l>Ende niemene roept min no mee</l>
<l>Andie sterre vander zee,</l>
<l n="15">Sprac hi: "U roupen wat saelt dogen?</l>
<l>An die gheene die minst moghen,</l>
<l>Daer up roepti alden dach;</l>
<l>Ende hare diet al vermach,</l>
<l>Daer an leghet niet u moet.</l>
<l n="20">Hets waer, hets goet dat ghi doet;</l>
<l>Bet aneriepti, waerdi vroeder,</l>
<l>Der ontfaermecheden moeder."</l>
<l>Doe riepen si alle daer ghemene</l>
<l>An Marien der maghet reene,</l>
<l n="25">Dat si haers ontfaermen soude.</l>
<l><pb n="1,340"/> Selve die abt also houde</l>
<l>Riep an hare met allen crachten,</l>
<l>Nochtan dat hi binnen II nachten</l>
<l>Gherust en hadde, groot no cleene,</l>
<l n="30">Ende gheten dan een appel allene.</l>
<l>Hi begonste in die zee</l>
<l>Te singen: "<hi rend="italic">Felix namque</hi>,"</l>
<l>Mettien verse daertoe also,</l>
<l>Dats: "<hi rend="italic">Ora pro populo</hi>."</l>
<l n="35">Sine moenken songen mede.</l>
<l>Cume endden si haer gebede,</l>
<l>Upten mast en stont openbare</l>
<l>Een licht oft eene tortijtse ware,</l>
<l>Dat dat scip verclaerde met allen,</l>
<l n="40">Entie storm was tevallen.</l>
<l>Die zee wart slicht, ende onse Vrouwe</l>
<l>Brochtse te lande sonder rouwe.</l>
</div>
<div type="subchapter"><head type="subchapter">Van hare die hare vierte brac. LXIIII.</head>
<l>                In dat vorbouch van Noyoen</l>
<l>Was een joncfroukijn, aerm in sijn doen,</l>
<l>Die met spinne metter hant</l>
<l>Hare lijfnere sochte ende vant.</l>
<l n="5">Eens up onser Vrouwen dach,</l>
<l>Alse hare boetscepe gelach,</l>
<l>Alse hare dinghel Gabriel</l>
<l>Anebrochte dat smaecte so wel,</l>
<l>So soudsoe spinnen ende dede quaet;</l>
<l n="10">Ende daer soe nette haren draet,</l>
<l>Claf hare die draet daer ter stede</l>
<l>An tonge ende ane lippe mede,</l>
<l>So dat hare die leppe swal</l>
<l>Entie tonge, dat soe naer al</l>
<l n="15">Hadde verloren hare tale.</l>
<l>Die mont mede altemale</l>
<l>Was met spuwe al omme bescumet;</l>
<l>Want die nature, die dat rumet,</l>
<l>Was hare altemale ontfaren.</l>
<l n="20">Screyen moeste soe ende mesbaren,</l>
<l>Alse die en wiste wat doen.</l>
<l>Men lededse in Noyoen;</l>
<l>Tsente Eloye es hare geladen</l>
<l>Omme te biddene genaden;</l>
<l n="25">Maer daer en vant soe negheene.</l>
<l>Doe gingen si alle ghemeene</l>
<l>Ter hoeftkerken onser Vrouwen,</l>
<l>Hare te biddene met trouwen,</l>
<l>Aldaert menech sach tier stat,</l>
<l n="30">Die oec mede vor hare bat.</l>
<l>Aldaer ontbant hare lippe ende tonge,</l>
<l>Entie aerme dierne jonge</l>
<l>Hevet onser Vrouwen geheert,</l>
<l>Ende es gesont thuus gekeert.</l>
</div>
<div type="subchapter"><head type="subchapter">Vander keyserinnen van Rome. LXV.</head>
<l>                Een keyser te Rome was,</l>
<l>Dien onse Here jonste das,</l>
<l>Dat hine brochte teenen wive,</l>
<l>Edel van zeden ende van live,</l>
<l n="5">Entie scoenste diemen vant;</l>
<l>Noch en gheenen oncusschen bant</l>
<l>Sone drouch soe in haren zinne,</l>
<l>Maer gherechte huwelix minne.</l>
<l>Den keyser quam wille an te waren,</l>
<l n="10"><pb n="1,341"/> Dat hi verre wilde varen</l>
<l>Visiteeren heileghe steden,</l>
<l>Omme te doene sine ghebeden,</l>
<l>Ende dat bi sijns wijfs gemoede.</l>
<l>Sijn lant liet hi indie hoede</l>
<l n="15">Sinen broeder, dien hijt beval,</l>
<l>Die zin ende herte leide al</l>
<l>Ane die scone keyserinne;</l>
<l>Doch ontecti sine minne</l>
<l>Der vrouwen, diene al ontseide;</l>
<l n="20">Maer so naer doch hijt haer leide,</l>
<l>Dat soes qualike conste ontgaen,</l>
<l>Ende soe dede hem verstaen,</l>
<l>Dat soe soude doen sinen wille.</l>
<l>Hier binnen dede soe maken stille</l>
<l n="25">Eenen tor, daer soe in dede</l>
<l>Twee jongelinge ende daer mede</l>
<l>Twee joncvrouwen, die dienen souden</l>
<l>Den swagher. Daer wilsoene in houden,</l>
<l>Ende men hem met eere line</l>
<l n="30">Uphale die lijfnere sine.</l>
<l>                Nu quam die dach, dat soe behiet</l>
<l>Te doene den jongelinc dat hi riet,</l>
<l>Dies hi vro was ende blide.</l>
<l>Hi ghinc voren also betide,</l>
<l n="35">Ende alse hi binnen der dore was,</l>
<l>Sloot soene daer binnen ende liet das</l>
<l>Niemene dan hare den slotel draghen.</l>
<l>Rome was in ghenen daghen</l>
<l>In goeden payse ende in vreden,</l>
<l n="40">Ende dat al bi haerre wijsheden.</l>
<l>                Die keyser merrede jare vive.</l>
<l>So dat mare quam sinen wive,</l>
<l>Dat hare here quam int lant,</l>
<l>Soe waes vroe ende dede te hant</l>
<l n="45">Die baroenen jegen hem varen.</l>
<l>Den swagher liet soe uut twaren</l>
<l>Onversien; want soe woude,</l>
<l>Dat hi den broeder groeten soude.</l>
<l>So dedi oec eer dan die vrouwe.</l>
<l n="50">Die keyser sprac: "Nu sech up trouwe,</l>
<l>Broeder! twi bestu dus gedaen?"</l>
<l>-"Here!" seghet hi, "sonder waen,</l>
<l>Dit hevet gedaen u quade wijf,</l>
<l>Die niemene heeft ontseit haer lijf,</l>
<l n="55">Ende mi wilde soe daertoe mede</l>
<l>Bringen te sulker quaethede;</l>
<l>Ende omme broederlike trouwe</l>
<l>Slotic mi vor die quade vrouwe</l>
<l>In eenen tor tote nu,</l>
<l n="60">Ende come aldus jeghen u."</l>
<l>                Alse die keyser horde die mare,</l>
<l>Dies hi niet en was in vare,</l>
<l>Viel hi in ommacht uptie erde.</l>
<l>Doe hi bequam ginc hi ten perde</l>
<l n="65">Ende reet vort. Des dages daer naer</l>
<l>Quam jegen hem al sonder vaer</l>
<l>Die keyserinne, die niet wiste</l>
<l>No clene no groet van desen twiste;</l>
<l>Ende also helsen waent haren here,</l>
<l n="70">Slouch hise int ansichte sere,</l>
<l>Ende riep II knechten ende seide: "Spoet!</l>
<l>Dit quade wijf neemt ende verdoet</l>
<l>Int wout, daert niemen en weet."</l>
<l>Si ledense int foreest gereet,</l>
<l n="75">Omme hare te gevene de doot;</l>
<l>Maer die scoenheit was so groot,</l>
<l>Dat si droughen over een,</l>
<l>Dat soude sijn haer negheen,</l>
<l>Hine soude eer daer sijn met hare,</l>
<l n="80"><pb n="1,342"/> Eer dat soe ontlivet ware,</l>
<l>So dat si an hare vinghen</l>
<l>Ende wilden hare vuulhede vulbringen;</l>
<l>Maer soe sach te hemele waert</l>
<l>Ende roept up Gode ende mesbaert.</l>
<l n="85">Up onser Vrouwen riep soe mede,</l>
<l>So dat geviel ter selver stede,</l>
<l>Dat een edel man daer leet,</l>
<l>Die hare horde driven tleet,</l>
<l>Die met geselscap, dat hi brochte,</l>
<l n="90">Die apostelen te Rome sochte.</l>
<l>Ende alse hi horde dat ghescal,</l>
<l>Reet hire toe ende dandre al,</l>
<l>Ende saghen die eerlike persone</l>
<l>Van knechten handelen onscone,</l>
<l n="95">Ende sloughense beede gader doot.</l>
<l>Der vrouwen vrageden si, welke noot</l>
<l>Datse brochte daer ter stede.</l>
<l>Soe decte hare werdichede,</l>
<l>Ende leide te samen hare hande</l>
<l n="100">Ende bat, dat hise uten lande</l>
<l>Mettem voere ende soe na desen</l>
<l>Sine dierne moeste wesen.</l>
<l>Dit dede die here gerne te waren,</l>
<l>Ende soe es dus mettem gevaren.</l>
<l n="105">Des mans vrouwe heefse ontfaen</l>
<l>Lievelike ende beval hare saen</l>
<l>Hare eighine kint; dit was haer mare,</l>
<l>Ende soe hilt alst haer kint ware.</l>
<l>Spel ende feeste plach soe te spaerne,</l>
<l n="110">Indie kerke was soe ghaerne;</l>
<l>Maer die duvel volgede haer naer</l>
<l>Ende heefse mede gecort aldaer;</l>
<l>Nochtan omme niet hijs began,</l>
<l>Want hine wanre altoes niet an.</l>
<l n="115">Een ridder was daer inden love,</l>
<l>Die minde dese vrouwe van love,</l>
<l>Ende ginc hare an met scoenre tale,</l>
<l>Met belove scone ende wale,</l>
<l>Om te hebbene sijn gevouch.</l>
<l n="120">Soe sprac, soe mindene genouch</l>
<l>Reinlike, alse den broeder haers heren;</l>
<l>Maer anders en waerre geen keren.</l>
<l>Alse hi siet dat niet bespeeft,</l>
<l>So peinst hi nauwe ende beweeft,</l>
<l n="125">Dat hi sulke dinc mach vinden,</l>
<l>Dat hi moghe dat wijf scinden,</l>
<l>Dat mense dode oft verdrive.</l>
<l>Nachts so stont up die keytive,</l>
<l>Daer soe sliep ende dat kint mede,</l>
<l n="130">Dat hare up getrouwechede</l>
<l>Bevolen was, ende morderde tkint,</l>
<l>Ende leide tmes so datment vint</l>
<l>In haer bedde, up dat ment souct.</l>
<l>Te bedde gaet die man vervlouct,</l>
<l n="135">Ende dat bloet vanden kinde mede</l>
<l>Ende liep onder hare ter stede.</l>
<l>Soe wart ontwake daer soe lach,</l>
<l>Ende soe riep: "Keytive! o wach!"</l>
<l>Die moeder stont up entie vader</l>
<l n="140">Ende dat inghesinde algader,</l>
<l>Ende vinden tkint bi hare doot</l>
<l>Ende tmes bi hare van bloede root.</l>
<l>Lichte machmen geloven das,</l>
<l><pb n="1,343"/> Dat groot rouwe ghinder was;</l>
<l n="145">Ende hi die mordenare mede</l>
<l>Weende ende maecte serechede,</l>
<l>Ende wilde die vrouwe hebben doot,</l>
<l>Diere af en wiste clene no groot.</l>
<l>Hi sprac: "Du heves dit wijf ontfaen,</l>
<l n="150">Diemen soude hebben verdaen</l>
<l>In anderen lande om hare mesdaet:</l>
<l>Men bernse, dats mijn raet."</l>
<l>Maer die here die verboot,</l>
<l>Datse niemene en sloeghe doot.</l>
<l n="155">Scipliede ontboot hi te hande,</l>
<l>Diese voerden in vremden lande.</l>
<l>Aldus moeste soe sceden dane,</l>
<l>Ghesletens haers, latende trane,</l>
<l>Ende ginc te scepe, alse die soude</l>
<l n="160">Varen so waer so men woude.</l>
<l>Alse die scipmanne in de see quamen,</l>
<l>Ende si hare scoenheit vernamen,</l>
<l>Spraken si an hare lude ende stille,</l>
<l>Of soe wilde doen haren wille;</l>
<l n="165">Maer daerne diet ghene bede,</l>
<l>Want soe minde suverhede.</l>
<l>Si seiden: "Nu kies deen vanden tween:</l>
<l>Du moets met ons sijn over een,</l>
<l>Of sonder twifel over bort."</l>
<l n="170">Die vrouwe sprac: "Vorwaer dat hort,</l>
<l>Dat ic lievere hier verdrinke</l>
<l>Dan ic mine suverheit minke."</l>
<l>Die scipmanne sien dat aldus staet,</l>
<l>Ende keerden anders haren raet,</l>
<l n="175">Dat sise upsetten tien stonden</l>
<l>Daer si eene hoghe roedse vonden,</l>
<l>Daer soe al dien nacht alleene</l>
<l>Sonder slaep was groot of cleene,</l>
<l>Van screiene ende van vastene mat,</l>
<l n="180">Alse die binnen drien daghen en at.</l>
<l>Indie dageraet quam haer an</l>
<l>Een slaep, dat haer vaken began,</l>
<l>Ende onse Vrouwe quam te hare,</l>
<l>Die troost es van allen vare</l>
<l n="185">Ende der glorien coninghinne,</l>
<l>Met bliden anschine, daermen inne</l>
<l>Alle bliscap mochte scouwen.</l>
<l>- "Hoghe," sprac soe ter vrouwen:</l>
<l>"Omme dattu heves sekerlike</l>
<l n="190">Omme die trouwe van huwelike</l>
<l>Vele ghedoghet ende gedraghen,</l>
<l>Nu meer vort van desen daghen</l>
<l>Sal die coringhe van di scheden,</l>
<l>Ende du salt dijn lijf met payse leden,</l>
<l n="195">Ende donrecht, dat di es gedaen,</l>
<l>Dat wert openbare saen.</l>
<l>Nem onder dijn hovet dat cruut:</l>
<l>Wie so es lasers andie huut,</l>
<l>Ghevet hem drinken in miere namen,</l>
<l n="200">Hi gheneset alte samen."</l>
<l>Die vrouwe ontwiec met desen doene</l>
<l>Ende was vro vanden visioene,</l>
<l>Ende las dat cruut daer updien dach,</l>
<l>Dies ghelijc soe noit en sach,</l>
<l n="205">Ende hevet haer handscoen afgedaen</l>
<l>Entie beede ghevullet saen.</l>
<l>Omtrent mestijt quamen daer</l>
<l>Scipliede, diemen waent vor waer</l>
<l>Datse onse Here ghinder sende.</l>
<l n="210">Soe riepse, alsoe tscip verkende,</l>
<l>Ende hem ontfaermde, dat so scone</l>
<l>Ende so edelike persone</l>
<l>Was in so swaerre aventure.</l>
<l>Si voerdense in een lant tier ure,</l>
<l n="215">Daer soe enen lazersen sach,</l>
<l><pb n="1,344"/> Daer vele eiselijcheden an lach;</l>
<l>Ende soe gaf hem drinken met wine</l>
<l>Vandien heileghen crudekine</l>
<l>Indien name van onser Vrouwe,</l>
<l n="220">Ende hi genas van sinen rouwe.</l>
<l>Haer name ginc harentare,</l>
<l>Also dat oec quam die mare</l>
<l>Indie stede ende indie port,</l>
<l>Daer hi woende, die vermort</l>
<l n="225">Sijn neve hadde in haren aermen.</l>
<l>Nu mochts elken mensce ontfaermen,</l>
<l>So dore packers was die ghone.</l>
<l>Vele bat men hare omme tghone,</l>
<l>Eert diet datmen omme haer sent,</l>
<l n="230">Doch so quam soe al ombekent.</l>
<l>Haer here bat up ghenaden,</l>
<l>Dat soe den broeder stae in staden,</l>
<l>Men sal hare geven dat soe heest.</l>
<l>- "Ic doe," sprac soe, "ende aldermeest</l>
<l n="235">Dit up eene voerworde,</l>
<l>Dat hi segge van worde te worde</l>
<l>Alle dinghe hier ter stede</l>
<l>Voer hem VII, die hi oint dede."</l>
<l>Men maecte vast die dinc tien stonden.</l>
<l n="240">Die zieke seide vele zonden,</l>
<l>Maer altoos die quade mort</l>
<l>Ne dorsti niet bringen vort.</l>
<l>Doe seide soe: "Mine medicine</l>
<l>Es an di verloren pine,</l>
<l n="245">Houtstu eneghe dinc behuut."</l>
<l>Doe sprac die broeder: "Brinc al uut</l>
<l>Dattu mesdaen heefs, groet ende clene."</l>
<l>Mettien so wart hi in weene</l>
<l>Ende seide die mort vanden kinde.</l>
<l n="250">Doe sprac hi die de vrouwe minde,</l>
<l>Dattem tferlies noch also groet</l>
<l>Vanden wive ware alse van skints doot.</l>
<l>Doe wilde soe daer haer selven melden,</l>
<l>Ende seide: "Quaet met quaden ghelden</l>
<l n="255">Ne willic pleghen te gere stont."</l>
<l>Mettien maketsine gesont.</l>
<l>Die here bat dat soe ware bleven,</l>
<l>Hi wilde hare teenen manne geven</l>
<l>Den broeder, dien soe hadde genesen,</l>
<l n="260">Ende soe sprac: "Dit mach niet wesen;"</l>
<l>Ende soe es danen ghevaren,</l>
<l>Ghenesen die lasers waren,</l>
<l>Ende te Rome indie stede,</l>
<l>Al ombekent van hem allen mede.</l>
<l n="265">Des keysers broeder was lasers mede,</l>
<l>Dat die wrake ons Heren dede,</l>
<l>So dat hem ant leven ghinc.</l>
<l>Doe was daer omme dese dinc</l>
<l>Die vrouwe gehaelt al ombekent,</l>
<l n="270">Om hem te beterne sijn torment,</l>
<l>So dat soe sprac: van desen man</l>
<l>Daer nes geen genesen an,</l>
<l>Hine segge sine mesdaet ter cure</l>
<l>Voerden paues entie senature,</l>
<l n="275">Vorden keyser ende voer hare.</l>
<l>Doe seidi met groten vare,</l>
<l>Hoe hi belooch die keyserinne.</l>
<l>Die keyser was na uten zinne,</l>
<l>Ende riep: "Ay mi! aerm keytijf!</l>
<l n="280">Hebbic dus verloren mijn wijf!"</l>
<l>Ende alle die dit horden mede</l>
<l>Weenden ende dreven jammerhede</l>
<l>Ende meslieten hem om die vrouwe;</l>
<l><pb n="1,345"/> Maer soe sachte haren rouwe,</l>
<l n="285">Alsoene al hadde genesen,</l>
<l>Ende seide: "Weest in payse van desen:</l>
<l>Ic bem daer ghi omme mesbaert."</l>
<l>Die bliscap die ghinder waert</l>
<l>Ne mochte getellen geen man.</l>
<l n="290">Die keyser die wildse dan</l>
<l>Teere vrouwen neemen ende te wive;</l>
<l>Maer soe bat hem dat die dinc blive,</l>
<l>Want soe belovet hadde onsen Here</l>
<l>Man te kenne nemmermere;</l>
<l n="295">Ende bat den paues ende andere man,</l>
<l>Dat sijs hare geholpen dan.</l>
<l>Dus es soe der werelt ontronnen</l>
<l>Ende begeven daer met nonnen,</l>
<l>Daer soe Gode ende onser Vrouwen</l>
<l n="300">Diende wettelijc ende met trouwen.</l>
</div>
<div type="subchapter"><head type="subchapter">Vander vrouwen die een kint wan an haren sone. LXVI.</head>
<l>                Te Rome so was hier te voren</l>
<l>Een man rike ende wel geboren,</l>
<l>Ende hadde een wijf des gelike,</l>
<l>Edel sere ende daertoe rike.</l>
<l n="5">Alle dinc quam hem wel int gevouch,</l>
<l>Els dan die vrouwe geen kint en drouch.</l>
<l>An Gode hebben si hem ghekeert,</l>
<l>Ende sine aerme gherne geheert,</l>
<l>Dat hi hem gave een kint,</l>
<l n="10">Ende God hevet hem toeghesint.</l>
<l>Ende teersten dat wart geboren,</l>
<l>Keerde in feesten al die toren,</l>
<l>Entie vader hevet vermint</l>
<l>Also sonderlinge dat kint,</l>
<l n="15">Dat die lieve sonder mate</l>
<l>Verduwede die karitate,</l>
<l>Ende liet achter alte sere</l>
<l>Gode te dankene vander eere.</l>
<l>Somwile bepensdem die man,</l>
<l n="20">Ende keerde tsinen weldaden dan;</l>
<l>Ten lesten dedi Gode belof</l>
<l>Te stane der werelt of</l>
<l>Ende te vaerne in eene wostine,</l>
<l>Ende met herten ende metter pine</l>
<l n="25">Gode te dienne tsinen live;</l>
<l>Maer die bant van sinen wive</l>
<l>Dwanckene, dat hi metten rechte</l>
<l>Ne conste gecomen uter hechte,</l>
<l>Dies hem gheorlovede ongerne</l>
<l n="30">Ende seide: "Want mij swaer tonberne</l>
<l>Dat geselscap es van di,</l>
<l>Up eene dinc getroestic mi,</l>
<l>Dattu vor mi kies die Gods minne</l>
<l>Ende anders niemen in dinen zinne.</l>
<l n="35">Want oec van Gode coemt dit belof,</l>
<l>So sceldic di quite hier of;</l>
<l>Alleene, dat ic in dinen zinne</l>
<l>Bliven moet met reender minne."</l>
<l>Deser dinc waren si bede vro.</l>
<l n="40">Die vrouwe plach vort also</l>
<l>Der aermer een deel te bet,</l>
<l><pb n="1,346"/> Omme dat soe was ombeslet.</l>
<l>Maer dat kindekijn ghewies,</l>
<l>Ende moeste der mammen dor dies</l>
<l n="45">Onberen; want so verre quam.</l>
<l>Die vrouwe gheent kint met hare nam</l>
<l>Te spisene, te beddene, ende helt</l>
<l>Weeldelike, alsemen telt.</l>
<l>Nachts sliept bi hare, ende het sat</l>
<l n="50">Sdaghes altoos met hare ende at.</l>
<l>Ende omme dat vleescelike minne</l>
<l>Dicken verblent des menscen zinne,</l>
<l>So ghesciede sulke scende,</l>
<l>Dat dat kint die moeder bekende</l>
<l n="55">Ende dat soe met kinde waert.</l>
<l>Alsese die dracht hevet verswaert,</l>
<l>Viel soe wel naer in wanhopen;</l>
<l>Nochtan bleef die hant open</l>
<l>In aelmoesene, in dogheden mede,</l>
<l n="60">Ende dicken was soe int gebede.</l>
<l>                Hier binnen so quam die dach,</l>
<l>Dat soe der droever dracht gelach;</l>
<l>Ende cume waest ter werelt comen,</l>
<l>Soene hevet hem dat lijf genomen,</l>
<l n="65">Ende waerpt in ene proveie daer nare,</l>
<l>Omme dat der werelt niet wert mare.</l>
<l>Nu heefse die dievel ghevaen</l>
<l>Indie ziele, ende wilse saen</l>
<l>Voer aldie werelt doen verderven</l>
<l n="70">Ende jammerlike dode sterven.</l>
<l>Dus maecti hem alse enen clerc gedaen,</l>
<l>Ende so henen te Rome saen,</l>
<l>Ende so te hove omme dese mare.</l>
<l>Die grote heren wordens geware</l>
<l n="75">Ende vrageden, wie dat hi si.</l>
<l>-"Een clerc," sprac hi, "ende oec es mi</l>
<l>Cont harde meneghe scrifture,</l>
<l>Ende oec wetic wel ter cure</l>
<l>Te vindene verstolen goet:</l>
<l n="80">Hier af bem ic sere vroet."</l>
<l>Dus quamen hem vele liede an,</l>
<l>Ende hi berechte elken man,</l>
<l>So dat alle die dieve thant</l>
<l>Afstaen moesten ende rumen tlant.</l>
<l n="85">Dus gewan hi vanden heren</l>
<l>Werdicheit ende vele eeren.</l>
<l>                Alse hi sinen tijt versach,</l>
<l>Sprac hi dus up eenen dach</l>
<l>Anden keyser ende andie heren:</l>
<l n="90">"Wildi, so soudic u leeren</l>
<l>Ende cont maken eene dinc:</l>
<l>Noint keyser noch coninc</l>
<l>Sone horde dies ghenoot.</l>
<l>Wapene! dat niet al nes doot</l>
<l n="95">Rome die stat, oft verdronken,</l>
<l>Oft metter lovien versonken</l>
<l>Hier te voren in langere stonde!</l>
<l>Want so dorperlike sonde</l>
<l>Es ghevallen te Rome binnen:</l>
<l n="100">Een wijf, ghelijc ere godinnen,</l>
<l>Die hier heeft so goed eene wort,</l>
<l>Die hevet haer kint vermort,</l>
<l>Dat soe wan an haren sone.</l>
<l>Hoe mach God ghedoghen tgone?"</l>
<l n="105">Dit wort hadde onwert hem allen,</l>
<l>Ende seiden: "Ries, laet staen dijn callen!</l>
<l>Want wi alle, dit beghome,</l>
<l><pb n="1,347"/> Houdense over die beste van Rome."</l>
<l>- "Dit es," sprac hi, "dat ic vermoede;</l>
<l n="110">Maer come vore de vossine hoede,</l>
<l>Ende men make up de maerct een vier,</l>
<l>Ic does haer lijen, of ic wille hier</l>
<l>Dat men mi werpe inden brant."</l>
<l>Dat dochte den keyser recht thant,</l>
<l n="115">Ende hiet datmense soude halen</l>
<l>Om antworden te derre talen</l>
<l>Men haledse met derre tale;</l>
<l>Ende teersten soe quam inde zale,</l>
<l>Eist jeghen hare al upgestaen,</l>
<l n="120">Entie keyser deedse saen</l>
<l>Bi hem sitten, alse hi woude,</l>
<l>Ende hiet datmen daer swigen soude,</l>
<l>Ende hevet hare voren gheleit</l>
<l>Wat die meester hevet gheseit,</l>
<l n="125">Ende hiet dat soe dade onscout,</l>
<l>Ofte lijede sulker ongedout.</l>
<l>Soe, die vroet was ende wijs,</l>
<l>Sprac: "Omme dat dese mesprijs</l>
<l>Swaer es, diemen mi over leghet,</l>
<l n="130">So eeschic, of dat recht geweget,</l>
<l>Datmen mi gheve raet ende dach,</l>
<l>Dat ic mi ontsculdeghen mach."</l>
<l>Dus wart hare verste ende dach gegeven.</l>
<l>Up alle menschen die leven</l>
<l n="135">Ne trooste soe niet van enen baste,</l>
<l>Maer an Gode hout soe haer vaste,</l>
<l>Ende dat was met berouwe groet,</l>
<l>Omme te comene uter noot.</l>
<l>                Tien tiden, wi lesent dus,</l>
<l n="140">Was een paues, hiet Lucius.</l>
<l>Te sinen voeten dat soe quam,</l>
<l>Entie dinc, die hare mesquam,</l>
<l>Hevet soe hem gebrocht al vort</l>
<l>(Soene dectes niet een wort),</l>
<l n="145">Ende bat hem van derre wonde</l>
<l>Medicine thaerre ghesonde.</l>
<l>Hi, diese sach in berouwe groet,</l>
<l>Ontfaermde haerre groter noot.</l>
<l>Hi trooste hem der Gods genaden,</l>
<l n="150">Ende seide: hi soude hare beraden.</l>
<l>"Dochter," sprac hi, "weene al mate;</l>
<l>Gods ons Heren caritate,</l>
<l>Sine miltheit uptie zondaren</l>
<l>Ne mach verblenden no vervaren</l>
<l n="155">Al die quaetheit, die mach wesen,</l>
<l>Die hem berouwet dan van desen.</l>
<l>Hem es alle grootheit cleene.</l>
<l>Pieter ende Magdaleene,</l>
<l>Alse hem berau hare mesdaet,</l>
<l n="160">Hoe saen waersi in heilegen staet!</l>
<l>Ic radi vor recht ersatrie,</l>
<l>Dattu die moeder Gods Marie</l>
<l>Eers ende an hare roeps genaden;</l>
<l>Want soe hevet al beraden:</l>
<l n="165">Soe es vandien sondegen de sake.</l>
<l>Niemene hevet haers oec brake,</l>
<l>Die met ongheveinsder herte</l>
<l>An hare roept in sine smerte.</l>
<l>In wille u niet te sere laden,</l>
<l n="170"><pb n="1,348"/> Want mine mages nu niet gestaden;</l>
<l>Maer <hi rend="italic">Pater Noster</hi> si nu te desen stonden</l>
<l>Absolucie van dinen zonden."</l>
<l>Met desen worde, met derre tale,</l>
<l>Was dat wijf getroest doer wale,</l>
<l n="175">Ende bat onser Vrouwen Marien,</l>
<l>Dat soese moeste bevrien</l>
<l>Vanden viant diese anespreect,</l>
<l>Ende vander zonden die utebreect</l>
<l>Ter werelt inder lieder mont.</l>
<l n="180">Die dach quam, die niet en stont,</l>
<l>Ende soe hevet hare vriende genomen</l>
<l>Ende es aldus te hove comen.</l>
<l>Haer troost, hare hope was sekerlike</l>
<l>An Marien van hemelrike;</l>
<l n="185">Noch soene begafse oec niet mede</l>
<l>Die moeder es der ontfaermechede,</l>
<l>Die haer zuchten hevet bescouwet</l>
<l>Entie mesdaet, die haer rouwet;</l>
<l>Maer ongesien aldaer ter stede</l>
<l n="190">Met haerre jeghenwordichede</l>
<l>Was [soe] aldaer int ghedinghe,</l>
<l>Ende bescermedse sonderlinghe.</l>
<l>Dus quam int dingehuus gegaen</l>
<l>Die vrouwe ende wille te rechte staen,</l>
<l n="195">Daer soe wart ontfaen met eeren</l>
<l>Vanden keyser ende vanden heren.</l>
<l>Doet al sweech wijf ende man,</l>
<l>Sprac die keyser den clerc an:</l>
<l>"Sie hier twijf, nu sprec dan,</l>
<l n="200">Daer die redene omme began,</l>
<l>Ende daer du af heves gheseit</l>
<l>Onghehorde dorperheit."</l>
<l>Die valsche clerc sach ende dochte,</l>
<l>Wie die vrouwe wesen mochte,</l>
<l n="205">Ende seide: "Dese es hare ongelike,</l>
<l>Hets eene andere sekerlike."</l>
<l>Doe seiden si alle: "Sech dine wort."</l>
<l>- "Neen," sprac hi, "die de quade mort</l>
<l>Dede ende dat overspel,</l>
<l n="210">En es dit niet, dat wetic wel.</l>
<l>Dese es scone, heilech ende claer,</l>
<l>Ende vul dogeden over waer.</l>
<l>In dar niet spreken, het moet wesen:</l>
<l>Maria hevet met hare gewesen,</l>
<l n="215">Ende hoetse al noch voert an."</l>
<l>Mettien so seindem elc man,</l>
<l>Entie duvel hi voer dane,</l>
<l>Alse een rooc te scouwene ane.</l>
<l>Alle sijn si vro diet scouwen</l>
<l n="220">Ende benediden onser Vrouwen.</l>
<l>Entie vrouwe die bleef vri</l>
<l>Ende ghewan in Rome daer bi</l>
<l>Van deser saken grote name:</l>
<l>Dus genas soe der blame.</l>
</div>
<div type="subchapter"><head type="subchapter">Van dat soe hare vertogede enen dyaken. LXVII.</head>
<l>                Het was een pape in eere stede,</l>
<l>Die eer dor ghelt dan dor Gode dede,</l>
<l>Vul van goede, vul van zonden,</l>
<l>In werelt eere sere ontbonden.</l>
<l n="5">Dese hadde in siere cure</l>
<l>Eenen edelen te ghebure,</l>
<l>Die rike was, ende oec mede</l>
<l>Eene vrouwe sonder rijchede,</l>
<l>Eene aerme weduwe. Dese twee laghen</l>
<l n="10">Up haren ende ende saghen,</l>
<l><pb n="1,349"/> Datmen tgelach moeste betalen.</l>
<l>Elc bat om den priester halen.</l>
<l>Die priester hi wart ontboden,</l>
<l>Dat hi quame te sulken noden</l>
<l n="15">Ende horen wille den riken,</l>
<l>Moengen ende met olie bestriken,</l>
<l>Entien zieken bevelen Gode.</l>
<l>Ghewar was hi mettien bode,</l>
<l>Alse die tscaep minde alleene</l>
<l n="20">Om die wulle; maer groot no clene</l>
<l>Sone achti noch en hadde ghere,</l>
<l>Hoe hi hem den wulf verwere.</l>
<l>Thant ghinc hi indie zale,</l>
<l>Ter camere in also wale,</l>
<l n="25">Daer die rike sieke lach</l>
<l>In bont, in graeu. Alse hi dit sach,</l>
<l>Sprac hi: "Hier si pays ende vrede!"</l>
<l>Maer dit was omme niet een bede.</l>
<l>Daer sach hi staen lieden vele,</l>
<l n="30">Die grote priselike bispele</l>
<l>Smekende spraken vanden man;</l>
<l>Maiseniede ende kindere daer an</l>
<l>Die beweenden haren here;</l>
<l>Doch so was daer sulc die mere</l>
<l n="35">Minde tgoet dan die daer lach,</l>
<l>Al maecten si buten gheclach.</l>
<l>Die mont riep wapene groot,</l>
<l>Therte bat al omme de doot.</l>
<l>                Die pape vragede ende hi las,</l>
<l n="40">Ende nam bijechte sulc alsoe was.</l>
<l>Hi sat, hi smeecte; al dat hi telt</l>
<l>Es algader omme ghelt.</l>
<l>Hi troost, hi vraghet, waert hem meest si,</l>
<l>Ende maect den man met talen vri,</l>
<l n="45">Die nochtan al onbewaert</l>
<l>Moet onder des duvels swaert;</l>
<l>Entie quade valsche propheete</l>
<l>Smerdene met sinen beheete,</l>
<l>Den verdoemden riken man,</l>
<l n="50">Daer gheen behout en was an.</l>
<l>                Hier binnen so quam een saen</l>
<l>Vander aermer weduwen gegaen,</l>
<l>Ende bat hem dat hi quame ter noot,</l>
<l>Want soe laghe up die doot;</l>
<l n="55">Maer die pape ne antworde niet,</l>
<l>Want hi al upten riken ziet.</l>
<l>Maer die dyaken, die bi hem stoet,</l>
<l>Die sprac dus in sinen moet:</l>
<l>"Hets grote zonde tonsen behouf,</l>
<l n="60">Entien wive vrese grouf,</l>
<l>Eist dat dese aerme weduwe ent</l>
<l>Sonder bijechte ende sacrament."</l>
<l>So dat hijt sinen here seide,</l>
<l>Die hem dese antworde anleide:</l>
<l n="65">"Snuedel! lettel ghi ghevroet,</l>
<l>Dat dese edel man ende goet</l>
<l>Alleene moet varen hene</l>
<l>Omme eene oude verlevede quene."</l>
<l>                Doe antworde die dyaken:</l>
<l n="70">"Here, en belghet niet der saken!</l>
<l><pb n="1,350"/> Wildi, ic gaesse visenteren."</l>
<l>-"Gaet henen," sprac hi, "wien maecht deren!"</l>
<l>Die dyaken hevet genomen</l>
<l>Ons Heren lachame ende es comen</l>
<l n="75">Daer die aerme weduwe lach.</l>
<l>An hare en was geen bejach,</l>
<l>Aerm van goede, van deugeden rike,</l>
<l>Ende si lach ontfaermelike</l>
<l>Up derde ende een lettel stroes daer mede,</l>
<l n="80">Maghere ende verhongherde lede.</l>
<l>Cume was hi binnen comen,</l>
<l>Dat hi ghinder hadde vernomen</l>
<l>Dat huus ingelen al vul,</l>
<l>Aldaer dat wijf lach int mul;</l>
<l n="85">Enter moeder Gods Marien,</l>
<l>Metter mageden compaengien,</l>
<l>Sach hi aldaer dat soe steet</l>
<l>Ende drogede der weduwen dat sweet</l>
<l>Met eenen cledekine sere wit.</l>
<l n="90">Alse die dyaken sach dit,</l>
<l>Stont hi ende wart wonderende sere.</l>
<l>Aldaer hi brochte onsen Here,</l>
<l>Knielde Maria ende al hare scare</l>
<l>Ter erden neder vor Jhesum dare;</l>
<l n="95">Ende teerst dat si up waren gestaen,</l>
<l>Hiet soene coenlike ingaen,</l>
<l>Ende oec so maectene daer mede</l>
<l>Onse Vrouwe een sitten ter stede,</l>
<l>Ende hietem dat hi sitten ginghe.</l>
<l n="100">Hi sat ende horde die dinghe,</l>
<l>Die de weduwe hem doe seide.</l>
<l>Hi bijechtedse sonder beide,</l>
<l>Ende gaf hare den lachame ons Heren,</l>
<l>Ende las over hare Gode teeren</l>
<l n="105">Salme, ende beval die ziele</l>
<l>Gode ende sente Michiele.</l>
<l>Vroe ende blide metter vaert</l>
<l>Ginc hi srijcs mans huse waert.</l>
<l>Teersten dat hi binden huse quam,</l>
<l n="110">Sach hi ghinder ende vernam</l>
<l>Swarte catten, sonder waen,</l>
<l>Om des rijcs mans bedde staen,</l>
<l>Entie zieke sachse mede</l>
<l>Met groter vervaerlijchede,</l>
<l n="115">Ende lach ende riep al over luut:</l>
<l>"Jaghet die catten, die catten uut,</l>
<l>Ende helpt mi, si sullen mi scoren!"</l>
<l>Een duvel, gelijc swarten moren,</l>
<l>Quam met enen hake tien spele</l>
<l n="120">Ende stac den riken indie kele,</l>
<l>Entie ziele vliet ende bevet,</l>
<l>Alse die en ghenen troost en bevet</l>
<l>In al die daet, die soe keytive</l>
<l>Dede binnen haren live,</l>
<l n="125">Entie doot die ginc hem an.</l>
<l>Die moer brieste, ende dander stan,</l>
<l>Ende hi trac hem dien haec uut.</l>
<l>Doe gaf dander een swaer luut,</l>
<l>Ende gaf up den droeven gheest.</l>
<l n="130">Doe quamen daer andere duvelen meest,</l>
<l>Die ghene ziele sere sloughen</l>
<l>Ende danen sleepten ende droughen</l>
<l>Indien donkeren pitte groot,</l>
<l>In die euwelike doot.</l>
<l n="135">Alse die dyaken dit sach,</l>
<l>Langhe hi in ommacht lach.</l>
<l>Maria verbaerde hare daer</l>
<l>Ende troestene in sinen vaer,</l>
<l>So dat hi them selven quam</l>
<l n="140">Ende beter leven anenam,</l>
<l>Dan hi te voren hadde geploghen.</l>
<l>Onser Vrouwen ende Gode den hogen</l>
<l>Dancti alre ghenaden,</l>
<l>Ende bleef voert in weldaden.</l>
</div>
<div type="subchapter"><head type="subchapter"><pb n="1,351"/> <hi rend="italic">Vanden bisscop Bonitus</hi>. LXVIII.</head>
<l>                Tote Cleermont in Alverne</l>
<l>Was een bisscop, die niet gherne</l>
<l>Sinen tijt verloes in idelheden.</l>
<l>Onser Vrouwen in suverheden</l>
<l n="5">Ende Jhesum Cristum haren sone</l>
<l>Diendi ghewillike die ghone.</l>
<l>Eens ghinc hi in sente Michiels kerke,</l>
<l>Met vele lieden, leeke ende clerke,</l>
<l>In eenen winkel alleene staen,</l>
<l n="10">Sine herte heefti te Gode ondaen.</l>
<l>Die bisscop hiet Bonitus.</l>
<l>Die dienst nam ende aldus.</l>
<l>Doe ginc tfolc groot ende cleene;</l>
<l>Maer hi bleef staende alleene</l>
<l n="15">Ende gesloten oec daer in:</l>
<l>Dies was hi bouder in sinen zin,</l>
<l>Ende bleef vaste in sine gebede</l>
<l>Met herten ende met zielen mede.</l>
<l>Eene stemme hordi inden trone,</l>
<l n="20">Alst ware recht een liedekijn scone;</l>
<l>Mettien eene claerheit quam.</l>
<l>Eene russchinge hi vernam,</l>
<l>Alse of groot volc daer quam gaende.</l>
<l>Mettien sach hi daer al staende</l>
<l n="25">Waer onse Vrouwe quam Marie</l>
<l>Met eere uutclaerre paertie</l>
<l>Van zielen ende van inglen inne,</l>
<l>Ghelijc alse eene coninginne,</l>
<l>Die coemt met enen groten here,</l>
<l n="30">Ende zongen met groten ghere,</l>
<l>Ende onse Vrouwe die sanc mede</l>
<l>Eere ende lof der Godlijchede.</l>
<l>Mids dorden choer ginc die schare,</l>
<l>Ende alsi quamen ten outare,</l>
<l n="35">Vragedemen, wie messe singen soude.</l>
<l>Maria antworde also houde:</l>
<l>"Hier es Bonitus, die bisscop goet</l>
<l>Hi eis wel wert dat hise doet."</l>
<l>Alse hi dit horde, wildi vlien.</l>
<l n="40">Noch machmen daer tekijn sien,</l>
<l>Hoe hi wech tart, inden steen,</l>
<l>Oft hi en hadde hartheit gheen.</l>
<l>Doch so was hi daer ghesocht</l>
<l>Ende voer onser Vrouwen brocht,</l>
<l n="45">Ende gheghaerwet, ende gedaen</l>
<l>Messe ghinder aneslaen,</l>
<l>Die hi eerlijc daer dede.</l>
<l>Onse Vrouwe danckets hem mede,</l>
<l>Ende gaf hem teenen juwele rike</l>
<l n="50">Een cleet gemaect in hemelrike.</l>
<l>Dit machmen sien, ende niet te scerne,</l>
<l>Tote Cleermont in Alverne,</l>
<l>Want men toget daer den lieden;</l>
<l>Ende niemene en can bedieden,</l>
<l n="55">Hoe men dat gemaken mochte:</l>
<l>Wit ende licht eist ende sochte.</l>
<l>                Naer desen Bonitus so quam</l>
<l>Een ander, diemen te bisscoppe nam,</l>
<l>Die ongelijc was sinen voersate.</l>
<l n="60">Hi vermat hem te siere ombate</l>
<l>Iet dies gelijcs te winne mede,</l>
<l>Up dat hi sine ruste dede</l>
<l>In sente Michiels kerke daer,</l>
<l>Ende dit wildi proeven waer.</l>
<l n="65">Daer ghinc hi in, dronken ende sat,</l>
<l>Ende also bleef hi daer ter stat</l>
<l>Slapende, alse die wijn geboot.</l>
<l>Doch sciet hi danen sonder noot;</l>
<l>Want doe hi in wake waert,</l>
<l n="70">Hine wiste hoe hi quam an de vaert,</l>
<l><pb n="1,352"/> Maer hi vant hem sonder scade</l>
<l>In sijn selves kemenade.</l>
<l>Dus wart die dulle prophete</l>
<l>Bedroghen bi sinen gheheete,</l>
<l n="75">Ende leerde met omoedicheden</l>
<l>Gode te soukene ende met beden.</l>
</div>
<div type="subchapter"><head type="subchapter">Van eenen man bi Awenchijn dien soe ghenas. LXIX.</head>
<l>                In Ostervaus bi Awenchijn</l>
<l>Woende een aerm mannekijn.</l>
<l>Eens soudi dor een dorp liden,</l>
<l>Ende een steen lach tsiere ziden,</l>
<l n="5">Daer hi sinen voet an stac,</l>
<l>Ende met torne hi dit sprac:</l>
<l>"In sduvels namen over een</l>
<l>So was daer gheleit die steen."</l>
<l>Thant quam hem daer an groet leet;</l>
<l n="10">Want gelijc dat men water heet</l>
<l>Hem int anscijn hadde gegoten,</l>
<l>Wart hi daer te hant gescoten,</l>
<l>So dat hi vorder en conde gegaen.</l>
<l>Uut sinen ogen so droep saen</l>
<l n="15">So vele waters, dat hi van dien</l>
<l>Een twint meer en conde gesien.</l>
<l>Thuus ledemen, hine const gedogen.</l>
<l>Daer verloes hi een sire ogen,</l>
<l>So dat hem dat anscijn zwal,</l>
<l n="20">Ogen, neuse, mont ende al.</l>
<l>Ten vierden daghe wart altemale</l>
<l>Sijn anscijn eene rode ghale,</l>
<l>So datmen waende al openbare,</l>
<l>Dat hi al puur pakers ware.</l>
<l n="25">Daer naer ginct vort ende weder</l>
<l>Tevel al toten voeten neder,</l>
<l>Ende hem vercrompen alle die lede,</l>
<l>So dattem die hielen mede</l>
<l>Vercrompen anden ende waren.</l>
<l n="30">Menech leet, menech mesbaren</l>
<l>Dogedi, ende verloes oec mede</l>
<l>Dat ghevoelen an al die lede.</l>
<l>Men moesten draghen telker stat,</l>
<l>Daer hi soude doen dit oft dat.</l>
<l n="35">Sijn huuskijn stont ander strate:</l>
<l>Daer lach hi ende bat der karitate</l>
<l>Vanden lieden, diere leden</l>
<l>Ofte ghinghen ofte reden;</l>
<l>Ende hi was in swaerre hoeden</l>
<l n="40">Van evele ende van aermoeden.</l>
<l>Nochtan in al sijn rouwen</l>
<l>Lovedi Gode ende onser Vrouwen,</l>
<l>Ende bat over die ghene mede,</l>
<l>Die hem daden hoveschede.</l>
<l n="45">Hi vaste, hi clagede sine zonden,</l>
<l>Daer voren bat hi tallen stonden.</l>
<l>                Alse die tijt quam ende God woude</l>
<l>Dat hi sijns ontfaermen soude,</l>
<l>Teenen Paschen, alst soude sijn,</l>
<l n="50">Hordi te Awenchijn</l>
<l>Mattene luden, ende metter vaert</l>
<l>Keerdi thovet darewaert.</l>
<l>Hi boot die hande, die hi allene</l>
<l>Roeren mochte ende niet de bene;</l>
<l n="55">So siet hi ene eerlike persone</l>
<l>Van eere vrouwen dore scone,</l>
<l><pb n="1,353"/> Edelike ende wel ghecleet,</l>
<l>Dien verdochte sijn grote leet</l>
<l>Ende sine grote verduldichede,</l>
<l n="60">Ende seide: "Wet dat dine bede</l>
<l>Voer Gode gehort sal sijn.</l>
<l>Doe di draghen tAwenchijn</l>
<l>Voer tgebeelde Marien der maget,</l>
<l>Ende bidt hare dat soe dijns gewaget:</l>
<l n="65">God die sal di helpen saen."</l>
<l>Dit hevet ghene man gedaen,</l>
<l>Ende ghenas daer up die stat</l>
<l>Van alre dinc die hem messat.</l>
</div>
<div type="subchapter"><head type="subchapter">Vander Jodinnen die soe verloste. LXX.</head>
<l>                Ene Jodinne lach hier te voren</l>
<l>In aerbeide, alse wijt horen,</l>
<l>So swaer ende daertoe so onsochte,</l>
<l>Dat hare niemen gehelpen mochte:</l>
<l n="5">Men beidde alleene om die doot.</l>
<l>Mettien in hare pine groot</l>
<l>Quam up hare van boven een lecht,</l>
<l>Ende eene stemme daer ute recht</l>
<l>Die seide: "Roep an Marien,</l>
<l n="10">Jesus Moeder, soe sal di vrien."</l>
<l>Dat licht voer wech; maer dat wort</l>
<l>Hevet hare therte so dorbort,</l>
<l>Met goeder herten ende wel beraden</l>
<l>Riep soe an Marien genaden.</l>
<l n="15">Thant so gaf hare onse Vrouwe</l>
<l>Eenen sone alsonder rouwe.</l>
<l>Die Juedsche wijf, die bi hare saten,</l>
<l>Horden dien name, dien si haten,</l>
<l>Ende wildense morderne om dat wort;</l>
<l n="20">Maer onse Vrouwe halp hare vort,</l>
<l>Dat die wijf dat lieten wesen;</l>
<l>Ende alse die vrouwe al was genesen,</l>
<l>Vloe soe ter kerken ende haer kinder,</l>
<l>Ende ontfingen dat doepsel ghinder.</l>
</div>
<div type="subchapter"><head type="subchapter">Vanden kindekine dat an Jhesumme riep pappa. LXXI.</head>
<l>                Tote Spieren upten Rijn</l>
<l>Es een gebeelde scone ende fijn</l>
<l>In onser Vrouwen eere geset.</l>
<l>Daer quam een wijf ende haer kint met,</l>
<l n="5">Ende soe knielde ende bat.</l>
<l>Hare kindekijn stont vor hare ende at,</l>
<l>Ende sach upt scone Jhesueel.</l>
<l>Doe braect van sinen brode een deel</l>
<l>Ende boot dien beeldekine. Daer na</l>
<l n="10">Seit in sijn Duutsch: "Pappa! pappa!"</l>
<l>Dat beeldekijn begonde weder</l>
<l>Spelen jegen dat kindekijn daer neder,</l>
<l>Ende seide: "Du sult pappen met mie,</l>
<l>Alse leden sijn der daghe drie."</l>
<l n="15">Die moeder horet ende wart versaget.</l>
<l>Ghere wort soe ghewaghet</l>
<l>Eenen ouden canoenc vanden chore,</l>
<l><pb n="1,354"/> Die seide: "Goet wijf, nu hore!</l>
<l>Hout dijn kint tote an dien dach,</l>
<l n="20">Want dijn niet langer sijn en mach."</l>
<l>Den kinde quam die rede te hant.</l>
<l>Ten derden dage men dit waer vant;</l>
<l>Want Jhesus voeret met hem</l>
<l>Onder die kindere van Bethlehem.</l>
</div>
<div type="subchapter"><head type="subchapter">Vanden wive die soe bekeerde van zonden. LXXII.</head>
<l>                Een wijf was, die enen andren wive</l>
<l>Haren man nam als eene keytive.</l>
<l>Nochtan alsoe ter kerken ginc,</l>
<l>Plach soe emmer eene dinc,</l>
<l n="5">Wat besicheden hare over lach:</l>
<l>Alsoe onser Vrouwen sach,</l>
<l>So sprac soe des ingels groete,</l>
<l>So soe best conste met goeder moete.</l>
<l>Haer amijs getrouwet wijf</l>
<l n="10">Dien vernoyede haer lijf,</l>
<l>Om dat soe sach haren man</l>
<l>Tander wijf hem trecken an,</l>
<l>Ende hadde geent wijf sere leet.</l>
<l>Nu soe el wat doen en weet,</l>
<l n="15">Keert soe hare an onser Vrouwen</l>
<l>Ende bidt leet ende vele rouwen</l>
<l>Over twijf an die Gods gewout,</l>
<l>Die hare haren man onthout.</l>
<l>Alsoe haren wille al</l>
<l n="20">Waent dat men hare doen sal,</l>
<l>Hevet onse Vrouwe hare verbaert</l>
<l>An hare die wrake begaert.</l>
<l>-"Wat bidstu," sprac soe, "over dit wijf</l>
<l>An mi wrake up haer lijf?</l>
<l n="25">In dar hare doen ghene plaghe;</l>
<l>Want soe groet mi alle daghe</l>
<l>Metter uutnemender groete,</l>
<l>Die mi boven alle dinc es soete."</l>
<l>Doene dorste gheent wijf niet soeken</l>
<l n="30">An onser Vrouwen meer met vloeken,</l>
<l>Ende ghemoete dat wijf up enen tijt,</l>
<l>Ende sprac alse hare gaf die nijt:</l>
<l>"Ay! vule vrouwe, dorper ende quaet,</l>
<l>Wat ghi mi al leets beraet,</l>
<l n="35">Dat ghi mi neemt minen man,</l>
<l>Dien ic metter wet gewan!</l>
<l>Nochtan en scuwedi mi niet!</l>
<l>Hoe gherne dadic u verdriet,</l>
<l>Want ghi neemt mi alle daghe</l>
<l n="40">Mine bliscap, dats mine claghe.</l>
<l>Ic hadde eenen troost alleene</l>
<l>Op Marien, der maghet reene,</l>
<l>Om mi te wrekene dien toren;</l>
<l>Maer dien troost hebbe ic verloren.</l>
<l n="45">Soe seide mi: sone mach geen wee</l>
<l>An di doen, omme dattu <hi rend="italic">Ave</hi> </l>
<l>Alle daghe voer hare spreex,</l>
<l>Daer du den toren al bi breex."</l>
<l>Dander seide vort hier naer:</l>
<l n="50">"Hout van mi over waer,</l>
<l>Dat ic di late dinen man:</l>
<l>Nemmermeer comickere an;</l>
<l>Ende vortmeer van deser stede</l>
<l>So belovic suverhede</l>
<l n="55">Hare, die mi ghenade dede</l>
<l>Om so cleenen dienst oec mede."</l>
<l>Dus stont deen af siere sonde,</l>
<l>Dandere vort van ghere stonde</l>
<l>Hadde haren man quite ende vri:</l>
<l n="60">Bi onser Vrouwen ghenasen si.</l>
</div>
<div type="subchapter"><head type="subchapter"><pb n="1,355"/> <hi rend="italic">Van O Intemerata</hi>. LXXIII.</head>
<l>                Het was een man edel ende rike</l>
<l>Ende nochtan sekerlike</l>
<l>Jegen die aerme milde ende sochte,</l>
<l>Des den duvel sere verdochte,</l>
<l n="5">Ende dede an eenen lachame</l>
<l>Van eenen, die in deuwelike blame</l>
<l>Verdoemt was omme sine sonden,</l>
<l>Ende quam te hem te dien stonden,</l>
<l>Ende hi hevetene over enen knape gehuurt.</l>
<l n="10">Die gheene dient ende besuurt</l>
<l>Meer dan dander VII knechte,</l>
<l>So dat hi alle sine dinc berechte,</l>
<l>Ende hi hem te hoedene beval</l>
<l>Een huus, daer hi in leide al</l>
<l n="15">Die zieke, die hem quamen toe,</l>
<l>Omme dat hi hem hare noot vuldoe;</l>
<l>Maer altoes pogedi ende dochte,</l>
<l>Hoe hi den here bedriegen mochte,</l>
<l>Waest upt water, waest upt lant;</l>
<l n="20">Maer die duvel die en vant</l>
<l>Wech no sake, tijt no stonde,</l>
<l>Dat hine belopen conde:</l>
<l>Also haddi hem bewaert</l>
<l>Met weldoene alsonder aert.</l>
<l n="25">                So verre ginc van hem de mare,</l>
<l>Dat vele lieden quamen dare</l>
<l>Te besiene den milden man;</l>
<l>So dat een bisscop zin ghewan,</l>
<l>Dat hine mede wilde sien,</l>
<l n="30">Die wel was ontfaen van dien;</l>
<l>Maer die viant haddene vernomen</l>
<l>Ende en wilde niet te voren comen.</l>
<l>Ter maeltijt vraget die here das:</l>
<l>"Waer es u knape die hier was?"</l>
<l n="35">So langhe dat hi te voren quam.</l>
<l>Alsen die bisscop vernam,</l>
<l>Verstont hi biden gheest te hant,</l>
<l>Wie hi ware, die seriant.</l>
<l>Doe so vragedi te desen:</l>
<l n="40">"Hoe langhe heefti hier gewesen?"</l>
<l>- "Langhe," sprac die goede man,</l>
<l>"Ende daer es vele bederven an,</l>
<l>Want hi es getrouwe ende recht."</l>
<l>Die bisscop sprac: "Dits een quaet knecht</l>
<l n="45">Entie duvel uter hellen."</l>
<l>Hi riepene ende hietene tellen,</l>
<l>Wat hi daer ter stede sochte.</l>
<l>Die viant sach dat hi en mochte</l>
<l>Nieweren ontgaen, hi en moeste lijen.</l>
<l n="50">- "Ic bem," sprac hi, "van dien partijen,</l>
<l>Die uten troen waren gesteken.</l>
<l>Nu can dese een ghebede spreken,</l>
<l>Dat hi seghet alle daghe;</l>
<l>Daer bi ontgaet hi miere plaghe,</l>
<l n="55">Ende dicken, alsic al was bi</l>
<l>Hem te hebbene, ontginc hijs mi."</l>
<l>Dies lijede die quade keytijf.</l>
<l>Doe liet hi dat dode lijf</l>
<l>Voer hem allen liggen up derde,</l>
<l n="60">Ende voer henen siere verde.</l>
<l>Die bisscop den man anelach</l>
<l>Ende vragedem, wat hi te lesene plach,</l>
<l>Daer hi den viant bi ontran.</l>
<l>Doe sprac hi, alse een leec man,</l>
<l n="65">Dat hi lettren en ghene kint;</l>
<l>Maer ter tijt dat hi was een kint,</l>
<l><pb n="1,356"/> Leerdi een ghebede alleene,</l>
<l>Ende dat can hi ende el ne gheene,</l>
<l>Van onser Vrouwen, die hi noch wiste,</l>
<l n="70">Ende van sente Janne ewangeliste,</l>
<l>Ende dat seidi, hoe soet gha,</l>
<l>Ende dat was: "<hi rend="italic">O Intemerata</hi>."</l>
</div>
<div type="subchapter"><head type="subchapter">Vanden riddere die hare ghenamene spaerde. LXXIIII.</head>
<l>                Het was een ridder rike ende vrome,</l>
<l>Die also berechte home,</l>
<l>Dat hi huwelijc ontseide,</l>
<l>Want het dochtem ledicheide;</l>
<l n="5">Want men dicke de wapene begevet,</l>
<l>Alsemen vrouwen te lief hevet.</l>
<l>Nochtan en liet hi niet bliven</l>
<l>Daer omme tgeselscap van wiven.</l>
<l>Eens tijddi in Normendie</l>
<l n="10">Teenen tornoie met sire partie,</l>
<l>Ende soude dor enen casteel liden,</l>
<l>Daer hi omme indien tiden</l>
<l>Sine ogen liet gaen harentare.</l>
<l>Doe wart hi eere maget geware,</l>
<l n="15">Die daer dor die strate ghinc,</l>
<l>Ende hem met haerre scoenheit vinc.</l>
<l>Sinen knape riep hi ane</l>
<l>Ende seide: "Pijndi te verstane,</l>
<l>Wie vader ende moeder sijn</l>
<l n="20">Van deser scoenre maghet fijn.</l>
<l>Sech dat sise mi te nacht</l>
<l>Te bedde gheven sonder cracht,</l>
<l>Ic wille hare dan X lb. gheven</l>
<l>Ende wel cleeden daer beneven."</l>
<l n="25">Die knape diene liet achter niet</l>
<l>Hine dede dat hem sijn here hiet,</l>
<l>Ende brochte die maget vercleet</l>
<l>Te sijns heren herberghe geleet;</l>
<l>Want vader ende moeder woude,</l>
<l n="30">Dat soe den knape volgen soude.</l>
<l>Naden male sone was anders wedde</l>
<l>Dan soe ginc in des heren bedde.</l>
<l>Dien ridder dient wel behaget,</l>
<l>Dat hi metter reinre maghet</l>
<l n="35">Hebben sal al sijn gevouch;</l>
<l>Ende soe was diet swaerlike verdrouch</l>
<l>Met geweene, met groter cracht;</l>
<l>Ende het was eens Tsaterdages nacht,</l>
<l>Die vele goeder lieden vrijen</l>
<l n="40">In deere der moeder Gods Marien.</l>
<l>Die ridder seide: "Nu segt, bequame,</l>
<l>Hoe es uwe kerstine name?</l>
<l>Hoe ontfadi mi in deser wijs</l>
<l>Over viant, niet over amijs?</l>
<l n="45">Gadijs uwen vader af,</l>
<l>Die mi u sijns willen gaf?"</l>
<l>Soe antworde met groter scame:</l>
<l>"Here! Marie es mine name.</l>
<l>Ic mach wel sware herte dragen</l>
<l n="50">Ende over mi selven claghen;</l>
<l>Want mi beter es die doot</l>
<l>Dan te levene in scanden groot,</l>
<l><pb n="1,357"/> In miere suverheden verloren;</l>
<l>Want ic belovede hier te voren</l>
<l n="55">Mier suverhede onser Vrouwen,</l>
<l>Ende Gode te dienne met trouwen.</l>
<l>Ic hadde gherne nonne gewesen,</l>
<l>Maer mijn vader es te aerm te desen.</l>
<l>Ic bem een deel gheleert ter lide</l>
<l n="60">Ende can onser Vrouwen ghetide,</l>
<l>Dat mi een aerme clerc oec leerde,</l>
<l>Die tonser herberghen ginc ende keerde."</l>
<l>                Die heileghe gheest hi quam daer in</l>
<l>Altehant in des ridders zin,</l>
<l n="65">Die uut sinen zinne dede</l>
<l>Den brant der onsuverhede,</l>
<l>Ende seide: "Ja! du heets Marie,</l>
<l>Ende oec eist recht dat men vrie</l>
<l>Den nacht van den Saterdaghe.</l>
<l n="70">Wes vri van mi vander plaghe,</l>
<l>Hare teeren die es dine genanne;</l>
<l>Ende daertoe meer nochtanne,</l>
<l>Want du nonne wilt wesen vri,</l>
<l>Voer Gode so belovic di,</l>
<l n="75">Eist dattu met mi varen wout,</l>
<l>Dattu dinen wille hebben sout."</l>
<l>Up dese voerworde sliep soe dien nacht</l>
<l>Bidien ridder alsonder cracht.</l>
<l>Des maergens voer soe haerre verde</l>
<l n="80">Mettien ridder up eenen perde</l>
<l>Tote daer bi dat lach dat velt,</l>
<l>Daermen den tornoy up helt.</l>
<l>Daer liet hise teere abdien</l>
<l>Ende belovede hare bi Marien,</l>
<l n="85">Dat hi soude over hare ontfaen</l>
<l>Den cloester so in staden staen,</l>
<l>Eist dat God sijn leven spaert,</l>
<l>Dat sijs bleven al ombeswaert,</l>
<l>Ende daertoe wille hise daer nare</l>
<l n="90">Visenteeren alle jare.</l>
<l>Maer dese chaertre bleef ombescreven;</l>
<l>Want die ridder es doot bleven</l>
<l>Saen daer naer upt tornoys velt</l>
<l>Ende begraven daer, alsemen telt:</l>
<l n="95">Want het was tien tiden zede</l>
<l>Ende der werelt werdichede,</l>
<l>Bleef iemene in tornoyes spel,</l>
<l>Datmenne grouf daer also wel.</l>
<l>                Die joncvrouwe pijnde hare in desen,</l>
<l n="100">Hoe dat soe sulc mochte wesen,</l>
<l>Dat Gode bequame in alre wijs,</l>
<l>Ende omme haren reinen amijs</l>
<l>Peinst soe, welken tijt hi keere:</l>
<l>Dien beval soe onsen Here.</l>
<l n="105">Doet al keerde sonder hi,</l>
<l>Des balch dabdesse bidi</l>
<l>Dat hare trouwe was tebroken,</l>
<l>Ende ginc der joncvrouwen an met sproken,</l>
<l>So dat soese met tranen dede</l>
<l n="110">Onser Vrouwen anroepen inder bede,</l>
<l>Dat soe togede doer hare goede,</l>
<l>Hoet met ghenen ridder stoede;</l>
<l>Ende onse Vrouwe heeft hare verbaert</l>
<l>Ende seide: "Soete lieve! spaert,</l>
<l n="115">Laet staen dijn weenen ende dijn zuchten:</l>
<l>Ic bem Maria, ghine dorvet niet vruchten.</l>
<l>Dijn lief, die di dede begeven,</l>
<l>Es in dien tornoy doot bleven</l>
<l>Ende begraven ter selver stede.</l>
<l n="120">Ende want hi mi die eere dede</l>
<l><pb n="1,358"/> An di, eist recht dat hijs genoot.</l>
<l>Hi hadde berou voer sine doot</l>
<l>Ende es in die behoudenesse.</l>
<l>Nu ganc toter abdesse</l>
<l n="125">Ende segge, dat soene hale te hant</l>
<l>Ende hier legge over den pant,</l>
<l>Dat hi der beden hier gheniete,</l>
<l>Ende hare troost te dinen verdriete,</l>
<l>Daer du eene rose sies up een graf,</l>
<l n="130">Die daventure daer niet en gaf,</l>
<l>Want soes gewortelt diepe in derde</l>
<l>Ende riect soete ende werde."</l>
<l>                Vro es die maghet na dmesfal</l>
<l>Ende seghet der abdessen al;</l>
<l n="135">Maer soe hadde onwert die sprake</l>
<l>Ende hilt over gheveinsde sake;</l>
<l>Entie joncvrouwe valt weder</l>
<l>Met beden an Marien neder.</l>
<l>Doe sprac Maria tier stonde:</l>
<l n="140">"Sech hare in lijcteken dese zonde,</l>
<l>Dat soe hier af bijechte spreke,</l>
<l>Dat God up hare niet en wreke."</l>
<l>Doe seide hare die joncfrouwe dat,</l>
<l>Ende soe kennet uptie stat,</l>
<l n="145">Ende ghinc oec ende haer covent</l>
<l>Up des tornoys velt ommetrent,</l>
<l>Onthier ende soe up dat lant</l>
<l>Den ridder bider rosen vant.</l>
<l>In haren cloester heeft soene gedregen,</l>
<l n="150">Ende dede sijns met eren plegen.</l>
</div>
<div type="subchapter"><head type="subchapter">Van enen scrivere die Marien eerde. LXXV.</head>
<l>                Een scrivere was in Vlaenderlant,</l>
<l>Die malen conde andie want</l>
<l>Ende met pincelen beelden maken.</l>
<l>Hi eerde ende diende in sinen saken</l>
<l n="5">Onser Vrouwen. Van hem ginc mare,</l>
<l>Dat hi een groot meester ware.</l>
<l>Alse hi den duvel maken soude,</l>
<l>Naer dat hi conste ende woude,</l>
<l>Maecte hine so hi lelijcst conde;</l>
<l n="10">So dat die duvel tere nacht stonde</l>
<l>Hem vragede in drome ere saken,</l>
<l>Twi hine wilde so lelijc maken:</l>
<l>Hi waers hem onhout ende fel.</l>
<l>Die meester seide: "Ic doe wel,</l>
<l n="15">Want dattu best die mi raet</l>
<l>Alle dorperlike daet."</l>
<l>Die viant seide: hi soudem deren,</l>
<l>Oft hi soude dies ontberen.</l>
<l>Daer omme en wilds dander niet laten</l>
<l n="20">Hine screvene lelijc utermaten.</l>
<l>                Eens soudi in enen portale</l>
<l>Eene ymagie scone ende wale</l>
<l>Maken na onser Vrouwen gedane.</l>
<l>Daer leidi sinen zin vaste ane</l>
<l n="25">Ende pijndem ende dochte,</l>
<l>Hoe hise scoenst gemaken mochte.</l>
<l>Vort leidi sinen zin daer ane,</l>
<l>Hoe hi naer serpents ghedane</l>
<l><pb n="1,359"/> Den viant formeerde onsoete,</l>
<l n="30">Liggende onder hare voete.</l>
<l>Dit sach die viant ende met treken</l>
<l>Peinst hi hoe hi dat sal wreken.</l>
<l>Die mielre stont up sine stage</l>
<l>Ende pingierde ghene ymage:</l>
<l n="35">Een storm quam ende een gecrac</l>
<l>Dat ghene stagie ommestac.</l>
<l>Alse die scrivere dit beseft,</l>
<l>An Marien hi therte heft</l>
<l>Ende biet die handen ende bit genaden.</l>
<l n="40">Maria heeftene saen beraden;</l>
<l>Want dbeelde hiltene bider hant</l>
<l>Ongescaet ende ongescant,</l>
<l>Tote dien datmen hem hulpe brochte,</l>
<l>Dat hi nederquam al sochte.</l>
</div>
<div type="subchapter"><head type="subchapter">Van enen die Marien versprac. LXXVI.</head>
<l>                Het sat een, na minen wane,</l>
<l>Ende dobbelde ter Losane,</l>
<l>So dattem niet wel viel te sise.</l>
<l>Hi versprac in dorpere wise</l>
<l n="5">Gode so hi lelijcst conde.</l>
<l>Daer naer met sinen dorpren monde</l>
<l>Es hi tonser Vrouwen ghekeert,</l>
<l>Ende sprac dattem die duvel leert.</l>
<l>Ant hovet hi sijn beghinsel nam,</l>
<l n="10">So dat hi ten borsten quam;</l>
<l>Doe vloucti den lachame,</l>
<l>Die Gode was also bequame,</l>
<l>Dat hire selve in wilde rusten.</l>
<l>Maer niet meer en mochts hem lusten:</l>
<l n="15">Want sonder vuerste clene of groet</l>
<l>Bleef hi up die stede doot.</l>
<l>                Den vader quam dese mare,</l>
<l>Die daer ginc verdroevet sware</l>
<l>Om te beweenne sijn kint.</l>
<l n="20">Indien weghe dat hi vint</l>
<l>Sinen ghebuur, dats wonder groot,</l>
<l>Die nieuwinge was bleven doot,</l>
<l>Ende seide: "Ic bringhe di eene mare</l>
<l>Jammerlike ende harde sware:</l>
<l n="25">Dijn sone die es hier doot bleven</l>
<l>Ende euwelike int ander leven;</l>
<l>Ende dit lijctekijn van mi hout:</l>
<l>Du vintene van achter gespout</l>
<l>Sijn ruggebeen altemale,</l>
<l n="30">Sijn herte ghescuert also wale."</l>
<l>Met desen verloos hine te hant,</l>
<l>Entie vader al dit waer vant.</l>
</div>
<div type="subchapter"><head type="subchapter">Van hem die haers niet loochghenen en woude. LXXVII.</head>
<l>                In Acquitaengen in eere steden</l>
<l>Waren twee ridders, die met vreden</l>
<l>Haer lant hilden dattem ginc an;</l>
<l>Maer die een was des anders man.</l>
<l n="5">Alse die meeste here soude sterven,</l>
<l>Sijn goet dat soude aneerven</l>
<l>Sinen sone, die niet was groot.</l>
<l>Den anderen ridder hi ontboot</l>
<l>Ende seide: "Ic bevele di algader</l>
<l n="10">Mijn kint ende wes sijn vader.</l>
<l>Leert ende wijst ende voet,</l>
<l><pb n="1,360"/> Alse die hoir es in mijn goet."</l>
<l>Die ridder staerf, dander nam tkint,</l>
<l>Dat hi vaderlike mint</l>
<l n="15">Ende leerdem alle doghet.</l>
<l>Maer alse tkint quam te siere joghet,</l>
<l>Wart ghesellijch met keytiven,</l>
<l>Diet in tavernen ende met wiven</l>
<l>Mettem daden ommegaen,</l>
<l n="20">Noch hine wilde nemmeer verstaen</l>
<l>Die leere van dien goeden man;</l>
<l>Maer sijn goet corten began.</l>
<l>Alse sijn maghetoghe dat sach,</l>
<l>Hi cochte dattem gelaghe lach</l>
<l n="25">Ende losset, daer hijt te wets liet,</l>
<l>Up aventuren, oft hi noch iet</l>
<l>Hem betren wilde oft hem verdochte,</l>
<l>Dat hijt weder lossen mochte;</l>
<l>Maer dander tsuffede vort an,</l>
<l n="30">Ende bleef een verloren man.</l>
<l>                Nu was een bailliu indie stede,</l>
<l>Die met dien dievel ommeginc mede,</l>
<l>Ende riep den jongelinc ende sprac:</l>
<l>"Mij noset sere dijn ongemac.</l>
<l n="35">Wilstu volghen minen rade,</l>
<l>Ic bringhe di uut alre scade."</l>
<l>- "Jaic," sprac hi, "danc hebt dan."</l>
<l>Hi stac hem goede clederen an</l>
<l>Ende hi nam te hant II paerde.</l>
<l n="40">Navonds voeren si haerre vaerde</l>
<l>Daert donker was in ene wostine.</l>
<l>Daer quam die duvel entie sine,</l>
<l>Daer die bailliu met ommeghinc.</l>
<l>Vervaert so wart die jongelinc.</l>
<l n="45">Die bailliu sprac: "Wes niet vervaert:</l>
<l>Dese sal di maken rike ende waert."</l>
<l>Alsene die viant bi hem siet,</l>
<l>Riep hi: "Hets al omme niet!</l>
<l>Die kerstine sijn valsch ende quaet.</l>
<l n="50">Eist nochtan dat hi buten gaet</l>
<l>Cristus, ic willene maken rike."</l>
<l>Die ghene deet, maer onwillike;</l>
<l>Om gheen bedwanc, om geen berouwen,</l>
<l>En wildi sceden van onser Vrouwen.</l>
<l n="55">Doe hietene varen siere verde</l>
<l>Die viant met groter onwerde,</l>
<l>Entie bailliu haddene te leder.</l>
<l>Hi nam hem weder paert ende cleder,</l>
<l>Ende hietene woch gaen ende plien</l>
<l n="60">Siere quader hyraudien.</l>
<l>                Die ghene ginc in dole in die stat,</l>
<l>So dat hem daventure gaf dat,</l>
<l>Dat hi ghinc in eene kerke,</l>
<l>Daer die papen entie clerke</l>
<l n="65">Mattene songhen vander upvaert</l>
<l>Marien te hemele waert.</l>
<l>Onser Vrouwen gebeelde hi sach,</l>
<l>Daer hi wenende voren lach,</l>
<l>Ende bat oec an hare ghenaden,</l>
<l n="70">Dat soene moeste beraden.</l>
<l>Onser Vrouwen gebeelde hem neech,</l>
<l>Daer hi ter erden neder seech.</l>
<l>Dit sach die ridder, die daer was</l>
<l><pb n="1,361"/> Te mattene ende sijn gebede las,</l>
<l n="75">Ende sijn voghet was te voren.</l>
<l>Het haddem van eersten toren,</l>
<l>Dat hine daer hadde ghesien;</l>
<l>Maer doe hi dit sach gescien,</l>
<l>Hevet hine besiden gheleet</l>
<l n="80">Ende beswoerne onder enen eet,</l>
<l>Dat hi hem dade verstaen,</l>
<l>Ofte hi iet goets hadde gedaen,</l>
<l>Ende hi hem sine herte ondade:</l>
<l>Hem en quamer nemmer af scade.</l>
<l n="85">- "Wat vragedi, here! van mire doghet?</l>
<l>Ic bem ontset ende al ontvoghet,</l>
<l>Ende ghae te scerne ente spotte.</l>
<l>Wat dogeden so soudic doen?</l>
<l n="90">Dese nacht en liet mi geroen,</l>
<l>In moeste doen so sware zonde,</l>
<l>Dat gheen kerstijn gehoren conde."</l>
<l>Ende hi tellede hoe hi hadde gevaren.</l>
<l>Dies seide die ridder te waren:</l>
<l n="95">"Goet ghesciedi emmermere,</l>
<l>Dattu Marien daets die eere;</l>
<l>Al wistuus niet, laet di geweken,</l>
<l>Soe dede di een ghenadich teken;</l>
<l>Want haer beelde neech di weder,</l>
<l n="100">Daer du laghes ter erden neder.</l>
<l>Laet varen dine aermoede,</l>
<l>Nem mine dochter met minen goede.</l>
<l>Na mine doot willict di vrijen:</l>
<l>Dits dijn in deere van Marien."</l>
</div>
<div type="subchapter"><head type="subchapter">Vanden convers van Clervaus. LXXVIII.</head>
<l>                Een edel man, alsict vernam,</l>
<l>Was die tote sire ouden quam.</l>
<l>Doe liet hi die werelt varen</l>
<l>Ende wart een conveers te waren</l>
<l n="5">Te Clervaus indie abdie;</l>
<l>Ende al en consti ghene clergie,</l>
<l>Daer omme sone liet hijs niet</l>
<l>Hine dede dattem die regle hiet.</l>
<l>In eenen oest het hem ghevel,</l>
<l n="10">Dat hi mede ginc also wel</l>
<l>Alse dandere broederen ten labure.</l>
<l>Doe hiet men ter selver ure</l>
<l>Sitten gaen, want die hande sine</l>
<l>Waren onghewone ter pine.</l>
<l n="15">Hi sat ende slouch voer sine herte,</l>
<l>Ende het dedem binnen smerte,</l>
<l>Dat dandere pinen ende hi sit.</l>
<l>Te hem selven seidi dit:</l>
<l>"Ay! keytivech man verloren!</l>
<l n="20">Hoe menech man wel geboren</l>
<l>Ende edel so gaet hier laburen,</l>
<l>Hadden si ter werelt willen geduren,</l>
<l>Die waren nu van groter namen.</l>
<l>Hoe vele gaenre hier te samen,</l>
<l n="25">Die hem selven hier verdomen</l>
<l>Ende noch teeren sullen comen,</l>
<l>Ende alle noch sullen sijn vercoren</l>
<l>Te bisscoppen, te abden ende te prioren;</l>
<l>Ende du ledich sitten sout,</l>
<l n="30">Versnodelt, onnutte ende out,</l>
<l>Entie jongelinge scone ende claer</l>
<l>Draghen vor di den last swaer,</l>
<l>Die de concientie wit</l>
<l>Reene hebben ende onbesmit."</l>
<l n="35">Alse hi dit sprac, saen daer naer</l>
<l><pb n="1,362"/> Siet hi van dien berghe daer</l>
<l>Comen nederwaert te dale</l>
<l>Een wit gheselscap altemale,</l>
<l>Daer eene vrouwe voghet af was,</l>
<l n="40">Die scoenste daermen oint af las.</l>
<l>Voer hare ghingen met tween dwalen</l>
<l>Si twee, ende si begonsten dalen</l>
<l>In dat geselscap up dat velt,</l>
<l>Daermen oeste met ghewelt.</l>
<l n="45">Hi siet waer die vrouwe groet</l>
<l>Dat broederscap, aldaer soe stoet,</l>
<l>Ende sonderlinghe ter selver stont</l>
<l>Elken cust an sinen mont</l>
<l>Ende helsedse altemale.</l>
<l n="50">Daer naer dat soe nam die dwale</l>
<l>Ende droghedem af ghereet</l>
<l>Vanden aensichte zant ende zweet,</l>
<l>Ende troostelike wort toe seide</l>
<l>Die waren in meesten aerbeide.</l>
<l n="55">Die kerel, diet sach, errede hem das,</l>
<l>Hine wiste niet wie het was;</l>
<l>Maer hi sprac dus in sijn gedochte:</l>
<l>"Hoe qualijc men geloven mochte</l>
<l>Ter werelt, dat dit religioen,</l>
<l n="60">Dat so swaer heet in sijn doen,</l>
<l>Dat het wijf soude an hem tien,</l>
<l>Niet alleene in sprekene, in sien,</l>
<l>Maer in helsene, in cussene mede!"</l>
<l>Doe sprac an hem daer ter stede</l>
<l n="65">Een vanden witten ende seide:</l>
<l>"Man, wat peinstu dorperheide!</l>
<l>Die du hier sies in dese paertie,</l>
<l>Dat es die moeder Gods Marie,</l>
<l>Die hare sniders coemt besien;</l>
<l n="70">Want en mochte niet gescien,</l>
<l>Dat soes hare onthouden mochte,</l>
<l>Hare nontfaermde ende afdochte</l>
<l>Die hare lijf dor hare niet en sparen.</l>
<l>Ende salich sijn si te waren,</l>
<l n="75">Die hier doghen pine groot</l>
<l>Omme Jhesus Cristus ende om hare doot,</l>
<l>Omme ghinder te sine emmermere</l>
<l>In rusten ende in groter eere."</l>
<l>Dit visioen dit quam uut</l>
<l n="80">Onder die moenken overluut,</l>
<l>Ende dede die broedere ende menech man</l>
<l>Ghewillichlike pinen vortan.</l>
</div>
<div type="subchapter"><head type="subchapter">Van enen moenc van Cleervaus. LXXIX.</head>
<l>                Te Clervaus mede ghevel,</l>
<l>Dattem een begaf also wel</l>
<l>Ende belovede moenc te sine;</l>
<l>Maer hi viel andie medicine</l>
<l n="5">Ende scuwede der ordine spise.</l>
<l>Eens gheviel in derre wise,</l>
<l>Dat die broeders van etene quamen</l>
<l>Ende gingen singen te samen</l>
<l>Hare gratie ter kerken waert.</l>
<l n="10">Mede was hi andie vaert,</l>
<l>Die met visiken ommeghinc,</l>
<l>Ende sach eene vremde dinc:</l>
<l>Voer die kercdore sach hi staen</l>
<l>Eene vrouwe wel ghedaen,</l>
<l n="15">Die eene busse hilt indie hant,</l>
<l>Daer soe latuwarie uut prant,</l>
<l><pb n="1,363"/> Ende gaefs elken een deel inden mont.</l>
<l>Hi gapede mede ter selver stont,</l>
<l>Ende waende proeven vander spise;</l>
<l n="20">Maer onse Vrouwe sprac, die wise:</l>
<l>"Ghenes di selven met dire visiken,</l>
<l>Omme niet dorfstu harewarts striken.</l>
<l>Ic segdi, dat ic bem mede</l>
<l>Die moeder der ontfaermechede.</l>
<l n="25">Hier comic troosten die mine:</l>
<l>Volch selve dire medicine."</l>
<l>Doe swoer die ghene onser Vrouwen</l>
<l>Met dieren eeden ende met trouwen,</l>
<l>Dat hi stonde fisiken ave,</l>
<l n="30">Up dat soet hem nu verghave.</l>
<l>Der ontfaermecheden moeder</l>
<l>Vergaeft ghinder gheenen broeder,</l>
<l>Ende soe gaf hem mildelike</l>
<l>Der latuwarien van hemelrike,</l>
<l n="35">Ende van diere tijt meer vort</l>
<l>Hilt hi vaste gheent selve wort.</l>
</div>
<div type="subchapter"><head type="subchapter">Van enen anderen graeuwen moenc. LXXX.</head>
<l>                In dordine van Chistiaus was</l>
<l>Oec een moenc, alsict las,</l>
<l>Die siere ordinen gebot dede</l>
<l>Ende diende onser Vrouwen mede.</l>
<l n="5">Nu was een der broeder binnen</l>
<l>Jegen hem altoes in omminnen.</l>
<l>Daertoe haddi noch eene plaghe:</l>
<l>Donderet bi nachte oft bi daghe,</l>
<l>So haddi dan weedom so groot,</l>
<l n="10">Dat hire wel naer omme bleef doot.</l>
<l>Die rode guchte haddi mede,</l>
<l>Die hem so vele vernoys dede,</l>
<l>Dat hire omme menegen dach</l>
<l>Indie fermerie lach.</l>
<l n="15">Dese drie plaghen laghen hem an.</l>
<l>Eens so lach die goede man</l>
<l>In sijn ghebet, alse wijt horen,</l>
<l>Ende cortelike te voren</l>
<l>Was die abt doot bleven ende mede</l>
<l n="20">XV broeders vandier stede.</l>
<l>Doe sach hi dor die fermerie</l>
<l>Van moenken gaen eene partie,</l>
<l>Ende sinen abt mede inder scaren,</l>
<l>Ende andre die nichtinge doot waren.</l>
<l n="25">So dat een van dien totem gaet,</l>
<l>Ende voer sijn bedde staet,</l>
<l>Ende seide: "Broeder! wi die hier liden,</l>
<l>Doe wi leveden, te dien tiden</l>
<l>Waren wi moenken hier binnen.</l>
<l n="30">Wi sijn in hopen ende int beghinnen</l>
<l>Te comene metten Gods kindren;</l>
<l>Maer dat ons een deel saken hindren;</l>
<l>Want some der moenken roekeloesede,</l>
<l>Die ons souden hare gebede</l>
<l n="35">Vergelden, ende diet achterlaten;</l>
<l>Some gheldent so tonmaten,</l>
<l>Dat het en hout ne genen ganc:</l>
<l>Dit maect ons den woch so lanc.</l>
<l>Ganc henen! sech van onsen weghen</l>
<l n="40"><pb n="1,364"/> Dinen abt, die des pleghen,</l>
<l>Dat hijt hem betren doe,</l>
<l>Ende ander dat behort hier toe."</l>
<l>Mettien hem die moenc ontfaert.</l>
<l>Hi gaet henen ter kerken waert,</l>
<l n="45">Ende gaet saen vor eenen outaer</l>
<l>In sijn ghebede liggen daer,</l>
<l>Daer hem te hant quam te voren</l>
<l>Onse Vrouwe uutvercoren.</l>
<l>Hi sach eene vrouwe scone vulmaket</l>
<l n="50">Dor die veinstre them geraket,</l>
<l>Die bi hem stont ende seide te hem:</l>
<l>"Sech oftu weets wie ic bem."</l>
<l>- "Neen ic, vrouwe," sprac die broeder.</l>
<l>"Ic bem," seidsoe, "Jhesus moeder</l>
<l n="55">Maria, ende bem comen hare</l>
<l>Omme te troostene dine mesbare.</l>
<l>Die moenc, die di was so swaer,</l>
<l>Die es doot, wet vorwaer,</l>
<l>Ende hi ontghelt die pine mede,</l>
<l n="60">Dat hi di onruste dede;</l>
<l>Ende omme dattet oec openbaer</l>
<l>Sal wesen, dat ic di segge waer,</l>
<l>Wes voertmeer na dese sake</l>
<l>Gesont van dinen ongemake,</l>
<l n="65">Van guchte ende van donder mede."</l>
<l>Mettien drogede soe tier stede</l>
<l>Sijn anscijn met haerre mouwen,</l>
<l>Ende hi was quite alles rouwen.</l>
<l>Des maerghens heefti int covent</l>
<l n="70">Also ghedaen, datmen bekent</l>
<l>Dese sake al over waer,</l>
<l>Alsemen sach sijn anscijn claer.</l>
</div>
<div type="subchapter"><head type="subchapter">Van hem die Marien beelde versprac. LXXXI.</head>
<l>                Buten castele Nadoel staet</l>
<l>Eene abdie, dat verstaet,</l>
<l>Die Dolus heet in Latijn.</l>
<l>Daer staet eene ymage fijn</l>
<l n="5">Up een pylaer binder kerke,</l>
<l>Die es van gevoegen gewerke</l>
<l>Ghemaect in onser Vrouwen ere.</l>
<l>Daer quam een wivekijn aerm sere,</l>
<l>Ende dede eens aldaer ter stede</l>
<l n="10">Voer dat ghebeelde hare gebede.</l>
<l>Nu waren daer II quade man,</l>
<l>Die dat wijf verspraken dan,</l>
<l>Ende spraken grote lelijchede</l>
<l>Ghenen gebeelde daer toe mede;</l>
<l n="15">Maer alleene den beelde niet,</l>
<l>Maer hare die dat beelde bediet.</l>
<l>Van dien tween so warp deen</l>
<l>Up dat beelde eenen steen,</l>
<l>Ende gheraecte dat stenine kint,</l>
<l n="20">So dat den aerm afbrac tghint,</l>
<l>Ende beede aerm ende hant</l>
<l>Nederviel in dat sant,</l>
<l>Ende daer ute liep dat bloet,</l>
<l>Alset uten mensche doet.</l>
<l n="25">Ter selver stont die den steen waerp</l>
<l>Viel neder vander gadoot scaerp;</l>
<l>Dander diene upheffen wille,</l>
<l>Alse hijt bestont daer lach hi stille,</l>
<l>Ende hem voer die duvel int lijf:</l>
<l n="30">Sanders daghes staerf die keytijf.</l>
<l>Hiertoe quamen liede geronnen,</l>
<l><pb n="1,365"/> Want si gherne hadden gewonnen</l>
<l>Dat bloet dat lach upten steene;</l>
<l>Ende daer sijt saghen ghemeene,</l>
<l n="35">Scorde gheent beelde, gemaect van stene,</l>
<l>Ghene marbrine cledren reene,</l>
<l>Die hem angehouwen waren,</l>
<l>Ende brac sine broche te waren.</l>
<l>So verre neder liep dat breken</l>
<l n="40">Dattem naer die borsten bleken,</l>
<l>Vandien lachtre, diemen dede</l>
<l>Gode ende siere moeder mede.</l>
<l>Dit ghesciede, alsi ons leren,</l>
<l>Int carnation ons Heren</l>
<l n="45">MC ende sevenentachtich,</l>
<l>Doe tusscen die II coningen machtich,</l>
<l>Phillippe van Vranckerike</l>
<l>Ende van Inglant Heinrike,</l>
<l>Dat grote swaer orloghe stoet.</l>
<l n="50">Hi screeft die selve sach dat bloet.</l>
</div>
<div type="subchapter"><head type="subchapter">Van enen Juede dien soe verloste. LXXXII.</head>
<l>                Tote Lonnen in Inglant</l>
<l>Was een Juede, Jacob genant,</l>
<l>Die te Wincheestre varen soude,</l>
<l>Ende wart gevaen in enen woude</l>
<l n="5">Van roveren ende sere gewont,</l>
<l>Ende gheleet ter selver stont</l>
<l>In een huus dat vallen woude.</l>
<l>Daer dogedi vreese ende groet coude.</l>
<l>Magerlike gaf men hem broot,</l>
<l n="10">Dat hi van hongre niet bleve doot;</l>
<l>Want si waenden hebben gehat</l>
<l>Van sire reimeringen groeten scat.</l>
<l>Ter derder nacht quam hem te voren</l>
<l>Eene vrouwe, scone uutvercoren,</l>
<l n="15">Scone gecleet ende claer</l>
<l>(Dies dochtem in drome daer),</l>
<l>Die hem alle die bande ondede,</l>
<l>Daer hi was ghebonden mede.</l>
<l>Van bliscepen wart hi in wake,</l>
<l n="20">Ende proevede oft hi met eneger sake</l>
<l>Die persone mochte scouwen,</l>
<l>Diene loeste vandie rouwen.</l>
<l>Nerenstelike sach hi harentare,</l>
<l>Oft hire ieweren worde geware,</l>
<l n="25">So dat hi vleescelike anesach</l>
<l>Marien, claerre dan die dach,</l>
<l>Die alt huus binnen maecte claer.</l>
<l>Up hare sach hi ende hadde vaer.</l>
<l>- "Wie bestu," sprac hi, "goedertiere,</l>
<l n="30">Die mi helpen wilds dus sciere?"</l>
<l>Soe sprac: "Ic bemt selve, Marie,</l>
<l>Daer du up ende dine paertie</l>
<l>Te uwen lede wederstrijt,</l>
<l>Ende wedersegget talre tijt,</l>
<l n="35">Dat ic den Gods Sone niet en drouch.</l>
<l>Hier quamic omme dijn ghevouch,</l>
<l>Omme goet vor quaetheit di te betaelne,</l>
<l>Ende uter hellen di te haelne.</l>
<l>Nu gaen wi ute ende volch mi naer,</l>
<l n="40">Dattu hier bi bekennes twaer."</l>
<l>Die Jeude ginc uut, Maria mede.</l>
<l>Doe leeddesoene teere stede</l>
<l><pb n="1,366"/> Up eenen steenroche andie vaert,</l>
<l>Ende hietene sien achterwaert.</l>
<l n="45">Daer sach hi een gat in daerde,</l>
<l>Dattene einselike vervaerde,</l>
<l>Daer ute vlieghen onghier</l>
<l>Sulphervlamme ende groot vier,</l>
<l>Vuul stanc ende groot torment;</l>
<l n="50">Ende meneghe ziele al omtrent</l>
<l>Ghedogheden torment so groot,</l>
<l>Dat hi naer was van vreesen doot.</l>
<l>Onse Vrouwe seide: "Dese pine onsachte</l>
<l>Beit naer di ende na dijn geslachte,</l>
<l n="55">Ghine laet die Jeudsce zede</l>
<l>Ende hout u ant kerstijnhede.</l>
<l>Nu volch mi, ic sal di toghen,</l>
<l>Wat di bliscepen es ontvloghen</l>
<l>Omme dongelove daer ghi in sijt."</l>
<l n="60">Up eenen berch ginc si tier tijt,</l>
<l>Hooch ende scone es hi, die ghone.</l>
<l>Van verren siet hi ene wone</l>
<l>Utermaten scone ende claer;</l>
<l>So soete roke quam van daer,</l>
<l n="65">Dat hi nie vant dies gelike.</l>
<l>Daer sach hi menegen blidelike</l>
<l>Hem gelaten ende soete singen,</l>
<l>Boven soetheit van allen dinghen.</l>
<l>                Doe sprac hem an die maget Marie:</l>
<l n="70">"Merct dese edele stede vrie:</l>
<l>Dese erve besitten die goede,</l>
<l>Ghecocht met Jhesus mijns soens bloede;</l>
<l>Ende dese sultu besitten mede,</l>
<l>Houtstu di ant kerstijnhede.</l>
<l n="75">Nu vare woch, ghedinc van dien</l>
<l>Dattu heves aneghesien,</l>
<l>Ende peins wattu heves te doene!"</l>
<l>Hi ginc henen, ende eert was noene</l>
<l>Es hi in eenen cloester comen,</l>
<l n="80">Daermenne doepte ende dede noemen</l>
<l>Jan, die teersten Jacob hiet:</l>
<l>Aldus hem vordeel es ghesciet.</l>
</div>
<div type="subchapter"><head type="subchapter">Van enen Chaertereusen. LXXXIII.</head>
<l>                Wilen sat in siere cellen</l>
<l>Een Charterius, horen wi tellen,</l>
<l>Dat beslotene ordine es,</l>
<l>Die onderwant hem sere des</l>
<l n="5">Te pensene omme hemelrike.</l>
<l>Duvele quamen in swine gelike,</l>
<l>Verwoet, die omme die celle liepen</l>
<l>Ende gnerreden ende riepen,</l>
<l>Met langhen tanden, swart van hare,</l>
<l n="10">Alse oft sine sliten souden dare.</l>
<l>Daertoe quam daer een nochtan,</l>
<l>Een utermaten groet swart man,</l>
<l>Die teersten dus sprac an die swine:</l>
<l>"Twine haddi in stickelkine</l>
<l n="15">Ghescuert desen? wat wildi staen?"</l>
<l>Si seiden: "Wi haddent gerne gedaen,</l>
<l>Hadden wijt moghen doen iet."</l>
<l>- "Laet mi doen," sprac hi, "ende siet."</l>
<l>Mettien quam hi met enen hake,</l>
<l n="20">Alse te vulbringhene dese sake,</l>
<l>So dat dien man quam vrese groet,</l>
<l>Dat hi naer was bleven doot;</l>
<l>Maer daer quam ter selver stont</l>
<l>Maria, daer sijn hope up stont,</l>
<l n="25">Met eere roeden in hare hant,</l>
<l><pb n="1,367"/> Ende seide: "Quaet, onhovesch viant,</l>
<l>Dattu comen sout te desen!</l>
<l>Dese en mach niet uwe wesen."</l>
<l>Mettien jaghetsoene dane</l>
<l n="30">Ende sprac dien broeder ane,</l>
<l>Die nochtoe van vresen bevet.</l>
<l>Troostelike wort soe hem gevet:</l>
<l>"Dijn leven es, alsict bevinde,</l>
<l>Ghenougelijc mi ende minen kinde:</l>
<l n="35">Ganc voert inder rechter straten,</l>
<l>Ende emmer set dijn dinc ter baten."</l>
<l>Mettien voer sij vander steden</l>
<l>Ende lieten ghenen man in vreden.</l>
<l>                Dese exemplen altemale</l>
<l n="40">Staen in dien groten Mariale;</l>
<l>Nu suldi andere horen vort,</l>
<l>Diemen elwaer bescreven hort.</l>
</div>
<div type="subchapter"><head type="subchapter">Vanden pape die Salve conde. LXXXIIII.</head>
<l>                Een pape was wilen tere stonde,</l>
<l>Die niet vele lettren en conde;</l>
<l>Hine conste messe anders ghene</l>
<l>Dan eene simpele messe allene,</l>
<l n="5">Dat was <hi rend="italic">Salve</hi> van onser Vrouwen,</l>
<l>Entie sanc hi met goeder trouwen,</l>
<l>So dat hi gewroeget was</l>
<l>Van derre dinc ende lijede das.</l>
<l>Dies wistem die bisscop ondanc,</l>
<l n="10">Ende verboot hem sinen zanc.</l>
<l>Hi keerde droeve in groten toren,</l>
<l>Alse hi sinen sanc hadde verloren.</l>
<l>Nachts daer na heeft hare vermaert</l>
<l>Onse Vrouwe ende ghebaert</l>
<l n="15">Den bisscop, ende sprac aldus saen:</l>
<l>"Twi hevestu minen capelaen</l>
<l>Dus verboden sinen sanc?</l>
<l>Metter haest kere ende ganc,</l>
<l>Ende sie dattu hem den sanc geves.</l>
<l n="20">Ne doestus niet, dune leves</l>
<l>Altoes nemmeer dan XXX daghe."</l>
<l>Die bisscop lach in swaerre waghe</l>
<l>Ende van herten sere vervaert;</l>
<l>Ende teersten dat hi ontwake waert,</l>
<l n="25">Dedi omden pape gaen,</l>
<l>Ende viel hem te voeten saen,</l>
<l>Ende bat dat hijt hem vergave.</l>
<l>Den zanc, daer hine dede ave,</l>
<l>Gaf hi hem met grotere ere,</l>
<l n="30">Ende hiet hem dat hi nemmermere</l>
<l>Ne songhe messe el ne ghene</l>
<l>Dan recht <hi rend="italic">Salve</hi> alleene.</l>
<l>Voert dedi hem eere ghereide,</l>
<l>Ende voeddene ende cledene beide.</l>
</div>
<div type="subchapter"><head type="subchapter">Vanden abt Hughen van Clungi. LXXXV.</head>
<l>                Coustume so es te Clungi,</l>
<l>Weltijt dat Kersavont si,</l>
<l>Dat si die hoge tijt wel vieren</l>
<l>Met sonderlingen sconen manieren.</l>
<l n="5">Tien tiden levede ende was out</l>
<l>Een abt Hughe, die met gewout</l>
<l>Die moenken ter regle dwanc.</l>
<l>Hi dede al doe sinen ganc</l>
<l>Int capitteel, ende brochte vort</l>
<l n="10">Int ghemeene dese wort:</l>
<l>"Wet vorwaer, ghi broederen mijn!</l>
<l><pb n="1,368"/> Dat God selve hier sal sijn</l>
<l>Met ons allen ter hogher tijt.</l>
<l>Nu es hier jeghen des duvels nijt,</l>
<l n="15">Die hem hiertoe pinen sal,</l>
<l>Hoe hi dit verdonkert al;</l>
<l>Want mi dede verstaen een broeder,</l>
<l>Dat hi te nacht sach die Gods moeder</l>
<l>Cristus haren sone draghen,</l>
<l n="20">Dien soe wan in haren daghen,</l>
<l>Ende grote bliscap met hem maken</l>
<l>Mettien ingelen met desen saken,</l>
<l>Ende seide: "Moeder lief ende waert,</l>
<l>Die nacht doe ic geboren waert</l>
<l n="25">Siestu; hemel ende erde mede</l>
<l>Al daer omme sijn in vrohede.</l>
<l>Waers nu des viants grote macht,</l>
<l>Daer hi plach voer desen nacht</l>
<l>Mede te werkene sine mort?"</l>
<l n="30">Doe quam doude Sathan vort</l>
<l>Ende eschede met groten mesbare,</l>
<l>Dattem doch gheorlovet ware,</l>
<l>Dat hi ons doch moeste pinen</l>
<l>In een van onsen offisinen.</l>
<l n="35">Doe seide der mageden sone:</l>
<l>"Ganc, onsaleghe! ende hebbe tgone,</l>
<l>Omme dattu niet clagen sout,</l>
<l>Dat ic di doe eenech ghewout."</l>
<l>Alse hi dus ontbonden waert,</l>
<l n="40">Ten capittelen dat hi vaert,</l>
<l>Ten doremtre enten reeftre mede;</l>
<l>Maer het was om niet dat hi dede,</l>
<l>Want algader onse steden</l>
<l>Waren met omoedicheden</l>
<l n="45">So wel bewaert in allen zinne,</l>
<l>Daerne mochte ghene hoverdicheit inne.</l>
<l>Dus wart hi te siere pinen</l>
<l>Uut allen onsen offisinen</l>
<l>Gheworpen met groter onwerde,</l>
<l n="50">Ende moeste woch siere verde.</l>
<l>Nu, lieve broeder! nu hi met rouwen</l>
<l>Van Gods anscine ende onser Vrouwen</l>
<l>Verdreven es ende versteken,</l>
<l>Laet ons lof ende eere spreken</l>
<l n="55">Marien der moeder enter maget,</l>
<l>Die ons hevet dat bejaghet,</l>
<l>Dat tonser feesten sal sijn die gone,</l>
<l>Jhesus Cristus, haer lieve sone."</l>
</div>
<div type="subchapter"><head type="subchapter">Vanden kinde dat de moeder den duvel upgaf. LXXXVI.</head>
<l>Een edel man was ende rike,</l>
<l>Ende hadde eene vrouwe des gelike,</l>
<l>Want elc van hem beden wilde</l>
<l>Jeghen daerme wesen milde.</l>
<l n="5">Kindere hadden si een deel te samen,</l>
<l>So dat si tharen daghen quamen</l>
<l>Ende stonden haers huwelijcs of</l>
<l>Ende daden der suverheit belof.</l>
<l>Dies hadde die viant nijt,</l>
<l n="10">So dat hi teere Paschen tijt</l>
<l>Uptie heileghe nacht verwan</l>
<l>Met temptatien den goeden man,</l>
<l>Dat hi te sinen wive quam,</l>
<l>Die hem verboot ende wart gram,</l>
<l n="15">Ende vermaent hem der goeder nacht.</l>
<l>Dats daer die man niet up en acht:</l>
<l>Des castijens was ghenouch,</l>
<l><pb n="1,369"/> Hi wilde doen al sijn ghevouch.</l>
<l>Soe was gram ende gedoget node</l>
<l n="20">Ende seide: "Vermalendijt van Gode</l>
<l>Ende des duvels eighijn si</l>
<l>Wat soere coemt van u ende mi!"</l>
<l>                Des nachts wonnen si eenen sone.</l>
<l>Alse hi geboren wart die ghone,</l>
<l n="25">Ne mochtmen niet scoenres vinden.</l>
<l>Hi wies up met anderen kinden</l>
<l>In dogheden, in allen wijsheden,</l>
<l>Ende in geraectede oec van zeden.</l>
<l>Die vader die en achte niet</l>
<l n="30">Wat dinghe dattem was gesciet;</l>
<l>Maer die moeder die ghedochte</l>
<l>Haerre vlouke sere onsochte.</l>
<l>Alse tkint was van XII jaren,</l>
<l>Quam die viant te hare gevaren</l>
<l n="35">Ende seide:"Gereet ten derden jare</l>
<l>Dijn ghelof te bringhene hare."</l>
<l>Dies was die moeder alle daghe</l>
<l>In heeten tranen, in swaerre clage.</l>
<l>Die jongelinc hadde dies wonder:</l>
<l n="40">Alt volc was sijns vro besonder,</l>
<l>Maer soe was die was allene,</l>
<l>Alse soene sach, altoes in wene;</l>
<l>So dat hijt hare te voren leghet,</l>
<l>Ende soe hem al die waerheit seget,</l>
<l n="45">Dat soene in sijn ontfaen</l>
<l>Den viant beval also saen.</l>
<l>Nachts es die jongelinc ontslopen</l>
<l>Ende verre ende wide ghelopen</l>
<l>An vele wise, al omme raet</l>
<l n="50">Te vindene naer sinen staet.</l>
<l>Ne ghenen raet hi vernam,</l>
<l>Also dat hi te Rome quam,</l>
<l>Ende seide den paues hoet staet met hem.</l>
<l>Hi sendene te Jherusalem</l>
<l n="55">Met eenen brieve ten patriaerke,</l>
<l>Die te samen dede sine claerke,</l>
<l>Ende prouft oft hi raet vinden mochte;</l>
<l>Maer al omme niet hi sochte.</l>
<l>                Nu was tien tiden een hermite</l>
<l n="60">Heilech sere, seghet die vite,</l>
<l>In eene wostine verre dane.</l>
<l>Gheen mensche en quam hem ane;</l>
<l>Dinghel brochtem alle daghe</l>
<l>Te siere messen, sonder saghe,</l>
<l n="65">Sine bedorste, hostie ende wijn,</l>
<l>Enter lijfneren sijn</l>
<l>Brocht hi hem een snewit broot</l>
<l>Te middaghe, in sijn hant albloot.</l>
<l>Die bisscop inder herten vint,</l>
<l n="70">Dat hi hem senden wilde dat kint;</l>
<l>Want hi kendene mogende sere</l>
<l>Voer Marien ende onsen Here.</l>
<l>Met eenen lijctekene hine sent</l>
<l>An ghenen man, dien hi wel kent.</l>
<l n="75">Die jongelinc die ginc alleene</l>
<l>Dien langen woch met groeten wene,</l>
<l>Maer die ingel tkint vorran,</l>
<l>Ende brochte den heileghen man</l>
<l>Te siere provenden twee broot,</l>
<l n="80">Des hi Gode ghenaden groot</l>
<l>In siere bedinghen sprac ane,</l>
<l>Want hi was eens gasts in wane.</l>
<l>Lievelike ontfaet hi dat kint.</l>
<l>Sere wondert hem dat hi vint</l>
<l n="85">An hem scoenheit wel vulmaect,</l>
<l>Ende van zinne so gheraect.</l>
<l>Dat kint sijn lijctekijn bringet</l>
<l><pb n="1,370"/> Ende wat saken dat hem dwinget.</l>
<l>- "Den raet Gods," sprac hi, "lieve broeder,</l>
<l n="90">Entie hulpe van siere moeder</l>
<l>Sullen wi bidden; want Marie</l>
<l>Hevet macht ende voghedie</l>
<l>Over dier vianden rote,</l>
<l>Ende vermach die inderste slote</l>
<l n="95">Vander hellen te sticken breken.</l>
<l>Laet ons onse gebede spreken,</l>
<l>Dat soe di helpe alsoe mach."</l>
<l>Nu es comen die Paschedach,</l>
<l>Daer hem die duvel up vermat</l>
<l n="100">Dat hi tkint soude hebben gehat.</l>
<l>Die hermite sprac die messe</l>
<l>Om des jongelincs behoudenesse,</l>
<l>Ende want dat kint hadde vaer</l>
<l>Vanden viant, settine daer</l>
<l n="105">Tusscen hem enten outaer mede,</l>
<l>Daer hi sine messe dede.</l>
<l>Die duvel quam vorden paes een deel</l>
<l>Ende drouch dat kint woch al gheel.</l>
<l>Des was droeve die hermite</l>
<l n="110">Ende riep ane met groten vlite</l>
<l>Marien, der moeder van behoude,</l>
<l>Dat soe den kinde helpen soude;</l>
<l>Ende soe die laten niet en can,</l>
<l>Alsemense vlitelike roept an,</l>
<l n="115">Hevet verloost den jongelinc</l>
<l>Vanden viant diene vinc.</l>
<l>Ter stede dede soene wedercomen,</l>
<l>Daerne die viant hadde genomen,</l>
<l>Omme te gheldene den hermite,</l>
<l n="120">Die wenende vor hem bat met vlite.</l>
<l>Alse die hermite "<hi rend="italic">Pax Domini</hi>" seide,</l>
<l>Die jongelinc antworde gereide:</l>
<l>"<hi rend="italic">Et cum spiritu tuo</hi>" mede,</l>
<l>Quite van Sathans mogenthede.</l>
<l n="125">Die hermite was blide sere</l>
<l>Ende gaf den jongelinc onsen Here,</l>
<l>Die hem tellede sine aventure,</l>
<l>Hoe hi hadde ghesien tiere ure</l>
<l>Ongetellet volc in torment,</l>
<l n="130">Ende hoene weder hevet ghesent</l>
<l>Onse Vrouwe dor sine bede.</l>
<l>Orlof nam hi daer ter stede,</l>
<l>Ende quam te Jherusalem</l>
<l>Toten bisscop ende tellet hem,</l>
<l n="135">Ende voer ten paues ende es thuus comen,</l>
<l>Den sinen te bliscepen ente vromen.</l>
</div>
<div type="subchapter"><head type="subchapter">Vanden dief die onser Vrouwen diende. LXXXVII.</head>
<l>                Het was een man die Helbo hiet,</l>
<l>Die gherne stal ende en liets niet,</l>
<l>Hine voedde met siere pine</l>
<l>Beede hem selven entie sine;</l>
<l n="5">Doch met herten ende met zinne</l>
<l>Eerde hi die heileghe coninginne.</l>
<l>Daer hi ter dieften ginc, dats mee,</l>
<l>Groete hise ende sprac: "<hi rend="italic">Ave!</hi>"</l>
<l>Eens wart hi met dieften gevaen</l>
<l n="10">Ende sonder ontfaermenesse verdaen:</l>
<l>Daer hebsine andie galge gelaten.</l>
<l>Onse Vrouwe quam hem te maten,</l>
<l><pb n="1,371"/> Alse hem dochte, diene uphelt</l>
<l>Twee daghe al omme met gewelt.</l>
<l n="15">Alse die gheene diene hinghen</l>
<l>Vernamen van sulken dinghen,</l>
<l>Wilden si hem torments doen mee</l>
<l>Ende hem steken die kele ontwee;</l>
<l>Maer onse Vrouwe heefse gewert,</l>
<l n="20">Waer bi dat hem geen en dert.</l>
<l>Gheware so worden si das,</l>
<l>Dattem onse Vrouwe hout was,</l>
<l>Ende dadene af ende lietene gaen.</l>
<l>Daer naer wart hi moenc saen,</l>
<l n="25">Ende diende Gode ende onser Vrouwen</l>
<l>Al sijn leven met goeder trouwen.</l>
</div>
<div type="subchapter"><head type="subchapter">Vanden moenc van sente Bertijns. LXXXVIII.</head>
<l>                Tote sente Bertijns was</l>
<l>Tsente Thomaers, alsict las,</l>
<l>Een moenc, die Jescoen hiet,</l>
<l>Die altoos achter niet en liet,</l>
<l n="5">Hine seide naer mattine tide</l>
<l>Onser Vrouwen teeren vro ende blide</l>
<l>V salmekine, hoe soet gha,</l>
<l>In deere der name Maria:</l>
<l><hi rend="italic">Magnificat</hi> dat meent die M;</l>
<l n="10"><hi rend="italic">Ad Dominum</hi> dat coemt na hem,</l>
<l>Ende dats over die eerste A;</l>
<l><hi rend="italic">Retribue</hi> dats dan daer na,</l>
<l>Ende es over die R diere in staet;</l>
<l><hi rend="italic">In convertendo</hi> daer na ghaet,</l>
<l n="15">Entie salm es over die I;</l>
<l><hi rend="italic">Ad te levavi</hi> es daer bi,</l>
<l>Ende es over die achterste A:</l>
<l>Dit seidi indien name Maria.</l>
<l>                Up eenen nacht ghevielen dinghen</l>
<l n="20">Dat die moenken te mattinen gingen,</l>
<l>Ende broeder Jescoen en waser niet.</l>
<l>Donderprioor gaet ende besiet</l>
<l>Met eere absconsen ende sochten ghinder,</l>
<l>Maer hine vants niet onder die kinder.</l>
<l n="25">Te sinen bedde dat hi ghinc,</l>
<l>Ende vant doot den jongelinc.</l>
<l>Die moenken quamer toe getrect</l>
<l>Ende hebben sijn anscijn ontdect,</l>
<l>Ende saghen vijf rosebloemen</l>
<l n="30">Uut sinen hovede comen:</l>
<l>Uut siere tongen eene ende nemmee,</l>
<l>Ende uut sinen ogen twee,</l>
<l>Ende twee mede uut sinen oren.</l>
<l>Daer mochtmen wonder sien ende horen.</l>
<l n="35">"<hi rend="italic">Maria</hi>" die name stont</l>
<l>Andie rose indien mont.</l>
<l>VII daghe hildesine tsamen,</l>
<l>Tote dat daer vijf bisscoppe quamen</l>
<l>Ende daertoe menech leec ende clerc,</l>
<l n="40">Die anesaghen ons Heren werc.</l>
</div>
<div type="subchapter"><head type="subchapter">Vander vrouwen die hare bijechte verhal. LXXXIX.</head>
<l>                Int bisscopdoem van Lengers was</l>
<l>In Borgoengen, alsict las,</l>
<l>Eene die Marien ende haren kinde</l>
<l>Gherne diende ende sere minde,</l>
<l n="5">Die in hare jeuget dede</l>
<l>Eene sondelike dorperhede.</l>
<l>Scaemte lietse niet verbreken,</l>
<l><pb n="1,372"/> Dat soes mochte bijechte spreken;</l>
<l>Anders was soe wijs ende vroet</l>
<l n="10">Ende in hare bijechte goet .....</l>
<l>So seidse dan int ende mede</l>
<l>Van desen: "Ende oft ic el iet dede,</l>
<l>Des ic hier niet en hebbe geseit,</l>
<l>So biddic Gods ontfaermecheit</l>
<l n="15">Ende u, here, dat ghi bit voer mi,</l>
<l>Dat God mijns ontfarmech si."</l>
<l>Met desen mantele decte soe hare.</l>
<l>So ginc soe danne weenen sware</l>
<l>Voer onser Vrouwen ene stonde,</l>
<l n="20">Ende belijede daer die sonde:</l>
<l>Hier toe was ghene bendichede,</l>
<l>Dat soe els enege bijechte dede.</l>
<l>                In desen gheviel den wive,</l>
<l>Dat soe sciet van desen live</l>
<l n="25">Ende es ter sentencien comen,</l>
<l>Daermense in soude verdomen;</l>
<l>Maer Maria, diet wel doen deurste,</l>
<l>Die bejaghede hare eene veurste,</l>
<l>Dat die ziele keerde int vat</l>
<l n="30">Ende in bijechten lijede dat,</l>
<l>Datter lange was verholen,</l>
<l>Ende dan sterf ende com ter scolen,</l>
<l>Daer die zaleghe toe behoren.</l>
<l>Dit wijf lach doot int huus voren,</l>
<l n="35">Ende omtrent saten die gheburen.</l>
<l>Dat wijf stont up ter selver uren;</l>
<l>Daer vlo deen achter, dander voren;</l>
<l>Maer diese meest hadden vercoren,</l>
<l>Bleven blodelike hare bi.</l>
<l n="40">Altehant so horen si,</l>
<l>Dat soe onser Vrouwen lovet</l>
<l>Ende uprechte dat hovet,</l>
<l>Ende dede den pape halen naer.</l>
<l>Bijechte so sprac soe daer</l>
<l n="45">Van ghere bedecter zonde.</l>
<l>Soe seidem allen metten monde,</l>
<l>Hoese onse Vrouwe verbat,</l>
<l>Ende staerf cortelike na dat.</l>
</div>
<div type="subchapter"><head type="subchapter">Vanden clerc die den duvel scriven sach. XC</head>
<l>                Tote Toletten, in waren saken,</l>
<l>Was een clerc, een subdiaken,</l>
<l>Die van kinde diende met trouwen</l>
<l>Onsen Here ende onser Vrouwen,</l>
<l n="5">Maer onser Vrouwen sonderlinghe.</l>
<l>Tere hogher tijt gevielen dinghe</l>
<l>Datmen den dienst ons Heren dede,</l>
<l>Dat hi diende daer ter stede</l>
<l>Den erdschen bisscop, ende in desen</l>
<l n="10">Soudemen die ewangelie lesen</l>
<l>Nadie maniere ende nadie zede,</l>
<l>Alst pleghet in eere hoger stede,</l>
<l>Ende hi was den dyaken bi.</l>
<l>In desen recht so wart hi</l>
<l n="15">Begrepen in een visioen,</l>
<l>Ende sach een sere wonderlijc doen.</l>
<l>Indie kercveinstre hi sach</l>
<l>Eenen duvel updien dach,</l>
<l>Rechts alse ene simme gedaen.</l>
<l n="20">An sinen hals hinc, sonder waen,</l>
<l>Eenen incthoren; die quade dief</l>
<l>Hilt in sijn hant eenen brief.</l>
<l><pb n="1,373"/> Nu saten indie kerke II vrouwen,</l>
<l>Die vele idelhede ende ontrouwen</l>
<l n="25">Onderlinghe te samen spraken;</l>
<l>Ende hi sat ende screef die saken,</l>
<l>So dat die brief in beeden siden</l>
<l>Vul gescreven was tien tiden,</l>
<l>Ende dat clappen noch niet en ent.</l>
<l n="30">Nu wille hi reken perkement,</l>
<l>Entie brief ontgleet hem uten tanden,</l>
<l>Ende viel neder te handen,</l>
<l>Ende gaf eenen groten slach,</l>
<l>Dat die subdiaken alleene sach,</l>
<l n="35">Ende gaf eenen lach tier steden</l>
<l>Ende slouch naer hem metten leden.</l>
<l>Die bi hem daer waren mede,</l>
<l>Wonderden siere ongestadichede,</l>
<l>So dat hi them selven quam;</l>
<l n="40">Ende alse hi sijn mesdoen vernam,</l>
<l>Scaemdi hem vor hem allen,</l>
<l>Dat hem die dinc was gevallen,</l>
<l>Ende ginc heenen, hine wiste waer,</l>
<l>Alse die hadde van scanden vaer.</l>
<l n="45">Ende alse die dinc al was gedaen,</l>
<l>Doe wart hem verboden saen</l>
<l>Sinen sanc ende sijn ambacht mede</l>
<l>Vanden bisscop vander stede.</l>
<l>Hi selve die trac hem achter,</l>
<l n="50">Alse die ontsach sulken lachter;</l>
<l>So dat in sinen woch stoet</l>
<l>Eene kerke in sijn ghemoet,</l>
<l>Daer onser Vrouwen beelde in stont.</l>
<l>Daer lach hi eene lange stont</l>
<l n="55">In sijn gebede vor onser Vrouwen</l>
<l>In versuchten ende in rouwen,</l>
<l>So dat hi dochte ende hi vernam,</l>
<l>Dat onse Vrouwe te hem quam</l>
<l>In groter claerheit, in groter vroude,</l>
<l n="60">Ende hiet dat hi hem troesten soude,</l>
<l>Ende versochte daer ter stede</l>
<l>Siere herten serechede,</l>
<l>Ende gaf hem daer den selven brief,</l>
<l>Dien hi screef die helsche dief.</l>
<l n="65">Die subdyaken wart in wake</l>
<l>Ende dancte sere deser sake</l>
<l>Gode ende onser Vrouwen mede.</l>
<l>Ten bisscop keerdi indie stede</l>
<l>Ende seidem die waerhede,</l>
<l n="70">Hoet was ende sonder ydelhede,</l>
<l>Ende waer af dat sijn lachen quam.</l>
<l>Ghenen brief hi mede nam,</l>
<l>Daer in stonden die ydele wort,</l>
<l>Die de wive brochten vort,</l>
<l n="75">Ende daer Sathan was scrivere af,</l>
<l>Entie hem onse Vrouwe gaf.</l>
<l><pb n="1,374"/> Die wijf waren ontboden daer.</l>
<l>Si moesten ghinder lijen waer;</l>
<l>Ende alse die bisscop dat verstoet,</l>
<l n="80">Hilt hi den man over goet,</l>
<l>Ende gaf hem al dat sine weder,</l>
<l>Ende dedem eere up ende neder,</l>
<l>So waer dat hine versach,</l>
<l>Tote an sinen stervedach.</l>
</div>
<div type="subchapter"><head type="subchapter">Hoe onser Vrouwen geborte vort quam. XCI.</head>
<l>                Onser Vrouwen Marien ghebort,</l>
<l>Diemen weder ende vort</l>
<l>Viert over al in kerstijnhede</l>
<l>Naer den oest in elke stede,</l>
<l n="5">Men wists niet in doude vite;</l>
<l>Also dat een hermite</l>
<l>Des nachts horde in elken jare</l>
<l>Inden hemel singhen clare,</l>
<l>Ende altoos up el ghenen nacht.</l>
<l n="10">Alse hi dicke dit hevet gewacht,</l>
<l>So bidt hi des onsen Here,</l>
<l>Dat hi hem die redene lere.</l>
<l>Doe quam dingel, die hem gewaget</l>
<l>Ende seide: "Die moeder entie maget,</l>
<l n="15">Die Gode drouch ende als heeft macht,</l>
<l>Was gheboren up desen nacht.</l>
<l>Al en weets die werelt niet,</l>
<l>Hets recht dats die hemel pliet."</l>
<l>Dit visioen dit quam dus uut</l>
<l n="20">Indie werelt overluut,</l>
<l>Ende alst die heileghe kerke verheeste,</l>
<l>Hief soe up al dese feeste.</l>
</div>
<div type="subchapter"><head type="subchapter">Hoe soe enen Sarrasijn bekeerde. XCII.</head>
<l>                Een Sarrasijn hadde gehat</l>
<l>Gescreven in een houtijn blat</l>
<l>Die ymagie van onser Vrouwen.</l>
<l>Dicken ginc hijt anescouwen,</l>
<l n="5">Ende deder voren sine bede;</l>
<l>Maer so peinsdi sere mede,</l>
<l>Hoe dat soude wesen moghen:</l>
<l>Maget kint hebben ende soghen.</l>
<l>Soe, diene niet en wilde begeven,</l>
<l n="10">Hevet sinen twifel verdreven;</l>
<l>Want an gheent gebeelde wies</l>
<l>Twee borstekine, sijt seker dies,</l>
<l>Ende daer olie oec ute ran.</l>
<l>Alse gheent sach die heidijn man,</l>
<l n="15">Wart hi ghelovech ende oec mede</l>
<l>Ontfinc hi dat kerstijnhede.</l>
</div>
<div type="subchapter"><head type="subchapter">Van enen Juede die hare ymage ontreinde. XCIII.</head>
<l>                In Constantinoble was een Juede,</l>
<l>Een quaet, valsch, onwardich ruede,</l>
<l>Die in een berdt sach gescreven</l>
<l>Onser Vrouwen, scone, verheven,</l>
<l n="5">Ende ghenaghelt an eene want.</l>
<l>Hi vraghet daer althant,</l>
<l>Wies sulc ghebeelde ware,</l>
<l>So vulmaect ende so clare.</l>
<l>Men seide: "Der moeder Gods, Marien."</l>
<l n="10">Doe wart hi al in frenesien</l>
<l>Van torne, ende liep met genen barde</l>
<l>Ten naesten huse met groter onwarde,</l>
<l><pb n="1,375"/> Daer die ghemeente in ginc ter noot,</l>
<l>Ende vul onrenecheden groot,</l>
<l n="15">Ende warp gheent beelde in dat drec</l>
<l>Ende hem selven in sviants strec;</l>
<l>Want hi bleef doot uptie stede,</l>
<l>Noch waer hi voer en wistmen mede;</l>
<l>Maer die duvel openbare</l>
<l n="20">Droeghene wech met velle, met hare.</l>
<l>Een kerstijn hevet dit gesocht</l>
<l>Ende gevonden ende gebrocht,</l>
<l>Ende ginct wasschen ende vaghen</l>
<l>Ende in sijn huus eerlike gedraghen.</l>
<l n="25">Uut dien ghebeelde vloyde olie saen,</l>
<l>Ende noch heden doet, sonder waen.</l>
</div>
<div type="subchapter"><head type="subchapter">Van Hildefonsus, bisscop van Toletten. XCIIII.</head>
<l>                Sente Hildefonsus, sijt seker das,</l>
<l>Die bisscop van Toletten was,</l>
<l>Hadde Marien uutvercoren</l>
<l>Voer menegen die leven te voren,</l>
<l n="5">Ende maecte van hare alse clerc</l>
<l>Een edel sonderlinghe werc,</l>
<l>So dat onse Vrouwe omme dat,</l>
<l>Daer hi metten boeke sat,</l>
<l>Hare verbaerde ende danctem mede</l>
<l n="10">Also groter hoveschede.</l>
<l>Doe hi dit sach, pijndi hem mere</l>
<l>Te doene na sine macht haer eere,</l>
<l>Ende hiet VIII dage vor Kerstdach,</l>
<l>Aldaer sine macht lach,</l>
<l n="15">Eene feeste houden vor hare;</l>
<l>Want hem dochte dat recht ware,</l>
<l>Datmen hare vierde voren,</l>
<l>Daer God ende mensce af wert geboren.</l>
<l>Doe verbaerde hare die clare</l>
<l n="20">In eenen zetel biden outare,</l>
<l>Ende brochte daer een cleet,</l>
<l>Datmen noch ene alve heet,</l>
<l>Ende sprac: "Dit cleet van deser wise</l>
<l>Bringic uut mijns soens paradise.</l>
<l n="25">Dit neemt an ende dit drach</l>
<l>Up mijns soens ende up minen dach.</l>
<l>Ende over waerheit so hout dit,</l>
<l>Dat niemen in desen zetel sit,</l>
<l>No dit cleet oec mede sal dragen,</l>
<l n="30">Sonder du, ic en salne plaghen."</l>
<l>Met desen es soe woch gevaren.</l>
<l>Naer sine doot so quam te waren</l>
<l>Een bisscop, die Sergius hiet,</l>
<l>Diet hier omme niet en liet,</l>
<l n="35">Hine es inden zetel gheseten</l>
<l>Ende hine hevet hem vermeten</l>
<l>Dat hi die alve oec andede,</l>
<l>Ende seide: "Jane bem ic mensce mede,</l>
<l>Also alse mijn voersate was?"</l>
<l n="40">Onlanghe was hi blide das,</l>
<l>Hine bleef doot daer uptie stat.</l>
<l>Die daer waren ende sagen dat,</l>
<l>Worden harde sere vervaert,</l>
<l>Ende namen tcleet, diere ende waert,</l>
<l n="45">Ende leident in haren tresore,</l>
<l>Daert noch leghet, alsict hore.</l>
<l>                Dit hebben wi, als tesen stonden,</l>
<l>Van onser Vrouwen miraclen vonden,</l>
<l>Ende rade wel wisen ende sotten,</l>
<l n="50">Dat siere mede niet en spotten,</l>
<l>Noch over truffe niet en houden.</l>
<l><pb n="1,376"/> Van hare blivix onbescouden,</l>
<l>Van Marien, hopic, genouch,</l>
<l>Dat ickere boerde nie toe slouch.</l>
<l n="55">Nu hort die ystorie vort,</l>
<l>Alse ter materien behort.</l>
</div>
<div type="subchapter"><head type="subchapter">Hoe Paulus quam te Jherusalem. XCV.</head>
<l>                Saulus, alsemen hier voren las,</l>
<l>Doe hi kerstijn worden was,</l>
<l>III jaer daer na geviel hem,</l>
<l>Dat hi quam te Jherusalem.</l>
<l n="5">Hem hadde harde wel genoeghet,</l>
<l>Dat hi hem hadde ghevoeghet</l>
<l>Metten apostelen indien daghen;</l>
<l>Maer si scuwedene ende ontsaghen,</l>
<l>Dat hi gheen recht kerstijn was.</l>
<l n="10">Doe quam van Cypre Barnabas</l>
<l>Ende leeddene thant met hem</l>
<l>Ten bisscop van Jherusalem,</l>
<l>Jacobpe den mindre, ende Pieter mede,</l>
<l>Die noch doe was indie stede,</l>
<l n="15">Ende hevet hem allen daer gheleert,</l>
<l>Hoedane wijs hi was bekeert.</l>
<l>XV daghen so was hi daer</l>
<l>Met Pietre, met Jacobpe; daer naer</l>
<l>Voer hi predeken harentare,</l>
<l n="20">Ende verwan die Jueden sware.</l>
<l>Doe wilden sine slaen te doot,</l>
<l>Maer dat hi in Tharsum ontscoot,</l>
<l>Want hi danen was geboren.</l>
<l>                Pieter ghinc, alse wijt horen,</l>
<l n="25">Al omme domme in menege stede</l>
<l>Ende ghenas juchtege ende andere mede.</l>
<l>Te Jaef, lesen wi inder viten,</l>
<l>Wecti vander doot Tabiten,</l>
<l>Eene heileghe vrouwe ende ene goede,</l>
<l n="30">Milde ende van grotere omoede.</l>
<l>Daer naer hi in Cesarien quam,</l>
<l>Alse hi tgebot van Gode nam,</l>
<l>Ende doepte eenen heidinen ridder daer,</l>
<l>Hiet Cornelis, wet vorwaer.</l>
<l n="35">Ende dit was deerste heidijn man,</l>
<l>Die ten kerstijnhede ran.</l>
<l>                Maer dandere, die gesparset waren</l>
<l>Tien tiden dat sonder sparen</l>
<l>Ghesteent was die goede Stevene,</l>
<l n="40">Die ghingen predeken hem benevene</l>
<l>Achter Surien harentare</l>
<l>Alleene den Jueden; want ommare</l>
<l>Dochtem, datmen dwort ons Heren</l>
<l>An die heidine soude bekeren;</l>
<l n="45">Ende dat si tAntiochen quamen</l>
<l>Ende begonsten predeken tsamen</l>
<l>Den heidinen enten Jueden mede,</l>
<l>So datter vele indie stede</l>
<l>Gheloveden an ons Heren wort;</l>
<l n="50">Ende was ghesent daer inde port</l>
<l>TAntyochen Barnabas,</l>
<l>Die wart wel gheware das,</l>
<l>Dat daer vele te doene ware,</l>
<l>Ende voer in Taerchen daer nare</l>
<l n="55">Omme Sauluse, dat hi hem stonde in staden,</l>
<l>Want hi met predeken was verladen.</l>
<l>Daer waren si te samen een jaer</l>
<l>Ende bekeerden menegen daer,</l>
<l>Also dat die kerstine name,</l>
<l n="60">Dat soete wort ende dat bequame</l>
<l>Van Kerste, daer eerst verheven waert,</l>
<l>Ende men hiet kerstijn onsen aert.</l>
<l><pb n="1,377"/> Te voren hieten si over een</l>
<l>Jonghers ende Galyleen.</l>
</div>
<div type="subchapter"><head type="subchapter">Pylatus orconde van onsen Here. XCVI.</head>
<l>                In Tyberius XXIste jaer</l>
<l>So screef Pylatus overwaer</l>
<l>An Tyberius sinen here</l>
<l>Eene lettre te merkene sere,</l>
<l n="5">Daer hi in prijsde, al was hi sot,</l>
<l>Jhesum Cristum onsen God.</l>
<l>Dus sprac die lettre dese wort,</l>
<l>Die te Rome quam indie port:</l>
<l>                "Tote Tyberius Claudius</l>
<l n="10">Scrivet Pontius Pylatus</l>
<l>Saluut, alse tote sinen here!</l>
<l>Dinc, die te wonderne es sere,</l>
<l>Wat dat onder die Jueden ghevel,</l>
<l>Dat ic selve proevede wel,</l>
<l n="15">Daer si hem mede hebben verdoemt</l>
<l>Ende oec mede dat uut hem coemt;</l>
<l>Want haren vorders was beheten,</l>
<l>Dat hare God noch soude beeten</l>
<l>In die maghet sonder man,</l>
<l n="20">Ende soude hare coninc heten dan.</l>
<l>                Dese es comen in minen stonden.</l>
<l>In Judea es bevonden</l>
<l>Dat hi alle evele ghenas:</l>
<l>Blende siende; die lasers was,</l>
<l n="25">Of van anderen evele swaer,</l>
<l>Maecti ghesont ende claer;</l>
<l>Ja die dode, sonder waen,</l>
<l>Dedi al ghesont upstaen;</l>
<l>Die duvel dreef hi haerre verde;</l>
<l n="30">Upt water ginc hi alse up derde,</l>
<l>Ende ander menech wonder mede,</l>
<l>So dat men wiste in meneger stede,</l>
<l>Dat hi die Gods Sone ware.</l>
<l>Maer dat paepscap hat ommare,</l>
<l n="35">Ende brochtene tote mi ghevaen,</l>
<l>Ende hebbene met loghene bestaen,</l>
<l>Ende seiden: "Dats een toverare!"</l>
<l>Ende ic waende dat also ware,</l>
<l>Ende dedene gheselen, ende daer naer</l>
<l n="40">Andie cruce naghelen daer.</l>
<l>                Ende doe hi was int graf geleit,</l>
<l>Hebsi hem daertoe bereit,</l>
<l>Dat si mine ridderen daden</l>
<l>Wachten tgraf, want si hem scaden</l>
<l n="45">Ontsaghen, dat men hem stelen soude.</l>
<l>Ten derden daghe, alse hi woude,</l>
<l>Stont hi up van dode te live.</l>
<l>Doe quamen die Juedsche keytive</l>
<l>Ende ghaven minen ridderen ghelt,</l>
<l n="50">Alsi selve hebben ghetelt,</l>
<l>Updat die dinc bleve verholen,</l>
<l>Ende si seiden: "Hi es ons bestolen</l>
<l>Nachts bider apostelen laghen,</l>
<l>Also alse si slapends plaghen."</l>
<l n="55">Si namen tgelt, doch seidsi wel</l>
<l>Also alse die dinc ghevel,</l>
<l>Ende dat si dinglen comen saghen,</l>
<l>Aldaer si ten grave laghen.</l>
<l>Dit scrivic bidi an di, here!</l>
<l n="60">Dat di ne gheen Juede verkere</l>
<l>Met loghene, dat die dinc ghevel</l>
<l>Anders dan dus, dat wet wel."</l>
</div>
<div type="subchapter"><head type="subchapter">Hoe Tyberius Jhesum over God wilde houden. XCVII.</head>
<l>                Tyberius met groter bede</l>
<l>Den senaturen vander stede</l>
<l>Dese mare brochte vort,</l>
<l><pb n="1,378"/> Ende wille datmen indie port</l>
<l n="5">Tote Rome, hoe soet gha,</l>
<l>Met anderen goden Jhesum ontfa.</l>
<l>Die senaturen en wildens niet,</l>
<l>Om dat die dinc so es gesciet,</l>
<l>Datmen hem niet teerst en gaf</l>
<l n="10">Den brief te lesene daer af.</l>
<l>Hier bi wart Tyberius gram,</l>
<l>Ende also, alsict vernam,</l>
<l>Wart hi vort van diere uren</l>
<l>Niet hout naer dit den senaturen.</l>
<l n="15">Ende oec so was ghecuert na dat</l>
<l>Die kerstine te rumene die stat;</l>
<l>Maer Tyberius verboot</l>
<l>Den Romeinen updie doot.</l>
<l>                Pylatus, die felle bailliu,</l>
<l n="20">Wart ghewroeget, dat scrivic u,</l>
<l>Vanden Jueden omme gewelt,</l>
<l>Dat hi hem dede ende nam haer gelt,</l>
<l>So dat die claghe te Rome quam</l>
<l>Voer Tyberiuse ende hijt vernam,</l>
<l n="25">So dat hine dede vaen</l>
<l>Ende bringhen tote Rome saen.</l>
<l>Doe sende hine vort tote Lyons,</l>
<l>Danen hi was, seget men ons,</l>
<l>Te mesprise al siere maghe,</l>
<l n="30">Dat hi daer gevangen laghe.</l>
<l>                In Eusebius bouc ic vant,</l>
<l>Dat hi hem dode metter hant.</l>
<l>                In Tyberius tiden mede</l>
<l>Quam te Rome indie stede</l>
<l n="35">Herodes Agrippa ghevaren,</l>
<l>Aristobolus sone te waren.</l>
<l>Herodes was sijn oudervader,</l>
<l>Die de kindere ontlivede algader.</l>
<l>Herodias, Herodes wijf,</l>
<l n="40">Die Baptisten dede nemen tlijf,</l>
<l>Dat was oec sijn zuster mede.</l>
<l>Herodes, diene onthoveden dede,</l>
<l>Die coninc van Galylee,</l>
<l>Was sijn oem min no mee.</l>
<l n="45">                Den keyser Tyberius hi sochte,</l>
<l>Oft hi iet bejaghen mochte</l>
<l>Vanden lande van Jherusalem,</l>
<l>Dat doudervader al hadde an hem.</l>
<l>                Alse Tyberius verstoet,</l>
<l n="50">Dat hi was een ridder goet,</l>
<l>Dede hine metten sone wesen,</l>
<l>Die hiet Drusus; want hi desen</l>
<l>Achtinghe hadde sekerlike</l>
<l>Te latene dat Roemsche rike.</l>
<l n="55">Nu was Herodes Agrippa</l>
<l>Wel te ghemake; maer daer na</l>
<l>Staerf Drusus, Tyberius sone.</l>
<l>So droeve was die vader om tgone,</l>
<l>Dat hiere ne gheenen wilde sien,</l>
<l n="60">Die heimelijc hadde gewesen dien,</l>
<l>Want hi daer bi sijns soens gedachte.</l>
<l>Dus sciet Herodes danen onsachte</l>
<l>Ende moeste in Judea keeren,</l>
<l>Aerm als goeds ende alre eeren,</l>
<l n="65">Ende ware van hongre bleven doot,</l>
<l>Ne maer dat hem uter noot</l>
<l>Sijn zuster halp Herodias,</l>
<l>Ende Herodes, die sijn oem was,</l>
<l>Die gaf hem in Taberie</l>
<l n="70">Up te levene rente avie.</l>
<l>Maer sidert dat hem die oem verweet,</l>
<l>Waest Agrippen also leet,</l>
<l>Dat hi liet die rente staen</l>
<l><pb n="1,379"/> Ende voer weder te Rome saen,</l>
<l n="75">Up aventure of des keysers zin</l>
<l>Iet des soens ghedochte min.</l>
</div>
<div type="subchapter"><head type="subchapter">Hoe Agrippa te Rome quam, ende Tyberius doot. XCVIII.</head>
<l>                Nu es Agrippa te Rome echt comen</l>
<l>Ende wel ontfaen te sire vromen</l>
<l>Vanden keyser, ende dedene saen</l>
<l>Met sinen neven riden ende gaen.</l>
<l n="5">Deen neve hiet Tyberius,</l>
<l>Sijn vader hadde ghesijn Drusus;</l>
<l>Dander was Gayus, Germanicus sone,</l>
<l>Des keysers broeder kint was de gone.</l>
<l>Tyberius hadde sijns soens kint</l>
<l n="10">Boven den broeder sone ghemint,</l>
<l>Ende hadde achtinghe sekerlike</l>
<l>Hem te ervene dat keyserrike;</l>
<l>Maer Herodes Agrippa</l>
<l>Volgede meest Gayuse na.</l>
<l n="15">Hier omme, alst die keyser verstoet,</l>
<l>Haddi sinen evelen moet.</l>
<l>                Eens hi up eenen waghene sat</l>
<l>Bi Gayuse ende sprac dat:</l>
<l>"Owi! oft die keyser doot ware,</l>
<l n="20">Ende ic Gayus openbare</l>
<l>Here vander werelt saghe!"</l>
<l>Dit wroughen ende dese claghe</l>
<l>Wart den keyser gheseit,</l>
<l>Ende was in prisoene gheleit.</l>
<l n="25">Ende daer hi sat ghevaen bi Rome,</l>
<l>Int hof bi eenen bome,</l>
<l>Een scuvuut sat upten boem.</l>
<l>Des nam een wikelare goem,</l>
<l>Die mede daer in sat ghevaen,</l>
<l n="30">Ende quam te hem ende seide saen:</l>
<l>"Ic seggedi vander gode weghen,</l>
<l>Die mi niet te lieghene pleghen,</l>
<l>Du salt sijn ontbonden saen,</l>
<l>Ende so groot eere ontfaen,</l>
<l n="35">Dat dine maghen sullen beniden,</l>
<l>Ende tote dinen sterftiden</l>
<l>Sultu sijn in derre baten</l>
<l>Ende dijn goet dinen kinderen laten.</l>
<l>Alse du echt desen voghel sies</l>
<l n="40">Boven di sitten, wes seker dies,</l>
<l>Dattu salt alsonder saghe</l>
<l>Sterven inden derden daghe."</l>
<l>                Sesse maent was Agrippa gevaen.</l>
<l>Hier binnen wart Tyberius bevaen</l>
<l n="45">Met evele swaer ende verstoet,</l>
<l>Dat hi emmer sterven moet.</l>
<l>Sinen tween neven entien heren</l>
<l>Ontboot hi ende hietse keren</l>
<l>Ten naesten daghe; want sonder letten</l>
<l n="50">Wildi hem eenen keyser setten.</l>
<l>Sinen goden bat hi int leste,</l>
<l>Dat hi geraken moeste dbeste,</l>
<l>Ende sette aldus in sinen zinne:</l>
<l>Wie so des maergens totem inne</l>
<l n="55">Eerst quame van sinen II neven,</l>
<l>Dien wildi dat rike geven;</l>
<l>Nochtanne dedijt Tyberiuse weten,</l>
<l>Die niet wilde comen ongheeten.</l>
<l>Aldus quam Gayus voren ten here,</l>
<l n="60">Ende Tyberius weende sere.</l>
<l>Doe sprac Tyberius te desen:</l>
<l><pb n="1,380"/> "Sone! du moets keyser wesen;</l>
<l>Nochtanne waert rechter Tyberius,</l>
<l>Alse mijns soens sone; maer aldus</l>
<l n="65">Willent die gode." Ende daerna saen</l>
<l>Hevet die keyser sinen ende gedaen.</l>
</div>
<div type="subchapter"><head type="subchapter">Hoe Gayus keyser wart ende sine manieren. XCIX.</head>
<l>                Gayus, die de vierde was</l>
<l>Keyser van Rome, alsict las,</l>
<l>Ontfinc die keyser crone met eren</l>
<l>Int carnation ons Heren</l>
<l n="5">Alsemen XXXIX screef,</l>
<l>Ende IIII jaer hi here bleef.</l>
<l>Tyberiuse dede hi ter erden,</l>
<l>Sinen oem, met groter werden.</l>
<l>Herodes Agrippen mede</l>
<l n="10">Hi oec uter vancnessen dede,</l>
<l>Ende gaf hem in sine hant</l>
<l>Die heelft vander Jueden lant,</l>
<l>Ende croendene coninc daer na</l>
<l>Ende sendenne in Judea.</l>
<l n="15">                Dese Gayus hadde twee namen,</l>
<l>Gayus Caligula, te samen.</l>
<l>Germanicus, Tyberius broeder,</l>
<l>Was sijn vader, ende sijn moeder</l>
<l>Ghelach in een here van desen.</l>
<l n="20">Daer moesti gewonden wesen</l>
<l>In ridders coucen alte samen,</l>
<l>Dies hiet hi Cousken bi toenamen.</l>
<l>                Alse hi keyser was ontfaen,</l>
<l>Die uten lande waren gegaen,</l>
<l n="25">Som euwelike, som te termine,</l>
<l>Riep hi weder elken int sine.</l>
<l>Den groten heren daertoe mede</l>
<l>Meerdi hare vrihede.</l>
<l>Wrougers stac hi van hem al,</l>
<l n="30">Entie van goede waren smal,</l>
<l>Verbernet ofte dies gelike,</l>
<l>Die so maecti weder rike.</l>
<l>                Gayus was lanc ende bleec</l>
<l>Van gedanen, die fel gheleec,</l>
<l n="35">Onghescepen over een;</l>
<l>Lanc ende magher hals ende been,</l>
<l>Ogen hol ende vorhoeft breet,</l>
<l>Van upsiene fel ende wreet.</l>
<l>Up dat hovet was hi cale,</l>
<l n="40">Ende anders ru naer altemale.</l>
<l>In slape was hi sere swaer;</l>
<l>Want hem te voren quam menich vaer,</l>
<l>Sone was sijn slaep nemmeer geacht</l>
<l>Dan III wilen indien nacht;</l>
<l n="45">So sat hi vort int bedde sware,</l>
<l>Oft hi ginc wandelen harentare.</l>
<l>Ghelettert so was hi wale</l>
<l>Ende gheraect in sine tale.</l>
<l>In dansen, in sange ende in spele</l>
<l n="50">Was hi gherne ende te vele,</l>
<l>Ende so was hi indier gebare,</l>
<l>Oft een menestreel recht ware.</l>
<l>                Dese Gayus, alsic eerst sprac,</l>
<l>Was die Agrippen upstac</l>
<l n="55">Int rike van Jherusalem,</l>
<l>Want hi sere wel was met hem.</l>
<l>Herodes, die Agrippen oem was,</l>
<l>Ende sijn zuster Herodias</l>
<l>Hadden des so groten nijt,</l>
<l n="60">Dat si te Rome sijn ghetijt</l>
<l>An Gayus den keyser mede,</l>
<l>Omme te winne meerre hoochede.</l>
<l>Herodes Agrippa naer,</l>
<l><pb n="1,381"/> Alse die sorghe hadde ende vaer,</l>
<l n="65">Dat sine verraden mochten.</l>
<l>Sijn wille es hem niet ontfochten,</l>
<l>Hine dede een deel dattem voeget;</l>
<l>Den oem heefti so gewroeget,</l>
<l>Dat hi daer wart verhellent</l>
<l n="70">Ende tote Lyons ghesent,</l>
<l>Daer hi jammerlike sijn lijf</l>
<l>Endde ende Herodias sijn wijf.</l>
<l>Dus becochten si met rechte groet</l>
<l>Des heilechs Baptisten doot.</l>
<l n="75">Gayus gaf tlantscap van Galylee</l>
<l>Agrippen, dus haddi lants mee.</l>
</div>
<div type="subchapter"><head type="subchapter">Hoe Gayus int aerchste keerde. C.</head>
<l>                Alse Gayus hadde gesijn II jaer</l>
<l>Tote Rome, wet vorwaer,</l>
<l>Keyser, so wart hi so sod,</l>
<l>Dat hi wilde wesen god,</l>
<l n="5">Ende hi seide openbare,</l>
<l>Dat hi Jupiters broeder ware.</l>
<l>Hi dede in sine eere mede</l>
<l>Eenen tempel maken in de stede.</l>
<l>So quaet was hi, dat hi dat coren</l>
<l n="10">Verboot dicke te bringene voren,</l>
<l>Om dat hi tfolc verhongren woude.</l>
<l>Sere hopedi weltijt dat soude</l>
<l>Plaghe indie werelt gescien,</l>
<l>Want dat soudi gherne sien.</l>
<l n="15">Welken tijt so hi sijns wijfs hals</l>
<l>Of siere amien als ende als</l>
<l>Custe, so seidi mede:</l>
<l>"Welken tijt salmen dese scone lede</l>
<l>Vor minen ogen ontwee carven?"</l>
<l n="20">Alse hi gemoete menechwarven</l>
<l>Liede, die scone waren gehaer,</l>
<l>Dedi maken die nolle blaer.</l>
<l>                Sine luxurie te swaer liep,</l>
<l>Want hi bi sinen zustren sliep.</l>
<l n="25">Met rove ende met niewen tribute</l>
<l>Trac hi der lieder scat al ute.</l>
<l>Siere quaetheit was so vele,</l>
<l>Men const getellen in bispele.</l>
<l>Sine ymagine heefti gesent</l>
<l n="30">Sijn Roemsche rike al omtrent,</l>
<l>Want hi hiet ende woude,</l>
<l>Datmen vor god anebeden soude;</l>
<l>Ende al Europen ende Affrike</l>
<l>Ende Asien dies gelike</l>
<l n="35">Hebben sine ymagene ontfaen</l>
<l>Ende in haren tempel gedaen,</l>
<l>Ende anebedense groot ende clene,</l>
<l>Sonder die Jueden alleene;</l>
<l>Waer so si woenden, in wat steden,</l>
<l n="40">Sine wildene niet anebeden.</l>
</div>
<div type="subchapter"><head type="subchapter">Gayus quaetheit ende sine doot. CI.</head>
<l>                Gayus wart erre ende gram</l>
<l>Alse hi horde ende vernam,</l>
<l>Datten die Jueden niet en wouden</l>
<l>Anebeden noch over god houden.</l>
<l n="5">Pompeiuse heefti gescreven,</l>
<l>Dien hi hadde theerscap gegeven</l>
<l>Vander baelgien van Surien,</l>
<l>Dat hi voere met sire partijen</l>
<l>[Te Jherusalem in die stat,]</l>
<l n="10">Ende hi niet en liete dat,</l>
<l>Hine sette sijn ghebeelde daer</l>
<l>Inden tempel al openbaer.</l>
<l>Wildens die Jueden niet gedoghen,</l>
<l>Dat hi nederen no hoghen,</l>
<l n="15">No man ne liete, kint no wijf,</l>
<l>Hine name hem allen tlijf.</l>
<l>                Alse die Jueden dat vernamen,</l>
<l><pb n="1,382"/> Quamen si voer hem te samen</l>
<l>Ende baden, dat hi niet en dade</l>
<l n="20">Haerre wet alsulke scade.</l>
<l>Elkerlijc die boot die kele</l>
<l>Ende riep: hi storve liever vele,</l>
<l>Ende seiden dat si tlant gereide</l>
<l>Laten wilden woeste ende heide.</l>
<l n="25">Doe Pompeius sach die scade,</l>
<l>Wart hi derre dinc te rade,</l>
<l>Dat hi dese sake cont</l>
<l>Den keyser maecte te diere stont . . .</l>
<l>Ende Agrippa Herodes</l>
<l n="30">Te Rome was, baedsi hem des,</l>
<l>Dat hi voer hem sprake aldare,</l>
<l>Want hi Gayus heimelijc ware.</l>
<l>Agrippa badene mettem eten,</l>
<l>Ende hine hevet sijns niet vergeten</l>
<l n="35">Hine bat hem, alse hine sach vro,</l>
<l>Dat hi die dinc besette also,</l>
<l>Waer bi dat hijt dade dor hem,</l>
<l>Dat hi in Jherusalem</l>
<l>Sijn beelde setten niet en liete.</l>
<l n="40">Doe hiet Gayus, datment hiete</l>
<l>Petroniuse den bailliu,</l>
<l>Datmens soude ontberen nu.</l>
<l>                Dese overdaet ende andere mede,</l>
<l>Die Gayus inden rike dede,</l>
<l n="45">Bejaghedem meneghen viant,</l>
<l>So dat hi so swaren pant</l>
<l>Den heren dede, den senaturen,</l>
<l>So dat sijt willen aventuren,</l>
<l>Eene paertije, ende slaenne doot.</l>
<l n="50">                Daer was een out, een here groet,</l>
<l>Die Cassus Ceras hiet,</l>
<l>Dien dicke Gayus dede verdriet,</l>
<l>Ende sloughene achter inden hals</l>
<l>Met eenen swerde als ende als.</l>
<l n="55">Doe quam Cornelijs Sabijn</l>
<l>Ende doerliep die lanken sijn;</l>
<l>Mettien viel hi ende riep.</l>
<l>Alt ander geselscap toeliep</l>
<l>Ende gaven hem XXX wonden.</l>
<l n="60">Daer staerf oec ten selven stonden</l>
<l>Sijn wijf ende sijn dochter mede.</l>
<l>Thuus daer hi staerf, entie stede</l>
<l>Daermenne grouf, wart duvels spel</l>
<l>So vul, dat was alte fel,</l>
<l n="65">So dat men verbernde altemale,</l>
<l>Daer hi staerf, die selve zale.</l>
<l>                Die sevende bouc ent hier dan</l>
<l>Entie achtende gaet hier an.</l>
</div>
</div>
<div type="chapter"><head type="chapter"><pb n="1,383"/> I PARTIE. VIII BOEK</head>
<div type="subchapter"><head type="subchapter">Hoe Claudius keyser wart. I.</head>
<l>                Alse Gayus was bleven doot,</l>
<l>Wert in Rome werringhe groet;</l>
<l>Want die senaturen entie raet,</l>
<l>Die saghen dat menech quaet</l>
<l n="5">Biden quaden keyser gesciede,</l>
<l>Wilden dat men daer toe riede,</l>
<l>Datmen vort die keysers afdade</l>
<l>Ende men af ende an bi rade</l>
<l>Heren core biden senaturen,</l>
<l n="10">Ende die en souden niet langer geduren</l>
<l>Dan si voer Juliuse daden.</l>
<l>Maer hier jegen hebben geraden</l>
<l>Die ridderen entie ghemeene liede,</l>
<l>Ende seiden dat te gherne miede</l>
<l n="15">Die senaturen te nemene plagen,</l>
<l>Ende ment met gelde soude bejagen.</l>
<l>                Daer was vort brocht die sware mort,</l>
<l>Die Tyberius indie port</l>
<l>Ende Gayus hadden gedaen,</l>
<l n="20">Vanden senaturen saen.</l>
<l>Men ghinc in Gayus heimelichede,</l>
<l>Daer vantmen brieve in meneger stede,</l>
<l>Daer groet volc in stont gescreven,</l>
<l>Dien hi hadde genomen tleven,</l>
<l n="25">Haddi ghelevet eene stonde,</l>
<l>Dat jammer hadde gesijn ende sonde.</l>
<l>Oec was daer vonden eene scrine</l>
<l>Vul van menegen venine,</l>
<l>Die was geworpen indie zee,</l>
<l n="30">Daer af storven visscen mee</l>
<l>Dan iemen geloven mochte,</l>
<l>Die de wint te lande brochte.</l>
<l>Maer dit toghen en diet niet,</l>
<l>Die ridderen ent gemeene diet</l>
<l n="35">Namen teenen keyser ghoem,</l>
<l>Ende coren Claudius, Gayus oem,</l>
<l>Eenen goedertieren man.</l>
<l>                Agrippa Herodes quam daer an,</l>
<l>Die Gayus sere hadde vercoren,</l>
<l n="40">Ende brocht den senaturen voren</l>
<l>Ende sprac so vele an beden ziden,</l>
<l>Dat Claudius bleef indien tiden</l>
<l>Keyser, alse hi vercoren was.</l>
<l>Oec sprac hi so vele naer das,</l>
<l n="45">Dat al ontlivet was clene ende groet,</l>
<l>Dat schuldich was an Gayus doot.</l>
<l>Dus wart Claudius geweldelike</l>
<l>Here vanden keyserike</l>
<l>Int jaer ons Heren XL ende drie.</l>
<l n="50">XIIII jaer regneerde hie</l>
<l>Bi naer ende al uut oec niet.</l>
<l>Sine zeden die besiet,</l>
<l>Die Suetonius bescreef,</l>
<l>Vanden welken dat ons bleef.</l>
</div>
<div type="subchapter"><head type="subchapter">Sine wonderlike zeden. II.</head>
<l>                Alse hi ghevest was int rike,</l>
<l>Vergaf hi hem allen gemeenlike,</l>
<l>Die jegen hem spraken of daden</l>
<l>Dattem comen mochte te scaden.</l>
<l n="5"><pb n="1,384"/> Een man waest van fellen zeden,</l>
<l>Die lettel achte condicheden.</l>
<l>In rechtene tekene te bestedene</l>
<l>Was hi wandel ende te verledene,</l>
<l>Nu behendich ende nu vroet,</l>
<l n="10">Nu dul, haestech ende verwoet.</l>
<l>So vergetel up die stede:</l>
<l>Eene dinc, die hi nu doen dede,</l>
<l>Ende men seide: "Here, hets gedaen,"</l>
<l>Die verghat hi also saen:</l>
<l n="15">Dit was van mannen ende van wiven,</l>
<l>Dier hi vele dede ontliven,</l>
<l>So hiet hise roupen daer naer.</l>
<l>Ja sijn selves wijf, dats waer,</l>
<l>Die dedi ontliven saen,</l>
<l n="20">Ende alse hi was te bedde gedaen,</l>
<l>So seidi: "Waers die keyserinne?</l>
<l>Waer merret soe? twine coemtsoe inne?"</l>
<l>Alse hi lieden ontliven dede,</l>
<l>In hare ogen wildij mede,</l>
<l n="25">In haer anscijn [sien] albloet,</l>
<l>Hoe si gebaerden in die doot.</l>
<l>Die wantrouweste waest die leefde;</l>
<l>Want hi altoes van sorgen beefde,</l>
<l>Hine was met swerden telker stat</l>
<l n="30">Ommeringet aldaer hi sat.</l>
<l>So waer hi in een huus ghinc,</l>
<l>Dedi te voren vorspien die dinc.</l>
<l>                Also sere ontsach hi tleven,</l>
<l>Dat hi trike up wilde gheven;</l>
<l n="35">Want hi emmer wanen woude,</l>
<l>Datmenne daer omme mordren soude.</l>
<l>Wat verranesse men hem seide,</l>
<l>Des ghelovede hi ghereide;</l>
<l>Sonder tale ende meer spreken</l>
<l n="40">Dedi altehant dat wreken.</l>
<l>Vele at hi ende dranc,</l>
<l>Werscepe maecti gerne lanc,</l>
<l>Lettel sliep hi, dese here;</l>
<l>Maer een scone man waest sere,</l>
<l n="45">Beede sittende ende staende;</l>
<l>Qualijc up die been al gaende.</l>
<l>Scone hals ende scone kele,</l>
<l>Sneewit haers ende vele.</l>
<l>In lachene was hi tongemate;</l>
<l n="50">Ende alse hi balch, stont hem onsate,</l>
<l>Open nesegaten, scumenden mont,</l>
<l>Ende so sach hi alse een jachhont.</l>
<l>                Al was hi in siere outheden</l>
<l>Van aldus ongetemperden zeden,</l>
<l n="55">Hi hadde ghesijn in siere joghet</l>
<l>Goet ridder ende van groter doget;</l>
<l>Want grote Bartaengen, dat eerst wan</l>
<l>Julius die stoute man,</l>
<l>Dat liet sine sekerheit liden</l>
<l n="60">In des keysers Tyberius tiden,</l>
<l>Ende hi voer metten Roemscen here</l>
<l>Ende dwancse met groter were</l>
<l>Weder onder die Roemsce roede,</l>
<l>Ende maectere eene stede goede,</l>
<l n="65">Dat Claudiocestria invaert hiet,</l>
<l>Dat Claudius stat bediet.</l>
<l>Clocestre heetment nu bi stont,</l>
<l>Dat es noch den menegen cont.</l>
</div>
<div type="subchapter"><head type="subchapter"><pb n="1,385"/> <hi rend="italic">Van Herodes Agrippa ende sente Jacobs doot.</hi> III.</head>
<l>                Die coninc Herodes Agrippa</l>
<l>Nam orlof cortelike daer na</l>
<l>An Claudiuse. Doe meersdi hem</l>
<l>Dat lant van Jherusalem.</l>
<l n="5">Ende alse hi in Judea quam,</l>
<l>Lievelike ontfingene ende nam</l>
<l>Dat Juedsche volc; want hi hem dede</l>
<l>Vordeel ende groot eere mede</l>
<l>Voer Gayuse, den quaden sot,</l>
<l n="10">Die emmer wilde wesen god.</l>
<l>Dese Herodes Agrippa,</l>
<l>Want het was der feesten na</l>
<l>Van Paschen, so sette hi hem</l>
<l>Te comene in Jherusalem;</l>
<l n="15">Ende want hi wilde toghen saen</l>
<l>Vriendscap den Jueden, dedi vaen</l>
<l>Jacobpe den meerre ende dedene mede</l>
<l>Onthoveden daer buten der stede,</l>
<l>Daer af aldus, alsic verheeste,</l>
<l n="20">Ghescreven es in sine jeeste.</l>
<l>                Dese jacob was sente Jans broeder,</l>
<l>Zebedeus wijf was sijn moeder.</l>
<l>Dese dorpredecte verre ende na</l>
<l>Judea ende Samaria,</l>
<l n="25">Ende ginc in allen synagoghen</l>
<l>Hem proevende scone ende toghen,</l>
<l>Dat al, dat vanden propheten</l>
<l>Voersproken was ende beheten,</l>
<l>Vervulde al openbare</l>
<l n="30">An onsen Here Jhesus tware.</l>
<l>                Nu was Hermogines, een toverare,</l>
<l>Die ommeginc met sduvels scare</l>
<l>Ende was vander Fariseuscher zide,</l>
<l>Die sende jeghen hem in stride</l>
<l n="35">Philetus metten Phariseen,</l>
<l>Omme tontproevene over een,</l>
<l>Dat Cristus Gods Sone niet en ware.</l>
<l>Ne maer niet van eenen hare</l>
<l>Ne consti jegen Jacobpe gestaen;</l>
<l n="40">Want hi keerde tsinen meester saen</l>
<l>Ende seide: "Meester Hermogines!</l>
<l>Ic segdi wel die waerheit des:</l>
<l>Men mach den apostel Gods ons Heren</l>
<l>Niet verwinnen noch verkeren.</l>
<l n="45">Ic sach hem vianden verdriven,</l>
<l>Laserse ghesont doen bliven,</l>
<l>Blende siende maken aldus,</l>
<l>Ende al indien name Jhesus.</l>
<l>Hi can alle die scrifturen</l>
<l n="50">Ende daer uut proevet hi ter curen,</l>
<l>Dat selve es die Gods Sone,</l>
<l>Die ghecruust was die selve de gone.</l>
<l>Com te hem, dats mijn raet,</l>
<l>Ende bit an hem omme aflaet.</l>
<l n="55">Ne doestus niet, ic kere weder</l>
<l>Ende legge alle ander dingen neder,</l>
<l>Ende bidde hem up sine voete,</l>
<l>Dat ic sijn jonger wesen moete."</l>
<l>Hermogines die balch thant.</l>
<l n="60">Fyletus hi met toverien bant,</l>
<l>Dat hi en mochte gaen no vlien,</l>
<l>Ende hi seide: "Nu sullen wi sien,</l>
<l>Of di dijn Jacob sal te handen</l>
<l>Ontbinden van dinen banden."</l>
<l n="65">Filetus die sent sinen knecht</l>
<l>An Jacobpe ende dedem cont echt,</l>
<l>Ende sente Jacob sendem gereet</l>
<l>Daer metten knecht een sijn cleet,</l>
<l>Ende hiet hem dat hi name tghint,</l>
<l n="70">Ende seide: "Jhesus Cristus ontbint</l>
<l>Die ghene die gebonden sijn."</l>
<l>Teerst dattem quam dat cledekijn,</l>
<l>Was hi al der bande quite,</l>
<l>Ende liep te Jacobpe met vlite,</l>
<l n="75">Ende ginc vloeken ende vermaledien</l>
<l>Alrehande duvelien.</l>
<l>Hier omme was Hermogines erre,</l>
<l>Ende maende duvelen na ende verre,</l>
<l><pb n="1,386"/> Ende hiet hem dat sij gingen saen</l>
<l n="80">Ende brochten hem Jacobpe gevaen</l>
<l>Ende Philetus: "Het moet wesen,</l>
<l>Laet mi wreken so an desen,</l>
<l>Dat mine disciplen hier achter</l>
<l>Mi nemmermeer doen sulken lachter."</l>
</div>
<div type="subchapter"><head type="subchapter">Van Filetus, Hermogines discipele, ende van Hermogines. IIII.</head>
<l>                Nu quamen die duvelen te waren</l>
<l>Boven indie lucht gevaren,</l>
<l>Daer Jacob lach in sire bede,</l>
<l>Ende riepen met groter serechede:</l>
<l n="5">"Apostel Gods! hebbe ons genaden!</l>
<l>Want wi sijn met brande geladen</l>
<l>Ende verbernen al voer tijt."</l>
<l>Hi sprac: "Twi eist dat ghi comen sijt?"</l>
<l>Si seiden: "Ons hevet Hermogines</l>
<l n="10">Hier ghesent ende geboet ons des,</l>
<l>Dat wi Filetuse ende di mede</l>
<l>Gevaen brochten in sire stede.</l>
<l>Nu sijn wi also gebonden</l>
<l>Met vierighen ketenen nu ten stonden</l>
<l n="15">Vanden inghel, die ons bant."</l>
<l>                Sente jacob sprac te hant:</l>
<l>"Inden name der Drievoudichede</l>
<l>Ontbinde u dinghel hier ter stede,</l>
<l>Updat ghi keert nu weder saen</l>
<l n="20">Ende brinct Hermoginese gevaen,</l>
<l>Ghebonden ende ghequetst niet."</l>
<l>Si daden dat dapostel hiet,</l>
<l>Ende brochtene gevaen tien stonden,</l>
<l>Die hande upten rugge gebonden.</l>
<l n="25">- "Dul man," sprac dapostel saen,</l>
<l>"Waeromme en wiltu niet verstaen,</l>
<l>Wien dattu houts over here?"</l>
<l>Die duvele riepen alle sere:</l>
<l>"Laet ons desen te rechte pinen,</l>
<l n="30">Onsen lachter wreken enten dinen."</l>
<l>Jacob seide: "Laet dit wesen.</l>
<l>Hier es Filetus, twine houdi desen?"</l>
<l>Si seiden: "In ghere manieren,</l>
<l>Dan du selve wils visieren."</l>
<l n="35">Si diere quamen horden toe.</l>
<l>Hi sprac an Filetus doe:</l>
<l>"Omme dat die liede sullen leren,</l>
<l>Naer die scole Jhesus ons Heren,</l>
<l>Goet te loenne over quaet:</l>
<l n="40">Hi bant di, - aldaer hi staet,</l>
<l>Ganc, ontbintene ende latene gaen."</l>
<l>Filetus die dede dat saen.</l>
<l>                Doe bleef staende Hermogines</l>
<l>Vri, ende scaemdem sere des.</l>
<l n="45">Jacob seide: "Daer du wils, kere!</l>
<l>Hen behort niet tonser lere</l>
<l>Tontfane die ongewillech es."</l>
<l>- "Neen!" antworde Hermogines,</l>
<l>"Ic kenne des duvels felheit wel;</l>
<l n="50">Dune leenes mi iet, si sijn so fel,</l>
<l>Daer ic mi mede mach bescermen,</l>
<l>Sine laten mi niet gehermen,</l>
<l>Sine tormenten ende doden mi."</l>
<l>- "Nem," seiti, "minen stoc met di</l>
<l n="55">Ende wes seker, sonder waen."</l>
<l>Den stoc nam hi ende es gegaen</l>
<l>Tote sinen jongers ende nam</l>
<l>Sine bouke, erre ende gram,</l>
<l>Ende heefse saen alle verbrant.</l>
<l n="60">Tote Jacobpe quam hi te hant,</l>
<l>Biden voeten hine helt</l>
<l>Ende bat hem met gewelt,</l>
<l>Dat hi sijns ontfaermen soude</l>
<l>Ende hine kerstijn maken woude.</l>
<l n="65"><pb n="1,387"/>                 Doe sprac dapostel: "Hevestu claer</l>
<l>Dine berouwenesse over waer,</l>
<l>Du sult dan van Gode ontfaen</l>
<l>Vul aflaet, sonder waen.</l>
<l>Ganc henen daer du heves verkeert</l>
<l n="70">Dat volc, ende zie dat worde geleert,</l>
<l>Ende brec den afgod, daer du mede</l>
<l>Voren daets dine ghebede,</l>
<l>Ende dat ghelt, dattu met quade</l>
<l>Wonnes, verdoe in goeden rade."</l>
<l n="75">Al lovede dit Hermogines</l>
<l>Ende ghelovede te doene des,</l>
<l>Ende wart so goet, dat God mede</l>
<l>Dor hem grote miracle dede.</l>
<l>                Abyathar die bisscop sach</l>
<l n="80">Daer naer over menegen dach,</l>
<l>Dat vele volx an onsen Here</l>
<l>Hem hilt, ende al bi Jacobs lere,</l>
<l>So dat hi met ghelde gewan</l>
<l>Somegen pijnliken man,</l>
<l n="85">So dat een vander Juedscher wet,</l>
<l>Een voerbare, hem hevet geset</l>
<l>Jegen Jacobpe als ende als,</l>
<l>Ende warp hem enen reep om den hals</l>
<l>Ende brochtene ten gedinge daer na</l>
<l n="90">Voer Herodese Agrippa.</l>
<l>Daer hiet Herodes also saen</l>
<l>Dien Jacob dat hovet afslaen.</l>
<l>Inden woch, daer hi wech ginc,</l>
<l>Daer hi sinen ende ontfinc,</l>
<l n="95">Eenen sieken hi ghenas,</l>
<l>Die juchtech vanden leden was.</l>
<l>Alse dat die ghene wart geware,</l>
<l>Diene metten bande hilt dare,</l>
<l>Die Josias was genant,</l>
<l n="100">Viel hi hem te voeten te hant</l>
<l>Ende seide: "Van minen mesdaden,</l>
<l>Jacob! so hebbe mijns genaden.</l>
<l>Mac mi geselle ende deellame</l>
<l>Vander gebenedider name;</l>
<l n="105">Want ic wel ghelove des,</l>
<l>Dat Jhesus die Gods Sone es."</l>
<l>Abyathar die bisscop saen</l>
<l>Dede sinen mont met vuusten slaen.</l>
<l>An Herodes sent hi ende vraghet,</l>
<l n="110">Ende hevet oec an hem bejaghet,</l>
<l>Datmen dien aldaer ter stede</l>
<l>Metten apostel sal ontliven mede.</l>
<l>Jacob hevet bin desen stonden</l>
<l>Dien gedoept voer sine sonden,</l>
<l n="115">Ende dus worden si beede met eeren</l>
<l>Maertelaren Gods ons Heren.</l>
<l>Deerste apostel so was dese,</l>
<l>Die dor Gode, alsict lese,</l>
<l>Sijn bloet stuerte, ende was int jaer,</l>
<l n="120">Alsemen screef XLV, dats waer,</l>
<l>Dincarnation van onsen Here,</l>
<l>Lettel min oft lettel mere.</l>
</div>
<div type="subchapter"><head type="subchapter">Van sente Jacobs ystorien. V.</head>
<l>                Kalixtus scrijft, die paues was,</l>
<l>Van desen Jacob die waerheit das,</l>
<l>Dat hi XII jongers coos,</l>
<l>Voer alle dandere lief altoos.</l>
<l n="5">Int lant van Jherusalem</l>
<l>So trac hire drie an hem:</l>
<l>Hermogines den toverare,</l>
<l>Die sidert was een bisscop mare,</l>
<l>Ende Filetus, dien hi mede</l>
<l n="10">Choerbisscop oec wesen dede.</l>
<l>Dese waren naer sine doot</l>
<l>In Antyochen heren groot,</l>
<l>Met miraclen bekent,</l>
<l>Ende heilechlike hebben gehent.</l>
<l n="15">Die derde jongre so was</l>
<l>Sijn gheselle Josias,</l>
<l>Die mettem staerf ander strate,</l>
<l>Ende was Agrippen drussate.</l>
<l>Nu hadde gepredect, alse wijt horen,</l>
<l n="20"><pb n="1,388"/> In Galissien te voren</l>
<l>Dese jacob, eer hi quam</l>
<l>Te Jherusalem daer hi ende nam,</l>
<l>Daer hi IX jongers coes,</l>
<l>Die bi hem waren meest altoes.</l>
<l n="25">VII quamer over met hem</l>
<l>Int lant van Jherusalem.</l>
<l>Twee sijnre af in Sagen bleven,</l>
<l>Lerende dewelike leven.</l>
<l>Hoerse hier bi namen noemen,</l>
<l n="30">Gode teeren ende ons te vromen:</l>
<l>Tiriquatus, Indaletius,</l>
<l>Tylefons ende Secundus,</l>
<l>Cecilius, Eufrasius mede</l>
<l>Ende Esithius. Dits die waerhede,</l>
<l n="35">Dat dese VII maertelaren</l>
<l>Dor Gode in Spaengen gemaect waren.</l>
<l>Van hem spreect sente Jeronimus</l>
<l>In sine scrifture aldus,</l>
<l>Dat si, nadien dat si begraven</l>
<l n="40">In Sagen hadden met haerre haven</l>
<l>Sente Jacobpe, alsemen hier naer</l>
<l>U daer af sal scriven waer,</l>
<l>Dat si tote Rome quamen,</l>
<l>Daer si vonden beede tsamen</l>
<l n="45">Pietre ende Pauluse, diese wyen</l>
<l>Te bisscoppen ende benedien,</l>
<l>Ende sendetse in Spaengen weder</l>
<l>Heidijnscap te velne neder.</l>
<l>Haer dach es, alsemen lesen mach,</l>
<l n="50">In Meye upten XVden dach,</l>
<l>Ende daer noch tote an desen daghe</l>
<l>Miracle ghesciet, alsonder saghe.</l>
<l>                In eene stat, die in Latijn</l>
<l>Accinclina wille gheheten sijn,</l>
<l n="55">Daer Torquatus leget bider kerke,</l>
<l>Sietmen alle jare Gods gewerke;</l>
<l>Want upten avont van haren dage,</l>
<l>Bi sinen grave, dans gene saghe,</l>
<l>Bloyet ende draget bider Gods cracht</l>
<l n="60">Een oliveboem ende bloyt dien nacht.</l>
<l>Van diere oliven lichtmen mede</l>
<l>Sine lampte aldaer ter stede.</l>
<l>                Dandere twee jongers, die bleven</l>
<l>In Spaengen, alse wi teersten screven,</l>
<l n="65">Waren gheheten aldus:</l>
<l>Athanasius ende Theodorus.</l>
<l>Die groufmen in haren lesten tiden</l>
<l>Tier rechter ende ter slinker ziden</l>
<l>Aldaer sente jacob leghet,</l>
<l n="70">Alse ons Leo die paues seghet.</l>
<l>Hort, hoe ic horde ende vernam,</l>
<l>Hoe hi te Conpostelle quam.</l>
</div>
<div type="subchapter"><head type="subchapter">Hoe sente Jacob in Conpostelle quam. VI.</head>
<l>                Alse dapostelen Gods ons Heren</l>
<l>Hem elc soude te lande keren,</l>
<l>Daerne God te predeken sende,</l>
<l>Jacob die grote quam met genende</l>
<l n="5">In Spaengen ende sprac alsonder vaer</l>
<l>Dat wort Jhesus Cristus aldaer,</l>
<l>Daer hi IX jongers gewan</l>
<l>Ende bekeerde menegen man.</l>
<l>                Hier naer hi te Jherusalem keert</l>
<l n="10">Mettem VII, alse ons leert</l>
<l>Die ystorie hier te voren,</l>
<l>Ende wart maertelare vercoren;</l>
<l>Ende sine jongers quamen bi nachte,</l>
<l>Want si die Jueden vruchten onsachte,</l>
<l n="15">Ende namen den lachame sijn</l>
<l>Ende voerdene in een scepelkijn,</l>
<l>Dat si vonden andie marine.</l>
<l>Si bevalen Gode te sine</l>
<l>Stierman, ende menne delve</l>
<l n="20">Aldaer hi wille gebieden selve.</l>
<l>Dus brochtsine over altehant</l>
<l>Tote Galissien an dat lant.</l>
<l><pb n="1,389"/> Uten scepe sijn si gegaen,</l>
<l>Die VII jongers, ende leiden saen</l>
<l n="25">Sinen lachame in eene stede,</l>
<l>Omme een graf te biddene mede.</l>
<l>                Nu was daer eene vrouwe int lant,</l>
<l>Die Wulvinne was ghenant,</l>
<l>Eene weduwe, ende dat lant was hare;</l>
<l n="30">Kerstijn volc hadsoe ommare.</l>
<l>Si seiden: "God sent hier te di</l>
<l>Jacobpe, sinen apostel vri,</l>
<l>Om dattune doot ontfangen souds,</l>
<l>Dien du levende niet en wouds."</l>
<l n="35">Ende telden die waerheit hare,</l>
<l>Hoe si sonder hulpe dare</l>
<l>Van menscen handen quamen an tlant,</l>
<l>Ende badene te gravene te hant,</l>
<l>Daer hi laghe ende nieweren el.</l>
<l n="40">                Dat wijf was van herten fel</l>
<l>Ende seide, soene hadt niet ommare,</l>
<l>Updat biden coninc ware</l>
<l>Van Spaengen, den overhere.</l>
<l>Si gaen te hem ende badens sere.</l>
<l n="45">Hi sprac, dat hijt gherne dade;</l>
<l>Maer daer naer bi fellen rade</l>
<l>So berau hem die weldaet,</l>
<l>Ende heet dat mense alle verslaet.</l>
<l>Die jongers waren die brucge leden;</l>
<l n="50">Si naer, diese wilden ontleden;</l>
<l>Ende alsi updie brucge quamen,</l>
<l>Brac die brucge alle te samen</l>
<l>Ende si verdronken indie gracht.</l>
<l>Die coninc sent met groter macht,</l>
<l n="55">Alse die was sere vervaert,</l>
<l>Na hem boden met groter vaert,</l>
<l>Ende baden hem dat si weder quamen:</l>
<l>Hi soudem gheven altesamen,</l>
<l>Dat hi hem teersten behiet.</l>
<l n="60">Si keerden ende en lietens niet,</l>
<l>Ende bekeerden daer ter stede</l>
<l>Den coninc ende sijn volc oec mede.</l>
</div>
<div type="subchapter"><head type="subchapter">Hoe hi begraven wart. VII.</head>
<l>                Die vrouwe, die Wulvinne hiet,</l>
<l>Hevet verhort dat dit verdriet</l>
<l>Es comen up des coninx liede.</l>
<l>Droeve was soe dat ghesciede,</l>
<l n="5">Ende ontfinc lieflike te samen</l>
<l>Die jongers ende die thare quamen</l>
<l>Ende orlof brochten vanden here,</l>
<l>Ende seide: "Vernoye u niet te sere;</l>
<l>Up ghenen berch staen mine stiere</l>
<l n="10">II, die sere sijn goedertiere:</l>
<l>Slaet die II in enen waghen,</l>
<l>Si sullen den doden draghen</l>
<l>Daer ghi wilt, ende graeftene daer."</l>
<l>Dit seide soe, want soe wiste vor waer,</l>
<l n="15">Dat die beesten sere wilt waren,</l>
<l>Ende mer niet [met] mochte varen,</l>
<l>Ende mense daer toe niet en brochte,</l>
<l>Datmense in waghene binden mochte;</l>
<l>Ende al waert dat mense daer in bonde,</l>
<l n="20">Datmense ghemennen niet en conde.</l>
<l>Maer hier jeghen en was geen raet;</l>
<l>Want jegen Gode niet en staet.</l>
<l>Die jongers en consten ghesien</l>
<l>In haren worden en geen messcien,</l>
<l n="25">Ende ghinghen ten berghe saen,</l>
<l>Aldaer ghene stiere staen.</l>
<l>                Alsi tijden toter sake,</l>
<l>Quam jeghen hem daer een drake,</l>
<l>Die utewarp vlamme ende vier,</l>
<l n="30">Ende was hem staerc ende onghier.</l>
<l>Daer maecten si dat cruce voren,</l>
<l>Ende dadene midden ontwee schoren,</l>
<l>So dat si comen begonden,</l>
<l>Daer die wilde stieren stonden,</l>
<l n="35">Die hem in goeder manieren</l>
<l>Ghelieten ghelijc sachten dieren,</l>
<l>Also alst God selve geboot.</l>
<l>Sente Jacobpe, die was doot,</l>
<l><pb n="1,390"/> Leiden si up eenen waghen</l>
<l n="40">Ende lieten hem henen draghen,</l>
<l>Also dat si quamen saen</l>
<l>Daer si wilden henen gaen.</l>
<l>Aldaer soe woende die coninghinne,</l>
<l>Ghinghen si bi haren zinne</l>
<l n="45">Onghetemmet ende ongeleert.</l>
<l>                Die vrouwe hevet hare bekeert,</l>
<l>Die te voren hiet Wulvinne,</l>
<l>Ende quam ter kerstijnre minne.</l>
<l>Dus hadden die jongers met genaden</l>
<l n="50">Al dat si te voren baden.</l>
</div>
<div type="subchapter"><head type="subchapter">Van sente jacobs translatien. VIII.</head>
<l>                In dien pallayse mids der Wulvinne,</l>
<l>Aldaer soe was coninghinne,</l>
<l>Wart sente Jacob begraven.</l>
<l>Soe dede met groter haven</l>
<l n="5">Sident van sconen gewerke</l>
<l>Vander zalen maken ene kerke</l>
<l>Upten apostel, aldaer hi lach.</l>
<l>Die VII jongers up ghenen dach,</l>
<l>Die alle comen waren met hem</l>
<l n="10">Uten lande van Jherusalem</l>
<l>Ende sinen lachame brochten daer,</l>
<l>Ghinghen te Rome ende daer naer</l>
<l>Predeken in Spaengen openbare,</l>
<l>Ende elc die wart maertelare,</l>
<l n="15">Alse hier voren es bescreven.</l>
<l>Twee sijnre biden grave bleven,</l>
<l>Die en wilden in haer leven</l>
<l>Den heileghen jacob niet begeven,</l>
<l>Ende hilden daer haer ghetiden,</l>
<l n="20">Ende waren neven siere ziden</l>
<l>Begraven, alsi bleven doot,</l>
<l>Daer si liggen met eeren groot.</l>
<l>                Nu suldi verstaen dus die dinc,</l>
<l>Dat sente jacob die doot ontfinc</l>
<l n="25">Up VIIIde kalende vor Aprel,</l>
<l>Upten selven dach, wet wel,</l>
<l>Dat die kerke viert hoge ende sere</l>
<l>Die boodscap van onsen Here.</l>
<l>Ende up die achtende kalende</l>
<l n="30">Voer Oestmaent naer sinen ende</l>
<l>Was hi te Conpostelle brocht</l>
<l>Ende te gravene oec besocht;</l>
<l>Maer voer jaersdach II daghe</l>
<l>Was hi begraven, sonder saghe.</l>
<l n="35">Dus laet die kerke bi redenen groet</l>
<l>Van sinen gravene, van sire doot,</l>
<l>Die II daghe henen liden,</l>
<l>Ende hout sine feeste indien tiden</l>
<l>Dat hi te Conpostelle quam;</l>
<l n="40">Ende hier omme eist, alsict vernam,</l>
<l>Dattem van rechte die scrifture</l>
<l>Vigelie ontseit die werelt dure.</l>
<l>                Nu gheviel, ennes niet lanc,</l>
<l>Dat een clerc om sinen danc</l>
<l n="45">Desen minde, ende wart mede</l>
<l>Een pelegrijm ende voer ter stede</l>
<l>Te Conpostelle dor sine eere.</l>
<l>Daer vant hi, dies hi vro was sere,</l>
<l>Die jeeste in Latijn gescreven:</l>
<l n="50">Hoe, nadien dat hi doot was bleven,</l>
<l>Sijn lachame, als ghi lesen mocht,</l>
<l>In Galissien was brocht;</l>
<l>Ende deet uutscriven ende daer af</l>
<l>Hi te lone XX (denar.) gaf.</l>
<l n="55">In eenen houc gaet hi ende sit</l>
<l>Omme over te lesene dit,</l>
<l>Want hire toe hadde wille groet.</l>
<l>Daer vant hi in sinen scoot</l>
<l>XX (denar.) liggende saen.</l>
<l n="60">Dies wildi weten, sonder waen,</l>
<l>Dat si daer altesamen</l>
<l>Van sente Jacob selve quamen.</l>
<l>Menege miracle suldi hier naer</l>
<l><pb n="1,391"/> Van hem horen ende waer.</l>
<l n="65">Hier keren wi, ende leggen dit neder,</l>
<l>Ter apostele jeesten weder.</l>
</div>
<div type="subchapter"><head type="subchapter">Hoe sente Pietre was gevaen. IX.</head>
<l>                Alse Agrippa Herodes,</l>
<l>Alst hier voren bescreven es,</l>
<l>[Die] sente Jacobpe hadde doot,</l>
<l>Sach dattem wisten danc des groet</l>
<l n="5">Die Jueden, ende wildem doen mere,</l>
<l>Hi vinc der apostelen here,</l>
<l>Pietren, mede dor hare lieve.</l>
<l>Maer ghelijc datmen hout dieve,</l>
<l>Dede hine houden in vaster hoede,</l>
<l n="10">Om die hoghe tijt, die goede,</l>
<l>Dien Paschen, diet doe al verboden,</l>
<l>Datmen doe niemen en moeste doden.</l>
<l>Na dien Paschen wildine ontliven,</l>
<l>Dat hi vrient te bet soude bliven.</l>
<l n="15">Herodes leidene in vaster hoede;</l>
<l>Ende alse hi peinsde in sinen moede,</l>
<l>Dat hine ten naesten daghe soude</l>
<l>Den volke leveren - want hi woude,</l>
<l>Datmen tijede sine doot</l>
<l n="20">Den volke, ende hem niet albloot -,</l>
<l>Des nachts quam dingel dare,</l>
<l>Die daer quijtte vanden vare</l>
<l>Pietren, ende quam gegaen ontladen</l>
<l>Al daer dapostelen vor hem baden,</l>
<l n="25">Ende tellede daer sinen gesellen,</l>
<l>Hoe hi van diene wilden quellen</l>
<l>Uten kaerker ware ontgaen</l>
<l>Bi dien ingle, sonder waen.</l>
<l>Ende want hi Herodese ontsach</l>
<l n="30">Entie Jueden updien dach,</l>
<l>Ginc hi bi nachte in ere steden,</l>
<l>Daer hi was in sekerheden.</l>
<l>                Herodes vragede ende besochte,</l>
<l>Waer hem ontfloen wesen mochte</l>
<l n="35">Pieter, ende hiet hem ginder saen</l>
<l>Die wachters alle bringen gevaen,</l>
<l>Om dat hi dat wreken soude;</l>
<l>Maer onse Here die en woude,</l>
<l>Dat eenech man soude becopen</l>
<l n="40">Sijns apostels Pieters ontlopen.</l>
</div>
<div type="subchapter"><head type="subchapter">Herodes Agrippen doot. X.</head>
<l>                Nu lach up eene besichede</l>
<l>Herodes, dat hi uter stede</l>
<l>Van Jherusalem moeste varen</l>
<l>Te Cesarien waert te waren,</l>
<l n="5">Omme dat hi met orlogen lette</l>
<l>Die van Suurs ende van Sayette,</l>
<l>Ende sine consten hem niet verweren;</l>
<l>Want dat si souden verteren,</l>
<l>Dat quam meest uut sinen lande,</l>
<l n="10">Spise wel menegerande,</l>
<l>Ende bejageden sine houde</l>
<l>Beede met boden ende met goude.</l>
<l>                Des naests dages quam Herodes vort</l>
<l>Toghen hem dien vander port,</l>
<l n="15">Ende spreken jeghen sine liede.</l>
<l>Nu quam hi, alsic u bediede,</l>
<l>In sijn coninclijc abijt.</l>
<l>So chierlike sat hi tier tijt,</l>
<l>Dattem aneriepen die liede sot</l>
<l n="20">Met worden, alse hi ware god,</l>
<l>Ende prijsdene boven de menscelichede.</l>
<l>Hi verhief hem selven mede.</l>
<l>                Met desen in dat gheluut</l>
<l>Sach hi boven hem den scuvuut,</l>
<l n="25">Ende hi peinsde omden wikelare,</l>
<l>Die hem eerst brochte die niemare,</l>
<l>Dat hi coninc wesen soude;</l>
<l>Want hijt verkende also houde</l>
<l>Biden scuvute, die boven hem sat</l>
<l n="30">Tote Rome indie stat,</l>
<l>Daerne Tyberius hadde gevaen;</l>
<l>Entie seidem also saen,</l>
<l>Alse hine anderwaerven saghe,</l>
<l>Dat hi inden vijften daghe</l>
<l n="35">Sonder twifel sterven soude.</l>
<l><pb n="1,392"/> Ende doe sprac hi met ongedoude:</l>
<l>"Ic, u god, moet sterven hier!"</l>
<l>                Doe quam hem an een evel fier,</l>
<l>Want het sloughene Gods plaghe.</l>
<l n="40">Hi hadde torsioen V daghe,</l>
<l>Entie wormen cropen mede</l>
<l>Uut sinen daermen daer ter stede,</l>
<l>Ende bleef met tormente doot.</l>
<l>Eenen sone liet hi, niet wel groot,</l>
<l n="45">Die alleene Agrippa hiet,</l>
<l>Ende was te Rome alse dit gesciet,</l>
<l>Wantene Claudius die keyser helt;</l>
<l>Die sindent hadde in ghewelt</l>
<l>Dat lantscap over die Jordane.</l>
<l n="50">Al des vaders quam hem niet ane.</l>
</div>
<div type="subchapter"><head type="subchapter">Van Pauluse ende Barnabase. XI.</head>
<l>                Paulus, die noch Saulus hiet,</l>
<l>Also alse die Heilege Geest riet,</l>
<l>Ende Barnabas gingen te samen,</l>
<l>Bekerende in Jhesus namen</l>
<l n="5">Dat volc, Jueden ende heidene mede,</l>
<l>So dat si quamen teere stede,</l>
<l>Daer si scepeden, ende voeren thant</l>
<l>Te Cypers in dat goede lant.</l>
<l>Daer vonden si enen quaden Juede,</l>
<l n="10">Eenen vulen prophete, enen ruede,</l>
<l>Hiet Barien, ende die was mede</l>
<l>Metten here daer ter stede,</l>
<l>Die here was in al dat lant:</l>
<l>Sergius Paulus was hi genant.</l>
<l n="15">Den Juede maecte Saulus blent.</l>
<l>                Sergius Pauwels heeftem bekent</l>
<l>Ende genas van siere mesquame,</l>
<l>Ende wart kerstijn in Gods name.</l>
<l>Van danen wilmen wanen das,</l>
<l n="20">Dat Saulus Paulus geheten was;</l>
<l>Want het was doe ende sidert sede,</l>
<l>Alse een enen anderen onderdede,</l>
<l>Waest met wapenen of met zinne,</l>
<l>Sijn name ervedem te ghewinne.</l>
<l n="25">                Van Cypren voeren, alse dit was,</l>
<l>Paulus ende Barnabas,</l>
<l>Ende quamen te Grieken ant lant.</l>
<l>Daer worden si predekende thant</l>
<l>Den Joden in hare synagoghe</l>
<l n="30">Van Jhesus Cristus, den Gods Sone hoghe;</l>
<l>Maer het was den Joden ommare.</l>
<l>Doe sprac Pauwels openbare:</l>
<l>"Het ware recht, waert u gename,</l>
<l>Dat twort Gods eerst tot u quame;</l>
<l n="35">Maer sijnt dat ghijt steect van u,</l>
<l>So keren wi ten heidinen nu."</l>
<l>                Des waren die heidine vro,</l>
<l>Ende vele worder kerstijn do.</l>
<l>Des hadden die Jueden nijt,</l>
<l n="40">Ende daden so vele tier tijt,</l>
<l>Dat si danen worden verdreven;</l>
<l>Maer si, die gherne haer leven</l>
<l>Tormenteerden indie Gods ere,</l>
<l>Ghinghen spaersen ons Heren lere</l>
<l n="45">Achter Grieken harentare,</l>
<l>Ende maecten kerstijn dare</l>
<l>Tote Ycomien indie stede</l>
<l>Jueden ende heidine mede.</l>
<l>Die quade Jueden haddens nijt</l>
<l n="50">Entie heidinen tier tijt,</l>
<l>Ende jagedense met stenen dane</l>
<l>Ende dwongense elswaer te gane.</l>
</div>
<div type="subchapter"><head type="subchapter">Hoemen Pauluse ende Barnabase wilde anebeden. XII.</head>
<l>                Hier na gingen si, alst God riet,</l>
<l>Tere stat die Listris hiet.</l>
<l>Ghinder so was, alse wijt horen,</l>
<l>Een man, was cropel geboren,</l>
<l n="5"><pb n="1,393"/> Die en mochte gaen no staen.</l>
<l>Paulus die sprac an hem saen:</l>
<l>"Stant up in Jhesus Cristus name!"</l>
<l>Hi stont ghesont up sonder mesquame</l>
<l>Ende ginc vrilike harentare.</l>
<l n="10">Alse dat volc des wart geware,</l>
<l>Wilden si die waerheit weten das,</l>
<l>Dat Paulus ende Barnabas</l>
<l>Waren II gode in haren wane,</l>
<l>Comen naer menscen gedane,</l>
<l n="15">Ende droughen over een aldus:</l>
<l>"Dits Jupiter ende Mercurius."</l>
<l>Voer hem quam ginder haer pape</l>
<l>Ende mettem menech knape,</l>
<l>Ende wilden hem sacrificie maken</l>
<l n="20">Hogelike na heren saken;</l>
<l>Maer Paulus die wederboot</l>
<l>Ende scorde sijn cleet dorde noot,</l>
<l>Ende riep: "Wat doedi nu ter tijt?</l>
<l>Wi sijn stervelijc alse ghi sijt!"</l>
<l n="25">So dat sijt hem cume benamen.</l>
<l>Mettien aldaer up hem quamen</l>
<l>Joden, die quaet van hem spraken,</l>
<l>Ende begaedden so die saken,</l>
<l>Dat si hem hebben verheent.</l>
<l n="30">Aldaer wart Paulus gesteent</l>
<l>Ende geworpen uter stede,</l>
<l>Alse ene onreine croenge mede,</l>
<l>Ende oec over doot gelaten;</l>
<l>Maer hi quam saen ter baten,</l>
<l n="35">Want sine jongers droegen dane.</l>
<l>Des maergens maecti hem te gane,</l>
<l>Ende ginc predeken ende leeren</l>
<l>Ende tfolc an Gode bekeren.</l>
<l>                Ende want si wilden uten lande,</l>
<l n="40">Lietsi dat kerstijn volc in hande</l>
<l>Bisscoppen, die si hem gaven,</l>
<l>Niet geprovent met groter haven,</l>
<l>Maer in Gode ghefundeert:</l>
<l>Of haer ne gheen weder en keert,</l>
<l n="45">Dat dat kerstijn volc hem vort</l>
<l>Houden sal an hare wort.</l>
<l>Dus sijn si tAntyochen gevaren,</l>
<l>Daer vele haerre gesellen waren.</l>
</div>
<div type="subchapter"><head type="subchapter">Hoe die oude wet entie niewe sciet. XIII.</head>
<l>                Binnen desen so wart werringe mede</l>
<l>Een deel onder dat kerstijnhede;</l>
<l>Want die vanden Jueden waren</l>
<l>Kerstijn worden, wilden verclaren</l>
<l n="5">Ende dat seggen over waer,</l>
<l>Datmen soude vort daer naer</l>
<l>Doude wet houden ende hem besniden,</l>
<l>Die vander heidijnscap wilden tiden</l>
<l>Ende kerstijn wilden wesen;</l>
<l n="10">So datmen sendde van desen</l>
<l>Van Anthyochen, om verclaren das,</l>
<l>Paulus ende Barnabas</l>
<l>Ende Tytus te Jherusalem</l>
<l>An Pietre, an Jacobpe, om an hem</l>
<l n="15">Te vraghene, wat orbare</l>
<l>Ende recht van sulker saken ware.</l>
<l>Ende met desen over een</l>
<l>Voeren vanden Phariseen,</l>
<l>Die tkerstijnhede hadden ontfaen,</l>
<l n="20">Want si tware wilden verstaen.</l>
<l>                Nu gingen die apostelen tsamen,</l>
<l>Om die dingen daer si om quamen,</l>
<l>Daer Pieter ende Jacob mede</l>
<l>Die voerbaerste waren tiere stede:</l>
<l n="25">Dat was Jacob die minder,</l>
<l>Die bisscop was gemaect ghinder</l>
<l>In die stat te Jherusalem.</l>
<l>Over een droeghen si onder hem</l>
<l>Metten ouden vander stede,</l>
<l n="30">Die behorden ten kerstijnhede,</l>
<l>Dattem niemene soude besniden,</l>
<l>Die ten kerstijnheit wilde tiden</l>
<l>Ende vanden heidijnscap quame,</l>
<l>Noch daer die wet niet anename;</l>
<l n="35">Maer dat si hem souden hoeden</l>
<l>Van afgoden, die ghevroeden,</l>
<l>Ende si hem van overspele</l>
<l><pb n="1,394"/> Van wiven wachten, diesmen vele</l>
<l>Tien tiden onder die heidine plach.</l>
<l n="40">Dit vonnesse gaf uut up ghenen dach</l>
<l>Jacob die mindere, daerment hort;</l>
<l>Want hi was bisscop indie port.</l>
<l>                Hier endden in desen parlemente</l>
<l>Der ouder wet sacramente,</l>
<l n="45">Besnidenesse nader jeesten</l>
<l>Ende sacrificien van beesten.</l>
<l>Dese wet ende dit gebot quam</l>
<l>Elken wisen diet vernam,</l>
<l>Ende men sendde lettren das</l>
<l n="50">Met Paulus ende met Bernabas</l>
<l>Tote Antyochen indie stede;</l>
<l>Ende men deedse lesen mede</l>
<l>Openbare voer dat diet,</l>
<l>Wat Jacob die bisscop ontbiet.</l>
<l n="55">Dies waren vro die kerstine sere,</l>
<l>Die vanden heidinen ten kere</l>
<l>Hadden kerstijnheit ontfaen:</l>
<l>Besniden es swaer anevaen.</l>
</div>
<div type="subchapter"><head type="subchapter">Hoe sente Pieter bisscop wart tAnthyochen. XIIII.</head>
<l>                Nu suldi merken ende verstaen,</l>
<l>Dat Symoen, daer af heeft ontfaen</l>
<l>Symonie hare name,</l>
<l>Die toverare was onbequame,</l>
<l n="5">Ende voer onsen Here onwaert,</l>
<l>Ghinc omme alse een fel liebaert,</l>
<l>Omme te verduwene tkerstijnhede,</l>
<l>Ende quam tAntyochen mede</l>
<l>Ende dede verstaen dat ghone,</l>
<l n="10">Dat hi ware die Gods sone.</l>
<l>Pieter selve volgedem naer</l>
<l>Ende verdrevene van daer</l>
<l>Met gherechter predicade.</l>
<l>Doe wart die toverare te rade,</l>
<l n="15">Dat hi voer te Rome waert;</l>
<l>Ende Pieter wart metter vaert</l>
<l>In Antyochen onthaelt met eeren,</l>
<l>Ende daer maecten hem die heren</l>
<l>Eenen stoel, alst es bescreven,</l>
<l n="20">Ende hebbene bisscop verheven.</l>
<l>Aldaer sat hi over waer</l>
<l>Kerstijn bisscop VII jaer.</l>
<l>                Al was hi bisscop sonderlinghe</l>
<l>Over die kerstine dinghe,</l>
<l n="25">Nochtan voer hi predeken mede</l>
<l>Dicke wile buten der stede,</l>
<l>Ende bekeerde heidine vele</l>
<l>Ende Joden met menegen bispele,</l>
<l>Ende dede miraclen groet ende scone,</l>
<l n="30">Daer jegen en was ghene hone,</l>
<l>Ende keerde weder ende vele met hem</l>
<l>Sidert in Jherusalem.</l>
<l>                Daer naer onse Here hiet,</l>
<l>Dat hijt altoes en liete niet,</l>
<l n="35">Hine soude te Rome varen</l>
<l>Ende twort Gods daer openbaren,</l>
<l>Ende nederwerpen ende castien</l>
<l>Des valschs Symoens toverien.</l>
<l>Dus hevet hi met siere partien</l>
<l n="40">Begeven tlantscap van Surien;</l>
<l>Ende also hi leet sine vaert,</l>
<l>Quam hi tAntyochen waert</l>
<l>Ende hevet den kerstinen troest gegeven,</l>
<l>Dat si int gelove bleven.</l>
<l n="45">Sijn bisscopdoem heefti gelaten</l>
<l>Eenen goeden man utermaten,</l>
<l>Die Enodius hiet bi namen.</l>
<l>Dien beval hi altesamen</l>
<l>Antyochen, dat hi beware</l>
<l n="50">Dat lant alse vray predicare.</l>
<l>                Dus in Claudius vierde jaer</l>
<l>Quam hi te Rome, wet vorwaer;</l>
<l>Ende teersten dat hi te Rome quam,</l>
<l>Ende men sijn wort daer vernam,</l>
<l n="55">Die claerheit van siere waerhede,</l>
<l>Braken Symoens deemsterhede,</l>
<l>So dattene elc goet man daere</l>
<l>Hilt voer enen droghenare;</l>
<l>Ende men horde daer so gerne sijn wort,</l>
<l n="60"><pb n="1,395"/> Dat die lieden vander port</l>
<l>Dies niet en mochten wesen sat,</l>
<l>Ende verbaden Marchuse dat,</l>
<l>Die Pieters discipel was,</l>
<l>Dat hi hem wilde bewinden das</l>
<l n="65">Hem te scrivene die wort,</l>
<l>Die si van Pietren hadden gehort:</l>
<l>Daer si Pieters niet en horden,</l>
<l>Dat si lesen mochten die worden</l>
<l>Ende daer in oec besien,</l>
<l n="70">Wat si doen souden ende vlien.</l>
</div>
<div type="subchapter"><head type="subchapter">Van Marcus ewangelien. XV.</head>
<l>                Dus hevet Marchus die dinc bestaen,</l>
<l>Ende screef hem, sonder waen,</l>
<l>Die ewangelie van Pieters monde,</l>
<l>Die hi van hem leerde ende conde.</l>
<l n="5">Dus was Pieters die menestrie;</l>
<l>Maer, alsic die waerheit lije,</l>
<l>Om dat soe bi Marchus es bescreven,</l>
<l>So es sijn die name bleven.</l>
<l>                Eer dit gesciede, dats becant,</l>
<l n="10">So hadde inder Jueden lant</l>
<l>Sine ewangelie bescreven Matheus</l>
<l>Sinen vrienden in Ebreus;</l>
<l>Daer na screef Marchus in Ytale</l>
<l>Sine ewangelie in Griexer tale.</l>
<l n="15">                Pieter die hevet dit verheest</l>
<l>Ende verstaen biden Heilegen Geest,</l>
<l>Dat hi gherovet was sonder nijt,</l>
<l>Ende hilt gestade sonder strijt</l>
<l>Der lieder wille ende Marchus daet,</l>
<l n="20">Ende heet dat euwelike staet,</l>
<l>Ende men dewangelie dese</l>
<l>Indie kerke houde ende lese.</l>
<l>                Marchus hevet dewangelie genomen,</l>
<l>Die bi hem es dus utecomen,</l>
<l n="25">Ende voer in Egypten daer mede,</l>
<l>Ende was deerste die inde stede</l>
<l>TAlexandrien openbare</l>
<l>Cristus predecte, tellet dat ware,</l>
<l>Ende deerste diere oec kerke stichte</l>
<l n="30">In onse gelove, seget tgedichte.</l>
<l>Al daer was een Juede wijs</l>
<l>Die Filo hiet, diemen geeft prijs,</l>
<l>Die enen bouc goet ende diere</l>
<l>Maecte vander kerstijnre maniere,</l>
<l n="35">Die tAlexandrien wart upheven,</l>
<l>Ende priset sere haer leven.</l>
<l>                Hier laten wi van Marchuse staen;</l>
<l>Want hier na salmen, sonder waen,</l>
<l>Sine maertelie ende sine doot</l>
<l n="40">Bescriven, die scone es ende groet.</l>
<l>Maer nu van Pietre es geseit,</l>
<l>Twi ende omme wat salicheit</l>
<l>Dat hi es te Rome comen,</l>
<l>So wilde Vincent hier noemen</l>
<l n="45">Alle die pauesen ende haer jaer,</l>
<l>Die te Rome waren hier naer,</l>
<l>Sijnt dat hi den stoel besat.</l>
<l>Nu hordse hier int eerste om dat.</l>
</div>
<div type="subchapter"><head type="subchapter">Alle die pauesen tote Silvester. XVI.</head>
<l>                Pieter, dapostel Gods vercoren,</l>
<l>Van Galylee uut geboren,</l>
<l>Jans sone van Bethsayda,</l>
<l>Bleef der kerken prence hier na</l>
<l n="5">Dat onse Here gepassijt was,</l>
<l>Ende waest IIII jaer, alsict las,</l>
<l>Int lant van Jherusalem.</l>
<l>Daer na coes men te bisscop hem</l>
<l>Tote Anthyochen ende was daer</l>
<l n="10">Bisscop wel VII jaer.</l>
<l>Doe voer hi te Rome mede,</l>
<l>Alst God wilde diet doen dede.</l>
<l>Int carnation ons Heren</l>
<l>Wart hire paues gemaect met eren,</l>
<l n="15">Alsemen XLV screef.</l>
<l>XXV jaer hi paues bleef.</l>
<l>                Licius wart paues daer naer</l>
<l><pb n="1,396"/> Ende waest, lesen wi, XII jaer.</l>
<l>                Cletus die was XII jaer mede</l>
<l n="20">Paues te Rome indie stede.</l>
<l>                IX jaer so was Clement</l>
<l>Paues te Rome, dits bekent.</l>
<l>                Anacletus die was mede</l>
<l>IX jaer paues indie stede.</l>
<l n="25">                Evaristus die besat</l>
<l>IX jaer die Roemsche stat.</l>
<l>                Alexander, alsemen hort,</l>
<l>Was X jaer paues inde port.</l>
<l>                Doe Sixtus, alsict bevoele,</l>
<l n="30">Sat X jaer paues inden stoele.</l>
<l>                Telesforus waest XI jaer,</l>
<l>Ende Yginus IIII daer naer.</l>
<l>                Pyus, alsemen ons telt,</l>
<l>Hat XI jaer in ghewelt.</l>
<l n="35">                Anicetus die was mede</l>
<l>Paues XI jaer indie stede.</l>
<l>                Cocher die was, leestmen mie,</l>
<l>Paues der jare III waerf drie.</l>
<l>                Eleuterius die was in sinen live</l>
<l n="40">Paues X jaer ende vive.</l>
<l>                Victor die was X jaer here</l>
<l>Van Rome met grotere ere.</l>
<l>                Zeferinus was met machte</l>
<l>Paues mede der jaere achte.</l>
<l n="45">                Calixtus, seget die lesse,</l>
<l>Was paues der jare sesse.</l>
<l>                Urbanus die goedertiere</l>
<l>Was paues der jare viere.</l>
<l>                VI jaer waest oec Pontiaen,</l>
<l n="50">Antheres XII, sonder waen,</l>
<l>Fabianus XIIII jaer,</l>
<l>Ende Cornelius II daer naer,</l>
<l>Lucius drie in sijn leven.</l>
<l>VII jaer was paues Steven,</l>
<l n="55">Noch een Sixtus der jare twee,</l>
<l>Dyonisius VI ende nemmee.</l>
<l>Felix III jaer paues sat,</l>
<l>Levicianus hilt I jaer na dat.</l>
<l>Gayus was paues XI jaer,</l>
<l n="60">Ende Maercellius VIII daer naer.</l>
<l>                In desen tiden hadden ontfaen</l>
<l>Dyocletiaen ende Maxiaen</l>
<l>Dat edel mogende Roemsche rike,</l>
<l>Ende setten hem ghemeenlike</l>
<l n="65">Jeghen Jhesus Cristus wet,</l>
<l>Alse u hier naer wert gheset,</l>
<l>Ende doden den paues Maercelline,</l>
<l>Ende daden allen kerstinen pine;</l>
<l>So dat die kerke stont daer naer</l>
<l n="70">Sonder paues VII jaer.</l>
<l>                Maercellius die wart paues doch,</l>
<l>Ende waest V jaer al noch.</l>
<l>                Eusebius VII jaer na des,</l>
<l>Doe IIII jaer Melchiades.</l>
<l n="75">                Doe sat Silvester daer naer</l>
<l>Paues XXIII jaer.</l>
<l>                In sinen tiden so wart vrede</l>
<l>Ghegheven den kerstijnhede;</l>
<l>Want hi doepte Constantine</l>
<l n="80">Ende ganstene van lasers pine.</l>
<l>                Alle die pauesen, die vor hem waren,</l>
<l>Bleven alle meest maertelaren.</l>
</div>
<div type="subchapter"><head type="subchapter">Alle die pauesen voert tote nu. XVII.</head>
<l>                   Naer Silvester Marchus sat</l>
<l>II jaer paues indie stat.</l>
<l>                Julius hilt die werdichede</l>
<l>Daer naer XV jaer indie stede.</l>
<l n="5">                Liberius besaet VI jaer,</l>
<l>Ende Felix een daer naer.</l>
<l>                Damassus was tesen live</l>
<l>XVIII jaer paues. Doe drie waerf vive</l>
<l><pb n="1,397"/> Siricus, dat lesen wie,</l>
<l n="10">Anastasius der jare drie,</l>
<l>Innocentius XII jaer,</l>
<l>Zosimus waer een daer naer,</l>
<l>Drie jaer Bonefacius.</l>
<l>VIII jaer waest Celestinus,</l>
<l n="15">Sixtus IX jaer also,</l>
<l>XXI jaer waest Leo.</l>
<l>Hylarius VI jaer besat,</l>
<l>Simplicius XV jaer na dat,</l>
<l>Felix VIII jaer, ende naer desen</l>
<l n="20">Moest Gelasius IIII jaer wesen;</l>
<l>Anastasius een jaer alleene,</l>
<l>Doe Symachus XV jaer gemeene.</l>
<l>Hormisda waest XVIII jaer,</l>
<l>Ende Johannes II daer naer;</l>
<l n="25">Felix IIII jaer ende nemmee,</l>
<l>Bonefacius daer naer twee,</l>
<l>Johannes II jaer, alsemen waende;</l>
<l>Doe Agapitus XI maende,</l>
<l>Silverius doe maende vive,</l>
<l n="30">Virgilius VI tesen live,</l>
<l>IIII jaer Pelagius,</l>
<l>Ende IIII jaer Benedictus.</l>
<l>Een ander Pelagius daer naer</l>
<l>Was paues nadien X jaer.</l>
<l n="35">                Doe wart paues Gregorius die goede;</l>
<l>Die heileghe, die wise entie vroede,</l>
<l>Die die scrifture maecte claer,</l>
<l>Was paues XXIII jaer.</l>
<l>                Naer hem was paues Serviaen</l>
<l n="40">Omtrent een jaer, sonder waen.</l>
<l>                VIII maende was doe mede</l>
<l>Bonefacius paues daer ter stede.</l>
<l>                Een ander Bonefacius daer naer</l>
<l>Was paues te Rome VI jaer.</l>
<l n="45">                III jaer daer naer Deusdedit.</l>
<l>Daer naer VI jaer besit</l>
<l>Een Bonefacis den stoel daer,</l>
<l>Doe Honorius XII jaer;</l>
<l>Severius der jare twee,</l>
<l n="50">Bonefacius V ende nemmee;</l>
<l>Johannes II jaer daer na aldus,</l>
<l>VI jaer een Theodorus;</l>
<l>Daer na Martijn VI jaer mede.</l>
<l>Euginus III jaer hilt de stede,</l>
<l n="55">Vitalianus XII jaer,</l>
<l>Adeodatus IIII jaer daer naer,</l>
<l>Donus een, Aghatus twee,</l>
<l>Leo X maende ende nemmee,</l>
<l>Benedictus X maende mede.</l>
<l n="60">Johan een jaer hilt de stede;</l>
<l>Cono was paues XI maent;</l>
<l>Sergius daer na, alsemen waent,</l>
<l>Was paues XIII jaer,</l>
<l>Een Johan drie daer naer,</l>
<l n="65">Echt een Johan III jaer, sonder saghe,</l>
<l>Sisimus waer XV daghe,</l>
<l>Constantinus VII jaer,</l>
<l>Gregorius XV daghe daer naer;</l>
<l>Echt een ander Gregorius mede</l>
<l n="70">Was X jaer paues in die stede;</l>
<l>X jaer waest een Zakarias,</l>
<l>Doe V jaer een Stephanus was.</l>
<l>                Paulus was paues daer naer</l>
<l>Te Rome inden stoel X jaer;</l>
<l n="75"><pb n="1,398"/> Doe III jaer een Stephanus,</l>
<l>XXI jaer Adrianus,</l>
<l>Leo XX jaer, ende daer na</l>
<l>Adrianus I, hoe soet gha,</l>
<l>Martinus I jaer. Doe daer naer</l>
<l n="80">Na hem so was over waer</l>
<l>XXIIII jaer paues Stevene,</l>
<l>Formosus IIII jaer in sinen levene.</l>
<l>Bonefacius XII jaer sat,</l>
<l>Daer naer Steven een inder stat,</l>
<l n="85">Romanus IIII maent, sonder sage,</l>
<l>Doe Theodorius XX daghe,</l>
<l>Een Johannes doe II jaer,</l>
<l>Benedictus IIII daer naer,</l>
<l>Leo eene maent alleene,</l>
<l n="90">Cristoforus VI maende clene.</l>
<l>VII jaer sat een Sergius,</l>
<l>II jaer Anastasius.</l>
<l>Landee IIII maende daer naer,</l>
<l>Johannes XIIII jaer.</l>
<l n="95">Leo VI maende besat,</l>
<l>Stephanus II jaer die stat.</l>
<l>Johannes was paues daer mede</l>
<l>IIII jaer te Rome indie stede;</l>
<l>Leo III jaer, ende Steven drie,</l>
<l n="100">Martijn III jaer, dus lesen wie.</l>
<l>Agapitus was IX jaer</l>
<l>Paues, ende Johannes VIII daer naer,</l>
<l>Benedictus der jare twee,</l>
<l>Leo een jaer ende nemmee.</l>
<l n="105">Benedictus drie jaer sat,</l>
<l>Ende Donus een jaer na dat,</l>
<l>Bonefacius eene maent, dats waer;</l>
<l>Doe Benedictus VIII jaer;</l>
<l>Daer naer VIII maende een Johan,</l>
<l n="110">Een ander Johan IIII maende dan;</l>
<l>Daer naer een Johan echt X jaer,</l>
<l>Gregorius I jaer daer naer;</l>
<l>Daer naer een Johan X maent,</l>
<l>Silvester IIII jaer, alsemen waent;</l>
<l n="115">Daer naer Johan maende vive;</l>
<l>Doe een Johan in desen live</l>
<l>Sat te Rome paues een jaer,</l>
<l>Ende doe Sergius III daer naer;</l>
<l>Doe Benedictus der jare ellevene,</l>
<l n="120">Johan, sijn broeder, II na sinen levene;</l>
<l>Doe Benedictus daer na X jaer.</l>
<l>Silvester die quam daer naer</l>
<l>Ende was paues LV daghe.</l>
<l>                Gregorius, dans ghene saghe,</l>
<l n="125">Die was II jaer paues na desen;</l>
<l>IX maent Clement, alse wi lesen;</l>
<l>XXIII daghen Damasus.</l>
<l>Leo, wi vindent aldus,</l>
<l>Was naer hem paues V jaer,</l>
<l n="130">Victor twee jaer daer naer.</l>
<l>VII maent so waest een Stevene.</l>
<l>Doe bleeft IX maent in levene</l>
<l>Benedictus, ende daer naer</l>
<l>Was Nycholaus paues een jaer.</l>
<l n="135"><pb n="1,399"/> XI jaer waest Alexander,</l>
<l>Ende Gregorius een ander</l>
<l>Waest XII jaer. Doe quam na dat</l>
<l>Victor, diet IIII maende besat.</l>
<l>Urbanus waest XI jaer,</l>
<l n="140">Ende Paschalis quam daer naer,</l>
<l>Ende hi waest XI jaer mede.</l>
<l>Doe wart paues in sine stede</l>
<l>Gelasius ende waest II jaer,</l>
<l>Ende Calixtus V daer naer;</l>
<l n="145">Honorius V jaer daer an,</l>
<l>Innocentius III jaer nochtan;</l>
<l>Celestinus V maende mede,</l>
<l>Lucius X maent hilt die stede.</l>
<l>Eugenius waest VII jaer,</l>
<l n="150">Anastasius een daer naer;</l>
<l>Adriaen VII maende ende nemmee,</l>
<l>Alexander XX ende twee.</l>
<l>Lucius was IIII jaer here,</l>
<l>Urbanus een jaer ende nemmere;</l>
<l n="155">Gregorius waest II maent,</l>
<l>Clement II jaer, alsemen waent;</l>
<l>Cestius VII jaer daer naer,</l>
<l>Innocentius XI daer naer,</l>
<l>Honorius XI jaer mede,</l>
<l n="160">Ende Gregorius moghenthede</l>
<l>Gheduurde XV jaer.</l>
<l>                Doe stoet in werringen daer naer</l>
<l>Bi keyser Vrederix moghenthede</l>
<l>Ende bleef ydel des paues stede</l>
<l n="165">II jaer, dannes ghene saghe.</l>
<l>Doe waest Celestius XVII daghe.</l>
<l>                Daer naer waest die vierde Innocent,</l>
<l>Die keyser Vrederic hevet versent,</l>
<l>In wies tiden altemale</l>
<l n="170">Desen Spiegle Ystoriale</l>
<l>Broeder Vincent maecte vorwaer,</l>
<l>Ende was aldoe paues II jaer.</l>
<l>                Nu suldi horen naer desen,</l>
<l>Wie sijnt pauesen hebben gewesen:</l>
<l n="175">Alexander, Clemens, Urbanus,</l>
<l>Gregorius, Adrianus,</l>
<l>Innocentius, Johannes, Nycholaus,</l>
<l>Martinus, Nycholaus, Benedictus;</l>
<l>Ende nu eist Bonefacius.</l>
<l n="180">Hier laten wi dit staen aldus.</l>
</div>
<div type="subchapter"><head type="subchapter">Van Agrippen, Herodes sone. XVIII.</head>
<l>                Alse wi die pauesen hebben genoemt,</l>
<l>So eist recht datmen weder coemt</l>
<l>Ter jeesten, daer wijt lieten staen,</l>
<l>Van sente Pietren, ende anevaen,</l>
<l n="5">Hoe die tijt daer na ghinc vort.</l>
<l>Pieter quam te Rome indie port</l>
<l>In keyser Claudius vierde jaer,</l>
<l>Ende wederstont Symoene daer,</l>
<l>Den onrenen toverare.</l>
<l n="10"><pb n="1,400"/> Entie Jueden, die harentare</l>
<l>Van Jherusalem hadden verdreven</l>
<l>Die kerstinen, die ghingen sneven;</l>
<l>Want bailliuwen van Rome waren</l>
<l>Gheset over die Juedsche scaren,</l>
<l n="15">[Ende] daden haer bisscoppe af ende an,</l>
<l>Alse hem goet dochte in haren ban;</l>
<l>So dat die Jueden te Rome senden,</l>
<l>Want desen twist so wildsi enden.</l>
<l>Den keyser Claudius si baden,</l>
<l n="20">Want si hier bi waren verladen,</l>
<l>Dat hi die bailiuwe verbode die dinc.</l>
<l>                Indien dat tgedinghe hinc,</l>
<l>So vernam Agrippa tghone,</l>
<l>Coninc Herodes Agrippen sone,</l>
<l n="25">Dat sijn volc dinghet int hof,</l>
<l>Ende halp hem haren wille daer of;</l>
<l>Want sijn vader haddem ghelaten,</l>
<l>Alse hi danen sciet siere straten,</l>
<l>In keyser Claudius hant.</l>
<l n="30">Claudius gaf hem som des vaders lant,</l>
<l>Ende stierdene over in Surien,</l>
<l>Ende sette in siere vogedien,</l>
<l>Dat al die macht stont an hem</l>
<l>Te doene in Jherusalem,</l>
<l n="35">Ende als te doene sal wesen dan</l>
<l>Den hoeftbisscop af ende an.</l>
<l>Dese Agrippa die besat</l>
<l>Dat lantscap van Ghalaat,</l>
<l>Dat over die Jordane leghet.</l>
<l n="40">Daer vloen die kerstine, alsmen seget,</l>
<l>Doe men Jherusalem destruwerde</l>
<l>Ende men dat Juedsce volc verteerde,</l>
<l>Alse ghi sult horen overliden</l>
<l>In des keysers Tytus tiden.</l>
</div>
<div type="subchapter"><head type="subchapter">Hoe Paulus in Grieken castijede. XIX.</head>
<l>                Paulus ende Barnabas,</l>
<l>Want vele kerstijns volcs was</l>
<l>In Anthyochen, waren daer.</l>
<l>Over een droeghen si over waer,</l>
<l n="5">Dat si henen wilden sceeden</l>
<l>Ende visenteren onder hem beeden</l>
<l>Die landen ende oec die steden,</l>
<l>Daer si ten kerstinen zeden</l>
<l>Die lieden hadden gheset,</l>
<l n="10">Omme te troestene te bet,</l>
<l>Dat si int ghelove bleven.</l>
<l>Dus hebben si hem upgegeven,</l>
<l>Ende Barnabas die es gevaren</l>
<l>Int lant van Cypre te waren.</l>
<l n="15">Paulus voer in Grieken mede,</l>
<l>Omme te sterkene tkerstijnhede,</l>
<l>Ende hevet den lieden anegeset,</l>
<l>Dat si souden houden die wet,</l>
<l>Die dapostelen setten hem</l>
<l n="20">Ende doude van Jherusalem;</l>
<l>Niet die wet die de Jueden geven,</l>
<l>Die van Moyses es bescreven.</l>
<l>                Eens nachts quam een visioen</l>
<l>Paulus ane, een Gods sermoen;</l>
<l n="25">Want dinghel hietene te waren</l>
<l>Int lant van Macedone varen,</l>
<l>Ende dat doen met sulker lere,</l>
<l>Datmen dat volc daer bekere.</l>
<l>Daer ontboot hi enen Lucas mede</l>
<l n="30">Tote Phillippen indie stede,</l>
<l>Die also hiet altegader</l>
<l>Na Phillippe, Alexanders vader.</l>
<l>                Teenen tiden ginc uter stede</l>
<l>Paulus om doen sine gebede.</l>
<l n="35">Eene joncvrouwe quam in sijn gemoet,</l>
<l>Die van waersagene was vroet;</l>
<l>Want soe hadde eenen quaden geest</l>
<l>Met hare, daer soet bi wiste meest.</l>
<l>(Sulke gheeste heetmen fantoene).</l>
<l n="40"><pb n="1,401"/> Dese die was van sulken doene,</l>
<l>Dat soe haren here dede</l>
<l>Wasdoem ende voerdeel mede</l>
<l>In waersaghene hier ende daer.</l>
<l>Dese volgede Pauluse naer</l>
<l n="45">Ende soe riep lude: "Dit sijn boden</l>
<l>Des Gods boven allen goden!</l>
<l>Si wisen u die strate mede</l>
<l>Ter euwelikere salichede!"</l>
<l>Dit riep soe alle dage meest.</l>
<l n="50">Bi aventuren die Heilege Geest</l>
<l>Dwanc den quaden geest aldaer,</l>
<l>Dat soe moeste seggen waer.</l>
<l>Paulus heeft sijn gebod uutgegeven</l>
<l>Ende hevet den quaden gheest verdreven</l>
<l n="55">Uter joncvrouwen altesamen.</l>
<l>Doe hare maghe dat vernamen,</l>
<l>Vingen si Paulus ende Lucas,</l>
<l>Die sijn recht geselle was,</l>
<l>Ende brochtense vort gerechte,</l>
<l n="60">Ende seiden: "Dese knechte,</l>
<l>Die Jueden, si maken ons mede</l>
<l>Grote roeringhe in dese stede,</l>
<l>Ende predeken ons een nieuwe doen,</l>
<l>Een verboden religyoen,</l>
<l n="65">Dat ons verboden es vanden heren,</l>
<l>Omme dat wi sijn Romeren."</l>
<l>                Want die Romeine hadden gheset</l>
<l>Tien tiden eene nieuwe wet,</l>
<l>Dat men niemen heeten soude</l>
<l n="70">God van nieuwes, het en woude</l>
<l>Ghemeenlike die senature</l>
<l>Ende sine ghaven uut die cure.</l>
<l>                Dat gherechte wart hem wreet,</l>
<l>Ende men schorde hem hare cleet</l>
<l n="75">Ende gheselse, ende daer na saen</l>
<l>Waren si indien kaerker gedaen,</l>
<l>Daerse God heeft ghequijt.</l>
<l>Ende aldaer ter selver tijt</l>
<l>Hebben si hem die den karker helt</l>
<l n="80">Kerstijn ghelove ghetelt,</l>
<l>Ende bekeerden daer ter stede</l>
<l>Hem ende sijn ghesinde mede.</l>
</div>
<div type="subchapter"><head type="subchapter">Van Paulus, wat hi tAthenen dede. XX.</head>
<l>                Si ghingen danen ten selven tiden</l>
<l>Ende leden dor tlant van Liden,</l>
<l>Ende quamen tote Tessalone.</l>
<l>Daer castijeden si so scone,</l>
<l n="5">Dat si bekeerden daer ter stede</l>
<l>Vele Jueden ende heidine mede.</l>
<l>Dit benijdden die quade Jueden</l>
<l>Ende som vanden heidinen rueden,</l>
<l>Ende verroerden up hem die port.</l>
<l n="10">Nachts sijn si getrect vort</l>
<l>In eene stat, hiet Beroee,</l>
<l>Daer bekeerden si liede mee.</l>
<l>Daer volgeden hem die van Tessalone</l>
<l>Ende verdrevense danen onscone,</l>
<l n="15">So dat Pauwelus ontran te waren</l>
<l>Ende es tAthenen ghevaren.</l>
<l>                Alse Paulus tAthenen quam,</l>
<l>Horde hi mare ende vernam,</l>
<l>Dat onder der philosophen scaren</l>
<l n="20">Twierhande liede waren:</l>
<l>                Die eene hieten Epykure,</l>
<l>Die seiden in hare scrifture,</l>
<l>Dat els en ware ghene salecheit</l>
<l>Dan des lachamen weldicheit.</l>
<l n="25">                Stoici die andere hieten,</l>
<l>Die desen waen al achterlieten,</l>
<l>Ende seiden, die upperste zalichede</l>
<l>Ware in onverwaender zede,</l>
<l>Dat men ware so groot van moede,</l>
<l n="30">Dat hem een man niet en loede</l>
<l>Met geranden mesaventuren,</l>
<l>Die hem mochten ghesturen.</l>
<l>                An Gods gelove, an ander wet</l>
<l>Was Athenen doe gheset.</l>
<l n="35">                Paulus es tAthenen comen</l>
<l>Ende hevet dispution genomen</l>
<l><pb n="1,402"/> Jeghen die philosophiene,</l>
<l>Diet jeghen hem hadden onsiene,</l>
<l>Want hise met redenen verwan.</l>
<l n="40">Sine hildere hem niet an;</l>
<l>Maer dies droughen si over een tsamen,</l>
<l>Dat sine vinghen ende namen</l>
<l>Ende leidene in Ariopagus</l>
<l>(Dats eene strate, die heet aldus,</l>
<l n="45">Daer Maers, die god vanden orloghe,</l>
<l>Gheweldich was ende hoghe;</l>
<l>Daer was die scole van aerten mede</l>
<l>Ende alt meesterscap vander stede).</l>
<l>Paulus stont onder hem ghemeene</l>
<l n="50">Ende sprac: "Ghi heren van Athene!</l>
<l>Ic segge u, dat ghi sijt in dole</l>
<l>Ende in seere verwerder schole;</l>
<l>Want daer ic leet up desen dach</l>
<l>Ende ic u ghebeelde sach,</l>
<l n="55">Daer saghic onder dandere daer</l>
<l>Mede ghemaect eenen outaer,</l>
<l>Daer in ghescreven openbare,</l>
<l>Dat in des onbekents Gods ere ware.</l>
<l>Desen onbekenden willic nu</l>
<l n="60">Bekent maken onder u.</l>
<l>Dit es die God die emmer levet,</l>
<l>Die van nieute ghemaect hevet</l>
<l>Die werelt ende al dat es.</l>
<l>In hem leven wi, des sijt ghewes,</l>
<l n="65">In hem sijn wi altemale."</l>
<l>Van desen outare vindmen tale,</l>
<l>Van dat men seide hier te voren,</l>
<l>Hoe dat die dach wart verloren,</l>
<l>Alse Jhesus andien cruce hinc,</l>
<l n="70">Ende Denijs omme dese dinc</l>
<l>Tote Athenen ende oec mede</l>
<l>Die vroetste van alder stede</l>
<l>Ne consten gheweten niet</l>
<l>Bi wat dinghe het was gesciet.</l>
<l n="75">Doe seide Denijs: "God der naturen</l>
<l>Doghet pine te derre uren."</l>
<l>Doe droughen si over een daer,</l>
<l>Dat si hem setten eenen outaer</l>
<l>Dor den onbekenden God,</l>
<l n="80">Ende screvent dus alse liede sot.</l>
<l>                Die philosophen verboden mede,</l>
<l>Datmen hem gheene offrande dede</l>
<l>Met beesten no met ghere sake;</l>
<l>Want si seiden in hare sprake:</l>
<l n="85">"Hine hevet ons goeds ghenen noot;</l>
<l>Maer kniegebeden doet al bloot</l>
<l>Voer hem ende bit met zinne:</l>
<l>Hine wille niet dan der zielen minne."</l>
<l>Up desen outaer, up dit doen</l>
<l n="90">Begonste Paulus sijn sermoen,</l>
<l>Ende seide al openbare,</l>
<l>Dat de onbekende God dit ware,</l>
<l>Die Gods Sone, die indie maghet</l>
<l>Menscelijcheit ontfinc, ende vuldraghet</l>
<l n="95">In haren lachame was bi naturen,</l>
<l>Ende ute hare, beslotene duren,</l>
<l>Uut haren lachame ter werelt quam,</l>
<l>Ende menscelike doot anenam,</l>
<l>Ende verrees ten derden daghe</l>
<l n="100">Van dode te live, sonder saghe,</l>
<l>Ende voer te hemele ende sal noch comen</l>
<l>Dese werelt met rechte doemen.</l>
</div>
<div type="subchapter"><head type="subchapter">Hoe Paulus Denise bekeerde. XXI.</head>
<l>                Alse die philosophen vernamen</l>
<l>Paulus tale altesamen,</l>
<l>Ende hi sprac vordie keytive:</l>
<l>"Verresen van dode te live,"</l>
<l n="5">Omme dat si heidijn waren ende sot,</l>
<l>Maecten si met hem spot;</l>
<l>Want si noint horden bescreven</l>
<l>Naer dit lijf euwelike leven.</l>
<l>Some seiden omme hare bederve:</l>
<l n="10">"Wi sullen di horen anderwerve;"</l>
<l>Some volgeden hem oec naer,</l>
<l>Omme te horne meer ende waer.</l>
<l>Onder dese, seget die vite,</l>
<l><pb n="1,403"/> Was Denijs die Ariopagite</l>
<l n="15">(Die selve die al sekerlike</l>
<l>Leghet hier in Vrankerike).</l>
<l>Die volgede Pauluse vaste naer;</l>
<l>Want hi hordem predeken waer,</l>
<l>Ende mercte wat bedieden mochte</l>
<l n="20">Die redene die hi vortbrochte.</l>
<l>Paulus seidem, niet alse sot,</l>
<l>Vanden ombekenden God,</l>
<l>Daer die outaer bi sinen rade</l>
<l>Af was gemaect bi goeder stade</l>
<l n="25">Tote Athenen indie stat,</l>
<l>Wat dinghe bediedde dat,</l>
<l>Ende vraghede wat hem dochte,</l>
<l>Weder hi God wesen mochte,</l>
<l>Ofte warachtech mensce bekent,</l>
<l n="30">Die God die daer heet onbekent.</l>
<l>                Denijs antworde al openbare,</l>
<l>Dat hi vray God ende mensce ware.</l>
<l>- "Desen," sprac Paulus, "menic mede.</l>
<l>Dats hi die de miraclen dede:</l>
<l n="35">Creupele gaen ende blende sien,</l>
<l>Dove horen ende naer dien</l>
<l>Die dode upstaen uten grave."</l>
<l>Dyonisius wondert hier ave,</l>
<l>Ende in dit dispucioen</l>
<l n="40">Wilde God sine cracht oec doen,</l>
<l>Ende het gheviel ten selven tiden,</l>
<l>Dat bi hem een blende soude liden,</l>
<l>Ende Denijs die sprac dus an</l>
<l>Paulus: "Mogestu seggen dan</l>
<l n="45">Desen blenden, wat soes gescie,</l>
<l>Dat hi indie Gods name sie,</l>
<l>Ende eist dat hem dijn God geeft tlecht,</l>
<l>So willic geloven, hets recht.</l>
<l>Maer omme dat ic niet en wille,</l>
<l n="50">Dattu pleghes lude of stille</l>
<l>Wort van eneghere toverien,</l>
<l>Sech dus: "In sinen name, die Marien</l>
<l>Die maget drouch, Jhesus Kerst,</l>
<l>Die andie cruce dogede derst,</l>
<l n="55">Ende daer staerf, ende in corter stont</l>
<l>Van dode te live upstont,</l>
<l>Ende te hemele voer mede,</l>
<l>So sie al hier nu ter stede.""</l>
<l>                Paulus sprac: "Nu laet henen gaen</l>
<l n="60">Allen twifelen ende allen waen</l>
<l>Van toverien groot of smale,</l>
<l>So sprec selve dese tale."</l>
<l>Ende Dyonisius die seide</l>
<l>Die tale die hi selve voren leide,</l>
<l n="65">Entie blende die ontfinc</l>
<l>Sine ziene bi derre dinc;</l>
<l>Ende Dyonisius ontfinc te hant</l>
<l>Kerstijndoem van Paulus hant,</l>
<l>Ende wart bisscop van Athene</l>
<l n="70">Ende was predicare niet clene,</l>
<l>Ende sint gesent alse bode</l>
<l>Van Rome, te predekene van Gode</l>
<l>Te Parijs, aldaer hi wort</l>
<l>Om tgelove Gods vermort.</l>
</div>
<div type="subchapter"><head type="subchapter">Hoe Paulus enen doden ghenas. XXII.</head>
<l>                Alse Paulus tote Athenen was</l>
<l>III maent tsamen, alsict las,</l>
<l>So stont hem sijn willen twaren,</l>
<l>Dat hi wille in Jherusalem varen.</l>
<l n="5">Ende omme dat hi belaghet was,</l>
<l>So wart hi te rade das,</l>
<l>Dat hi wille varen omme,</l>
<l>Want hem sekerst was dat cromme,</l>
<l>Ende heeft sijn geselscap gelaten</l>
<l n="10">Heenen varen siere straten,</l>
<l>Die sijns te Traden ontbiden,</l>
<l>So dat hi daer quam tien tiden.</l>
<l>III daghen so was hi daer</l>
<l>Ende disputeerde ende predecte waer,</l>
<l n="15">So dat hi upten lesten dach</l>
<l>Toter minnacht predekens plach,</l>
<l><pb n="1,404"/> Ende een jongelinc daer sat</l>
<l>Een deel hoghe teerre stat,</l>
<l>Die int sermoen slapende waert</l>
<l n="20">........</l>
<l>                Van danen so es hi gegaen</l>
<l>Te Mileten ende ontboot saen</l>
<l>Die papen enten bisscop mede</l>
<l>Tote Ephesum uter stede,</l>
<l n="25">Ende beval hem, hoe si souden</l>
<l>Hare volc leeren ende houden,</l>
<l>Ende seidem allen dat si saghen,</l>
<l>Hoe hi hadde in sinen daghen</l>
<l>Mettem gewandelt ende gewesen,</l>
<l n="30">Dat si hem hilden in desen</l>
<l>Te alsulkere omoedichede</l>
<l>Ende in alsulker nerenstechede</l>
<l>Te bestierne haere ondersaten.</l>
<l>                Oec seidi: "Ic ghae miere straten</l>
<l n="35">Te Jherusalem ter stat:</l>
<l>Mijn gheest dwinct mi te doene dat.</l>
<l>Seker en bem ic niet vandien,</l>
<l>Wat mi daer sal ghescien,</l>
<l>Sonder dat men mi doet verstaen,</l>
<l n="40">Dat men mi aldaer sal vaen;</l>
<l>Ende weest seker oec van dien,</l>
<l>Dat ghi mi meer en sult sien."</l>
</div>
<div type="subchapter"><head type="subchapter">Hoe Paulus te Jherusalem waert ginc. XXIII.</head>
<l>                Omme dese dinc was sere onvro</l>
<l>Dat paepscap van Epheso:</l>
<l>Groten rouwe dat si dreven.</l>
<l>Paulus heeftem heten begeven,</l>
<l n="5">Ende seide: "Hout vaste indie lere,</l>
<l>Die ic u wijsde van onsen Here.</l>
<l>Ic weet wel, naer mijn wochvaren</l>
<l>Dat hier comen sullen te waren</l>
<l>Quade wulven met valscher leren,</l>
<l n="10">Die dat volc sullen verkeeren,</l>
<l>Ende sullen onghelove castijen,</l>
<l>Ende selke van uwer paertijen</l>
<l>Sullen hem verkeren mede.</l>
<l>Blijft staende in u gelovichede:</l>
<l n="15">Ic bevele u onsen Here."</l>
<l>Doe scieden si met groten sere.</l>
<l>                Paulus overleet meneghe stat.</l>
<l>Doe quam hi te Suurs na dat,</l>
<l>Daer hem die kerstine ontrieden,</l>
<l n="20">Die philosophen, die wise lieden,</l>
<l>Dat hi soude ontrecken hem</l>
<l>Te comene te Jherusalem,</l>
<l>Ende seiden over een daer alle:</l>
<l>Quame hire, het quame hem te mesfalle.</l>
<l n="25">Om dat ne wille hijs niet afstaen.</l>
<l>Van Suurs voer hi tAkers saen,</l>
<l>Die doe Tholamays hiet.</l>
<l>Cortelike hi danen sciet,</l>
<l>Ende es te Cesarien comen,</l>
<l n="30">Daer hi herberghe heeft genomen</l>
<l>Met Phillippe den dyaken,</l>
<l>Daer wi hier te voren af spraken,</l>
<l>Die een was vanden sevene</l>
<l>Ghecoren met sente Stevene,</l>
<l n="35">Doe die apostelen hier voren</l>
<l>VII apostelen uutvercoren.</l>
<l>                Dese Phillip hadde dochtren viere,</l>
<l>Heilech ende van goeder maniere,</l>
<l>Ende waren prophetessen alle,</l>
<l n="40">Ende voerseiden vandien mesfalle</l>
<l>Pauluse, dat nakende was hem</l>
<l>Indie stat van Jherusalem.</l>
<l>Maer daer omme en wille hi niet</l>
<l>Laten dattem sijn geest riet.</l>
<l n="45">Alse die dinghen stonden dus,</l>
<l><pb n="1,405"/> Quam daer een, hiet Agabus,</l>
<l>Een prophete, ende versach</l>
<l>Waer dat Pauwelus gordel lach.</l>
<l>Mettien gordele heefti gebonden</l>
<l n="50">Hem selven ende sprac tien stonden:</l>
<l>"Dien man, dien dit gordel toehort,</l>
<l>Sal te Jherusalem indie port</l>
<l>Dus ghevaen sijn ende gebonden."</l>
<l>Doe baden si hem ten selven stonden,</l>
<l n="55">Pauluse, alle sere ghemeene,</l>
<l>Dat hi bleve, groot ende clene.</l>
</div>
<div type="subchapter"><head type="subchapter">Hoe Paulus te Jherusalem quam. XXIIII.</head>
<l>                Paulus seide tsinen vriendekinen:</l>
<l>"Twi so wildi mi dus pinen?</l>
<l>In bem niet allene gereet</l>
<l>Te miere baten, want God weet,</l>
<l n="5">Van Jhesus maer mi laten ontliven.</l>
<l>Wat helpt weenen? hiers geen bliven."</l>
<l>Dus es hi met sinen gesellen</l>
<l>Heenen gestreken, alse wi tellen,</l>
<l>Ende sine vrienden hebbene gebrocht.</l>
<l n="10">Dus hevet hi die stat besocht</l>
<l>Van Jherusalem ende ginc ghinder</l>
<l>Daer Jacob woende, die hiet minder,</l>
<l>Die bisscop van Jherusalem,</l>
<l>Ende hadde die kerstine onder hem.</l>
<l n="15">                Alse die mare quam openbare,</l>
<l>Dat Paulus selve comen ware,</l>
<l>Quamen omme hem te siene mede</l>
<l>Die outste van kerstijnhede</l>
<l>Ende hietene willecome wesen,</l>
<l n="20">Ende hi groetedse naer desen</l>
<l>Ende tellede hem, so hi best mochte,</l>
<l>Wat miraclen God bi hem wrochte,</l>
<l>Ende wat hi liede hadde bekeert</l>
<l>In meneger stede ende geleert.</l>
<l n="25">Dies waren si alle blide sere</l>
<l>Ende benedijeden onsen Here.</l>
<l>                Doe seiden si te Paulus mettien:</l>
<l>"Lieve broeder! du moges sien,</l>
<l>Hoe menech dusent Jueden mede</l>
<l n="30">Hem houden ant kerstijnhede;</l>
<l>Nochtan en sceden si niet af</l>
<l>Der wet, die hem Moyses gaf,</l>
<l>Ende willen datmen houde ende set</l>
<l>Te samen niewe ende oude wet.</l>
<l n="35">Nu hebben si mare vernomen,</l>
<l>Van di es hem te voren comen,</l>
<l>Dattu predekes over al,</l>
<l>Dat men die wet verbieden sal,</l>
<l>Ende omme dat so raden wi,</l>
<l n="40">Dattu di ghereets bidi</l>
<l>Tesere hogere tijt na de wet,</l>
<l>Datmen sien moghe te bet,</l>
<l>Dat si, die di hebben beloghen,</l>
<l>Die waerheit hebben bedrogen."</l>
<l n="45">Aldaer seidemen inden raet,</l>
<l>Datmen den Jueden, dient so staet</l>
<l>Dat si ontfangen kerstijnhede,</l>
<l>Soude laten gebruken mede</l>
<l>Der pointen vander ouder wet,</l>
<l n="50">Up dat men so dat herte set,</l>
<l>Dat men daer an niene hope,</l>
<l>Datter eenech ute lope.</l>
</div>
<div type="subchapter"><head type="subchapter">Vanden IIII zeenden ende Paulus prisoen. XXV.</head>
<l>                Dus mogen merken wel de clerke,</l>
<l>Dat int begin vander kerke</l>
<l><pb n="1,406"/> IIII zeenden gehouden waren:</l>
<l>                Die eerste zent was te waren,</l>
<l n="5">Doemen Mathiase vercoes</l>
<l>Indie stat die Judas verloes.</l>
<l>                Dander was doe sente Stevene</l>
<l>Ende VI dyaken hem benevene</l>
<l>Ghecoren waren, om draghen mede</l>
<l n="10">Der apostelen grote onlede.</l>
<l>                Die derde was doe Barnabas</l>
<l>Met Pauluse gesent oec was</l>
<l>Van Athenen te Jherusalem</l>
<l>Tote Pietre ende Jacobpe, om van hem</l>
<l n="15">Te bringhene daer die mare,</l>
<l>Dat niet nuttelijc en ware,</l>
<l>Wie hem trocke ant kerstijnhede,</l>
<l>Der Jeuden wet te houdene mede,</l>
<l>Ende men drouch wel over een das,</l>
<l n="20">Dat het niet gehouden en was.</l>
<l>                Die vierde seent dat was van desen,</l>
<l>Daer wi hier ter stat af lesen,</l>
<l>Daer men over een des drouch,</l>
<l>Omme Pauluse ende omme gevouch,</l>
<l n="25">Dat men den Jueden laten soude</l>
<l>Ghebruken, hem die so doen woude,</l>
<l>Metter niewer der ouder wet,</l>
<l>Tote dat si waren gewone bet</l>
<l>Die te latene altemale;</l>
<l n="30">Want het ware te sorgene wale,</l>
<l>Wildemen hem al hare coustumen</l>
<l>Teersten afbreken ende ontscumen,</l>
<l>Die te voren hieten goet,</l>
<l>Dat si groten overmoet</l>
<l n="35">Souden dandere daer omme togen</l>
<l>Ende niet lichte en souden gedoghen.</l>
<l>Hier omme waest aldus verleit;</l>
<l>Maer die hope was hem ontseit,</l>
<l>Dat hem ter zielen dat iet dochte</l>
<l n="40">Ofte oec iet ghehelpen mochte.</l>
<l>Aldus bi redenen ende bi sticke</l>
<l>Minderende ende verlichtende dicke</l>
<l>Was doude wet achtergeleit.</l>
<l>                Paulus, alst eer was geseit,</l>
<l n="45">Die es dus in Jherusalem comen.</l>
<l>Des anders dages heefti vernomen</l>
<l>Sine ghesellen, daer waerre viere,</l>
<l>Ende ginc nader Jueden maniere</l>
<l>Inden tempel aldaer te hande</l>
<l n="50">Ende offerde daer sine offrande;</l>
<l>So daden sine gesellen mede.</l>
<l>V daghe so was hi in die stede.</l>
<l>                Doe so quamen daer na</l>
<l>Jueden vele uut Azia,</l>
<l n="55">Ende hebben Pauluse gesien</l>
<l>Inden tempel, ende mettien</l>
<l>Sloughen si die hande an hem,</l>
<l>Ende riepen: "Ghi van Jherusalem!</l>
<l>Helpt ons houden desen man,</l>
<l n="60">Want wi hebbenre redene an!</l>
<l>Hi gaet predeken den lieden</l>
<l>Achter lande ende bedieden,</l>
<l>Dat onse wort bederven sal."</l>
<l>Doe wart dat volc up hem al</l>
<l n="65">Ende gaven hem menegen swaren slach.</l>
<l>Doot ware hi bleven updien dach,</l>
<l>En hadde een ridder gedaen,</l>
<l>Een Romein, die daer quam saen,</l>
<l>Die Claudius Lisias hiet.</l>
<l n="70">Sijn ridderscap dat hi ontbiet,</l>
<l>Daer hi die stat met berechte,</l>
<l>Ende quam daer ten ghevechte,</l>
<l>Ende namene hem met crachte</l>
<l>Ghevaen, dat hine mettem brachte</l>
<l n="75">Met eere ketenen gebonden sere</l>
<l>Tote Felixse sinen here,</l>
<l>Die bailliu bider Roemscher wet</l>
<l>Updie Jueden was gheset.</l>
</div>
<div type="subchapter"><head type="subchapter">Hoe Paulus sijn pleit te Rome beriep. XXVI.</head>
<l>                Felix hilt Pauluse gevaen,</l>
<l>Ende daer men geselen soude ende slaen</l>
<l><pb n="1,407"/> Sonder wet al openbare,</l>
<l>Vragedi oft gheorlovet ware,</l>
<l n="5">Datmen van Rome der stat</l>
<l>Eenen portre moeste doen dat.</l>
<l>Omme dit wort bleef hi tien stonden,</l>
<l>Aldaer hi stont vaste ghebonden,</l>
<l>Onghegeselt ende ghesont.</l>
<l n="10">Felix vragedem tier stont,</l>
<l>Ofte hi wilde te wette staen</l>
<l>Te Jherusalem ende ontfaen</l>
<l>Selke sentencie, alse hem geven</l>
<l>Die Jueden souden, sine neven,</l>
<l n="15">Up aventure oft so liepe.</l>
<l>Paulus seide, dat hijt beriepe</l>
<l>Voerden keyser te Rome saen:</l>
<l>Aldaer wildi te rechte staen.</l>
<l>Doe sprac Felix: "Vrient! nu ghome:</l>
<l n="20">Vorden keyser tote Rome</l>
<l>Hevestuut beroepen, dats waer,</l>
<l>Ende du moetst oec emmer daer."</l>
<l>Dus hilt hine gevaen vaste,</l>
<l>Dat hi desen ende andre gaste,</l>
<l n="25">Alse hijt ghereden mach, senden sal</l>
<l>Tote Rome gebonden al.</l>
<l>Oec liet hi Paulus vriende mede</l>
<l>Totem comen ende hoveschede</l>
<l>Hem doen, so wie soet doen wilde,</l>
<l n="30">Up dat menne altoes vaste hilde.</l>
<l>                Dus es Paulus den Joden ontgaen</l>
<l>Ende onder die Romeine gevaen;</l>
<l>Doch daden si nu ende daer te voren</l>
<l>Menegen poor om sinen toren,</l>
<l n="35">Hoe dat sine mochten doden;</l>
<l>Maer God halp hem uut allen noden.</l>
<l>Nu sien si wel, dat niet en dooch,</l>
<l>Gaet hem an neder ofte hooch,</l>
<l>Dat sijs niet en conen ghewinnen.</l>
<l n="40">Hier namaels suldi bekinnen</l>
<l>Int ander stic, dat hier na coemt,</l>
<l>Int stic datmen den neghenden noemt,</l>
<l>Die sine vaert ende sine doot</l>
<l>In sal hebben cleene ende groot.</l>
</div>
<div type="subchapter"><head type="subchapter">Van onser Vrouwen moeder. XXVII.</head>
<l>                Nu hebben die Jueden verdreven,</l>
<l>Waren si nichten, waersi neven,</l>
<l>Al meest alle die te samen</l>
<l>Die waren van kerstijnre namen;</l>
<l n="5">Ende hier bi so waest trecht,</l>
<l>Dattem overquam tgevecht,</l>
<l>Die so dorpre sonden wraken</l>
<l>Ende so overdadeghe saken.</l>
<l>Pieter ende Paulus mede</l>
<l n="10">Waren verdreven uter stede</l>
<l>Ende meest alle die apostelen tsamen,</l>
<l>Sonder Jacob, diemen bi namen</l>
<l>Minderen heet vanden tween.</l>
<l>Nu sullen wi besceet seggen een,</l>
<l n="15">Wie dese twee Jacobpe waren,</l>
<l>Apostelen van ons Heren scaren.</l>
<l>                Anna, die moeder Marien,</l>
<l>Die wi alle benedien,</l>
<l>Hadde Joachim tharen man,</l>
<l n="20">Daer soe Marien ane wan,</l>
<l>Die Jhesum onsen troestre drouch,</l>
<l>Dies ghi hier voren horet genouch.</l>
<l>                Doe Joachim doot was,</l>
<l>Doe nam Anna Cleophas</l>
<l n="25">Te manne, alse die hare bi wette</l>
<l>Kindere te winne sette;</l>
<l>Want en geen en was bet</l>
<l>Gheprijst indie oude wet.</l>
<l>Bi desen Cleophas so wan Anne</l>
<l n="30">Eene Marie ende nochtanne,</l>
<l>Die onser Vrouwen zuster was;</l>
<l>Die nam te manne, sijt seker das,</l>
<l>Alpheuse haren rechten man,</l>
<l>Daer soe IIII sonen ane wan:</l>
<l n="35">Jacobpe den mindren, die bisscop was</l>
<l><pb n="1,408"/> Te Jherusalem, alsict las,</l>
<l>Deerste kerstijn bisscop vander stede;</l>
<l>Judase ende Symoene mede,</l>
<l>Die alle drie apostelen waren</l>
<l n="40">Ende behorden tons Heren scaren;</l>
<l>Die vierde was Joseph Bernabas,</l>
<l>Die met Mathien gheset was,</l>
<l>Welken God in Judas stede</l>
<l>Setten wilde dor hare bede.</l>
<l n="45">                Echt doe Cleophas was doot,</l>
<l>Anna, want die wet geboot</l>
<l>Ende wilde dat soe huwelijc dade,</l>
<l>Nam eenen derden man bi rade,</l>
<l>Die bi namen hiet Salomee.</l>
<l n="50">Die derde Maria na dese twee</l>
<l>Gaf hare onse Here van desen.</l>
<l>Die Maria, also wijt lesen,</l>
<l>Nam Sebedeuse tharen man,</l>
<l>Daer soe twee sonen ane wan:</l>
<l n="55">Deen was Jhan ewangeliste,</l>
<l>Die den raet ons Heren wiste;</l>
<l>Die ander was Jacob die meeste,</l>
<l>Die te Jherusalem vordie feeste</l>
<l>Van Paeschen onthovet was,</l>
<l n="60">Alsemen hier te voren las,</l>
<l>Ende die te Conpostelle leghet</l>
<l>In Spaengen, alse dystorie seghet.</l>
<l>Hier bi moghedi weten dbesceet</l>
<l>Vandien tween Jacobpen gereet.</l>
<l n="65">Die mindere die en trac hem</l>
<l>Noint uut Jherusalem</l>
<l>Dor gheen vernoy, dor ghene mare,</l>
<l>Ende wart daer in maertelare,</l>
<l>Alse u die ystorie al</l>
<l n="70">In dandere paertie seggen sal.</l>
</div>
<div type="subchapter"><head type="subchapter">Hoe die Jueden begonsten te riesene. XXVIII.</head>
<l>                Tien tiden noch dat dit gesciede,</l>
<l>Datmen verdreef vele heileger liede,</l>
<l>Was Claudius te Rome here</l>
<l>Ende keyser met groter ere,</l>
<l n="5">Alse u dbeghin van desen boeke</l>
<l>Besceet inden ondersoeke.</l>
<l>Doe beghonden die plaghen ons Heren</l>
<l>Hare toten Jueden keren;</l>
<l>Want up eenen Paschedach,</l>
<l n="10">Doe hare hogheste feeste gelach,</l>
<l>In welken tiden si te voren</l>
<l>Onsen Here daden die doot coren,</l>
<l>Dat die Jueden updien hogen tijt</l>
<l>Worden makende groten strijt,</l>
<l n="15">Ende dat volc wart al in roere.</l>
<l>Met deser perssen, met deser voere</l>
<l>So bleef menech mensce doot;</l>
<l>Nochtan, dat wonder was te groot,</l>
<l>Alsonder diere waren versleghen,</l>
<l n="20">Also alse deen den andren jeghen</l>
<l>Inden tempel te perssen quamen,</l>
<l>Ende deene ute wilden ent hem benamen</l>
<l>Dandere, diere in wilden wesen</l>
<l>Ende niet en consten vulcomen in desen,</l>
<l n="25">Bleven daer indie dromminge doot</l>
<l>Jueden, onder cleine ende groot,</l>
<l>XXX dusentech bi ghetale:</l>
<l>Dit vintmen indie waerheit wale.</l>
<l>Dus wart hare hoghe Pascedach</l>
<l n="30">Verkeert in weene, in hantgeslach.</l>
<l>Dit was, alsemen merct de sake,</l>
<l>Deerste dach die togede wrake</l>
<l>Van ons Heren Jhesus bloede.</l>
<l>Dit mercten wel alle die vroede;</l>
<l n="35">Maer die quade Phariseen</l>
<l>En merctens niet over een,</l>
<l>Maer bleven indie ziele swart</l>
<l>Ende indie quaetheit verhart.</l>
</div>
<div type="subchapter"><head type="subchapter">Echt vander Jueden plaghe. XXIX.</head>
<l>                Het wart daer na, alst wel sceen,</l>
<l>Dat paepscap qualijc over een,</l>
<l>Entie voerbaerste vander stede</l>
<l>Worden onderlinghe stridende mede,</l>
<l n="5">So dat elc huurde ende nam</l>
<l><pb n="1,409"/> Jonc volc ende dom, wanen soet quam,</l>
<l>Ende maectere af hare hautasise,</l>
<l>Ende daden in derre wise</l>
<l>Deen upten anderen indie port</l>
<l n="10">Meneghe scade ende grote mort.</l>
<l>Eer si eerst begonsten morden,</l>
<l>Scolden si met quaden worden;</l>
<l>Daer naer worpen si ghemeene</l>
<l>Elc up andere grote steene.</l>
<l n="15">Noch niemene en was in aldie stat</l>
<l>Die beneemen wilde dat;</l>
<l>Maer so an roere wart die port,</l>
<l>Alse offer gheen here toe en hort.</l>
<l>Also qualijc so ghinct staen,</l>
<l n="20">Aldaer die bisscop soude ontfaen</l>
<l>Die tiende ende mede die papen,</l>
<l>Datmense nam al haren knapen,</l>
<l>So dat sulc pape mate rike</l>
<l>Omme dat verdaerf jammerlike,</l>
<l n="25">Want men hem niet toe en brochte</l>
<l>Daer hi bi gheleven mochte.</l>
<l>Dus hadde die werringhe die stede</l>
<l>Verdorven ende al tlant oec mede.</l>
<l>Somwile mede gheviel dat,</l>
<l n="30">Dat si quamen mids indie stat</l>
<l>Ende vochten grote staerke wighe;</l>
<l>Somwile so wan deen met prighe</l>
<l>Up den anderen dat velt;</l>
<l>Dan quam dander met ghewelt</l>
<l n="35">Ende want hem danne weder af.</l>
<l>So ontfincmen ende gaf</l>
<l>Diepe wonden, meneghen doden.</l>
<l>Nochtan waest folc in meerren noden;</l>
<l>Want welken tijt soet tijt was,</l>
<l n="40">So plaghen die Jueden das</l>
<l>Dat si toter feesten quamen</l>
<l>Van verren lande ende vele te samen,</l>
<l>So quamen dan die mordenaren,</l>
<l>Die hautasisen, mids der scaren</l>
<l n="45">Drommende, nu hier, nu daer,</l>
<l>Ende daden den volke groten vaer;</l>
<l>Want si stifelden nu desen, nu desen,</l>
<l>So dat tfolc doot waende wesen,</l>
<l>Ende niemen en mercte noch vernam,</l>
<l n="50">Wanen dese mordaet quam;</l>
<l>Want wie soet dede, alst gesciede,</l>
<l>Mingdem doe onder die liede</l>
<l>Ende ginc dan biden doden staen,</l>
<l>Alse oft hijs niet en hadde gedaen.</l>
<l n="55">Dus en conste men geweten</l>
<l>Wanen dat quam, ende bleef vergheten</l>
<l>Die mort dan ende onberecht:</l>
<l>Dusgedaen was haer gevecht.</l>
<l>Deerste die met deser mort</l>
<l n="60">Was verraden, alsemen hort,</l>
<l>Ende versleghen, alsict las,</l>
<l>Dat was die bisscop Jonathas;</l>
<l>Ende bleef versweghen ende verholen,</l>
<l>Wie hem tlijf hadde bestolen.</l>
<l n="65">Daer naer blever menech een</l>
<l>Vermort, ende men vant al in een</l>
<l>Liggende indie strate doot</l>
<l>Nu hier eenen here groot,</l>
<l>Nu eenen anderen vroeden man,</l>
<l n="70">So dat dat so wassen began,</l>
<l>Dattem niemene getroesten conde</l>
<l>Te levene selfs eene stonde,</l>
<l>Was hi aerm, was hi rike:</l>
<l>Si ontsaghen hem gemeenlike.</l>
<l n="75">Ja, die vreese vander doot</l>
<l><pb n="1,410"/> Die was emmer dan so groot,</l>
<l>Dat dat volc waende altehant</l>
<l>Nedervallen doot int sant.</l>
</div>
<div type="subchapter"><head type="subchapter">Noch van haerre plaghen. XXX.</head>
<l>                Hier naer so gheviel daer mede</l>
<l>Den Jueden meerre pijnlichede:</l>
<l>Een valsch prophete quam in Surien</l>
<l>Ute Egypten met siere paertien,</l>
<l n="5">Een toverare, een Gods viant,</l>
<l>Ende quam inder Jueden lant,</l>
<l>Die met siere quader aert</l>
<l>Vergaderde liede te hem waert</l>
<l>XXX<hi rend='sup'>M</hi> man ofte mere,</l>
<l n="10">Ende belovedem groot eere</l>
<l>Ende grote rijcheit ende ghewin.</l>
<l>Die ghemeente hadden den zin</l>
<l>So verdullet indien daghen,</l>
<l>Dat si hem volgeden al sine saghen,</l>
<l n="15">Ende hilden al over waer,</l>
<l>Dat die man hem seide daer.</l>
<l>Die toverare leedde die sine</l>
<l>Heimelike dordie wostine</l>
<l>Te Jherusalem ter port,</l>
<l n="20">Om te doene sine mort.</l>
<l>Sijn volc dedi te samen beten</l>
<l>Daer bi te Montoliveten;</l>
<l>Maer onvorsien so waent hi dat,</l>
<l>Dat hi belopen sal die stat</l>
<l n="25">Entie Romeinen met gewout</l>
<l>Onderlopen haer behout,</l>
<l>Dat si aldus al die stede</l>
<l>Ende dat Juedsche volc oec mede</l>
<l>Dwinghen sullen ende alt lant,</l>
<l n="30">Niet alse here, maer alse viant.</l>
<l>Maer Felix, die al noch bailliu</l>
<l>In Surien was, hevet nu</l>
<l>Dese dinc voer waer verstaen,</l>
<l>Ende hevet den ghylare bestaen</l>
<l n="35">Eer hi sine dinc vulquam,</l>
<l>Met ridderen die hi mettem nam,</l>
<l>Eene menechte niet groot.</l>
<l>Want die gemeente was bloot,</l>
<l>Die metten ghylare comen was,</l>
<l n="40">Met cleenre pijnen vulquam hi das,</l>
<l>Felix, dat hise alle ondede.</l>
<l>Selke bleven daer ter stede</l>
<l>Liggende upten velde doot;</l>
<l>Sulke, die waren bloot,</l>
<l n="45">Die vloen oft waren gevaen:</l>
<l>Dus was die ghylare ondaen.</l>
<l>Dusdane plaghe, dusdane dinc</l>
<l>Den Juedscen volke overghinc,</l>
<l>Ende dit en was maer een begin</l>
<l n="50">Van dat hem quam sijnt in,</l>
<l>Alse die andere paertije sal</l>
<l>Vertrecken ende ontbinden al,</l>
<l>Hoe datse die Romeinen verdreven,</l>
<l>Vercochten ende namen tleven,</l>
<l n="55">Tytus ende Vespasiaen,</l>
<l>Die keysers waren, sonder waen,</l>
<l>Entie Jherusalem entie Jueden</l>
<l>Begaedden alse quade rueden.</l>
</div>
<div type="subchapter"><head type="subchapter">Keyser Claudius doot ende van Seneca. XXXI.</head>
<l>                Alse ons besceet die coronike,</l>
<l>Claudius was int keyserrike</l>
<l>Te Rome keyser XIIII jaer.</l>
<l>Sinen ende dedi daer,</l>
<l n="5">Alse hi LXIIII jaer was out,</l>
<l>Ende staerf in siere ghewout</l>
<l>Machtech vanden Roemscen rike,</l>
<l><pb n="1,411"/> Weeldich ende sonder ghelike.</l>
<l>Hi moeste sinen ende doen</l>
<l n="10">In ons Heren incarnatioen</l>
<l>LVII jaer, lesen wi.</l>
<l>Van herten so was hi so vri,</l>
<l>Dat hi staende sterven woude;</l>
<l>Nochtan was hi van riper oude;</l>
<l n="15">Want hi seide: het ware scende,</l>
<l>Dat een keyser liggende ende.</l>
<l>                Hier ende dystorie altemale</l>
<l>Vanden Spiegle Ystoriale,</l>
<l>Alse vander eerster paertie.</l>
<l n="20">Alle hoghe singerie,</l>
<l>Die voer die coemst ons Heren stoet,</l>
<l>Dies cortelike metter spoet</l>
<l>Daer in gescreven ende gheset.</l>
<l>Hier naer suldi verhoren bet</l>
<l n="25">Die keysers alle, die oint siden</l>
<l>Hebben gheweest tote onsen tiden;</l>
<l>Hoe die heileghe kerke dijede</l>
<l>Onder tswert ende wiese vrijede;</l>
<l>Van menegen heilegen martelare</l>
<l n="30">Ende van menegen sante mare;</l>
<l>Meneghe scone aventure,</l>
<l>Meneghe soete, menege sure;</l>
<l>Hoe menech conincrike upquam</l>
<l>Ende hoe menech ende nam.</l>
<l n="35">Hier laten wi die jeeste bliven</l>
<l>Ende sullen van Seneca scriven,</l>
<l>Die sprac menege proverbie goet,</l>
<l>Dat nuttelijc te horne doet.</l>
</div>
<div type="subchapter"><head type="subchapter">Van Seneca. XXXII.</head>
<l>                Seneca, alse wijt verhoren,</l>
<l>Was ute Spaengen geboren</l>
<l>Van Cordes uter goeder port.</l>
<l>Te Rome quam hi, daer hi gehort</l>
<l n="5">Gherne was van allen wisen,</l>
<l>Diene niet en consten vulprisen.</l>
<l>Meester was hi van Nerone,</l>
<l>Die sijnt quam ter keysercrone</l>
<l>Naer Claudiuse, alse heeft in</l>
<l n="10">Dander paertie in haer beghin,</l>
<l>Die hem qualike hevet gedanct</l>
<l>Sinen dienst, alse hi was vercranct.</l>
<l>                Dese Seneca was bekent</l>
<l>Met sente Pauwelse ende heeft gesent</l>
<l n="15">Hem een bouc, dat men prijst wale,</l>
<l>Vanden IIII dogeden cardinale,</l>
<l>Die ic u cortelike sal</l>
<l>In Dietsche wort ontbinden al.</l>
<l>Andere bouken maecti vele,</l>
<l n="20">Daer die bloemen entie bispele</l>
<l>Ute sijn ghelesen mede</l>
<l>Ende ghedicht alhier ter stede.</l>
<l>                Nu sullen wi ten beghinne noemen</l>
<l>Sine leringhe ende sine bloemen.</l>
<l n="25">                Wie so es van zinne vroet,</l>
<l>Ic segge u, dat hi sitten moet</l>
<l>Alden dach indiere ghebare,</l>
<l>Alse of dat sijn leste ware;</l>
<l>Want menech waent leven langhe,</l>
<l n="30">Maer die doot neemt hem die gange.</l>
<l>                Die hetic van rade vroet,</l>
<l>Die hem selven eerst raet goet.</l>
<l>                Oude vrecheit sekerlike</l>
<l>Hevet een wonders ghelike.</l>
<l n="35">Wats meerre dompheit dan die ganc</l>
<l>Sekerlike sal sijn onlanc,</l>
<l>Scoen te lappene met stale</l>
<l>Ende vele broeds draghen also wale?</l>
<l>                Metten lieden wes in vreden,</l>
<l n="40">Vecht altoes jegen die dorperheden.</l>
<l>                Sulstu quaet doen ende zonde,</l>
<l>Sone ontsich in ghere stonde</l>
<l>Niemene so sere, dat hijt versta,</l>
<l>Dan di selven, hoe soet gha;</l>
<l n="45">Want andere lieden mogestu ontflien,</l>
<l>Ende dat en can di niet gescien,</l>
<l><pb n="1,412"/> Slaepstu, waecstu ofte staes,</l>
<l>Dattu dire consientien ontgaes.</l>
<l>                Sie dat die vrienden bet weten,</l>
<l n="50">Hoe groot du best ende hoe vermeten,</l>
<l>In allen dogedeliken saken,</l>
<l>Dan dine vianden bi wraken.</l>
<l>                Lichter mach den aermen gescien</l>
<l>Dat hi der onwerden mach ontflien,</l>
<l n="55">Dan het mach den riken</l>
<l>Dat hi den nyde mach ontwiken.</l>
</div>
<div type="subchapter"><head type="subchapter">Van Seneca tote Pauluse. XXXIII.</head>
<l>                Nu gaen hier an dogeden viere,</l>
<l>Die Seneca die goedertiere</l>
<l>Tote sente Pauluse screef,</l>
<l>Daer hi vriendscap mede dreef;</l>
<l n="5">Dies willemen sijn in wane das,</l>
<l>Dat hi lichte kerstijn was.</l>
<l>                Nu hort ende merct hier na:</l>
<l>Tote Pauluse screef Seneca,</l>
<l>Dat van dogeden sijn IIII manieren,</l>
<l n="10">Die des menschen zin verchieren</l>
<l>Ende ordineren, alse hi vererret,</l>
<l>Rechts alse een haer dat was verwerret,</l>
<l>So dat die zin ter eren coemt.</l>
<l>                Prudentia es deerste genoemt,</l>
<l n="15">Dats Wijsheit in Dietsch, alsict las.</l>
<l>                Dander heet Magnanimitas,</l>
<l>Dats in Dietsch Groetmoedichede;</l>
<l>Dese heetmen in someger stede</l>
<l>Cracht van sinne in somegen boeken.</l>
<l n="20">                Die derde name willic u soeken:</l>
<l>Dats Temperantia in Latijn,</l>
<l>Dat mach in Dietsch Mate sijn.</l>
<l>                Justicia heet die vierde mede,</l>
<l>Dats in Dietsch Gherechtechede.</l>
<l n="25">                Elke van al desen vieren</l>
<l>Dienen van selken manieren,</l>
<l>Alse hier onder staet gescreven.</l>
<l>Die sinen zin dan wille gheven</l>
<l>Also dat hi daer ane leere,</l>
<l n="30">Si bringene te groter eere.</l>
</div>
<div type="subchapter"><head type="subchapter">Seneca van groter wijsheden. XXXIIII.</head>
<l>                Wie so der wijsheit wille volgen,</l>
<l>Wiltu bliven onverbolgen</l>
<l>Ende met rechter redene leven,</l>
<l>Du moetster toe dijn herte geven</l>
<l n="5">Te vorpeinsene ende te vorwegene</l>
<l>Al dat di mach comen te jegene,</l>
<l>Ende alle dinghen hebben waert</l>
<l>Nader rechter naturen aert,</l>
<l>Niet nader liede tale,</l>
<l n="10">Die gerne spreken recht ende wale;</l>
<l>Want dat es dattu weten sout,</l>
<l>Men heet dat goet en hevets scout,</l>
<l>Ende sulke dinc dat niet en dooch,</l>
<l>Dat wert es van prise hooch.</l>
<l n="15">                Wat du hebs van erdscen goede,</l>
<l>Dat lidende es met groter spoede,</l>
<l>Hebt niet te wert, mint niet te sere,</l>
<l>Want het lijt met lichten kere.</l>
<l>Ne hebt oec niet also mare,</l>
<l n="20">Alse oft di bevolen ware</l>
<l>Van enen vremden; maer doe dit wort:</l>
<l>Nutte selve ende gef vort,</l>
<l>Datmen weten moge daer bi,</l>
<l>Dat het doch dijn eygijn si.</l>
<l n="25">                Hets di wijsheit altoes mede,</l>
<l>Waer so du best in elke stede,</l>
<l>Sultu eens sijn van zinne,</l>
<l>Ende naer dat recht, merc ende kinne,</l>
<l><pb n="1,413"/> Dat die tijt eescht entie dinghe,</l>
<l n="30">Die altoes sijn in wisselinghe,</l>
<l>Sultu leven in dine zinne</l>
<l>De tijt daer du best inne.</l>
<l>Verkeerdi niet in enegen saken:</l>
<l>Du sout di ghevoughe maken,</l>
<l n="35">Rechts alse die hant, luuct ende ondoe,</l>
<l>Soe es dat soe was, spade ende vroe.</l>
<l>                Proper so es des vroeden</l>
<l>Raet tonderscedene in hoeden,</l>
<l>Ende niet lichtelike so liden,</l>
<l n="40">Dat si geloven der valscher siden.</l>
<l>                Van dingen die in twifele staen</l>
<l>Ne ghef dijn vonnesse niet te saen;</l>
<l>Maer hout die sententia suspens</l>
<l>In dinen zin, in dijn gepens.</l>
<l n="45">                Ne sterc ghene dinc te sere int ware:</l>
<l>Sulc scijnt vray int openbare,</l>
<l>Dat nochtan niet en es waer;</l>
<l>Ende sulc scijnt liegende claer,</l>
<l>Dat men daer naer altehant</l>
<l n="50">In vrayer waerheit ondervant.</l>
<l>Dicken sietmen tware vor ogen</l>
<l>Hem ghelijc der logenen toghen,</l>
<l>Entie loghene es oec mede</l>
<l>Dicken gedect metter waerhede;</l>
<l n="55">Want alse die vrient machlichte</l>
<l>Di toghet een droeve aensichte</l>
<l>Entie smeekere blide ogen,</l>
<l>Dus can hare die sake toghen</l>
<l>Ende verwen naer dat ware,</l>
<l n="60">Die el niet en pinet hare</l>
<l>Dan bedrieghen ende honen</l>
<l>Ende decken metten sconen.</l>
<l>                Eist dat du begers vroet tsine,</l>
<l>Set daer toe die herte dine</l>
<l n="65">In toecommende dinc te siene,</l>
<l>Ende dat mogenlijc es te gesciene,</l>
<l>Si het evel ofte goet,</l>
<l>Hout altoes in dinen moet,</l>
<l>Dat niet ghalike moge gescien,</l>
<l n="70">Maer dat al wese vorsien;</l>
<l>Want die vroede en spreect niet,</l>
<l>Hine waent soude sijn gesciet;</l>
<l>Hine waent niet, maer beit ende acht;</l>
<l>Hine waent niet, maer hi wacht.</l>
<l n="75">                Van allen fayten die ghescien</l>
<l>Soutstu omme die sake sien;</l>
<l>Ende alse du heves vonden dbegin,</l>
<l>So bepeins dende daer in.</l>
<l>                Voer waer wet: in somegen saken</l>
<l n="80">Soutu gheduren ende waken,</l>
<l>Dats omme dattu daets begin;</l>
<l>Someghe, daer verlies was in</l>
<l>Ende scade ende verdriet,</l>
<l>Ne soutstu selfs beginnen niet.</l>
<l n="85">                Die vroede wille niemen bedriegen,</l>
<l>Noch niemene maghen scampen int lieghen.</l>
<l>                Sie dat al dijn wanen si</l>
<l>Gherecht vonnesse vray ende vri.</l>
<l>                Van onstadegen gepeinse ghome,</l>
<l n="90">Die ghelijc sijn valscen drome,</l>
<l>Dattuse altoes, so waer du gaes,</l>
<l>In dine herte niet nontfaes.</l>
<l>Salvesture mede dinen zin,</l>
<l>Dune winstere ane meer no min;</l>
<l n="95">Visiere daer in al dine behoeve,</l>
<l>Dune blives waer serech ende droeve;</l>
<l>Maer dijn gepeins dat si gestade</l>
<l>Ende altoes van sekeren rade.</l>
<l>                Oec en saltu te ghenen male</l>
<l n="100">Te ydel sijn in dine tale:</l>
<l><pb n="1,414"/> So rade, mane dine liede,</l>
<l>Of gheve troest, of gebiede.</l>
<l>                Dune souts niemen gerne prisen</l>
<l>Ende node lachtren in alre wisen:</l>
<l n="105">Begripelijc mede in alre wijs</l>
<l>So es ongemate prijs,</l>
<l>Alse wel alse lachter ongemate;</l>
<l>Want een smeect omme bate,</l>
<l>Ende anden anderen machmen verstaen</l>
<l n="110">Dat hi met quade es bevaen.</l>
<l>                Ghef oec dijn orconsceep mede</l>
<l>Niet dor vriendscap, maer dor waerhede.</l>
<l>                Belof met grotre voersienechede,</l>
<l>Ende doe bat dan du beheetst mede.</l>
<l n="115">                Eist dattu best van zinne vroet,</l>
<l>In drien tiden beset dinen moet:</l>
<l>Ordinere die jegenwordichede,</l>
<l>Die commende dinc versie oec mede,</l>
<l>Ende ghedinc in dinen zeden</l>
<l n="120">Omme dinc die sijn verleden;</l>
<l>Want dient verledene niet en coemt voren,</l>
<l>Hi hevet des levens regle verloren;</l>
<l>Entie toecomende niet en versien,</l>
<l>In allen dinc vallen si onversien.</l>
<l n="125">                Voerwacht, vorpens in dinen moet,</l>
<l>Wat di ghescien sal, quaet of goet,</l>
<l>Ende dattu moges tquade ghedoghen</l>
<l>Ende mate int welvaren toghen.</l>
<l>                Laet rusten somwile dine zinne,</l>
<l n="130">Wes niet altoes besich daer inne;</l>
<l>Entie ruste van diere vrede</l>
<l>Si vul van studeren der wijshede</l>
<l>Ende oec van gepense goet:</l>
<l>Hi nes nemmer ledich wie so es vroet,</l>
<l n="135">Al es hi lidende in somen stonden,</l>
<l>Sijn zin nes nemmer ongebonden.</l>
<l>Hi haest dat traghe es ende lat,</l>
<l>Dat hart es hi maect sachte dat,</l>
<l>Dat verwerrede recht hi echt,</l>
<l n="140">Ende hoghe dinghe maecti slecht;</l>
<l>Want hi weet die saken al,</l>
<l>Elc welcsins het gangen sal;</l>
<l>Wat so hi siet dat hevet hi saen</l>
<l>Bescedenlike ende wel verstaen.</l>
<l n="145">Verneemt hi wiser lieden raet,</l>
<l>Ende hi hare wort verstaet</l>
<l>Dat si bloot sijn, alsemense vertrect,</l>
<l>Hi houtse al over bedect;</l>
<l>Sijn si cleene, hi maecse groot;</l>
<l n="150">Spreect si van bi, hi dinct albloot</l>
<l>Dat al van verren bediet;</l>
<l>Spreect si van enen dele ende el niet,</l>
<l>Dat teere redenen bestaet,</l>
<l>Hi acht dat tallen saken gaet.</l>
<l n="155">                Sie dat di den sin niet en breect</l>
<l>Die werdichede van diere spreect;</l>
<l>Niet wiere seget, maer datmen seget,</l>
<l>Daertoe si dijn sin gheweghet.</l>
<l>                Peins niet wien du ghevoughes,</l>
<l n="160">Maer wien dattu ghenoeghes.</l>
<l>                Dat souc dattu moges vinden saen,</l>
<l>Lere dattu moges verstaen.</l>
<l>                Sie dattu gheene dinc andraghes,</l>
<l>Die du gheleesten niet en maghes,</l>
<l n="165">Daer du met sorgen in souts staen</l>
<l>Ende met groter hoeden afgaen.</l>
<l>                Beghere dat men vordie goede</l>
<l>Begheren mach met hoveschen moede.</l>
<l>                Dan roep toti gansen raet,</l>
<l n="170">Alse daventure met di ghaet;</l>
<l><pb n="1,415"/> So soutstu dijn recht alse int gliden</l>
<l>Vaste houden tallen tiden.</l>
</div>
<div type="subchapter"><head type="subchapter">Seneca van groetmoedecheit. XXXV.</head>
<l>                Grotmoedicheit, diemen heet cracht</l>
<l>(Ghemeene met lives macht,</l>
<l>Maer ic meene van sterken sinne),</l>
<l>Eist dat duse heves inne</l>
<l n="5">In grotere staerkere sekerhede,</l>
<l>Du moghes dijn lijf leden daer mede</l>
<l>Vri, onvervaert, van zinne snel,</l>
<l>Ende dat salic di proeven wel.</l>
<l>Hets den zinne een groot goet</l>
<l n="10">So onvervaert te hebbene den moet,</l>
<l>Dat een hem selven getroesten mach,</l>
<l>Alse hi sinen achtersten dach</l>
<l>Ontbeiden dar in sinen ende</l>
<l>Sonder vaer ende met ghenende.</l>
<l n="15">                Bestu van sinne staerc ende stout,</l>
<l>Al dedemen di enech ghewout,</l>
<l>Dune souts di niet te lachter leggen;</l>
<l>Van dinen viant soutu seggen:</l>
<l>"Dese en dede mi geen quaet,</l>
<l n="20">Al haddire toe wille ende raet."</l>
<l>                Siestu oec dinen viant</l>
<l>In dine macht, in dine hant,</l>
<l>Het sal di dinken genouch gewroken,</l>
<l>Dattus macht heefs, wiltune stoken.</l>
<l n="25">Voer waer verstant wel dese sake,</l>
<l>Het es dalre crachtechste wrake</l>
<l>Entie meeste oec te voren,</l>
<l>Te verghevene eenen toren.</l>
<l>                Scuwe altoes orscalc quaet,</l>
<l n="30">Ende niemene en verraet</l>
<l>Dor dine dinghe openbare;</l>
<l>Niemene en quets, hoe soet vare,</l>
<l>Noch en stoke ane met twiste,</l>
<l>Hen ware of hijt te voren wiste;</l>
<l n="35">Want laghen, boosheit ende mort</l>
<l>Aermen cranken zin testort.</l>
<l>                Dan bestu van zinne groot:</l>
<l>Nontsiestu niet vreese no doot,</l>
<l>Alse een ries die verscubt sijn lijf,</l>
<l n="40">Ne dooch niet; mer als een bloet keytijf</l>
<l>Alte sere niet en ontsies</l>
<l>Dine smerte ende dijn verlies;</l>
<l>Want els niet maect bloden zin,</l>
<l>Dan alse die herte hevet in</l>
<l n="45">Eenegerande quade dinghe,</l>
<l>Die begripen die meninghe.</l>
</div>
<div type="subchapter"><head type="subchapter">Seneca van ghematen. XXXVI.</head>
<l>                Mate, eist datter dijn zin an staet,</l>
<l>Soe besnijt alle overdaet.</l>
<l>Dinen sin soutstu bedwingen</l>
<l>Vaste in nauwen dinghen.</l>
<l n="5">Merc oec in di selven echt,</l>
<l>Wat nature eschet vor recht,</l>
<l>Ende hoe vele bedaerf oec mede</l>
<l>Der onghemater ghierechede.</l>
<l>                Eist so dattu best ghemate,</l>
<l n="10">Du coms wel te sulkere bate,</l>
<l>Dattu di suls also gevoughen,</l>
<l>Dattu di selven sout ghenoeghen.</l>
<l>                Hi es gheboren in rike gevouch,</l>
<l>Die hem selven es ghenouch.</l>
<l n="15">                Breidelle dine golternie,</l>
<l>Werp van di die leckernie;</l>
<l>Min dan zat et, radic di mede,</l>
<l>Drinc min dan dronken in elke stede.</l>
<l><pb n="1,416"/>                 In werscepen wacht in alre sijs,</l>
<l n="20">Oft in wat geselscepe du sijs,</l>
<l>Dattu den ghenen niene doems,</l>
<l>Dien du volghes ende mede coems.</l>
<l>                Die weelde, die du vor di heves,</l>
<l>Sie datture ghenen zin toe geves,</l>
<l n="25">Ende du oec niet begheres mede</l>
<l>Weelde, die niet es daer ter stede.</l>
<l>                Laet du dine lijftocht lichte genoegen;</l>
<l>Alstu di sout ter spisen voeghen,</l>
<l>Ganc niet ter weelden, mer ten etene,</l>
<l n="30">Dit radic di wel te wetene.</l>
<l>Dine tonge, dijn roest, willic dat maken</l>
<l>Die honger lustende metti smaken.</l>
<l>                Dine lustscap met saken cleene,</l>
<l>Want dattu roekes alleene</l>
<l n="35">Dinen noot ghestoppet si;</l>
<l>Ende alstu heves gheset dus di,</l>
<l>Leet dine redene ter zielen waert,</l>
<l>So du meest macht in alle vaert.</l>
<l>                Eist dattu mate houden begaers,</l>
<l n="40">Sie datture also toe vaers,</l>
<l>Dattu hare volges met salicheden,</l>
<l>Niet met uutlikere scoenheden.</l>
<l>Dune souts niet willen in dinen sinne,</l>
<l>Datmen den wert biden huse kinne;</l>
<l n="45">Maer thuus bekennen biden here,</l>
<l>Dat es eene vulmaecte eere.</l>
<l>                Ne veins di selven te werder niet</l>
<l>Van datti nemmermeer ghesciet,</l>
<l>Noch meerre te sine dan du sijs.</l>
<l n="50">                Voerwachte di selven in alre wijs:</l>
<l>Dine aermoede si zuverhede,</l>
<l>Dijn sparen sonder ledichede;</l>
<l>Simpel ende niet licht van rade,</l>
<l>Licht ende van zinne gestade;</l>
<l n="55">Ende al es dinne dijn goet,</l>
<l>En wes niet nauwe in dinen moet.</l>
<l>                Bewaert dijn goedekijn min no mere,</l>
<l>No ander goet prijs niet te sere.</l>
<l>                Eist dattu wilt der maten plien,</l>
<l n="60">Vlie dorpers dade, eer si gescien.</l>
<l>                Ne ontsie niemene also sere</l>
<l>Alse di selven, dats dine eere.</l>
<l>                Hout alle dinc over cleene,</l>
<l>Sonder ghierecheit alleene.</l>
<l n="65">                Wachti van dorpren worden mede,</l>
<l>Waer so du best in elke stede;</l>
<l>Want diere pleghet in sire zeden,</l>
<l>Si voedenne in onscamelheden.</l>
<l>                Nutte wort minne in alre saken</l>
<l n="70">Meer dan scone hovesce spraken,</l>
<l>Ende minne meer den rechten man</l>
<l>Dan eenen dies al volget an.</l>
<l>                Du sout somwile in groten dingen</l>
<l>Een deel spellicheden minghen;</l>
<l n="75">Maer ghetempert ende sonder lachter,</l>
<l>Dats hem niemene en scame daer achter.</l>
<l><pb n="1,417"/>                 Men begrijpt lachter, alsemen spreect,</l>
<l>Dat kintscelijc es oft cort afbreect,</l>
<l>Ofte naer wivelijc ghelaet.</l>
<l n="80">Dat lachghen heetmen mede quaet,</l>
<l>Dat si verwaent oft te luut,</l>
<l>Of daermen quaet mach merken uut;</l>
<l>Al sulc es die lachghens pliet,</l>
<l>Alse eenen vremden messciet.</l>
<l n="85">Eist dan also dat die tijt wel</l>
<l>Lachghen eschet ende spel,</l>
<l>Doe dat met sulkere wijshede,</l>
<l>Dattu di niet verswaers daer mede,</l>
<l>Ende men di niet begripen can</l>
<l n="90">Alse eenen quaden onwerdegen man.</l>
<l>                Dijn hebben sal niet tonbandelic wesen,</l>
<l>Maer van hovesceit uutghelesen;</l>
<l>Dijn wise wort si sonder fel,</l>
<l>Ende sonder tijtverlies dijn spel;</l>
<l n="95">Dijn lachen sonder scachgen al,</l>
<l>Ende dijn luut sonder gescal;</l>
<l>Dijn wandelen si sonder fierhede,</l>
<l>Dijn rusten sonder ledichede;</l>
<l>Ende alse andere hebben spot ende spel,</l>
<l n="100">So peins omme doget ende niet el.</l>
<l>                Eist so dattu mate sijs,</l>
<l>Smekinge scuwe in alre wijs.</l>
<l>                Peins datti es also groot verlies,</l>
<l>Dat di smeket een quaet ries,</l>
<l n="105">Alse ofmen di van quaden daden</l>
<l>Prijs ende eere wilde beraden.</l>
<l>                Wes blide, dune soutster niet an verliesen,</l>
<l>Alstu niet genoeges den riesen;</l>
<l>Ende alse die quade om dijn onteren</l>
<l n="110">Dijn weldoen ten quaetsten keren,</l>
<l>En wes niet tongemake daer of,</l>
<l>Hout over vulmaecten lof.</l>
<l>                Tswaerste point dat es van maten,</l>
<l>Dats smekers scuwen ende haten,</l>
<l n="115">Ende [haren] prijs van hem te stekene;</l>
<l>Hare boerden pinen te brekene</l>
<l>Ende tontbindene des menscen zin,</l>
<l>Ende algader om haer ghewin.</l>
<l>                Niemens vriendscap soudstu bejagen,</l>
<l n="120">Te volgene dinc die hem behaghen;</l>
<l>Laet niemen in vriendscap di genaken,</l>
<l>Omme te volgene dine saken.</l>
<l>                Ne wes te stout noch te fier mede,</l>
<l>Ne werp tijn woch in ghere stede,</l>
<l n="125">Maer emmer omoedich ende mate,</l>
<l>Behouden der eeren van dinen state.</l>
<l>                Gherne castije elken man</l>
<l>Ende hovescelike begripene dan.</l>
<l>                Begrijpt di iemene van dire mesdaet,</l>
<l n="130">Hine doet di daer an geen quaet;</l>
<l>Ende scelt di iemen buten dire scout,</l>
<l>Hi wille di goet doen met gewout.</l>
<l>                Ontsie ne ghene scaerpe wort,</l>
<l>Maer ant smeken leget die mort.</l>
<l n="135">                Scuwe selve emmer quaet,</l>
<l>Maer om ander liede mesdaet</l>
<l>Ne wes geen vragere te groet</l>
<l>Noch begripere te bloot;</l>
<l>Maer betert sonder overtale,</l>
<l n="140">Also datmen mach merken wale</l>
<l>An dijn doen, an dijn gelaet,</l>
<l>Dat dijn begrijp es sonder quaet.</l>
<l>                Wes ghenadich in dinen moet</l>
<l>Hem die onwetende an di mesdoet.</l>
<l n="145"><pb n="1,418"/>                 Ne prijs oec niemene te sere,</l>
<l>No veronwert min no mere.</l>
<l>                Den sprekenden hore, swijch ende gedooch;</l>
<l>Den vragere te berechtene pooch;</l>
<l>Die niet en wille dire leren,</l>
<l n="150">Lichtelike soudstu van hem keren;</l>
<l>In gramscap noch in quader tale</l>
<l>Ne spreect van hem te ghenen male.</l>
<l>                Eist dattu mate houden wilt,</l>
<l>Altoes houde dinen sceremscilt</l>
<l n="155">Voer dijns vleesch nature sere,</l>
<l>Dat di te scanden niet en kere;</l>
<l>Ende al eist dattu kennes an di</l>
<l>Smette, die te bedect si,</l>
<l>Laetse bidi ongewacht niet,</l>
<l n="160">Dats iemene anders en siet.</l>
<l>                Wes ghevouch, niet lichte van dade;</l>
<l>Niet ongewillich, maer gestade.</l>
<l>                Ne laet niet bliven onbekint,</l>
<l>Datmen wijsheit an di vint;</l>
<l n="165">En laet di niet wesen leet,</l>
<l>Dat ment seghet ende weet.</l>
<l>                Mac di elken mensche gelike,</l>
<l>Es hi aerm, es hi rike:</l>
<l>Ne smaet niet gerne onwerde</l>
<l n="170">Dine ondersaten bi hoverden;</l>
<l>Wes so gherecht, dattu indien</l>
<l>Dijn herescap niet en dorres ontsien;</l>
<l>Ende omme te danckene weldaet,</l>
<l>Diemen van vrienden ontfaet,</l>
<l n="175">Sone wes roukeloes, no sulc mede</l>
<l>Dattu begers meerre hovescede.</l>
<l>                Allen lieden wes goedertiere,</l>
<l>Niemen van smekender maniere;</l>
<l>Wes lettel lieden heimelijc,</l>
<l n="180">Maer al inden rechte gelijc.</l>
<l>                Wes emmer scaerper in alre wijs</l>
<l>In vonnessen dan du in talen sijs;</l>
<l>Van live scaerper ende gerechter</l>
<l>Dan du best van gedanen echter.</l>
<l n="185">                Goedertierheit soutstu antieren,</l>
<l>Vrecheit scuwe in alre manieren.</l>
<l>                Goede mare soutstu vortbringen,</l>
<l>Maer niet van dinen dinghen;</l>
<l>Noch ander liede doghet mede</l>
<l n="190">Decken met ghere nidechede.</l>
<l>                Niemare, quaetheit, valsce wane</l>
<l>Ne laet di niet gangen ane;</l>
<l>Maer die quade, die visieren</l>
<l>Bider simpelheit manieren,</l>
<l n="195">Hoe si iemen mogen vaen,</l>
<l>Soudstu stoutelike wederstaen.</l>
<l>                Ter gramscepen so wes traech mede</l>
<l>Ende verdech ter ghenadichede.</l>
<l>                In ongevalle hout vasten moet,</l>
<l n="200">In gelucke omoedich ende vroet.</l>
<l>                Dec dine doghet also sere,</l>
<l>Alse sulc sine sonden doet of mere.</l>
<l>                Ydele glorie so laet gaen,</l>
<l>Ende dueghet, die du heves ontfaen,</l>
<l n="205">Diemen an di niet en weet,</l>
<l>Daer af en wes pijnlijc no wreet.</l>
<l>                Ne antworde niemens sothede,</l>
<l>Wes van lettel talen mede;</l>
<l>Maer alse andere liede spreken,</l>
<l n="210">Ne salstu hare tale niet breken.</l>
<l>                Selden wes van harden zeden,</l>
<l>Blide ende sonder onwerdicheden.</l>
<l><pb n="1,419"/>                 Ghierech omme wijsheit van zinne,</l>
<l>Ghewillich te leerne daer inne,</l>
<l n="215">Dattu wets, dat soutstu leren</l>
<l>Gherne hem, dies an di keren,</l>
<l>Ende dattu niet en cons, dats ere,</l>
<l>Soudstu bidden datmen di lere.</l>
</div>
<div type="subchapter"><head type="subchapter">Seneca van groter gerechtecheden. XXXVII.</head>
<l>                Na wijsheit, na cracht, na mate</l>
<l>Behort gerechtecheit ter bate.</l>
<l>Wats els gerechtecheit der scrifturen</l>
<l>Dan gesellecheit der naturen,</l>
<l n="5">Ghevonden menech te baten,</l>
<l>Die hem gheneren met maten?</l>
<l>Ende wats gerechtechede bet</l>
<l>Dan onse cuere ende onse wet?</l>
<l>Nu es hier Gods wet ende bant</l>
<l n="10">Der mensceliker geselscap over al tlant.</l>
<l>Van hare sone es dese waerf</l>
<l>Onse seggen niet, wat hare bedarf;</l>
<l>Want al dat soe maect ende doet,</l>
<l>Dats al nuttelijc ende goet.</l>
<l n="15">                Wie so du best in elke stede,</l>
<l>Die volgen wils gerechtechede,</l>
<l>Ontsie ende minne onsen Here,</l>
<l>So sal hi di minnen mere.</l>
<l>In desen soudstu minnen Gode,</l>
<l n="20">Volgestu sinen ghebode,</l>
<l>Dattu alden lieden wils vromen,</l>
<l>Ende niemene te scaden comen;</l>
<l>Ende tfolc sal di heeten dan</l>
<l>Eenen goeden gerechten man,</l>
<l n="25">Ende sal di volghen ende minnen</l>
<l>Ende eeren in allen sinnen.</l>
<l>                Bestu met rechte geladen,</l>
<l>Dan soudstu meer doen dan niet scaden;</l>
<l>Want du sout den ghenen verbieden,</l>
<l n="30">Die oec scaden willen dien lieden; . . .</l>
<l>Maer abstinentie heetent de vroede,</l>
<l>Dats omberinge van vremden goede.</l>
<l>An desen begome dine pine</l>
<l>Niemene te nemene dat sine,</l>
<l n="35">Dattu te meerre dinc moges comen</l>
<l>Ende anderen lieden also vromen,</l>
<l>Dattu hem does keren echt</l>
<l>Dat men hem nam jegen recht.</l>
<l>                Die rovers castie oec van dien,</l>
<l n="40">Datmense niet en daerf ontsien,</l>
<l>Ende bidt hem oec daer naer,</l>
<l>Dat si niemene en sijn te zwaer.</l>
<l>                Wat so men di claget hare of dare,</l>
<l>Daer nu niet af wets dat ware,</l>
<l n="45">Daertoe en doe om gheen vermerren</l>
<l>Dinc, daer du omme moges verwerren;</l>
<l>Merc maniere ende moet</l>
<l>Van elken mensche, dat es di goet.</l>
<l>                Hout even wel ende niet wers</l>
<l n="50">Dattu seges ende dattu swers;</l>
<l>Want waer so men vander waerhede</l>
<l>Tale hevet in eneghe stede,</l>
<l>Daer handelt soe gelove ende trouwe,</l>
<l>Dat elc man gelove ende scouwe;</l>
<l n="55">Want al roept men niet an</l>
<l><pb n="1,420"/> Gode met eede, wattan!</l>
<l>Nochtanne es hi orconde</l>
<l>Alles dies men spreect met monde.</l>
<l>Du en moges niet scuwen die waerhede</l>
<l n="60">No die wet der gherechtechede.</l>
<l>Eist oec datmen te someger wile</l>
<l>Liegen moet ende spreken ghile,</l>
<l>Dat en doe niet in valscher gebare,</l>
<l>Maer omme te deckene dat ware;</l>
<l n="65">Ende al eist, dat wi somwile moghen</l>
<l>Trouwe losen metter loghen,</l>
<l>Die loghene die en es niet fel,</l>
<l>Men machse ontsculdeghen wel;</l>
<l>Want daermen eere mach buten kinnen,</l>
<l n="70">Daer sietmen wat meende binnen;</l>
<l>Bidi daermen schuldich es</l>
<l>Te swigene, of swijchtmen des</l>
<l>Ende spreect dat nuttelijc es gesproken,</l>
<l>Hier nes geen vrede bi tebroken;</l>
<l n="75">Maer in grotere sekerhede</l>
<l>Sijn daer alle die zinne mede.</l>
<l>                Wiltstu di houden hier naer,</l>
<l>Blide ende alsonder vaer</l>
<l>So soudstu dijns levens ende</l>
<l n="80">Dore ontbeiden alsonder scende;</l>
<l>Die sekerhede van erderike</l>
<l>Soudstu ansien blidelike,</l>
<l>In rusten haerre pijnlichede</l>
<l>Ende dende in grotre serechede.</l>
<l n="85">                Met deser leringhen, die visieren</l>
<l>Dese viertute onder hem vieren,</l>
<l>Soutstu sijn een vulmaect man,</l>
<l>Houtstu die mate der gerechtecheit dan,</l>
<l>Die si wisen ende gheven,</l>
<l n="90">Tote dien dat endt dijn leven.</l>
</div>
<div type="subchapter"><head type="subchapter">Van beschedenre wijsheit. XXXVIII.</head>
<l>                Merc wel in dat herte dine,</l>
<l>Gaet wijsheit over hare termine,</l>
<l>Dat soe scalcheit oft bloetheit doe,</l>
<l>Ende ondersouken wille daertoe</l>
<l n="5">Ander liede heimelichede,</l>
<l>Men sal di heten telker stede</l>
<l>Wrougere, die tfolc verraet,</l>
<l>Om uut te bringene hare mesdaet;</l>
<l>Men sal di heeten van trouwen wel bloot,</l>
<l n="10">Nu cleene vruchtende ende nu groot,</l>
<l>So dat men sal openbare sien</l>
<l>Dine valsche subtijlheit indien;</l>
<l>Men sal di toghen metten vingre:</l>
<l>"Siet! tgeene es der valsceit bringere,</l>
<l n="15">Loes ende viant der simpelhede,</l>
<l>Ende begripere der liede mede!"</l>
<l>Int ende sal di al tfolc dan</l>
<l>Heten eenen quaden man.</l>
<l>In aldus onreinre strate</l>
<l n="20">Leet di wijsheit sonder mate.</l>
<l>Wie so hem hout recht ende wale</l>
<l>Indie middelt waghescale,</l>
<l>Wachtem niet te sine te blonc,</l>
<l>Noch te scaerp in ghenen spronc.</l>
</div>
<div type="subchapter"><head type="subchapter">Van bescedenre stoutheit. XXXIX.</head>
<l>                Grootmoedicheit, diemen heet cracht,</l>
<l>Eist dat mense niet en wacht,</l>
<l>Ende soe hare verheffet dan,</l>
<l>Soe maect een dreghenden man,</l>
<l n="5">Pijnlijc, moylijc ende verwaent,</l>
<l>Lopende in weghe onghemaent,</l>
<l><pb n="1,421"/> Niet haestech, ende scuwende deere</l>
<l>Diemen prijst in wisere lere;</l>
<l>Wintbraeuwen sittende ende so fier,</l>
<l n="10">Oft ware een ongetemmet dier.</l>
<l>Dese die dit doen dus jaghet,</l>
<l>Al eist dat hi stouthede draghet</l>
<l>Vele, hine hevet niet tgeval</l>
<l>Dat hijt mach gedraghen al,</l>
<l n="15">Oft hine coemt te swaren ende,</l>
<l>Oft name van so groter scende</l>
<l>Blivet van hem, dat te swaer es mede.</l>
<l>Mate der grootmoedichede</l>
<l>Es elken nutte in sinen doene,</l>
<l n="20">Noch te sine bloot, noch te coene.</l>
</div>
<div type="subchapter"><head type="subchapter">Van bescedenre maten. XL.</head>
<l>                Mate si so in dijn strec,</l>
<l>Dattu niet en sijs vrec,</l>
<l>Dine hant en si wantrouwel no bloet,</l>
<l>Cleine dinc mac niet te groet:</l>
<l n="5">Dus nauwe mate ende dus besneden</l>
<l>Scijnt voer aldie werelt heden.</l>
<l>In desen middelen compas</l>
<l>Hout mate, nu merc wel das,</l>
<l>Dattu scuwes onverduldichede</l>
<l n="10">Ende ongemate weeldichede,</l>
<l>Ende vule nauwe vrecheit mede</l>
<l>Niet en come in dine zede.</l>
<l>                Gherechtecheit soutu leden</l>
<l>Also wel tusscen tween beden,</l>
<l n="15">Dattu met ghere lusticheden</l>
<l>Ne laets dine ghestade zeden</l>
<l>In ghere roekeloesheden gliden,</l>
<l>So dattu in ghenen tiden</l>
<l>No van groten, no van cleenen,</l>
<l n="20">Ne souts willen berechten ghenen,</l>
<l>Maer smekers ende spotters mede</l>
<l>Met doghene hem also besneden,</l>
<l>Dat si daden dorpre daden</l>
<l>Ende sijt leden sonder scaden;</l>
<l n="25">Noch so hart noch so wreet,</l>
<l>Dat men an di, Godweet,</l>
<l>Ghene goedertierheit en vonde,</l>
<l>Dat mens vonde vray orconde,</l>
<l>Dattu den lieden waers te fel.</l>
<l n="30">Maer dits die regle, mere dat wel,</l>
<l>Die hort ter gherechtechede,</l>
<l>Datmen die onsienlichede</l>
<l>Were van haren bedwange;</l>
<l>Dat soe te roekeloes niet en ganghe,</l>
<l n="35">Ende mense onwert int ghemeene,</l>
<l>Omme dat mense ontsiet te clene;</l>
<l>Ende soe oec niet en si so wreet,</l>
<l>Noch so haestech, noch so heet,</l>
<l>Dat soe verheffe iemens houde,</l>
<l n="40">Die gerechtecheit minnen soude.</l>
</div>
<div type="subchapter"><head type="subchapter">Van IIII dogheden den slotel. XLI.</head>
<l>                Wie dan wille sijn leven</l>
<l><pb n="1,422"/> Nuttelike ende sonder sneven</l>
<l>Bringen teenen goeden ende,</l>
<l>Ende menegen, die hem es gehende,</l>
<l n="5">Wille ter rechter straten wisen,</l>
<l>Dese viere duegeden, die wi prisen,</l>
<l>Ende daertoe hare pointe mede</l>
<l>Antiere te tide ende te stede,</l>
<l>Nadien dat die pointe genaken</l>
<l n="10">Den personen entien saken:</l>
<l>So mach hi liden ongescaet</l>
<l>Dordie werelt ongepaet,</l>
<l>Oft bescuwen oft beweren</l>
<l>Al dat di mach comen te deren.</l>
<l n="15">                Doestu eenen quaet oft goet,</l>
<l>Bidt datti tselve een ander doet.</l>
<l>                Du souds bat verwinnen met rade</l>
<l>Dan met grammen overdade.</l>
<l>                Alse eenen vremden scade gesciet,</l>
<l n="20">Hi es vroet die daer bi ontvliet.</l>
<l>                Merren es grote sekerhede,</l>
<l>Daermen visiert omme nuttelichede.</l>
<l>                Hi was gherecht sinen viant,</l>
<l>Daermen in rade trouwe an vant.</l>
<l n="25">                Datmen onvorsien verheest,</l>
<l>Dat scaet dicken alremeest.</l>
<l>                Die in sijn gheluc hovesceit pliet,</l>
<l>In sijn mesfal hi helpe siet.</l>
<l>                Hijs vroet die sinen viant ducht,</l>
<l n="30">Al schijnt hi wesen sonder vrucht.</l>
<l>                Wie so caritate hevet binnen,</l>
<l>Men maghene niet verwinnen.</l>
<l>                Doet eere den onwerden man,</l>
<l>Hi keert hem te lachtre an.</l>
<l n="35">                Die aventure es buter tijt,</l>
<l>Die van niemene es benijt.</l>
<l>                Weldaet geleert ende niet gedaen</l>
<l>Ne mach niet in staden staen.</l>
<l>                Dinne sijn si die consientie ontsien,</l>
<l n="40">Ende vele die quade name vlien.</l>
<l>                Dinen vrient soudstu heimelijc wisen</l>
<l>Ende int openbare prisen.</l>
<l>                Ne wes niet dorper in dinen luut:</l>
<l>Al eenkine worde gaet scaemte uut.</l>
<l n="45">                Sie, oftu best quaet al noch,</l>
<l>Vermijt dine gelike doch.</l>
<l>                Dat ic sprac berouwet mie,</l>
<l>Dat en dede mi swigende nie.</l>
<l>                Du moghesti houden over vroet,</l>
<l n="50">Coensti di selven geraden goet.</l>
</div>
<div type="subchapter"><head type="subchapter">Senecaes proverbien XLII.</head>
<l>                Niemen en can hem so gedecken,</l>
<l>Dat hi dat iet can gemecken,</l>
<l>Hen moet werden openbaer</l>
<l>Saen, wat hi meent, truffe of waer;</l>
<l n="5">Want varinge keert hem die zin,</l>
<l>Daer die waerheit niet es in,</l>
<l>Ende wat soe es in waerheit vast,</l>
<l>Dijet in dogeden ende wast.</l>
<l>                Alse wel machmen vrecheit bedieden,</l>
<l n="10">Vergheven allen quaden lieden,</l>
<l>Alsemen mach felheit heeten quaet,</l>
<l>Niemene te vergevene mesdaet;</l>
<l>Maer tusscen tween es best de mate,</l>
<l>Ende omme dat nauwe es die strate</l>
<l n="15">Vander rechter middewaerde,</l>
<l>Waer so die waen hem keert ten swaerde,</l>
<l>Sal die waghescale mede</l>
<l>Vallen ter genadechede.</l>
<l><pb n="1,423"/>                 Gheenen mensche, noch ghenen diere</l>
<l n="20">Ne betaemt bet tsine goedertiere,</l>
<l>Dan het doet hoghen lantsheren,</l>
<l>Die den zin daer toe willen keren,</l>
<l>Dat si therte enten mont</l>
<l>Ghebreidelt hebben talre stont</l>
<l n="25">Jegen vaer ende jeghen scelden,</l>
<l>Daer wijf elc anderen mede ghelden.</l>
<l>Eene exemple hier up zie:</l>
<l>Niet en es wreeder dan die bie,</l>
<l>Noch dat meer in alre tijt</l>
<l n="30">Omme sijn lijf vecht ende strijt,</l>
<l>Ende si laten hare strale</l>
<l>In die wonden meest altemale;</l>
<l>Maer die coninc vander scare</l>
<l>Es sonder strael al openbare:</l>
<l n="35">Nature hevet hem sijn strael genomen,</l>
<l>Al laet soe gramsceep in hem comen,</l>
<l>Nochtanne doet soe hem gebreken,</l>
<l>Daer hi hem met soude wreken.</l>
<l>Siet hier een reene bispel,</l>
<l n="40">Dat lantsheren betamet wel.</l>
<l>Scande eist dat men leren moet</l>
<l>An so cleinen dieren goet;</l>
<l>Want also vele mater sal</l>
<l>Des menschen zin sijn over al,</l>
<l n="45">Alse hi hoghere es vercoren</l>
<l>Ende alse meer scaden mach sijn toren.</l>
</div>
<div type="subchapter"><head type="subchapter">Seneca in sine leringhe. XLIII.</head>
<l>                Die lantshere die doelt an desen,</l>
<l>Dat hi daer waent seker wesen,</l>
<l>Daer niemen van hem seker es.</l>
<l>Wat sekerhede pleghet des,</l>
<l n="5">Dat niemen sonder vreese en si,</l>
<l>Sonder die selve soe es vri?</l>
<l>Wat doghen borghen ende torne,</l>
<l>Mure, grachte uutvercorne?</l>
<l>Goedertierheit maect den here</l>
<l n="10">Upt velt sekerer emmermere.</l>
<l>Eist dat di dine lieden minnen,</l>
<l>Die veste en machmen niet gewinnen.</l>
<l>Wats eerlikere dan leven so,</l>
<l>Dats aldie werelt es vro?</l>
<l n="15">                Es eenen lantshere mesdaen,</l>
<l>Sie dat hi cone sinen moet vaen;</l>
<l>Ende es men hem mesdadich sere,</l>
<l>Wese ghenadech te mere,</l>
<l>Mach hijt doen behouden vare,</l>
<l n="20">Dan oft eenen anderen mesdaen ware.</l>
<l>Want gelike alse die ghone,</l>
<l>Die te ghevene es ghewone</l>
<l>Vremde goet, ende hi tsijn hilde,</l>
<l>Niet en es hovesch nochte milde,</l>
<l n="25">Want dat sine niet en mindert;</l>
<l>Gheliker wijs seggic, dat hindert</l>
<l>Eenen here te hebbene name</l>
<l>Sachte te hetene ende bequame,</l>
<l>Die scaerp es alsemen hem mesdoet,</l>
<l n="30">Ende alsmen ander volc mesgroet,</l>
<l>Roekeloeslike hijt liden laet.</l>
<l>Hen es ghene so hoghe daet,</l>
<l>Alse dat een here laet liden</l>
<l>Mesdadicheit in sinen tiden.</l>
</div>
<div type="subchapter"><head type="subchapter">Vanden selven dingen. XLIIII.</head>
<l>                Lantsheren goedertiere dade</l>
<l>Doen elken scamen van sinen quade;</l>
<l>Ende alse een soete man iemen pijnt</l>
<l>Van siere mesdaet, die pine scijnt</l>
<l n="5">Te rechter vele, wantmen weet verre</l>
<l>Dat die here node wert erre.</l>
<l><pb n="1,424"/>                 Also qualike sittet den here</l>
<l>Dat hi die sine dicke quetst sere,</l>
<l>Alse den ersatre die tallen stonden</l>
<l n="10">An sinen gewonden maect vele wonden.</l>
<l>                Men es den goedertieren here</l>
<l>Gherne onderdanech sere;</l>
<l>Want die menscelike zin</l>
<l>Hevet eene fierheit in:</l>
<l n="15">Ende wilmenne onder te doene pogen,</l>
<l>So wille hi upwaert dan ten hoghen;</l>
<l>Ende men lietene bet met minnen,</l>
<l>Dan menne met pinen moet verwinnen.</l>
<l>                Hets haestecheit ende verwoetheit groet</l>
<l n="20">Ghenouchte te hebbene in smenscen doot,</l>
<l>In lieder wonden, in lieder bloet:</l>
<l>Dies pleghen die diere verwoet.</l>
<l>                Mi staet bet mijn sin daer toe,</l>
<l>Dat ic met ware enen belghen doe,</l>
<l n="25">Dan ic smekede ende dan ic loghe</l>
<l>Ende ic vrient ware alsicken bedroge.</l>
<l>                Goedertierheit, seit die vroede,</l>
<l>Dat es temperinge van moede,</l>
<l>Dat een, alse hijs hevet macht,</l>
<l n="30">Hem van wrekene wiselike wacht.</l>
</div>
<div type="subchapter"><head type="subchapter">Seneca van ondanke. XLV.</head>
<l>                Onder menegerande vlecke,</l>
<l>Die de harde zin, de vrecke,</l>
<l>In hem heeft van dorperheden,</l>
<l>Vint[men] meest in allen steden</l>
<l n="5">Overvloyen dien ondanc;</l>
<l>Want dit hout, dits cort, dits lanc:</l>
<l>Elkerlijc doe wel over al,</l>
<l>Niet datmens hem danken sal,</l>
<l>Maer omme dat hijt sculdich es;</l>
<l n="10">Wie so wille ghedinke des.</l>
<l>                Wie es nu van herten so milde,</l>
<l>Die ongebeden oint geven wilde,</l>
<l>Oft met eere lichtere bede</l>
<l>Lichtelike gaf oft dede?</l>
<l n="15">Wie es hi, die hem verwaent</l>
<l>Van gebeden te sine vermaent,</l>
<l>Hine keert te vullen te desen,</l>
<l>Ende sijn vorhovet toget een lesen,</l>
<l>Ende vaert oft hi gheladen ware</l>
<l n="20">Met menegen dinghen harentare,</l>
<l>Ende maect dan een lanc sermoen,</l>
<l>Nu dit, nu dat: "Ic sal dat doen,"</l>
<l>Omme dat hi met behendicheden</l>
<l>Ontleggen wille dat es gebeden,</l>
<l n="25">Ende ontgaen wille teeneger stat</l>
<l>Den ghenen, die hem te voren bat.</l>
<l>Alse hijt dan siet so nauwe staen,</l>
<l>Dat hi nieweren en mach ontgaen,</l>
<l>So ontseget hi alse de blode,</l>
<l n="30">Oft hi verstet een deel node, Ende seghet: hi sal so hi eerst can.</l>
<l>Sine wintbraeuwen vertrect hi dan</l>
<l>Ende breect sine worde ontwee.</l>
<l>So es van biddene een so wee,</l>
<l n="35">Hem dies bat, ende so onsochte,</l>
<l>Inne weet hoemens hem danken mochte;</l>
<l>Want wie so doet weldoen te spade,</l>
<l>Het scijnt oft hijt node dade.</l>
<l>                Nature hevet hare also gheset,</l>
<l n="40">Dat soe nauwer merct ende bet</l>
<l>Upt recht datmen hare doet,</l>
<l>Dan up hovescheit ende goet:</l>
<l>Weldoen hevet soe saen vergheten,</l>
<l>Mesdoen wilsoe euwelijc weten.</l>
<l n="45">                Weldaet was nie verloren mede,</l>
<l>Vernoyes hem niet diese dede;</l>
<l>Maer die emmer doet weldaet</l>
<l>Ende deen weldoen up dander laet,</l>
<l>Al waert eene dorpre herte, om lanc</l>
<l n="50"><pb n="1,425"/> Soudire noch uut trecken danc.</l>
<l>                Die gherne nemen, eere mede</l>
<l>Gherne te dankene hoveschede,</l>
<l>Ende setten daertoe haren moet,</l>
<l>Dat si in ghichten ende in goet</l>
<l n="55">Den ghenen niet alleene geliken,</l>
<l>Maer verwinne ende doene wiken.</l>
<l>                Wat men ghevet salmen niet sien,</l>
<l>Maer siet up dien wille van dien.</l>
<l>Die hovescelike gaf clene dinc,</l>
<l n="60">Mi dinke dat hi die maniere vinc;</l>
<l>Want hi sine aermoede vergat</l>
<l>Ende gaf mildelike dat.</l>
<l>Ende al ghevet een rike man goet,</l>
<l>Dat hem bedwanc of noet doet,</l>
<l n="65">Dat en hevet en ghenen ganc</l>
<l>Te ontfane vulmaecten danc.</l>
<l>Bequameliker es clene geven,</l>
<l>Dan alse grote gichten cleven</l>
<l>An die hant den riken man:</l>
<l n="70">Het scijnt oft hire niemen en an.</l>
</div>
<div type="subchapter"><head type="subchapter">Seneca van weldaden. XLVI.</head>
<l>                Die weldaet es bequame sere,</l>
<l>Alse een edel man, een here,</l>
<l>Sonder merringe ende bede</l>
<l>Ghevet te tijt ende te stede,</l>
<l n="5">Entie ontfangere, die daer bi staet,</l>
<l>Node ende met scaemten ontfaet.</l>
<l>Het es te waren een droeve wort,</l>
<l>Dat men brinct met scaemten vort,</l>
<l>Es die biddere van enegere ere,</l>
<l n="10">Ende hi seghet: "Ic bidde, here!"</l>
<l>                Someghen lieden dat min weghet</l>
<l>Datmen hem allen hope ontseghet,</l>
<l>Dan men hem om hare bede</l>
<l>Te langhe dade volgen mede.</l>
<l n="15">Gheliker wijs alse keytive</l>
<l>Verloren hebben den troest van live,</l>
<l>Ende men hem vuerst die pine mede,</l>
<l>Het dinct hem sijn ontfaermechede,</l>
<l>Wiltmense dan onthoveden saen,</l>
<l n="20">Want dan ent die pine, es haer waen:</l>
<l>Aldus dinct den biddere smaken</l>
<l>Bet ontseggen dan claghen haken.</l>
<l>Die gherne ghevet, dats sijn aert</l>
<l>Dat hi ghevet metter vaert.</l>
<l n="25">                Tusscen nemen ende geven sal</l>
<l>Dese werelt vast sijn over al,</l>
<l>Dat die ghevere van dat hi gaf</l>
<l>Niet en gedinke altoes daer af,</l>
<l>Ende hi, die dat hevet ontfaen,</l>
<l n="30">Ute siere herten niet en late gaen.</l>
<l>Die weldoet, swighe saen;</l>
<l>Laet hem seggen, diet hevet ontfaen.</l>
<l>Swighe die ghevere, dats mijn raet;</l>
<l>Die ghichte spreect entie weldaet.</l>
<l n="35">                Somech es die gherne name</l>
<l>Dinc die hem te scaden quame;</l>
<l>Dats miltheit, dat men dien ontleget</l>
<l>Ende men die bede wederseghet.</l>
<l>Dies salmen merken die nuttelijchede</l>
<l n="40">Meer dan der lieder bede;</l>
<l><pb n="1,426"/> Want wi dicke in onsen rade</l>
<l>Begeren onse grote scade.</l>
<l>Dats al der ghierecheit ghewin,</l>
<l>Alse die wille verblent den zin.</l>
<l n="45">                Si sijn van miltheden onbehoet,</l>
<l>Die den onwerden gheven haer goet.</l>
<l>                Nu so vinden wi somege liede,</l>
<l>Waest dattem hovesceit gesciede</l>
<l>Van iemene, si danckens alse de dore,</l>
<l n="50">Sijt in winkele, sijt indie ore,</l>
<l>Alse oft hem hadde scamelhede:</l>
<l>Dit es scaempte sonder stede.</l>
<l>Hets meerre lachter datment ontfinc,</l>
<l>Dant es datmen danct der dinc.</l>
<l n="55">Men vint ghene weldaet so groot,</l>
<l>Die quaet es, hine vint redene bloot,</l>
<l>Daer hijt mede besmetten can;</l>
<l>Ende men doet den goeden man</l>
<l>So clenen dienst ghenen, Godeweet,</l>
<l n="60">Hine spredet wide ende breet.</l>
</div>
<div type="subchapter"><head type="subchapter">Seneca vander selver saken. XLVII.</head>
<l>                So wie so hovescelike gevet, niet node,</l>
<l>Hi volget der miltheit van Gode,</l>
<l>Die den goeden enten quaden</l>
<l>Indie lijfnere hevet beraden.</l>
<l n="5">                Alse vele volx mesdoet te samen,</l>
<l>So comen si alle uter scamen;</l>
<l>Want wat so die meente doet,</l>
<l>Dinct hem dat men vergheven moet.</l>
<l>                Dats een here die des pleghet,</l>
<l n="10">Die here mach sijn ende dat onseget.</l>
<l>                Hets eene dorperlike scade,</l>
<l>Datmen gevet ende niet bi rade,</l>
<l>Ende hets meerre dorperhede,</l>
<l>Datmen gevet goet tonstede,</l>
<l n="15">Dan datmen van enegen dinghe</l>
<l>Van goede hovesceit ontfinghe.</l>
<l>                Beter es, datmen den quaden</l>
<l>Dorden goeden stae in staden,</l>
<l>Dan men den goeden geen goet en dade,</l>
<l n="20">Omme te quetsene die quade.</l>
<l>                Hennes ghene lichtheit van zinne,</l>
<l>Dattem een voeghet hier inne,</l>
<l>Alsemen hem sine dolinge leert,</l>
<l>Dat hi hem daer af bekeert.</l>
<l n="25">Hi mach wel seggen ende toghen:</l>
<l>"Ic waende een ander, ic bem bedrogen." . . .</l>
<l>"Oftic eene dinc vermete mi,</l>
<l>Hoedanech oec dat soe si,</l>
<l>Sal dat vort gaen, eist goet, eist quaet."</l>
<l n="30">Hens geen mesprijs keren den raet.</l>
<l>                Vragestu omme alsulke saken:</l>
<l>Hevestu goet, du soudest maken</l>
<l>Di nutte ende gevent vort alse here;</l>
<l>Want die tsine in salegher ere</l>
<l n="35">Vertert ende deelt in hoveschede,</l>
<l>Hi leghet sijn goet in sekerre stede.</l>
<l>                Noint en was alse groot here</l>
<l>Teser werelt in sulkere ere,</l>
<l>Hem en gebrac eer goed omme lanc</l>
<l n="40">Eer dede die vriendelike danc.</l>
<l>                Hine was nie van groten moede,</l>
<l>Die gevere was van sinen goede,</l>
<l>Hine dorst gheven up sulken dach,</l>
<l>Daer hi tsine verloren sach.</l>
<l n="45">                Ghenouchte die es sere cranc</l>
<l>Ende onghedurende omme lanc,</l>
<l>Ende so mer gierechliker an vaet,</l>
<l><pb n="1,427"/> So die sake eer vergaet.</l>
<l>Daer na gevallet hem diet dede,</l>
<l n="50">Dat hijs hem scaemt ende berouwet mede.</l>
</div>
<div type="subchapter"><head type="subchapter">Seneca jegen wantroest. XLVIII.</head>
<l>                Dompheit eist, dat een ontsiet</l>
<l>Dat hi en can gescuwen niet.</l>
<l>                Onwert te sine met quaden lieden</l>
<l>Willic over prijs bedieden.</l>
<l n="5">                In pinen wes gedoghich man:</l>
<l>Es si cleene, wat legheter an?</l>
<l>Es si groot, gedooch te mere:</l>
<l>So meer gedogen, so meerre ere.</l>
<l>                Den riken volget men om de rijchede,</l>
<l n="10">Die vliegen volgen den honege mede,</l>
<l>Der croengen volgen oec die diere,</l>
<l>Den corne volghet oec die miere;</l>
<l>Die dus den riken volgen an,</l>
<l>Meenen den roof ende niet den man.</l>
<l n="15">                Ne ghetroesti niet int goet,</l>
<l>Peins dattu best diet laten moet;</l>
<l>Ende eist dattut heves verloren,</l>
<l>Te sekere gaestu den dieven voren.</l>
<l>                Men mach niet die rijcheit minnen</l>
<l n="20">Entie vroetscap ghewinnen.</l>
<l>                Menech claghet, hi es blent:</l>
<l>En ware hijs niet, hi ware gescent;</l>
<l>Want die ogen sien dicke sake</l>
<l>Van verliese, van ongemake;</l>
<l n="25">Want menegen die ogen leden,</l>
<l>Daer hi tlijf laet met hem beden.</l>
<l>                Hijs domp, die maect rouwe groot</l>
<l>Om der liede ghemeene doot;</l>
<l>Want ennes no nieuwe, no wonder</l>
<l n="30">In ne ghene dinc besonder.</l>
<l>Hoghe herte was noint in desen,</l>
<l>Dat haer wonder dochte wesen,</l>
<l>Dat lieden storven ende borghe vellen:</l>
<l>Wat nieuwer dingen machmen dies tellen?</l>
<l n="35">                Soeke eenen vrient in dire noot:</l>
<l>Eist dat hi di doet helpe groot</l>
<l>Omme dinen wille ende om dijn recht,</l>
<l>Niet omme onrecht ghevecht,</l>
<l>Omme doghet, niet omme mieden,</l>
<l n="40">Dien willic over getrouwe bedieden.</l>
<l>Daermen werscaept ende hout feest,</l>
<l>Es selden sulc vrient gevreest.</l>
<l>Lachtstu, met di lachghenre vele;</l>
<l>Maer weendstu, het gaet uten spele.</l>
</div>
<div type="subchapter"><head type="subchapter">Seneca in sinen rade. XLIX.</head>
<l>                Die gesont es hi mach saen</l>
<l>Sinen dorst weren ende verslaen;</l>
<l>Also mach een gesont man</l>
<l>Sinen moet lichten bi desen dan.</l>
<l n="5">                Dicken sietmen nature tumen</l>
<l>Ende breken die coustumen.</l>
<l>Hier omme coemt in vele steden, Dat tfolc ommegaet met zeden,</l>
<l>Ende elc dinct sine coustume best,</l>
<l n="10">Daer hi langhe in es ghevest.</l>
<l>                Alle dinghen sijn bi naturen</l>
<l>Goet ende vulmaect ter curen,</l>
<l>Nutte, wise ende redenlike</l>
<l>Bi naturen ende hovescelike.</l>
<l n="15">Broot, water ende wijn,</l>
<l>Ghene III dingen mogen beter sijn;</l>
<l>Nochtan sijn si den ghenen quaet,</l>
<l>Diere in doet sine overdaet.</l>
<l>Hens niet so nutte, men mager mede</l>
<l n="20">Doen overdaet ende dorperhede.</l>
<l>                Nature hevet een staerc recht</l>
<l>Ghegheven den here enten knecht:</l>
<l>Dats dat elc man, alse hi stervet,</l>
<l><pb n="1,428"/> Effene verre es gehervet.</l>
<l n="25">Effene sachte ende effene saen</l>
<l>Sietmense den goeden ontfaen.</l>
<l>Hoe ic sterve es mi al een,</l>
<l>Weder mi doot werpt een steen,</l>
<l>So dat mi een berch altemale</l>
<l n="30">Bevelle neder in eenen dale.</l>
</div>
<div type="subchapter"><head type="subchapter">Vanden selven. L.</head>
<l>                Hier omme antworde aldus</l>
<l>Edelike Vagellius,</l>
<l>Die was een stout man, sonder waen,</l>
<l>Ende in eenen eenwijch ghevaen.</l>
<l n="5">Men gaf hem te cuere van II dingen:</l>
<l>Hi moeste van eere roetsen springen,</l>
<l>Ofte beneden bliven doot;</l>
<l>Dat hi in alsulkere noot</l>
<l>Kiese dat hoghe of dat nedere.</l>
<l n="10">Hi antworde aldus wedere,</l>
<l>Hi sprac: "Nu wildic openbare,</l>
<l>Dattie spronc vanden hemele ware."</l>
<l>Dit was een man, die in sinen ende</l>
<l>Herte hadde van ghenende.</l>
<l n="15">                Van goeder leringen coemt den man</l>
<l>Dicken moet ende stoutheit an,</l>
<l>Ende van merkene wel ter cure</l>
<l>Den rechten ganc vander nature.</l>
<l>                Wat leget mi daer an, dat ic duchte</l>
<l n="20">Oft man, oft dier, oft spere vruchte?</l>
<l>Al werdic dies al verborgen,</l>
<l>Mi naken noch tavont andere sorghen:</l>
<l>Oft blexeme, oft donderslach,</l>
<l>Oft cavel die niet vallen en mach.</l>
<l n="25">Eene aerme dinc es onse leven;</l>
<l>Maer dats eene edele dinc verheven,</l>
<l>Dat therte si van sulker cracht,</l>
<l>Dat soe der doot niet en acht;</l>
<l>Want wie so die de doot heeft onwaert,</l>
<l n="30">Hi mach ontsien onvervaert</l>
<l>Die zee verstormen, diemen vrucht,</l>
<l>Ende donder, blexeme in die lucht.</l>
<l>Dat es alleens, alsemen stervet,</l>
<l>Weder ons clene dinc of groet verdervet.</l>
<l n="35">                Die dan salich wille wesen,</l>
<l>Houde sinen zin an desen,</l>
<l>Dat hi ghene dinc en dochte,</l>
<l>Alse hi siere zielen also vrochte,</l>
<l>Dat soe altoes si ghereet</l>
<l n="40">Te vaerne henen, alse God dat heet.</l>
</div>
<div type="subchapter"><head type="subchapter">Troest voer die doot. LI.</head>
<l>                Also vaert henen die tijt</l>
<l>Ende vliet vaste ende lijt,</l>
<l>Ende diese gherne hebben souden,</l>
<l>Die en coenre niet behouden.</l>
<l n="5">                Die doot es der naturen wet,</l>
<l>Een cheins uptie mensceit geset,</l>
<l>Ende soe es dende, alsict bescouwe,</l>
<l>Van allen mensceliken rouwe.</l>
<l>Dies en sal mense niet ontsien,</l>
<l n="10">Want daer en es en gheen ontflien;</l>
<l>Maer daer jegen sijn so gewar,</l>
<l>Coemt soe, dat mense ontmoeten dar.</l>
<l>                Negeen storem mach langhe staen:</l>
<l>So die zeebaren hoger gaen</l>
<l n="15">Ende vreselikere schuren,</l>
<l>So si onlangere gheduren.</l>
<l>                Were dine herte, zin ende moet</l>
<l><pb n="1,429"/> Jeghen al dat daventure doet:</l>
<l>Eist wijch, eist vrese vander zee,</l>
<l n="20">Wat mogen si di scaden mee,</l>
<l>Dan ziele ende lijf verscheden,</l>
<l>Die sceden moeten onder hem beden?</l>
<l>Ende hier jegen ennes geen zin</l>
<l>Diet beneeme meer no min,</l>
<l n="25">Noch neghene zalichede,</l>
<l>Noch die cracht, no mogenthede.</l>
<l>                Wel dinct hi mi vergeten sere</l>
<l>Die cranke mensceit in allen kere,</l>
<l>Die ten eersten den vaer anevaet,</l>
<l n="30">Alse deen slach den anderen slaet.</l>
<l>Ontfliet hi daer, so waent hi leven.</l>
<l>Twine peinst hi, dattem sijn beneven</l>
<l>Die knijf, die ghadoot ende dat swaert?</l>
<l>Men sal sterven onvervaert</l>
<l n="35">Ende altoes daer toe sijn gereet:</l>
<l>So corter doot, so sachter gesceet.</l>
<l>                Een edel dinc eist heffen den zin</l>
<l>Boven naturen ghewin,</l>
<l>Ende haers smekens en achten niet,</l>
<l n="40">Ende so wat dinghen so gesciet,</l>
<l>Ontfaen in sulkere gebare,</l>
<l>Alse oft hem lief comen ware;</l>
<l>Want wistu in wat manieren</l>
<l>God die sake can visieren,</l>
<l n="45">Ende hoe hi die dinc hevet geset,</l>
<l>Du hads beghert al ongelet.</l>
<l>                Wat eist datmen mach seerre prisen</l>
<l>Dan den man, die hem also can gewisen,</l>
<l>Dat hi can gedoghen al</l>
<l n="50">Aerbeit ende ongheval,</l>
<l>Ende hi des vleesch overdaet</l>
<l>Niet alleene en houde over quaet,</l>
<l>Maer dat hijt hebbe onwaert</l>
<l>So wat dat smaect naden aert;</l>
<l n="55">Noch niet te gherne aneva</l>
<l>Sware saken, no besta,</l>
<l>Noch oec niet te sere en vlie,</l>
<l>Of hijt also gescepen zie;</l>
<l>Ende die danne goet geval</l>
<l n="60">Niet te lange ontbeiden en sal,</l>
<l>Maer also sette die saken,</l>
<l>Dat hijt souken conne ende maken;</l>
<l>Want sliepe die wulf talre stont,</l>
<l>Hem en liepe geen scaep inden mont;</l>
<l n="65">Ende bi mesfalle connen gedogen,</l>
<l>Ende mate in ghelucke toghen,</l>
<l>Onnosele hande ende onvervaert</l>
<l>Heffene duren te Gode waert,</l>
<l>Ende bidden Gode omme sulc goet,</l>
<l n="70">Daer niemene geen verlies an doet:</l>
<l>Dats goede ziele ende reinen zin: -</l>
<l>Dit es al smenschen gewin.</l>
</div>
<div type="subchapter"><head type="subchapter">Van bedwanghe. LII.</head>
<l>                Niet lichte en machmen die joget</l>
<l>Onbedwongen bringen ter doget;</l>
<l>Maer hets nuttelijc ende ere,</l>
<l>Dat mense dwinghe ende lere;</l>
<l n="5">Maer sonder meester ende ongebonden</l>
<l>Keert die joget al ten sonden.</l>
<l>                Des lachamen overdaet</l>
<l>Visiert alle daghe nieuwe quaet,</l>
<l>Ende veronwert ende ontseget</l>
<l n="10">Diere dinc diermen dicke pleget;</l>
<l><pb n="1,430"/> Maer dat die liede alle ghemene</l>
<l>Nu sijn niet ghuls alleene</l>
<l>Metten monde ende metter kele,</l>
<l>Maer oec mettien ogen vele.</l>
<l n="15">                Onsen ongeloveghen zin</l>
<l>Doen wi nu gapen omme tgewin,</l>
<l>Nu verheffen met hoverden:</l>
<l>Dus en conen wi niet gheherden.</l>
<l>                Gheselle di mettien smekers niet,</l>
<l n="20">Hets volc dat bedriegens pliet.</l>
<l>Selc pleghets openbare vele,</l>
<l>Alse dese smekende menestrele;</l>
<l>Selc smeect oec inder gebare,</l>
<l>Alse oft een simpel dorper ware;</l>
<l n="25">Nochtan al sijn simpel sine wort,</l>
<l>Hine meent el niet danne mort.</l>
<l>                Ghene dinc ennes den zinne so quaet,</l>
<l>Alse es des vleeschs overdaet.</l>
<l>Alse die jeughet es ontladen,</l>
<l n="30">Soe leget ende slaept inder scaden,</l>
<l>Want soe niet ter eren en waect:</l>
<l>Des blivet soe al ongemaect.</l>
<l>Dansen, spelen, vrouwen gespan</l>
<l>Beneemt den man te wesene man.</l>
<l n="35">Des pleghen so vele jongre liede,</l>
<l>Dat ic hem mans daet verbiede.</l>
<l>Si ontsuveren indie jonchede</l>
<l>Hem selven ende andere oec mede.</l>
<l>                Onscamel anscijn, vliegende ogen,</l>
<l n="40">Sijn si suver, ic wilt gedoghen:</l>
<l>Hare reinecheit ware ongestade,</l>
<l>Vonden si stede ende diet hem dade.</l>
<l>                Hovesch jongelinc doet zonde,</l>
<l>Waer dat hi sijn lijf ontbonde;</l>
<l n="45">Maer een out man die dat doet,</l>
<l>Machmen tellen over verwoet.</l>
<l>                Een wijf can bi engiene</l>
<l>Keren scietende hare ziene,</l>
<l>Ende gelaet ter werelt togen</l>
<l n="50">Sonderlinge vorden ogen;</l>
<l>Al heetmense reine, men mach stille</l>
<l>Proeven, merken, wat soe wille.</l>
<l>                Wijfs ongestadichede</l>
<l>Es gefundeert up vrechede,</l>
<l n="55">Up ghierecheit ende up hovaerde:</l>
<l>Die des plien, sijn van wandelen aerde.</l>
<l>                Noot es eene sware wet,</l>
<l>Die de tijt hevet geset.</l>
<l>Dor noot werptmen dat diere goet</l>
<l n="60">Menechwaerven indie vloet.</l>
<l>                Ghene getrouwer orconde men vint,</l>
<l>Dan die men hort an dat kint,</l>
<l>Alset es so verre comen</l>
<l>Dat verstannesse hevet genomen,</l>
<l n="65">Ende het en can geveinsen niet</l>
<l>Anders dan het hort ende siet.</l>
<l>                Wij sijn ghereder tallen stonden</l>
<l>Tontsculdegen onse quade zonden</l>
<l>Dan te beterne onse mesdaet,</l>
<l n="70">Ende dits onrecht ende quaet.</l>
</div>
<div type="subchapter"><head type="subchapter">Seneca van leringhen. LIII.</head>
<l>                Het betaemt best den jongelinge,</l>
<l>Dat hi met haesticheit vortspringe;</l>
<l>Inden ouden eist onbequame.</l>
<l>                So du best van meerre name,</l>
<l n="5">So du meer souts ghedoghen.</l>
<l>                Noint en sach man coninc so hoghen,</l>
<l>Die met ongematere vrechede</l>
<l>Langhe stont in mogenthede.</l>
<l>                Die mesdaet niet en wederstaet,</l>
<l n="10">Het scijnt oft hi minde quaet.</l>
<l>                Ghi hoghe giereghe lantsheren,</l>
<l>Die hoghe wilt staen inder eeren,</l>
<l>Ghine verstaet niet sekerlike,</l>
<l><pb n="1,431"/> Waer men vint dat conincrike.</l>
<l n="15">Scat no diere ghewaden,</l>
<l>Waghene met goude geladen,</l>
<l>Hoghe borgen, vergoude zalen,</l>
<l>Dese en moghen geen rike betalen;</l>
<l>Al eist dat hi crone draghet,</l>
<l n="20">Wie so hem niet en versaghet</l>
<l>Ende felheit van herten ontseghet,</l>
<l>Ende ghene ghierecheit an leghet,</l>
<l>Ende niet en achtet in gere wisen,</l>
<l>Dattene die domme lieden prisen,</l>
<l n="25">Alse hi in hem selven vint</l>
<l>Wijsheit die al die werelt mint.</l>
<l>                Welken tijt so du best ongesont,</l>
<l>Waenstu vallen inden gront</l>
<l>Ende best in vare, alse oft een knijf</l>
<l n="30">Altoes stake omme dijn lijf.</l>
<l>                O wi! wat dogeden leghetere ane</l>
<l>Niemene altoos te bestane,</l>
<l>Ende tetene seker broot</l>
<l>Liggende up die erde al bloot.</l>
<l n="35">In clenen coten, in clenen steden</l>
<l>Weetmen lettel van quaetheden.</l>
<l>Hets grote vreese groet here sijn:</l>
<l>Uten goude drinct men venijn.</l>
<l>                Alte lief hevet hi sijn lijf,</l>
<l n="40">Die so sot es ende so keytijf,</l>
<l>Dat hi sere ontsiet dat sterven,</l>
<l>Ende hi die werelt siet verderven.</l>
<l>                Sonder pine nemmermere</l>
<l>Ne ghewint men prijs no eere.</l>
<l n="45">                Alstu eenen onsaleghen sies,</l>
<l>Dat hi mensce es, bedinc di dies.</l>
<l>                Lantshere, die wille sijn gemint,</l>
<l>Ne wes te swaer niet een twint.</l>
<l>                Doe dat die niemare si ommare:</l>
<l n="50">Selden houden si hare ant ware.</l>
<l>                Selden vint die waerhede</l>
<l>In heren camere hare stede;</l>
<l>Ende sullense nu hebben die liede,</l>
<l>Si moetense copen metter miede.</l>
<l n="55">                Wat soeter mesdadegher keytive</l>
<l>Es die minne van desen live.</l>
<l>                Die genaden hevet noot,</l>
<l>Si genadech, dats recht groet.</l>
</div>
<div type="subchapter"><head type="subchapter">Seneca vander tijt. LIIII.</head>
<l>                Wien salmen mi mogen togen,</l>
<l>Die nu sal connen gedogen,</l>
<l>Dat hi nu goet geve rike,</l>
<l>Dat den tide iet gelike,</l>
<l n="5">Entien dach prisen naer sine werde,</l>
<l>Ende dat merct, dat wi hier up derde</l>
<l>Alle daghe tsterven ghedoghen?</l>
<l>In eene dinc sijn wi alle bedrogen,</l>
<l>Dat wi alle die doot sien;</l>
<l n="10">Want vele tide dus ontvlien.</l>
<l>Die tide, die wi hebben leden,</l>
<l>Die es metter doot bescreden</l>
<l>Ende die en keert nemmermere,</l>
<l>Ghelijc dat die doot niet en keere.</l>
<l n="15">So men dat leven langer rect,</l>
<l>So men meer ter ouden trect.</l>
<l>Die tijt es onse ende anders niet;</l>
<l>Nu ennes niemene diere up siet.</l>
<l>In dese ongestade erdsche wet</l>
<l n="20">So hevet ons die nature geset.</l>
<l>                Hens niemene aerm, sonder allene</l>
<l>Dien tsijn dinct wesen cleene.</l>
<l>Wat diet, dat een mensche houde</l>
<l>Scrinen ghevullet met goude,</l>
<l n="25"><pb n="1,432"/> Oft hi hem daer met niet bedraget,</l>
<l>Ende hi vort omme wasdoem jaget?</l>
<l>Wat es rijcheit die mate gevet?</l>
<l>Eist dat een sine noddorste hevet,</l>
<l>Dat hi hem daer na ghenoeghe,</l>
<l n="30">Dat hi hem mettien sinen gevoege.</l>
</div>
<div type="subchapter"><head type="subchapter">Seneca van vriendscepen. LV.</head>
<l>                Hi dinct mi dolen menechfout,</l>
<l>Die iemene over vrient hout,</l>
<l>Dien hi wers in sinen moet</l>
<l>Ghetrouwet dan hi hem selven doet.</l>
<l n="5">                Beraet di selven teerst met di,</l>
<l>Ende dan ganc van herten vri</l>
<l>Ende met allen dinen saken</l>
<l>Hout met dinen vrienden spraken.</l>
<l>                Jegen dinen vrient wes also coene</l>
<l n="10">Alse jegen di selven in allen doene;</l>
<l>Ende set dijn leven in sulker wage,</l>
<l>Dat dijn herte enen man drage.</l>
<l>Dijn vrient, geproevet in allen weldaden,</l>
<l>Sal dine ghelike metti sijn geladen.</l>
<l n="15">                In beeden machmen dompheit bedieden:</l>
<l>Niemen getrouwen ende alden lieden.</l>
<l>Deen es die meeste sekerhede,</l>
<l>Dander die meeste hoveschede.</l>
<l>Dies ghelijc eist alse sulc man</l>
<l n="20">Die nemmer gerusten en can;</l>
<l>Ende een ander es die pleghet,</l>
<l>Dat hi nemmer stille en leghet.</l>
<l>Donraste machmen meer no min</l>
<l>Niet bedieden over zin,</l>
<l n="25">Want hets ongestadichede;</l>
<l>Ende daertoe die ledichede</l>
<l>En machmen niet prisen wale,</l>
<l>Want hets ghelijc eere quale.</l>
<l>Dus salmen dese twee gesellen,</l>
<l n="30">Dat men rusten sal na tquellen,</l>
<l>Ende na die ruste pinen mede:</l>
<l>Dits orbare des lijfs enter zielen vrede.</l>
<l>Die dese dinghe niet en verstaet,</l>
<l>Neme an die nature raet:</l>
<l n="35">Soe es diet hem leren mach.</l>
<l>Soe maecte nacht ende dach:</l>
<l>Dien dach omme datmen pinen sal,</l>
<l>Entien nacht omme rusten al.</l>
<l>                Sulc waent sijn vroet ende hem dinct das,</l>
<l n="40">Dat hi wilen een kint was</l>
<l>Ende hi es nu worden man,</l>
<l>Ende hi comen es vort an</l>
<l>Ter eeren enter groter saken;</l>
<l>Maer hine peinst niet, dattem smaken</l>
<l n="45">Noch in sinen zinne so wel</l>
<l>Kintsche wort ende kinderspel,</l>
<l>Ende hi noint quam in dien staet</l>
<l>Daer vroeden man te comene staet.</l>
<l>Al es vergaen die kintsce tijt,</l>
<l n="50">Noch blivet hem der kinder delijt;</l>
<l>Ende dits dompheit tallen stonden:</l>
<l>Out van jaren, kintsch van zonden.</l>
<l>                Sulke sijn die de doot ontsien,</l>
<l>Noch sterven conen, no levens plien.</l>
<l n="55">Sine connen sterven nochte leven,</l>
<l>Maer tusscen tween hangsi ende cleven.</l>
<l>Hier omme radic elken man,</l>
<l>Die leven wille ende leven can,</l>
<l>Dat hi doe uut sinen zinne</l>
<l n="60">Wantroest ende domme minne,</l>
<l>Bidi geen goet staet in staden</l>
<l>Hem diere mede es verladen,</l>
<l>Hine si van zinne coene</l>
<l><pb n="1,433"/> Des af te ghane, als es te doene.</l>
<l n="65">Elc getroestem up elken dach</l>
<l>Jeghen al dat gevallen mach.</l>
<l>Noint man en quam also ter ure</l>
<l>So hoghe bider aventure,</l>
<l>Soene hadde wel macht dat sine waerp</l>
<l n="70">Neder in die mesfalle scaerp.</l>
<l>Die hare getrouwet, sie wat hi doe:</l>
<l>Die es te hant ongeroe.</l>
<l>Jegen hongher ende jegen darst</l>
<l>Ende jegen ongetemperden varst</l>
<l n="75">Wille nature dat wi ons hoeden.</l>
<l>Conen wi so vele gevroeden,</l>
<l>Wine dorven omme dit te waren</l>
<l>Ghene hoghe zee overvaren;</l>
<l>Want hets ons al bi ghereet,</l>
<l n="80">So wat so nature heet.</l>
</div>
<div type="subchapter"><head type="subchapter">Seneca van heren doene. LVI.</head>
<l>                Die here wille sijn besceden,</l>
<l>Hi sal beter leven leden</l>
<l>Dan die meente selve sal,</l>
<l>Oft hi verdervet selve al</l>
<l n="5">Dat onder hem was, om dat si wel</l>
<l>An hem nemen haer bispel,</l>
<l>Ende ontschulden oec daer mede</l>
<l>Ander lieden dorperhede.</l>
<l>                Hoghere lieden zeden mede</l>
<l n="10">Sullen sijn getempert telker stede;</l>
<l>Niet in so sonderlingen saken,</l>
<l>Dat si hem iet te fierre maken;</l>
<l>Noch oec niet so laten sachten,</l>
<l>Dat si den dorpere te vele slachten;</l>
<l n="15">So dat die gheene, die si halen</l>
<l>Ende ontfaen in haerre zalen,</l>
<l>Meer wonderen in allen deele</l>
<l>Hare manieren dan hare juwele.</l>
<l>                Die es van moede een groot here,</l>
<l n="20">Hi gebaert no min no mere</l>
<l>In aermoeden dies gelike,</l>
<l>Oft hi ware alles rike;</l>
<l>Ende oec es seerre te prisene dat,</l>
<l>Alse een man vloyt inden scat,</l>
<l n="25">Dat hi gebare ende wachte</l>
<l>Alse diere niet up en achte.</l>
<l>                Cranc es die zin ende vul plaghen,</l>
<l>Die ghene rijcheit can ghedraghen.</l>
<l>                Hier bi proeftmen ende weet,</l>
<l n="30">Alse hi vanden zonden sceet,</l>
<l>Es hem sijn eerste leven leet,</l>
<l>Dat hijs met herten avegeet,</l>
<l>Ende hi dat hout over quaet,</l>
<l>Dat hi eerst prijsde in sinen raet.</l>
<l n="35">                Ghene ghenouchte van ghenen goede</l>
<l>En es ghenougelijc in minen moede,</l>
<l>Al waert dorgrote weeldichede,</l>
<l>Ic en hebbere gheselle mede,</l>
<l>Die de dinc met mi quite so</l>
<l n="40">Ende met mi daer in wese vro.</l>
<l>                Het es vreese in menegen dinghen</l>
<l>Onder menegen gheselle mingen;</l>
<l>Ende sore meer es over hoop,</l>
<l>So ontsienlikere es de loep;</l>
<l n="45">Want men onder vele ghesellen</l>
<l>Dicken siet ende hort vertellen</l>
<l>Luxurie ende overdaet,</l>
<l>Die de zinne maket quaet.</l>
<l>Vray gheselscap, merct in desen,</l>
<l n="50">Moet met cleenre menechte wesen.</l>
<l>                Scuwe den quaden geliken,</l>
<l>Want diere es vele diere gewiken.</l>
<l><pb n="1,434"/>                 Gheselle metti die dogen</l>
<l>Ende die di beter maken moghen.</l>
<l n="55">An oec den ghenen, die di ghenaken,</l>
<l>Dat si an di leren goede saken;</l>
<l>Want alse een enen andren leert,</l>
<l>Hi wijst hem selven ende eert.</l>
</div>
<div type="subchapter"><head type="subchapter">Seneca van ghematen. LVII.</head>
<l>                Ic radi scuwen in alre wisen</l>
<l>Vele dinc die lieden prisen;</l>
<l>Ende sijt vroet, wacht u ende hoet</l>
<l>Jegen der aventuren goet;</l>
<l n="5">Want die vissce entie diere,</l>
<l>Alse hem genoeget enege maniere</l>
<l>Af tetene ende daer bi gaen,</l>
<l>Si werdere dicken bi ghevaen.</l>
<l>Der aventuren gichten lere,</l>
<l n="10">Dats derdsche goet ende werelt ere;</l>
<l>Dits al verraetnesse ende laghe</l>
<l>Ende cort dicken smenschen daghe.</l>
<l>Die dan seker wille leven,</l>
<l>Sijn zin en si niet hoghe verheven;</l>
<l n="15">Laet hem genoegen ende genaken</l>
<l>Ghevoughe dinc, gemene saken,</l>
<l>Ende scuwe den hoghen raet,</l>
<l>Want hi al ten vresen staet.</l>
<l>Van deser groter hoocheit al</l>
<l n="20">So es int ende een swaer val.</l>
<l>Hens niet dijn, wat helpt onsaect?</l>
<l>Dat daventure dijn heeft gemaect.</l>
<l>                Alse wi iemene verminnen,</l>
<l>Om dat wi an hem moghen winnen</l>
<l n="25">Onsen wille ende onse gevouch,</l>
<l>Alse langhe minnen wine genouch</l>
<l>Om dinc, die ons es orbare.</l>
<l>Hier bi sietmen harentare,</l>
<l>Dat die vrient volgen den heren,</l>
<l n="30">Die sijn indie stat van eeren;</l>
<l>Maer alse een coemt inden valle,</l>
<l>So vlien si van hem alle,</l>
<l>Ende en willen niet datmense kinne,</l>
<l>Oft si waren van getrouwer minne;</l>
<l n="35">Want die aermoede proevet,</l>
<l>Wie vrient es alset behoevet.</l>
<l>Dits comanscap ende vrienscap niet,</l>
<l>Die dus volget ende vliet.</l>
<l>                Wat leget, daer men seghet mede,</l>
<l n="40">Dattu best in goeder stede,</l>
<l>Ende di selven dinket dat,</l>
<l>Dattu best in quader stat?</l>
<l>                Niemene en genoeget sijn goet,</l>
<l>Hine si van herten vroet.</l>
<l n="45">                Wandelen onteert volc alle dage</l>
<l>In dien doene alse oft laghe,</l>
<l>Om dattu den Here onversaghet</l>
<l>Dorres antworden, als hi vraget.</l>
<l>                Ende scamelheit es ene dinc</l>
<l n="50">Te prisene inden jongelinc.</l>
<l>Wie sose hevet in sinen zinne,</l>
<l>Hi scuweter menege zonde inne.</l>
<l>                Salich es hi, en twifele niet,</l>
<l>Die iemene tontsiene pliet,</l>
<l n="55">Dat hi hem dor sine minne</l>
<l>Ordinere also daer inne,</l>
<l>Dat hi mesdaet achterlate;</l>
<l>Want hier af coemt groete bate.</l>
</div>
<div type="subchapter"><head type="subchapter"><pb n="1,435"/> <hi rend="italic">Echt van wijsheden.</hi> LVIII.</head>
<l>                Salech es hi, sijt seker des,</l>
<l>Die sijns selves so meester es,</l>
<l>Dat hi dar den dach van morgen</l>
<l>Wel ontbeiden sonder sorghen.</l>
<l n="5">                Die kempe hevet selden spoet,</l>
<l>Noch te stridene en es hi niet goet,</l>
<l>Die doer pine wille vlien;</l>
<l>Maer die sijn bloet hevet gesien</l>
<l>Ende ontfangen sulken slach,</l>
<l n="10">Dat hi uptie erde lach,</l>
<l>Ende hoe dicken so hi vel,</l>
<l>Dat hi upstont also wel</l>
<l>Ende met meerren moede street,</l>
<l>Dien prise elc man diene weet.</l>
<l n="15">Dus sullen wi in allen stonden:</l>
<l>Al vallen wi onder die zonden,</l>
<l>Daer omme en sullen wi niet wanhopen,</l>
<l>Maer te beteringen lopen,</l>
<l>Ende ons betren also,</l>
<l n="20">Dats onse viande werden onvro;</l>
<l>Want vele dogeden legheter an,</l>
<l>Dat eenen duchtegen man</l>
<l>Mesfal ancoemt ende last:</l>
<l>Hi werter bi wijs ende vast.</l>
<l n="25">                Niemene en wanhope indien,</l>
<l>Alsemen seghet: "Wonder sal gescien!"</l>
<l>Want waersagers, alst bedaerf,</l>
<l>Die faelgieren menechwaerf;</l>
<l>Ende wat helpt, oft comen sal,</l>
<l n="30">Datmen te sere onsiet mesfal?</l>
<l>                Hope niet vele, vrucht niet te sere,</l>
<l>Oftu wilt bliven in dinc ere.</l>
<l>                Wi sullen houden onsen staet,</l>
<l>Dat wi minnen, dats mijn raet,</l>
<l n="35">Onsen lachame also te maten,</l>
<l>Ten ghevoeghe ende tonser baten,</l>
<l>Dat wi niet alle dinc gemene</l>
<l>Ne doen dor sijn gemac alleene;</l>
<l>Maer sine bedorste sullen wi hem geven,</l>
<l n="40">Want sonder hem en mach niet leven.</l>
<l>Die sijn vleesch te sere spaert,</l>
<l>Dicke hevet hi die redene onwaert.</l>
<l>Elc neme sijns lachamen so ware,</l>
<l>Eer hi die redene hadde onmare,</l>
<l n="45">Oft eer hi ontrouwe hiete,</l>
<l>Dat hi hem eer verbernen liete.</l>
<l>                Hoverdicheit, valsceit ende mort</l>
<l>En coemt nemmermeer also vort,</l>
<l>Noch so weeldich in hare paertie,</l>
<l n="50">Men sal wijsheit ende clergie</l>
<l>Prisen ende hebben waert,</l>
<l>Hoe soet els ter werelt vaert.</l>
<l>                Niemen heeft bate van sinen goede,</l>
<l>Die up altoes es indie hoede,</l>
<l n="55">Ende diet emmer te hoghe leghet;</l>
<l>Want die wasdoem, dies hi pleget,</l>
<l>Neemt hem die bederve sere:</l>
<l>Knecht es hi, al heet hi here.</l>
</div>
<div type="subchapter"><head type="subchapter">Van wisen rade. LIX.</head>
<l>                Wat so du does, in dese voughte,</l>
<l>Dattu vandes vleesch genoechte</l>
<l>Saen verkeers dine zinne,</l>
<l>Daer al dat vordeel es inne.</l>
<l n="5">Orbare dien nacht ende dach,</l>
<l>Alse diet al gegronden mach.</l>
<l>Hets recht, datmen dat goet wel houde,</l>
<l>Want het betert inde oude.</l>
<l>                Wat edelre pointe so es dit,</l>
<l n="10"><pb n="1,436"/> So wie so niemene en bit</l>
<l>Omme raet van enegen saken;</l>
<l>Want alle liede raet connen maken.</l>
<l>                Dits niet der aventuren goet,</l>
<l>Daer noit an was seker voet,</l>
<l n="15">Recht dies noit man was vervullet;</l>
<l>Maer dat die liede so verdullet,</l>
<l>So sijs meer in conen gheghieten,</l>
<l>So sijs meer mogen genieten.</l>
<l>                Hovesch, van edelen gepeinse,</l>
<l n="20">En wes van ghenen hogen geveinse.</l>
<l>                Begers du oec enege saken,</l>
<l>Dier du gherne souts genaken,</l>
<l>Ende du wils weten dan bidi,</l>
<l>Weder die dinc naturlijc si</l>
<l n="25">So verblende ghierechede,</l>
<l>Merc in di selven daer ter stede,</l>
<l>Ofture verre in waers gegaen,</l>
<l>Oftu dende iet vonds saen.</l>
<l>Eist dat mer geen ende an ziet,</l>
<l n="30">Sone es die dinc naturlijc niet.</l>
<l>Dus sulstu omme dingen sien,</l>
<l>Die wiselijc sijn ende mogen gescien.</l>
<l>                Vele waerre hier te voren,</l>
<l>Die hare wijsheit verloren</l>
<l n="35">Met weelden ende met groten moede.</l>
<l>Wilstu leven alse die vroede,</l>
<l>Du moets aerm wesen dan,</l>
<l>Ofte leven alse een aerm man.</l>
<l>Weelde ende groot overdaet</l>
<l n="40">Ne vant noit wisen raet;</l>
<l>Hen mach niemen ter wijsheit trecken,</l>
<l>Die omme overdaet wille mecken.</l>
<l>Onwerde van overdade</l>
<l>Dats aermoede van wisen rade,</l>
<l n="45">Die te minne es ghemeenlike</l>
<l>Onder die aerme ende onder die rike.</l>
<l>Vele lieden in meneger stat</l>
<l>Hebben versament groten scat,</l>
<l>Niet dat si dan met dien goede</l>
<l n="50">Endden hare aermoede,</l>
<l>Maer si verlichten haer verdriet.</l>
<l>Ende dit en es te wonderne niet:</l>
<l>Int erdsche goet es niet de smette,</l>
<l>Maer in den zin leget al die lette;</l>
<l n="55">Want daer die zin blivet te boven,</l>
<l>Daer machmen die rijcheit loven.</l>
<l>Men siet ongeleerde sinne</l>
<l>Al verloren in ghewinne,</l>
<l>Entie bliven sonder hoede</l>
<l n="60">Verloren oec indie aermoede;</l>
<l>Want sotte en conens niet gedragen,</l>
<l>Ende over dander hortmen claghen.</l>
<l>Siet hier af eene gelike:</l>
<l>Een man es ziec sere swaerlike,</l>
<l n="65">Wat helpt hem meer dat hi leget</l>
<l>In een bedde met goude beleghet;</l>
<l>Oft in een ander houtijn bet?</l>
<l>Noch te wers noch te bet</l>
<l>Sone doet hem dit no dat.</l>
<l n="70">Aldus varet alse die scat</l>
<l>Ofte aermoede, die ons God an,</l>
<l>Coemt in eenen onwisen man;</l>
<l>Noch mettien enen, noch mettien andren</l>
<l>Sone can hi sijn nochte wanderen.</l>
</div>
<div type="subchapter"><head type="subchapter">Vanden selven. LX.</head>
<l>                Alsemen in feesten wesen moet,</l>
<l>Elc wise sette so sinen moet,</l>
<l><pb n="1,437"/> Dat hi van hem indien daghe</l>
<l>Overdaet ende weelde jaghe;</l>
<l n="5">Ende alse al tfolc groot ende clene</l>
<l>Daer an hem leggen gemene,</l>
<l>Ende du dan int sekerste sijs,</l>
<l>So sette dinen zin in alre wijs,</l>
<l>Of di daventure sende</l>
<l n="10">Verlies oft enech meswende,</l>
<l>Dattu cons weren den tornoy</l>
<l>Vander werelt int vernoy.</l>
<l>                Laet ons hebben indie hoede</l>
<l>Ghemate ende reine aermoede,</l>
<l n="15">Dat ons der aventuren mesfal</l>
<l>Onbewist niet en vinde al.</l>
<l>                Seker dinc ende sonder vaer</l>
<l>Dats willike aermoede claer,</l>
<l>Ende datmen dan en souke niet</l>
<l n="20">Els dan die aventure gebiet,</l>
<l>Ende dattem nemen niet en mach</l>
<l>Daventure up ghenen dach.</l>
<l>Rijchede ende erdersch goet</l>
<l>Nontseggic niet, want hets goet,</l>
<l n="25">Ja den goeden, alse hijt besit,</l>
<l>Ende hi met eeren nutte dit</l>
<l>Ende hijt behout dan sonder vaer:</l>
<l>Alse oft daventure swaer</l>
<l>Hem die rijcheit wilde ontjagen,</l>
<l n="30">Dat hi dat conste verdragen;</l>
<l>Ende oft hem daventure liete,</l>
<l>Dat hi here daer af hiete.</l>
<l>                Dese werelt min no mee</l>
<l>Ennes anders niet dan die see.</l>
<l n="35">Nu hebben wi indie zee geleeft,</l>
<l>Daermen niet sekers in en heeft:</l>
<l>Laet ons so die dinc verwerven,</l>
<l>Dat wi binnen der havene sterven.</l>
<l>                Dats een tekijn der wijsheden,</l>
<l n="40">Dat een si van sulken seden,</l>
<l>Dat die ghewerke entie worde</l>
<l>Altoes sijn van enen acorde.</l>
<l>Der lieder zin, der lieder wort</l>
<l>Gaet alle daghe weder ende vort;</l>
<l n="45">Nu prisen si nu dit, nu dat,</l>
<l>Ende scijnt wesen in meneger stat</l>
<l>Des menscen wesen spot ende spel;</l>
<l>Maer daermoede sal di wel</l>
<l>Doen verstaen die waerheit das,</l>
<l n="50">Wie dijn getrouwe vrient was:</l>
<l>Die van di sceet, hijs ongetelt,</l>
<l>Hine volgedi niet, maer om dijn ghelt.</l>
<l>Al waert datmen scuwen soude</l>
<l>Aermoede ende menre niet en woude,</l>
<l n="55">Men soudse omme eene redene minnen:</l>
<l>Want soe leert die vriende kinne.</l>
<l>                Sal die dach comen nemmermere,</l>
<l>Dat niemene lieghen sal om dere?</l>
<l>Peins hier omme ende merke dit,</l>
<l n="60">Alse die smeekere bi di sit:</l>
<l>Dat elc spreect omme dine houde,</l>
<l>Hets al omme wederloen van goude.</l>
<l>                An maten so hout di al,</l>
<l>Want daer af ennes gheen val.</l>
<l n="65">Inne wille niet datmen tgoet</l>
<l>Omme verre henen werpen moet;</l>
<l>Maer ic heete groot van moede,</l>
<l>Die vervullet es met goede</l>
<l>Ende dan houden can die mate,</l>
<l n="70">Dat hise noch en minne no hate.</l>
<l>Mint hise, hi houtse te vaste;</l>
<l>Haet hise, so comen quade gaste,</l>
<l>Dien hise ghevet sonder besceet.</l>
<l>Prisen machmenne ghereet,</l>
<l n="75">Die onbesmet van sinen zeden</l>
<l>Dordie rijcheit es verleden.</l>
</div>
<div type="subchapter"><head type="subchapter"><pb n="1,438"/> <hi rend="italic">Noch vander selver dinc</hi>. LXI.</head>
<l>                Niemene en es van herten so bloot,</l>
<l>Eer hi hinge altoes inde doot,</l>
<l>Hine souts eer afcomen al,</l>
<l>Ende in enen aventurliken val.</l>
<l n="5">Dus es beter ene aventure,</l>
<l>Dan leven altoos indat sure.</l>
<l>                Hine was noint van zinne vast,</l>
<l>Die ontseide eerliken last;</l>
<l>Want elken man van herten goet</l>
<l n="10">Dien wast ende rijst sijn moet,</l>
<l>Alse hi ene dinc bestaet,</l>
<l>Die zwaer es ende tsire eren gaet.</l>
<l>                Onse gebornesse es cranc:</l>
<l>Leven wi nochtan omme lanc,</l>
<l n="15">Wi sijn aerger indie doot</l>
<l>Dan int leven, dats mesdaet groet.</l>
<l>Dans niet der aventuren gewout,</l>
<l>Maer hets ons selves scout.</l>
<l>                Dat fondement van goeden sinne,</l>
<l n="20">Dats dat een man den zin gewinne,</l>
<l>Dat hi altoes in ghenen tide</l>
<l>Hem omme ydelheit verblide.</l>
<l>Weltijt so die bliscap es waer,</l>
<l>So toget die wise tanscijn swaer</l>
<l n="25">(Lachgen coemt van dulre vrouden),</l>
<l>Die den breidel up can houden,</l>
<l>Alse hi indie weelde sit,</l>
<l>Ende peinsen: "Nu coemt naer dit</l>
<l>Pine, rouwe ende aerbeit."</l>
<l n="30">Voersiedi dattu best ghereit,</l>
<l>Alstu valles in selken laghen,</l>
<l>Dattu cones dat gedraghen?</l>
<l>Die dit hevet in sinen moede,</l>
<l>Hine es in bliscap niet sonder hoede.</l>
<l n="35">Ander vroylike saken,</l>
<l>Daer die meente af bliscap maken,</l>
<l>Die hebben, also ict kinne,</l>
<l>Corte ghenouchte ende dinne.</l>
<l>                Bliscap die coemt van dommen rade,</l>
<l n="40">Die es cranc ende ongestade.</l>
<l>                Weelde die over mate loept,</l>
<l>Dats dinc die sware vercoept;</l>
<l>Maer nu eist al te hoge ene strate</l>
<l>In weelden te houdene mate.</l>
<l n="45">                Cleene menechte, dats grote scade,</l>
<l>Vint men berecht sijn met rade;</l>
<l>Maer volc es indier maniere,</l>
<l>Alse dat swemmet indie riviere:</l>
<l>Sulke swemmen van oever toevere,</l>
<l n="50">Waer elc sinen wille vercoevere,</l>
<l>Ende selc es die henen jaghet,</l>
<l>Waer sone die stroem gedraget.</l>
</div>
<div type="subchapter"><head type="subchapter">Vander selver dinc noch. LXII.</head>
<l>                Wie so sere die dinc ontsiet</l>
<l>Die hi vrucht, als menech pliet</l>
<l>Tontsiene dat noch coemen sal</l>
<l>Aerbeit ende swaer mesfal,</l>
<l n="5">Hijs dom; want hi tarechste kieset</l>
<l>Ende al sinen tijt verlieset,</l>
<l>Daer hi in mochte wesen vro,</l>
<l>Eer die dinghe comen also.</l>
<l>Ghetroest di selven over al</l>
<l n="10">Over alrehande mesfal.</l>
<l>                Wie es die so sekere levet,</l>
<l>Oft hi redene in hem hevet,</l>
<l>Hine mach proeven ende verstaen,</l>
<l>Dat alle weelde mach tegaen,</l>
<l n="15">Ende alle genouchten met scenden</l>
<l>Ende swaerlike moeten enden?</l>
<l>Omme dit, dat emmer wesen moet</l>
<l>- Ende so snel en es gheen voet,</l>
<l>Die deser dinc ontlopen can -,</l>
<l n="20"><pb n="1,439"/> Legge elc sinen zin daer an,</l>
<l>Dat hi hem troeste in allen vaer;</l>
<l>Want es devel groot ende swaer,</l>
<l>Sone maget niet lange geduren,</l>
<l>Die doot en scedet bi naturen;</l>
<l n="25">Eist sochte, wat salmen dan clagen?</l>
<l>Alte lichter machment verdraghen.</l>
<l>                Weelde, die hem wel bekent,</l>
<l>Wert int ende al torment;</l>
<l>Want grote spise evel maken,</l>
<l n="30">Die ons dinken soete smaken;</l>
<l>Grote wine maken swaerhede</l>
<l>Ende bevinghe indie lede;</l>
<l>Spel met vrouwen dat verslijt</l>
<l>Den lachame voer dien tijt.</l>
<l n="35">Hier toe en es geen meerre bate,</l>
<l>Dan aerm wesen indie mate</l>
<l>Enter doot beiden met ghenende,</l>
<l>Want soe es alles evels ende.</l>
<l>                Alle daghe proevic dat wi sterven,</l>
<l n="40">Want wi in somegen dingen verderven;</l>
<l>Ja, alse wi sijn kindere mede</l>
<l>Ende wi wassen indie lede,</l>
<l>Onse daghe corten metter vaert,</l>
<l>Ende wij tijdden ter doot waert.</l>
<l n="45">                Men vint lieden also ghesinnet,</l>
<l>Eist datmen an hem bekinnet</l>
<l>Eeneghe smette oft mesdaet,</l>
<l>Ende men hem lachtert dat quaet,</l>
<l>Si staens af ende betren hem dan.</l>
<l n="50">Oec so vintmen someghen man,</l>
<l>Waert dat menne wilde castijen,</l>
<l>Men soudene aergeren ende ontvrijen.</l>
<l>Elken moetmen onverbolghen</l>
<l>Naer siere manieren volgen;</l>
<l n="55">Maer eer ic minen vrient verliese,</l>
<l>Lievere hebbe ic dat ic kiese</l>
<l>Hem te lachterne sine mesdaet,</l>
<l>Ende hi so uten zonden gaet,</l>
<l>Ende ic an hem verlore indien</l>
<l n="60">Sijn spreken ende sijn upsien,</l>
<l>Dan hi in zonden hem versmore</l>
<l>Ende ickene also verlore.</l>
<l>Eer onberdic vriendelike sprake,</l>
<l>Eer ic mine trouwe brake.</l>
<l n="65">                Scamenesse die es sere goet,</l>
<l>Want so wie diese behoet,</l>
<l>Al ware hi een mesdadich man,</l>
<l>Nochtan so waerre hope an.</l>
<l>                Nature eescht te haerre noot</l>
<l n="70">Ter lijfnere water ende broot.</l>
<l>Die hem genoeghet met desen,</l>
<l>Hi en mach niet aerme wesen;</l>
<l>Recht waert dat hi zalich hiete,</l>
<l>Diere hem met genoegen liete.</l>
<l n="75">                Al dattu does bi nachte bi daghe,</l>
<l>Doet also oft iemen saghe;</l>
<l>So sout du di scamen dan</l>
<l>Te doene daer begrijp es an.</l>
</div>
<div type="subchapter"><head type="subchapter">Prijs vander dinc. LXIII.</head>
<l>                Twi salmen scelden die oude?</l>
<l>Wats daer dat niet wesen soude?</l>
<l>Wats beter dan ten ende tiden,</l>
<l>Alsemen ghevoelt nature gliden</l>
<l n="5">Ende hare bande ontbinden,</l>
<l>Die die jonge domme minden?</l>
<l>                Der lieder prijs, der lieder waen,</l>
<l>Die laet voren henen gaen:</l>
<l>Hets al dolinghe ende el niet,</l>
<l n="10">Sine weten wat die dinc bediet;</l>
<l>Ende ne peins in ghere wijs,</l>
<l>Dattu best werdich enechs prijs.</l>
<l>Die doot es diet al openbaert,</l>
<l>Wie dat eenechs prijs es waert.</l>
<l n="15">Elc sal weten dat gereet,</l>
<l>Alse die ziele henen scheet,</l>
<l>Wat dat hi hevet gedaen.</l>
<l>                Ne set niet in dinen waen,</l>
<l>Dattu jonc sijs, ende bidi</l>
<l n="20">Sone es di die doot niet bi;</l>
<l>Dune weets cleene no groot,</l>
<l>Waer dat dijns ontbeit de doot.</l>
<l><pb n="1,440"/> Waer so du best in elke stede,</l>
<l>Es soe di bi ende mede.</l>
<l n="25">Niemene en canse uutghesluten,</l>
<l>Soe es binnen ende buten.</l>
<l>                Vertelle in dine herte clare</l>
<l>Dine tide ende dine jare.</l>
<l>Hets scamenesse, alse elc bevint</l>
<l n="30">Wat hi wilde alse hi was kint.</l>
<l>                Doe ene dinc, die ic rade di:</l>
<l>Alstu peins die doot es bi,</l>
<l>Doe doch dat die zonden sterven</l>
<l>Eer du laets dijn lijf bederven.</l>
<l n="35">                Waer so du vaers emmermee,</l>
<l>Eist bi lande, eist bi zee,</l>
<l>Dine zonden volghen mede</l>
<l>Over al in elke stede,</l>
<l>En si dattuse uut dinen zinne</l>
<l n="40">Verdrives, daer si wonen inne.</l>
<l>                Wat leghet ane die werelt ere?</l>
<l>Niemene es vri ende niemene here,</l>
<l>Hine wachtem in allen stonden,</l>
<l>Dat hi niet en diene den zonden.</l>
<l n="45">Beghin van alre zalichede</l>
<l>Es kennesse van zonden, gelovets mede;</l>
<l>Want die bekennen niet en can</l>
<l>Sine mesdaet, dats die man</l>
<l>Die sijn mesdoen niet en wille</l>
<l n="50">Betren, noch lude noch stille.</l>
<l>Hier omme sal elc hem selven scelden,</l>
<l>Hem selven wroughen ende melden,</l>
<l>Ende besouken sine zinne,</l>
<l>Ende driven ute datter was inne:</l>
<l n="55">So mach hi dan den rechtre laden</l>
<l>Ende bidden omme ghenaden.</l>
<l>                Hets di orborlikere, dattu weets</l>
<l>Waer in dattu di vermeets,</l>
<l>Dan aldie lieden wanen souden,</l>
<l n="60">Dattu goet waers ende weten wouden;</l>
<l>Want du moges weten hier bi,</l>
<l>Du waers meer bedroghen dan si.</l>
</div>
<div type="subchapter"><head type="subchapter">Vander doot. LXIIII.</head>
<l>                Sule hevet ghesijn erre ende gram,</l>
<l>Alse hi wiste dat de doot quam.</l>
<l>Niemene ontfincse noit vroilike,</l>
<l>Hine hadde gelevet redenlike.</l>
<l n="5">Die niemene en doet die scade,</l>
<l>Hine wilde dat mense hem selven dade,</l>
<l>Twi sal hi die doot ontsien?</l>
<l>                Hens gheen man die wille vlien</l>
<l>Alle pine ende allen slach;</l>
<l n="10">Hijs cranc die niet zweeten mach.</l>
<l>                Een scone dinc eist in sinen zinne,</l>
<l>Dat elc peinse ten beghinne,</l>
<l>Dat een doghet wille anevaen:</l>
<l>Hi hevet wel na dat swaerste bestaen.</l>
<l n="15">                Dine wort ende dine daet</l>
<l>Sie dat beede over een gaet,</l>
<l>Ende elc anderen antworde;</l>
<l>Want sijn si twee in discorde,</l>
<l>Sone es noch meer no min</l>
<l n="20">Niet berecht dan wel dijn zin.</l>
<l>In eene vorme, hout van desen,</l>
<l>Moeten si beede bezeghelt wesen.</l>
<l>                Die ghene es wijs ende wel geseedt,</l>
<l>Die sinen zin also bevreet,</l>
<l n="25">Dat hi hem hout in eenen staet,</l>
<l>So wat so hem overgaet.</l>
<l>                Dats wive doen ende manne verre,</l>
<l>Nu blide wesen ende nu erre,</l>
<l>Want alle dinc sijn ongestade.</l>
<l n="30"><pb n="1,441"/> Hier omme es hi vroet van rade,</l>
<l>Die de werelt werren laet</l>
<l>Ende emmer blivet in enen staet.</l>
<l>                Wildstu di onderdanech maken</l>
<l>Alle dinghen ende alle saken,</l>
<l n="35">So sette di in alre wijs,</l>
<l>Dattu onder die redene sijs.</l>
<l>Eist dat di redene berecht,</l>
<l>So sultu hebben menegen knecht;</l>
<l>Soe sal di leeren in alre maten,</l>
<l n="40">Wat du doen souts ende laten.</l>
<l>                Hets scande, alst so moet gescien,</l>
<l>Dat een coemt onvorsien</l>
<l>In eene dinc; ic waent hem dert,</l>
<l>Alse hi staet al tebarenteert</l>
<l n="45">Ende seghet dus al onverdocht:</l>
<l>"Wie hevet mi in dit strec brocht?"</l>
<l>Wie so redene verstaet,</l>
<l>Hine es nemmer sonder raet.</l>
<l>                Vele talen sal niemene behaghen,</l>
<l n="50">Maer lettel wort entie last draghen.</l>
<l>                Een edel moet, een edel zin,</l>
<l>Hevet grote doghet in;</l>
<l>Want hi emmer te hoghen dinghen</l>
<l>Ende ten crachteghen wille dringen.</l>
<l n="55">Onse moet es vander maniere,</l>
<l>Datmen ziet die nature van viere,</l>
<l>Die men altoes in porre siet;</l>
<l>Ende so men meer te nopene pliet,</l>
<l>So hi meer upheffet mede.</l>
<l n="60">Maer salech es hi die den zede</l>
<l>Vanden moede keert ter baten,</l>
<l>Alse hi heffet utermaten:</l>
<l>Die can temperen sijn gheval</l>
<l>Ende sinen ramp verwinnen al,</l>
<l n="65">Ende achtes cleene, ja niet een haer,</l>
<l>Dat menegen anderen dinct te swaer.</l>
<l>Dats een moet van groter macht,</l>
<l>Die grote saken lettel acht,</l>
<l>Also dat hi hem niet versaghet,</l>
<l n="70">Wat so daventure jaghet;</l>
<l>Ende nochtanne liever ware</l>
<l>Ghemate pine danne sware.</l>
<l>                Alsemen sal vertrecken tware,</l>
<l>So sullen simple ende openbare</l>
<l n="75">Die worde sijn ende onbedect</l>
<l>Ende cortelike vertrect.</l>
<l>Langhe tale weder ende vort,</l>
<l>Ende daer in gevaruwede wort,</l>
<l>Die souct alder lieder hulde</l>
<l n="80">Ende doet waers wanen die verdulde.</l>
<l>Wise lieden spreken over lanc</l>
<l>Ende sijn gerne traech in haren ganc:</l>
<l>Dies radic elken ende in bispele</l>
<l>Tragelike spreken ende niet vele.</l>
</div>
<div type="subchapter"><head type="subchapter">Van te sine in hoeden. LXV.</head>
<l>                Met ons wandelt een heilech geest,</l>
<l>Diet al ziet ende al verheest</l>
<l>Dat wi doen, eist quaet, eist goet.</l>
<l>Sulke eere, alsemen hem doet</l>
<l n="5">Hier in dit lijf, alsonder waen,</l>
<l>Sulke eere sullen wi van hem ontfaen.</l>
<l>                Die minne van erdschen goede</l>
<l>Neemt ons die vriheit van moede.</l>
<l>Ne dade die minne alleene van desen,</l>
<l n="10">So souden wi ons selves wesen.</l>
<l>                Merc omme die lieve van ghewinne,</l>
<l>Die ons werpt al uten zinne,</l>
<l>Met wat rouwen wijt verliesen,</l>
<l>Hoe sere wi daer omme riesen.</l>
<l n="15"><pb n="1,442"/> Wi claghen dat ons niet bestaet;</l>
<l>Ende dat onse zin vergaet,</l>
<l>Dan claghen wi no meer no min:</l>
<l>Nu nes niet so edel alse die zin.</l>
<l>Niemene gevoelets in sijn bloet,</l>
<l n="20">Al verliest hi taerdsce goet;</l>
<l>Elc houde hem selven in sinen zin,</l>
<l>Dats dupperste ende dmeeste gewin.</l>
<l>                Cume salmen iemen vinden,</l>
<l>Die hem des dar onderwinden,</l>
<l n="25">Dat hi wilde dat openbare</l>
<l>Sine herte alder werelt ware.</l>
<l>Die wel doet, hine achtes niet</l>
<l>Dat dat aldie werelt siet;</l>
<l>Entie quaet doet in ene wostine,</l>
<l n="30">Hi hevets int herte pine,</l>
<l>Ende ontsiet datment zien mach.</l>
<l>Doe wel, siet nacht ende dach,</l>
<l>Ende ne roeke wiet verstaet.</l>
<l>Al en siet niemen dine mesdaet,</l>
<l n="35">Hets ghenouch dattut selve weets:</l>
<l>Ende ghedinke ende niene vergeets.</l>
<l>                Gherne vindic ende souke</l>
<l>Indie orbaerlike bouke;</l>
<l>Want leringhe en doet niet min</l>
<l n="40">Dan soe wecket den slapenden zin.</l>
<l>                Dicken sien wi quaetheit bedect</l>
<l>Met dogeden name ende vertrect:</l>
<l>Een man, die es van stouten moede</l>
<l>Ende verblenden wille dat goede,</l>
<l n="45">Men seghet hijs ries ende al verwoet;</l>
<l>Hevet hi oec ghematen moet,</l>
<l>Men seghet hi es trage ende bloot,</l>
<l>Omme dat hi hem hoet vor de noot.</l>
<l>In desen dinghen ende in mere</l>
<l n="50">Doolt die werelt dicke ende sere.</l>
<l>                Wanen heren, want men hem nyghet</l>
<l>Ende men mede voer hem swiget,</l>
<l>Datmense niet int openbare</l>
<l>En begripet, alsi sware</l>
<l n="55">Mesdoen, also wesen quite?</l>
<l>Achter hem leestmen hare vite.</l>
<l>Elc man wese also gemate</l>
<l>Jeghen sine ondersate,</l>
<l>Alse hi wilde dat hi gebare</l>
<l n="60">Jegen hem, die boven ware,</l>
<l>Ende peinse: God, diet al berecht,</l>
<l>Maecte beede here ende knecht.</l>
<l>Ic wane men dom heeten soude</l>
<l>Die een ors copen woude,</l>
<l n="65">Ende nieweren ane merc en leide</l>
<l>Dan an breidel ende an gereide:</l>
<l>Aldus es hi sere ontwiset,</l>
<l>Die anders ghenen man en priset</l>
<l>Dan biden clederen ende biden geslachte:</l>
<l n="70">Hets menech sot geboren in machte.</l>
</div>
<div type="subchapter"><head type="subchapter">Echt van rade. LXVI.</head>
<l>                Vriendscap, recht ende vrede,</l>
<l>Die maken die erdsce rijchede</l>
<l>Ghemeene van lande te lande.</l>
<l>Dus sijn si der doget viande,</l>
<l n="5">Die werringe in eneger tijt</l>
<l>Indie werelt sayen ende strijt.</l>
<l>                Nature hevet den mensche gemaect</l>
<l>Van leden gheel, ende ongeraect</l>
<l>Inder claerheit vanden zinne;</l>
<l n="10">Doch scietet sire materie inne,</l>
<l>Waert dat mer nuttelijc saet in brochte,</l>
<l>Datter wel in wassen mochte.</l>
<l>Dus gebreect meest leerres ende wisers.</l>
<l>Al vintmen genouch staels ende ysers,</l>
<l n="15">Wat orbore waert datment vonde,</l>
<l>Men vonde smet diet smeden conde?</l>
<l>Waren meesters goet ende gherecht,</l>
<l>Ende si de worden volgeden echt,</l>
<l><pb n="1,443"/> Die si leeren int openbare,</l>
<l n="20">Hem volgeden die meerre scare.</l>
<l>                Alsic wille met eenen sotte</l>
<l>Merghen mi in spele, in spotte,</l>
<l>Waer soudickene soeken el,</l>
<l>In vindene in mi selven wel?</l>
<l n="25">Dinct mi dat ic te vroet bem,</l>
<l>Ic bespotte mi meer dan hem.</l>
<l>                Die blende die souken al</l>
<l>Ledere, diese leden sal.</l>
<l>Wi sijn indie blende scole,</l>
<l n="30">Ende bi desere dinc in dole;</l>
<l>Maer het es ons onbekent,</l>
<l>Dat wi ziec sijn ende blent,</l>
<l>Ende hieromme dat ons es oncont,</l>
<l>Worden wi te spader ghesont;</l>
<l n="35">Want wie so kent sijn selfs cracht,</l>
<l>Te nauwere spiet hi ende wacht</l>
<l>Omme dinc die hem orbare sijn,</l>
<l>Ende omme getrouwen meester fijn.</l>
<l>                Beghin in dogheden te ghane</l>
<l n="40">Dinct hem somen inden bestane</l>
<l>Dattet hooch ende pijnlijc si,</l>
<l>Ende dat en coemt el nieweren bi,</l>
<l>Dan die crancke zieke zin</l>
<l>Vervaert es in sijn beghin</l>
<l n="45">Te proevene ende te bestane</l>
<l>Dinc, daer hi noint quam ane.</l>
<l>Hier omme willic dat hem elc dwinge</l>
<l>Te beghinne hoghe dinghe;</l>
<l>Want wille hi hem daertoe gevoegen,</l>
<l n="50">Het sal hem te bet ghenoeghen.</l>
<l>Bidi, schijnt die medicine</l>
<l>Eerst bitter sijn ende wesen pine,</l>
<l>Alsemen ghevoelt dat soe den mont</l>
<l>Entien lachame maect gesont,</l>
<l n="55">Vele te ghewilliker vaetmer an,</l>
<l>Omme datmen els niet genesen can.</l>
<l>                Wi sullen so onse leven setten,</l>
<l>Dat wi die dingen, die ons letten</l>
<l>Ende ons indie zonden draghen,</l>
<l n="60">Van ons steken ende verjaghen.</l>
<l>Elc man die sal sinen moet</l>
<l>Hart maken, vast ende goet,</l>
<l>Omme te vechtene daer mede</l>
<l>Jegen die felle weeldichede,</l>
<l n="65">Die ons en nemet meer no min</l>
<l>Anders dan al onsen zin.</l>
<l>Euwelike ende tallen stonden</l>
<l>Jach van di emmer die zonden;</l>
<l>Want si altoes ende sonder ende</l>
<l n="70">Altoos pogen omdie scende.</l>
<l>Wat so dine herte ontset,</l>
<l>Werp van di ende dat di let.</l>
<l>Ende eist dat zonden so vaste steken</l>
<l>In dine herte, eer soudstuse breken</l>
<l n="75">Ende van di werpen, al eist smerte,</l>
<l>Beede zonden ende herte.</l>
<l>                Niet en leert so menech quaet</l>
<l>Alse weelde ende overdaet:</l>
<l>Si hebben der mordenaren zede;</l>
<l n="80">Want met haerre behendichede</l>
<l>Bedrieghen si in haer smeken</l>
<l>Des menscen zin ende streken,</l>
<l>Ende beringhene so verre vort,</l>
<l>Dat hi altemale versmort.</l>
<l n="85">Si maken beede al keytijf</l>
<l>Die zinne ende des menscen lijf.</l>
</div>
<div type="subchapter"><head type="subchapter">Seneca jeghen prijs. LXVII.</head>
<l>                Si twee bestaen twirande saken:</l>
<l>Die een wille van maerbere maken</l>
<l><pb n="1,444"/> Een chierlijc beelde ende metter liden;</l>
<l>Dander wilt van houte sniden.</l>
<l n="5">Nu sijn die beelden beede vulmaect</l>
<l>Ende eens geformeert ende geraect:</l>
<l>Welc haerre suldi gheven den prijs?</l>
<l>Ie wille wanen, sidi wijs,</l>
<l>Dat ghi hem meer prijs oec gevet,</l>
<l n="10">Diet van maerbere gemaect hevet,</l>
<l>Omme dat meest was sine pine.</l>
<l>Aldus eist wel anscine,</l>
<l>Dat hi meest orboren doet,</l>
<l>Die den quaden maket goet</l>
<l n="15">Ende hem doet sine zonden vergeven,</l>
<l>Dan liede, goet in haer leven,</l>
<l>Leert ende wijst ende trect vort;</l>
<l>Want sine sijn in ghene mort.</l>
<l>                Wonder eist vanden heren,</l>
<l n="20">Dat si hem daertoe keren,</l>
<l>Ende hem ghenoughet dat si di prisen,</l>
<l>Die altoes in ghere wisen</l>
<l>Gheens prijs werdich moeten wesen;</l>
<l>Ende gaven si selve prijs oec desen,</l>
<l n="25">Hem souds dinken ende anderen mede,</l>
<l>Dat si daden dorperhede.</l>
<l>Jonc sijn si ende domp van zinne,</l>
<l>Die ghenouchte hebben hier inne.</l>
<l>                So welken tijt so onse memorie</l>
<l n="30">In weelden smort, in dydele glorie,</l>
<l>So valt die zin in letargien,</l>
<l>Hine acht leren noch castijen;</l>
<l>Ende so hi min ghevoelt des,</l>
<l>So dat evel vreseliker es.</l>
<l n="35">                Dien prisic van zinne vroet,</l>
<l>Stout ende staerc ende wel ghemoet,</l>
<l>Dien niet en vernoyet dat hi levet,</l>
<l>Ende eist dat daventure ghevet</l>
<l>Ende hem die doot comet an,</l>
<l n="40">Dat hi sterven dar ende can.</l>
<l>Met scanden moetmen die borch rumen,</l>
<l>Daermen moet met crachte af tumen.</l>
<l>Die wise en gaet ghenen ganc</l>
<l>Onwillike an sinen danc,</l>
<l n="45">Noch ghene ruste ennes goet,</l>
<l>Sine si met redenen behoet.</l>
<l>                Alle mesdade licht ende sware,</l>
<l>So si meer sijn int openbare,</l>
<l>So si met mindere medicine</l>
<l n="50">Ghebetert werden ende met minder pine.</l>
<l>Dan sijn si alreswaerst ghemect,</l>
<l>Alse si met heimelicheit sijn bedect.</l>
<l>                Niemene ennes, sijt seker das,</l>
<l>Heden dat hi ghistren was.</l>
<l n="55">Al dat men siet, dat moet al liden</l>
<l>Ende varen mettien tiden,</l>
<l>Ende alle dinc sijn ongestade;</l>
<l>Ende nochtan, eist vrome, eist scade,</l>
<l>Wi willen ende ons langhter na,</l>
<l n="60">Dat die tijt come ende gha.</l>
</div>
<div type="subchapter"><head type="subchapter">Van leringhen echt. LXVIII.</head>
<l>                Ene dinc es an meneghen wisen,</l>
<l>Datmen sere mach mesprisen,</l>
<l>Dattem elc in hem selven genoeget,</l>
<l>Ende het menegen dinct dat wel voeget,</l>
<l n="5">Datmen hem prijs aneleghet,</l>
<l>Ende het waer es, alsemen wel seghet.</l>
<l>So eist ghevougelijc inden moet,</l>
<l>Alsemense heet goet ende vroet;</l>
<l>Ende alse hem coemt die waen in desen,</l>
<l n="10">Dat si werdich willen wesen,</l>
<l>Sone conen si tien stonden</l>
<l>In hem gevinden smette no zonden,</l>
<l>Ende bliven verloren ende ontset</l>
<l>Om die hoverde die hem let.</l>
<l n="15">                Alle lieden pinen also</l>
<l>Omme te sine dicken vro;</l>
<l>Maer cume es iemen die kint</l>
<l>Waer men ghestade bliscap vint.</l>
<l>Die wise ennes nemmermere</l>
<l n="20">Int herte sonder bliscap ende eere,</l>
<l>Al eist datmens niet en verstaet</l>
<l>Buten dit an sijn ghelaet.</l>
<l>Dat doet dat hi sijn herte bint:</l>
<l><pb n="1,445"/> Hine es niet gheseedt als tkint.</l>
<l n="25">Sulke bliscap, sulke vroude</l>
<l>Coemt niet van selvere no van goude,</l>
<l>Sonder dat hi hem selven weet</l>
<l>Talre tijt int herte ghereet.</l>
<l>Dese bliscap, dese vroude</l>
<l n="30">Ne breect noch en ent in doude,</l>
<l>Ende daventure en machse niet breken,</l>
<l>Want sine coemt niet van hare gestreken.</l>
<l>                Beesten vele laten hem genoeghen</l>
<l>Up smale weyde ende hem ghevoeghen;</l>
<l n="35">Erde, water ende lucht</l>
<l>........</l>
<l>Nochtan mach eene clene sake</l>
<l>Den buke genoegen tsinen gemake;</l>
<l>Ne maer die ghulse gierechede</l>
<l n="40">Ne weet ende noch mate mede.</l>
<l>                Doe ic jonc was, pijndic ende dochte,</l>
<l>Hoe dat ic wel leven mochte;</l>
<l>Nu, alsic out bem, peinsic al,</l>
<l>Hoe dat ic wel sterven sal.</l>
<l n="45">                Elc man zie ende poghere toe,</l>
<l>Dat hi alle dinc gerne doe;</l>
<l>Want hines niet keytijf, Godweet,</l>
<l>Die gherne doet datmen hem heet;</l>
<l>Maer hijs keytijf ende onvroet,</l>
<l n="50">Die node doet dat hi doen moet.</l>
<l>Nu sullen wi onsen zin so maken,</l>
<l>Dat wi dan in allen saken,</l>
<l>Also alse die tijt ghebiet,</l>
<l>Gherne ontfaen ende claghen niet.</l>
<l n="55">                Die hem wille daertoe verbreken,</l>
<l>Mach alle dinc wel van hem steken;</l>
<l>Maer niemene en siet den dach,</l>
<l>Dat hi alle dinc hebben mach.</l>
<l>Ter rijcheit dan de cortste vaert,</l>
<l n="60">Dats datmen hebbe tgoet onwaert.</l>
<l>                Verliestu dinen vrient, ghedoghe,</l>
<l>Ne weene niet, maer traenoge;</l>
<l>Ende met genouchten, sonder veinsen,</l>
<l>Sullen wi omme onse vriende peinsen.</l>
<l n="65">Hier minnen wise ende verkiesen,</l>
<l>Alse diese emmer moeten verliesen;</l>
<l>Ende ghinder hebwise indier maniere,</l>
<l>Alse die volgen sullen sciere.</l>
<l>                Ic bem te meerre dinc geboren,</l>
<l n="70">Dan ic mi liete also verdoren,</l>
<l>Dat ic soude jeghen recht</l>
<l>Wesen willen mijns vleeschs knecht.</l>
<l>Over wat houdic minen lachame?</l>
<l>Twi ghevic hem enen andren name,</l>
<l n="75">Dannet een erdijn bant si</l>
<l>Ghebonden omme mine ziele vri?</l>
<l>Ende want hi es aergre echt</l>
<l>Dan die ziele, so eist recht</l>
<l>Dat dat dulste diene den besten,</l>
<l n="80">Ende wi onse zinne vesten</l>
<l>Te gheduurne alle daghe</l>
<l>Weder der naturen waghe.</l>
</div>
<div type="subchapter"><head type="subchapter">Vanden selven worden. LXIX.</head>
<l>                In aermen live meer no min</l>
<l>Mach wel wesen scone sin;</l>
<l><pb n="1,446"/> Want die crancheit vanden lachame</l>
<l>Ne doet den zinne ghene blame.</l>
<l n="5">Hier omme veronwerde ghenen man,</l>
<l>Dune weets teersten wat hi can.</l>
<l>Sin, die hem can ter wijsheit keren,</l>
<l>Doet den lachame vele eeren.</l>
<l>                Die zin die waerheit merken can</l>
<l n="10">Ende besceden sere es dan,</l>
<l>Hoe hi volghen sal ende vlien,</l>
<l>Ende alle dingen so can besien,</l>
<l>Dat hi elke dinc prise wale</l>
<l>Naer recht, niet nader lieder tale,</l>
<l n="15">Entie danne niet en valle</l>
<l>Met ghelucke noch met mesfalle,</l>
<l>Maer in alle dinc ghestade:</l>
<l>Dits een zin van hoghen rade.</l>
<l>                Mijn zin es niet so onghesinnet,</l>
<l n="20">Dat hi ziecheit oft pine minnet;</l>
<l>Maer vallic in enech van desen,</l>
<l>Ic en wille niet wivelijc wesen.</l>
<l>Hets scande datmen om arbeit jaget,</l>
<l>Ende eere datmense verdraghet.</l>
<l n="25">                Genouchte hebben in ledichede,</l>
<l>Dats onreenre sueghen zede;</l>
<l>Maer int rusten na die pine</l>
<l>Moet elc wel minnen tsine.</l>
<l>                Hets ene maniere van overmoeden,</l>
<l n="30">Dat hem een doet so nauwe hoeden,</l>
<l>Dat hi wille den lieden ontflien</l>
<l>Ende hi hem laet selden sien;</l>
<l>Ende oec en betaemt heren niet,</l>
<l>Dat mense alte dicken siet.</l>
<l n="35">Tusscen tween houdende de mate,</l>
<l>Dats altoes die meeste bate.</l>
<l>                Daer an leghet di niet an,</l>
<l>Dat di prisen wijf ende man.</l>
<l>Ganc te di selven in dinen zin,</l>
<l n="40">Merc wat dogeden vintsture in,</l>
<l>Ende di selven jugeere dan</l>
<l>Alstu souts eenen anderen man,</l>
<l>Ende altoes hout in dinen gheest</l>
<l>Dine faeuten alre meest.</l>
<l n="45">                Die dicken trect van steden te steden,</l>
<l>Dinct sijn des zins ongestadicheden.</l>
<l>Leere dan eerst naer desen</l>
<l>Dinen lachame ghestade wesen,</l>
<l>Dattu te bet moet ende zin</l>
<l n="50">Moghes ghebinden na dijn ghewin.</l>
<l>                Neghene zonden so en sijn,</l>
<l>Si en hebben soete venijn:</l>
<l>Vrecheit beheet di groot ghelt</l>
<l>Te ghevene in dire gewelt;</l>
<l n="55">Luxurie belovet di, keytive!</l>
<l>Ghenouchte van dinen live;</l>
<l>Begherte vander werelt eere</l>
<l>Beheet di te makene here.</l>
<l>Dus ende met dusdaenre miede</l>
<l n="60">Veninen si die simpele liede,</l>
<l>So datse cume eenech man</l>
<l>Verdriven oft verwinnen can.</l>
<l>Wiltu danne van desen saken</l>
<l>Dine zinne quite maken,</l>
<l n="65">Wandere in dese werelt al</l>
<l>Alse diese rumen sal.</l>
<l>                Selden peinst omme sine doot,</l>
<l>Die sonder afstaen minne groot</l>
<l>Leghet an dit erdsche goet;</l>
<l n="70">Ende comet oec in desen moet,</l>
<l>Hi steket altehant daer of</l>
<l>Ende blaset henen alse stof.</l>
</div>
<div type="subchapter"><head type="subchapter">Jeghen vrechede. LXX.</head>
<l>                Redene eist van ons allen</l>
<l>Wat ons doet in zonden vallen,</l>
<l>Want wi alle onse zinne geven,</l>
<l>Hoe dat wi dit corte leven</l>
<l n="5">Gheneren moghen in dit dal:</l>
<l><pb n="1,447"/> Dat langhe lijf vergeten wi al.</l>
<l>                Wat wondere eist, datmen vint</l>
<l>Hem die hem ontsiet niet en twint,</l>
<l>Alsemen in groten vreden leeft?</l>
<l n="10">Maer eene dinc mi wonder heeft,</l>
<l>Daer alt volc vallet, dat gevel</l>
<l>Datter een was die niet en vel.</l>
<l>Ter noot ende niet in weeldicheden</l>
<l>Machmen proeven stoute zeden.</l>
<l n="15">                Laet ons alsulc leven leden,</l>
<l>Dat wij die tijt so niet versceden,</l>
<l>Dat wijs verliesen ene stonde;</l>
<l>Ende niemen es die dit doen conde,</l>
<l>Sijn gepeins ende sine herte en si</l>
<l n="20">Sijns selves ende sijn eygijn vri.</l>
<l>                Merc eene exempele anden hont:</l>
<l>Werpt hem sijn here inden mont</l>
<l>Vleesch oft broot, hi hout te hant</l>
<l>Tgheent onder voet oft inden tant,</l>
<l n="25">Ende siet, eer hijs nut, omme mere</l>
<l>Te hebbene van sinen here.</l>
<l>Dit dinke mi dat ons anclevet:</l>
<l>Alse ons daventure goet gevet,</l>
<l>Dat leggen wi ghehouden dan</l>
<l n="30">Ende ghapen omme meer nochtan,</l>
<l>Noch wine nuttent noch en smaken,</l>
<l>Maer omme meer liggen wi ende haken.</l>
<l>Dese dinc en mach gevallen</l>
<l>Niet den wisen al met allen:</l>
<l n="35">Die hevet ghenouch, ende coemt hem mee,</l>
<l>Dat deelt hi vort sonder wee.</l>
<l>                Wie so gapet omme miede</l>
<l>Altoes tontfane onder die liede,</l>
<l>Die verghetet harde saen,</l>
<l n="40">Dat hi die miede hevet ontfaen;</l>
<l>Want dat leden es, es verloren,</l>
<l>Om nieuwe miede willen wi horen.</l>
<l>Aergher es niet dan gierechede,</l>
<l>Dat soe vergheet die hoveschede.</l>
<l n="45">                Ghiereghe vrecheit es sere quaet,</l>
<l>Want soe om el niet en staet,</l>
<l>Dan omme al te hebbene alleene,</l>
<l>Dat indie werelt es ghemene.</l>
<l>Wat goede int ghemeene gaet,</l>
<l n="50">Dinct dat hare niet en bestaet.</l>
<l>Maer die hovesche wise milde</l>
<l>Decket hem met enen andren scilde:</l>
<l>Gheen goet en dinct hem wesen bet,</l>
<l>Dan dat hi siet gheset</l>
<l n="55">Ter nutscap enter salichede</l>
<l>Ter ghemeenre menscelichede.</l>
<l>Hovesche wijsheit leert ons dat:</l>
<l>Gherne deelen goet ende scat,</l>
<l>Gherne dancken ende loven mede,</l>
<l n="60">Alsemen hevet ontfaen hovescede,</l>
<l>Ende gherne lijen voer die liede,</l>
<l>Alse ofmen ontfaet gichte of miede.</l>
<l>                God hevet dier hovescheder hoede,</l>
<l>........</l>
<l n="65">God die wandelt onder die goede liede.</l>
<l>Hen mach niet sijn, noch noit gesciede,</l>
<l>Dat goet gedichte of goet zin</l>
<l><pb n="1,448"/> Oint was, God en waser in.</l>
<l>                Roof, al es hi someghen man</l>
<l n="70">Te sinen wille comen an,</l>
<l>Ende al docht hem sijn gheval,</l>
<l>Hen was noint noch wesen sal,</l>
<l>Dat ghedureghe bliscap lach</l>
<l>An rove noch an quaet bejach.</l>
<l n="75">                Dit erdsche goet, datmen goet noemt,</l>
<l>Hen es niet goet, hoe soet els coemt:</l>
<l>Ic wane hem gaf die name een sot.</l>
<l>Die mensce ware zalegher dan God,</l>
<l>Waert van rechter name goet.</l>
<l n="80">Al eist dat ons vordeel doet,</l>
<l>God en hevets en ghenen noot</l>
<l>Te nuttene clene no groot.</l>
<l>Dus en ware hi niet al rike,</l>
<l>Want hem gebreket sekerlike</l>
<l n="85">Die ghenouchte vandien moede,</l>
<l>Alse int nutten vandien goede.</l>
<l>Hier mach hi merken die es vroet,</l>
<l>Dat met onrechte hetet goet.</l>
<l>                Elc mensche willic dat hem voeget</l>
<l n="90">So, dat hem int herte ghenoeget</l>
<l>Al dat God doet ende beset,</l>
<l>Ende laet hem genoeghen te bet,</l>
<l>Omme dat si die wille Gods,</l>
<l>Sijn onderdanech sijns geboeds.</l>
<l n="95">                Die wise ne pijnt hem clene no groet</l>
<l>Te weenne omme sire kinder doot,</l>
<l>Noch omme siere vrienden goet.</l>
<l>Altoos es hem so vast sijn moet,</l>
<l>Dat hi verdraget in selken zinne,</l>
<l n="100">Alse die sine herte leget daer inne,</l>
<l>Daer hi emmer moet volghen,</l>
<l>Ende verdraghet onverbolghen.</l>
</div>
<div type="subchapter"><head type="subchapter">Van edelen moede. LXXI.</head>
<l>Also lange alse du leves,</l>
<l>Sie dattu dine zinne gheves</l>
<l>Te leerne hoe du leven sout,</l>
<l>Om te comene in dijn behout.</l>
<l n="5">                Die mensce en hevet niet beters in</l>
<l>Dan redene ende zin.</l>
<l>In desen doene, in derre maniere,</l>
<l>Hevet hi vordeel voer die diere,</l>
<l>Want sine hebber niet een haer:</l>
<l n="10">In desen volget hi Gode naer.</l>
<l>                Minne, gramscap ende gierechede,</l>
<l>Hebben dicken in meneger stede</l>
<l>Hem in hoghen moede verheven</l>
<l>Ende vreselike dinghe verdreven.</l>
<l n="15">Oft dan eene ombescedenheit</l>
<l>Daer doet so grote vromecheit,</l>
<l>So eist te verstane goet,</l>
<l>Dat een hoghe edel moet,</l>
<l>Vul van dogeden, meer vermach,</l>
<l n="20">Die niet en slaept nacht no dach.</l>
<l>                Cracht van zinne es ene doghet,</l>
<l>Die haer selven so verhoghet,</l>
<l>Dat si tusscen tween aventuren,</l>
<l>Tusscen den soeten enten suren,</l>
<l n="25">Fierlike lijt met groter cracht</l>
<l>Ende omme haer en geen en acht.</l>
<l>Goet man die ghedoghet al</l>
<l>Coenlike groot ende smal,</l>
<l>Wedert es so licht, so swaer;</l>
<l n="30">Want hi weet wel overwaer,</l>
<l>Dat God dus in sine wet</l>
<l>Ordineert ende beset,</l>
<l>Die alle dinge also doet gaen,</l>
<l>Alsi in sinen wille staen.</l>
<l n="35">                Niemen es zalech man van desen,</l>
<l>Dien du sies in deere wesen,</l>
<l>Met puerpere ende met goude gecleet;</l>
<l>Want alsemense te bedde leet,</l>
<l>Men trecket hem altegader af</l>
<l n="40"><pb n="1,449"/> So wat men hem teersten angaf.</l>
<l>Naect quamen si in dese hoverde,</l>
<l>Ende naect sullen si ter erde.</l>
<l>Niemene oec van desen heren,</l>
<l>Die met rijcheit cleemt ter eeren,</l>
<l n="45">Esmen sculdich te noemene groot.</l>
<l>Twi dat es, dat merct al bloot:</l>
<l>Wi dolen allegader indien,</l>
<l>Dat wi niet en merken wat wi sien;</l>
<l>Maer sine paruren hebwi te mare,</l>
<l n="50">Alse of hire mede geboren ware.</l>
<l>Ware dan iemene die begherde</l>
<l>Man te prisene naer sine werde,</l>
<l>Doe wech erve, eere ende parure,</l>
<l>Ghichte der valscher aventure;</l>
<l n="55">Laet liden des lachamen hone,</l>
<l>Weder si lelijc si oft scone;</l>
<l>Besie sine zeden ende sinen zin,</l>
<l>Oft hi sulke wijsheit hevet in,</l>
<l>Dat menne groot heten mach;</l>
<l n="60">Wederet es vremde bejach</l>
<l>Dat hi hevet, oft sijn goet,</l>
<l>Dat emmer met hem bliven moet.</l>
<l>                Eerlijc leven ende duegedachtich</l>
<l>Es in sinen doene so machtich,</l>
<l n="65">Dattet altoos niet verloren</l>
<l>Ne mach sijn achter noch voren;</l>
<l>Want waer soot die doot begaet,</l>
<l>Het ent emmer in weldaet.</l>
<l>                Niemen en es so dul noch so onvroet,</l>
<l n="70">Hine weet wel dat hi sterven moet;</l>
<l>Maer alse hem die doot gaet an,</l>
<l>Dan eerst gaet hi beven dan,</l>
<l>Alse die vruchtet dat hi sal</l>
<l>Vallen in enen swaren val;</l>
<l n="75">Ende dit es tontijt ende te spade,</l>
<l>Want hi failgiert inden rade.</l>
<l>Soudemen niet seggen openbare,</l>
<l>Dat hi onwijs ende dul ware,</l>
<l>Wie so dreve groot mesbaer,</l>
<l n="80">Dat hi over dusent jaer</l>
<l>Niet en levede hier te voren?</l>
<l>Oec soudi u dinken doren,</l>
<l>Die daer omme dreve rouwe groot,</l>
<l>Dat hi liggen sal al doot</l>
<l n="85">Over M jaer hier naer.</l>
<l>Dits openbare ende claer:</l>
<l>Dune waers niet, du suls niet wesen.</l>
<l>Nature hevet ons brocht in desen.</l>
<l>Men maget nieuwe heten niet,</l>
<l n="90">Dat allen lieden altoes gesciet.</l>
<l>Sterve ende oude, want wesen moet,</l>
<l>Alleene mac dinen ende goet.</l>
</div>
<div type="subchapter"><head type="subchapter">Noch van rade. LXXII.</head>
<l>                Drie dinghen vindic overwaer</l>
<l>In allen evele wesen swaer:</l>
<l>Teen dats die porringe vander doot,</l>
<l>Dander es die siecheit groot,</l>
<l n="5">Ende dat derde es, sonder waen,</l>
<l>Datmen der weelden moet afstaen.</l>
<l>                Vander doot ende vander stoken</l>
<l>Es hier boven genouch gesproken.</l>
<l>                Van groter ziecheit ende zwaer</l>
<l n="10">En leghet niemene lange, dats waer;</l>
<l>Want onse moeder die nature</l>
<l>Die minnet hare creature,</l>
<l>Dat soe tevel ghevet so mate,</l>
<l>Datment gedoget in hope der bate;</l>
<l n="15">Oft eist swaer ende al te groot,</l>
<l>Soe cortet danne metter doot.</l>
<l>                Al evel dinct te lichter hem,</l>
<l>Die peinst: "Alsic van desen bem,</l>
<l>So salic emmermeer na desen</l>
<l n="20">In vrier gesonden wesen."</l>
<l>                Die ghene die al hare zinne</l>
<l>Ter werelt setten enter erdscher minne,</l>
<l>Die latic al ongetroost;</l>
<l>Want alse de weelde iet geloest</l>
<l n="25">Siere genoechten, sine redene seget,</l>
<l>Dattem ghinder es al ontweghet.</l>
<l><pb n="1,450"/> Wat wondere eist, al dinct desen</l>
<l>Dit erdsce leven sere cort wesen?</l>
<l>                Wers es hem die van weeldicheden</l>
<l n="30">Vallet in ere aermer steden,</l>
<l>Dan den aermen die noit en las</l>
<l>Noch en horde wat weelde was.</l>
<l>                Hens gene doget, maer mesdaet,</l>
<l>Den quaden te vergevene sijn quaet,</l>
<l n="35">Hine ware in sulken state,</l>
<l>Datmen hopen mochte der bate.</l>
<l>                Noch sal een dach lichten so clare,</l>
<l>Datmen sal al openbare</l>
<l>Al die quaetheit entie zonde</l>
<l n="40">Der werelt sien van gronde te gronde.</l>
<l>                Waer so men besiet dat ware,</l>
<l>Men mach vinden al openbare,</l>
<l>Dat alleens es in eene stede,</l>
<l>Achter ende voren mede.</l>
<l n="45">                Men mach merken, dat liede vele</l>
<l>Lopen te feesten ende te spele,</l>
<l>Ende daermen oude wijsheit spreect,</l>
<l>Dat daer volx vele ghebreect;</l>
<l>Entie wi sien staerc van live,</l>
<l n="50">Vindewi van zinne cranke keytive.</l>
<l>                Merc die aerme entie rike,</l>
<l>Wie so dinct leven salechlike:</l>
<l>Du sies den aermen in meneger stonde,</l>
<l>Updat hi hevet sine gesonde</l>
<l n="55">Ende hi sine lijfnere hevet,</l>
<l>Dat hi blidelikere levet:</l>
<l>Hi lacht meer ende bet met herten.</l>
<l>Die rike levet, alse oft met smerten</l>
<l>Ende met rouwen ware gemanc;</l>
<l n="60">Ende dats al om dat hi sinen ganc</l>
<l>So hoghe mict ant erdsce goet,</l>
<l>Dattem nemmer wel en doet:</l>
<l>Dus es hi verre der bate;</l>
<l>Die aerme hout hem an de mate.</l>
<l n="65">Niemen en es die rike levet,</l>
<l>Hem en genouget dat hi hevet.</l>
<l>                Alle die erdsche heerscapije,</l>
<l>Die du sies met haerre paertije</l>
<l>Boven die lieden sijn verheven,</l>
<l n="70">Datmen heet een zalich leven,</l>
<l>Dats wandel ende ongestade:</l>
<l>Verdrijf dat uut dinen rade,</l>
<l>Ne beghere niet noch en souc,</l>
<l>Maer omme rijcheit van binnen rouc.</l>
</div>
<div type="subchapter"><head type="subchapter">Van miltheden. LXXIII.</head>
<l>                Eist dat du di beclages dies</l>
<l>Ende dattu rekens over verlies,</l>
<l>Dattu hovesceit heves gedaen</l>
<l>Hem dies niet en wille verstaen</l>
<l n="5">Noch danken; wiltu di beraden</l>
<l>Meer tontgane sulker scaden,</l>
<l>Soudstu hier af seker leven,</l>
<l>Du moets hovesceit begeven.</l>
<l>Lichte du gaves tdine daer nare,</l>
<l n="10">Daer het echt verloren ware.</l>
<l>Hets beter gheven ende verliesen,</l>
<l>Dan vaste te houdene kiesen.</l>
<l>Men mach bi ne ghenen wette</l>
<l>Bescuwen alrehande lette.</l>
<l n="15">Up een lant, daer coren bedaerf,</l>
<l>Heeft men gesayt ander waerf;</l>
<l>Men moet geven, men moet sayen:</l>
<l>Lichte men saelt an iemen mayen.</l>
<l>Lichte men vint enen goeden,</l>
<l n="20">Die danken sal noch gelijc den vroeden;</l>
<l>Want niemene gedinct der hovescede,</l>
<l>Hine ghelt met woekere mede.</l>
<l>Die onhovesche, alse hi hem ontsiet</l>
<l>Dattem sijn danc sal costen iet,</l>
<l n="25">So haet hi hem diet hem gaf,</l>
<l>Ende peinst hoe hijs mach comen af,</l>
<l>Ende maect belghen ende overmoet,</l>
<l><pb n="1,451"/> Om dat hi sonder cost dat doet.</l>
<l>Wie es aerger ende wers geleert,</l>
<l n="30">Dan die doget in quade keert</l>
<l>Enter hovescheit verghet,</l>
<l>Ende sinen zin also set,</l>
<l>Dat hi clene mesdadeghe saken</l>
<l>Groot ende hooch wille maken?</l>
<l n="35">Die wise hovesce heeft inden moet</l>
<l>Altoes die [doghet] dor hem doet,</l>
<l>Ende priset hogher dan het dooch,</l>
<l>Ende es van herten also hooch,</l>
<l>Eist dat up hem es mesdaen,</l>
<l n="40">Dat hijt lichte latet gaen.</l>
<l>Alle dinc keert hi ten besten,</l>
<l>An hem mach gene quaetheit vesten;</l>
<l>Want die hovesce menscelichede,</l>
<l>Daer soe niet af weet sekerhede,</l>
<l n="45">Dat keert soe inde beste voude:</l>
<l>Die quade verkeert also houde.</l>
<l>                Ghierecheit omme meer tontfane</l>
<l>Bringet ons die dorpernie ane,</l>
<l>Dat wijs vergheten altemale</l>
<l n="50">Datmen ons daer dede wale.</l>
<l>                Rijcheit, eere ende moghenthede,</l>
<l>Verkeren meer der lieder zede,</l>
<l>Alsemer toe coemt, dan aermoede.</l>
<l>Bidi sone achten niet die vroede</l>
<l n="55">Up dese dinc in ghere uren,</l>
<l>Maer up die doget der naturen.</l>
</div>
<div type="subchapter"><head type="subchapter">Van wijsheden. LXXIIII.</head>
<l>                Ledicheit sonder leringhe</l>
<l>Dat sijn al verlorne dinghe</l>
<l>Ende ene doot daert al gaet af,</l>
<l>Ende eens levens menscen graf.</l>
<l n="5">                Sterven en prisic niet sere,</l>
<l>Hen ware dor recht ende dor eere.</l>
<l>                Hets dulheit dat een wille vlien,</l>
<l>Daert hem niet en mach gescien.</l>
<l>                Ghedochte dat si ongheveinset,</l>
<l n="10">Ende wie so omme dinghen peinset,</l>
<l>Merke, peinse ende vaste wane,</l>
<l>Dat die werelt al siet ane.</l>
<l>Dus sal hem elc scamen dan</l>
<l>Peinsen, daer mesprijs leecht an.</l>
<l n="15">Wat helpt clene ende groot?</l>
<l>Alle dinc sijn voer Gode bloot.</l>
<l>                Dronkenscap es anders niet,</l>
<l>Dan datmen enen mensche siet</l>
<l>Sijns dancs ende bi sijn selves kiesen</l>
<l n="20">Sine vrije zinne verliesen.</l>
<l>Wijn ontsteket des menscen zin,</l>
<l>Ende waerre iet heimelicheden in</l>
<l>Met scamelheden overdect,</l>
<l>Die wijn doet datment vertrect.</l>
<l n="25">Meer liede vintmen die dor scame</l>
<l>Sonden scuwen vanden lachame,</l>
<l>Dan om die minne vander doghet;</l>
<l>Maer wien so dronkenscap verhoget,</l>
<l>Die verlieset zin ende zede</l>
<l n="30">Ende alle sine scamelhede.</l>
<l>Hiertoe wie so dronken es,</l>
<l>Hi verliest al, sijts ghewes,</l>
<l>Sinne, vroetscap ende raet;</l>
<l>Daertoe nochtan die wijn dorgaet</l>
<l n="35">Sijn hovet ende doet hem verliesen</l>
<l>Sine memorie ende sere riesen,</l>
<l>Noch oge noch tonge en can</l>
<l>Gheseggen wat hem leghet an.</l>
<l>                Weelde mach bet sijn te waren</l>
<l n="40">Hier bi pine, dan welvaren.</l>
<l><pb n="1,452"/>                 Wi sullen slachten na die bien,</l>
<l>Die wi moghen vliegen sien</l>
<l>Achter velde harentare,</l>
<l>Ende souken haren orbare</l>
<l n="45">An de bloemen na haer beste;</l>
<l>Alsijt bringhen dan te neste,</l>
<l>Sceden si honech ende was.</l>
<l>Aldus sullen wi volghen das:</l>
<l>Wi sullen horen van menegen man</l>
<l n="50">Wat hi weet ende wat hi can,</l>
<l>Ende dat scriven ende behouden,</l>
<l>Ende dan, eer die zinne vercouden,</l>
<l>Sullen wi proeven harentare,</l>
<l>Waertoe elc es orbare.</l>
<l n="55">                Dusdaen willic ende dus goet</l>
<l>Dat wi sijn in onsen moet,</l>
<l>Dat wi connen van vele dinghen</l>
<l>Vroede wort te samen bringhen:</l>
<l>Vele proverbijen, vele sproken</l>
<l n="60">Togen connen hem die ons stoken,</l>
<l>Ende wi oec connen bispele</l>
<l>Van ystorien toghen vele,</l>
<l>Daermen mede cort den tijt;</l>
<l>Ende leere exempele jegen strijt,</l>
<l n="65">Hoe hier voren die wise daden,</l>
<l>Alsi swaerlijc waren verladen.</l>
<l>                Scuwe rijchede, soe en si goet;</l>
<l>Want soe met vreesen laet den moet.</l>
<l>Scuwe weelde: blijft soe di in,</l>
<l n="70">Soe ontempert dinen zin.</l>
<l>Scuwe heerscapie mede:</l>
<l>Hets wint ende hoverdichede.</l>
</div>
<div type="subchapter"><head type="subchapter">Vanden selven. LXXV.</head>
<l>                Hens gene wijsheit meerre van sinne,</l>
<l>Dan, alse tevel comet inne,</l>
<l>Oft eert geweldelike in dadren</l>
<l>Die nature laet vergaderen,</l>
<l n="5">Ghevellet si ende gheweert;</l>
<l>Want eist also dattem bekeert</l>
<l>Indie aderen ende int bloet,</l>
<l>So eist te dragene noch also goet</l>
<l>Alset te verdrivene si.</l>
<l n="10">                Redene prouftmen hier bi:</l>
<l>Men en dwinge die domme joghet</l>
<l>Int begin jegen ondoget,</l>
<l>Eer soe daer ghecostumere,</l>
<l>Verloren so es aldie were.</l>
<l n="15">                Vallet die jonge indie onmate,</l>
<l>Hets beter datmen lopen late,</l>
<l>Dan men wederstonde sware;</l>
<l>Lichte hi wert moede, ende dan vare</l>
<l>An hem met rade ende pine</l>
<l n="20">Om sire zinne medicine.</l>
<l>Wat helpt dat die phisisien</l>
<l>Omme medicine wille zien,</l>
<l>Eer dat evel es int dalen</l>
<l>Ende eermen oec mach verhalen</l>
<l n="25">Met soccoerse die nature?</l>
<l>Hets verloren aventure.</l>
<l>                Die wile oec, no min no mee,</l>
<l>Dat die storm staet indie zee,</l>
<l>Ne can men tscip bestieren niet;</l>
<l n="30">Maer alsemen den storm wiken siet,</l>
<l>So eist tijt datmen sla de hant</l>
<l>Andien roedere ende ant gewant.</l>
<l>                Die wise can int aermoede</l>
<l>Ende indie weelde van goede</l>
<l n="35">Altoos siere doghet pleghen:</l>
<l>Es hi met goede verweghen,</l>
<l>Hi ghevet mildelike ter noot,</l>
<l>Ende al met besceede groot;</l>
<l>Es hi aerm, hi geeft te min,</l>
<l n="40">Ende altoos hevet hi bliden zin.</l>
<l>                Vrede hevet hi die niet nontsiet</l>
<l>Dat die werelt te duchtene pliet;</l>
<l>Rike es hi die niet en rouct</l>
<l>Dat algader die werelt souct.</l>
<l n="45">                Hoe mochte dat iet heten goet,</l>
<l><pb n="1,453"/> Dat beede winnet ende hebben moet</l>
<l>Mordere ende ribaut mede?</l>
<l>Men weet wel dat die rijchede</l>
<l>Desen beede dicke ancomen:</l>
<l n="50">Hoe mochtmen dan rijcheit goet nomen?</l>
<l>Dat es goet, dien niemen hevet</l>
<l>Dan dien God reinen zin gevet.</l>
<l>                Ghelove es dat heilechste bejach,</l>
<l>Dat erdersch mensce hebben mach:</l>
<l n="55">Men caent bedriegen dor ghene noot,</l>
<l>Men caent gebreken metter doot.</l>
<l>                Mate dats een bandekijn mede</l>
<l>Over die erdsche weeldichede;</l>
<l>Soe deeltse som daert hare behaget,</l>
<l n="60">Som verdrijft soese ende verjaget;</l>
<l>Soene nut nemmeer daer af</l>
<l>Dan hare die nature gaf.</l>
<l>Die dese twee trect te hem waert,</l>
<l>Sonder hogher clergien aert</l>
<l n="65">Mach hi wel te wijsheit comen,</l>
<l>Diene bringen sal ter vromen.</l>
</div>
<div type="subchapter"><head type="subchapter">Van Percius proverbien. LXXVI.</head>
<l>                   Seneca ent hier ter stede</l>
<l>Sine wort ende sine sproken mede,</l>
<l>Daermen bi wel mach verstaen,</l>
<l>Dat hi met wijsheden was bevaen,</l>
<l n="5">Ende oec willemen wanen das,</l>
<l>Dat hi van Pauluse gedoept was.</l>
<l>Sine worde dinken luden openbare</l>
<l>Som, ofte hi kerstijn ware.</l>
<l>Hier naer inden eersten bouc,</l>
<l n="10">Diere omme wille doen ondersouc,</l>
<l>Salmen sijns noch meer gewagen,</l>
<l>Hoe dat hi in sinen daghen</l>
<l>Vrilike screef jegen die afgode,</l>
<l>Niet ter maten alse die blode;</l>
<l n="15">Ende sinen ende salmen scriven,</l>
<l>Hoe dattene Nero dede ontliven,</l>
<l>Die quade keyser, alse wi lesen,</l>
<l>Want hi sijn meester hadde gewesen.</l>
<l>                Vort suldi horen overliden</l>
<l n="20">Van poeten, die indien tiden</l>
<l>Leveden dat Seneca was,</l>
<l>In Claudius tiden, daermen af las</l>
<l>Hier voren in sijn keyserrike,</l>
<l>Die bouke maecten meesterlike</l>
<l n="25">Ende begrepen in haren stonden</l>
<l>Dorpernien ende zonden;</l>
<l>Ende omme dat si begripers waren</l>
<l>Ende si niemen en wilden sparen,</l>
<l>Sine ghinghene met worden stoken</l>
<l n="30">In haren ghemeenen sproken,</l>
<l>Dies heetmense Satyriene;</l>
<l>Die int wort pleghen nauwe te siene,</l>
<l>Dat heet begripers in onse tale:</l>
<l>Dats Percius met Juvenale.</l>
<l n="35">                Percius sproken ende sine bloemen</l>
<l>Die suldi nu horen noemen.</l>
<l>                Dijn connen ennes niewer toe goet,</l>
<l>Een ander en wete dattu sijs vroet.</l>
<l>                O wi! hoe crom, hoe ongherecht</l>
<l n="40">Sijn die zielen in heren, in knecht,</l>
<l>Hier in desen erderike!</l>
<l>Lettel achtsi om hemelrike.</l>
<l>Heren, rovers, knechten, dieve:</l>
<l>Dus scrijftment al in enen brieve.</l>
<l n="45">                Twi maectmen die goden inden temple</l>
<l>Hoverdich na onse exemple?</l>
<l><pb n="1,454"/>                 Segt, bisscoppe ende papen mede:</l>
<l>Mach gout maken heilechede,</l>
<l>Twine geven wijt den goden dan?</l>
<l n="50">Want haerre negheen en es, die can,</l>
<l>Alse mi dinct, hem heilech maken,</l>
<l>Het en si bi onsen saken.</l>
<l>                Van hoghen lieden, horic callen,</l>
<l>Siet men geslachten tevallen,</l>
<l n="55">Die hare edelheit verliesen</l>
<l>Ende bi cranken zinne riesen.</l>
<l>                Alse menech hooft ende menege gedane,</l>
<l>Also menech zin, ic wane;</l>
<l>Ende elc hevet sinen onwille:</l>
<l n="60">Dus leghemen harde selden stille.</l>
<l>                Al es tfoerhovet gepoliert,</l>
<l>Toude vel nes niet verchiert.</l>
<l>Buten sijn scone die wort,</l>
<l>Binnen die vos, die peinset mort.</l>
<l n="65">                Vrecheit en laet niemen rusten:</l>
<l>Al soude eenen slapens lusten,</l>
<l>Soe roept int ore: "Stant up! hets dach!</l>
<l>Du suls verliesen dijn bejach!"</l>
<l>Nu leve, vrecke, in pinen groot!</l>
<l n="70">Verget dijns selven, verget die doot.</l>
<l>Die tijt gaet met snellen voete,</l>
<l>Di wert noch langer rusten moete.</l>
<l>                Die upt lant ende upter heide</l>
<l>Levet met sijns selves aerbeide,</l>
<l n="75">Die levet harde salechlike.</l>
<l>Getroosti, dorpre! troost maecti rike:</l>
<l>Al mindert dijn coren inden tas,</l>
<l>Dijn ander coren leget inden was.</l>
</div>
<div type="subchapter"><head type="subchapter">Van Juvenale. LXXVII.</head>
<l>                Percius endt hier sine tale.</l>
<l>Hort hier vort van Juvenale.</l>
<l>                Ru gehaer over die lede</l>
<l>Toget moet van groter wreethede.</l>
<l n="5">                Niemen mach met cleenre pine</l>
<l>Ter hoocheit clemmen. - Here te sine</l>
<l>Van goeden zeden, seggic u,</l>
<l>Dats daermen mindst om vraget nu.</l>
<l>                Alse vele penningen alsemen wiste</l>
<l n="10">Dattu hads in dine kiste,</l>
<l>Also vele soudemen di geloven,</l>
<l>Eren ende trecken boven.</l>
<l>                Aermoede en hevet in hare</l>
<l>Niet dat meer verweghet sware,</l>
<l n="15">Dan soe ter werelt spotte gaet</l>
<l>Entie lieden die sijn quaet.</l>
<l>                Dit es eene ghemeene zede,</l>
<l>Sijn wi aerm, al onse bede</l>
<l>Es omme vordeel, omme gewin:</l>
<l n="20">Hier toe sette elc sinen zin.</l>
<l>                Ic wane men niet so stouts en hort,</l>
<l>Dan alsemen vaet in sine mort</l>
<l>Den mordenare; want sijn moet</l>
<l>Maect wanhope stout ende verwoet.</l>
<l n="25">                Rijcheit was deerste quaethede,</l>
<l>Die ontreinde des menschen zede.</l>
<l>                Elc man hevet hem also gheset,</l>
<l>Sijn wille dinct hem redene ende wet.</l>
<l>                Twijf weet al ende bediet</l>
<l n="30">Wat in al die werelt gesciet;</l>
<l>Soe es die deerste niemare weet</l>
<l>Ende wachtse ter porten ghereet.</l>
<l>                Niet ennes te verdraghene so quaet</l>
<l>Alse srijcs pijnlics wijfs gelaet.</l>
<l n="35">                Hets sere mesdaen in allen kere,</l>
<l>Datmen tlijf mint vor die ere.</l>
<l>                Alle mesdaet, so meerre persone</l>
<l>Daer an slaet, soe meer onscone.</l>
<l>                Hennes geen aerger gerechte,</l>
<l n="40"><pb n="1,455"/> Dan die tonge vanden quaden knechte.</l>
<l>                Hoe meneghen heeft ghevelt</l>
<l>Ende vermort sijn grote ghelt.</l>
<l>Die niet en hevet, mach openbare</l>
<l>Singen vorden mordenare.</l>
<l n="45">                Die doot maect cont allene das,</l>
<l>Wies de mensce werdich was.</l>
<l>                Scone vorme ende zuver leven,</l>
<l>Selden sijn si gevriende bleven.</l>
<l>                Niet nes so diere, vondemens vele,</l>
<l n="50">Men sout copen omme niet te spele.</l>
<l>                Men weent langere omme goet</l>
<l>Dan men omme vriende doet.</l>
<l>Omme vrient weentmen lose trane,</l>
<l>Maer om ghelt rechte vraye, ic wane.</l>
<l n="55">                Alse vele alse wast dijn ghelt,</l>
<l>Also vele wast met ghewelt</l>
<l>Die wille van vort te winne meer:</l>
<l>Ghelt wachtmen nauwe in allen keer.</l>
<l>                Hier endt nu altemale</l>
<l n="60">Die proverbien van Juvenale.</l>
</div>
<div type="subchapter"><head type="subchapter">Stacius Selicius bloemen. LXXVIII.</head>
<l>                In desen selven tiden mede</l>
<l>So was te Rome indie stede</l>
<l>Een poete, alse wijt horen,</l>
<l>Ute Gallia geboren,</l>
<l n="5">Van groter namen, ende hiet aldus</l>
<l>Stacius Celicius,</l>
<l>Daermen af twee boeke vint,</l>
<l>Die hi maecte, daer hi ontbint</l>
<l>Inden eenen scone ter cure</l>
<l n="10">Van Theben die aventure,</l>
<l>Dat een swaer orloge was;</l>
<l>Want hi maket ons cont das,</l>
<l>Dat twee broederen in haren dagen,</l>
<l>Die te samen waren gedraghen,</l>
<l n="15">Entie sone wan andie moeder,</l>
<l>Begaven te wesene broeder</l>
<l>Ende hadden orloge swaer ende groet,</l>
<l>Ende menech blevere omme doot.</l>
<l>                Dander bouc die tellet mede</l>
<l n="20">Van Achillese die kintschede,</l>
<l>Hoene die Grieken halen deden</l>
<l>In haren orloge, in haren onvreden,</l>
<l>Alsi up Troien souden comen.</l>
<l>Hort hier van hem beden de blomen.</l>
<l n="25">                Bliscap ghevet somwile de cracht,</l>
<l>Want rouwe breect der herten macht.</l>
<l>Bliscap, merket wel in desen,</l>
<l>Doet den sconen te scoender wesen.</l>
<l>                Dicke machmen in doghen kinnen,</l>
<l n="30">Alsemen minne draget van binnen;</l>
<l>Want die brant die binnen leget,</l>
<l>In dansichte te risene pleget,</l>
<l>Ende ontsteect die lierewangen,</l>
<l>So dat mer dicke uut siet gangen</l>
<l n="35"><pb n="1,456"/> Ende dauwen, eist lief of leet,</l>
<l>Een dinne getempert sweet.</l>
<l>                Si twee en mogen niet met vreden</l>
<l>Heren sijn van eere steden,</l>
<l>Want elc wille wesen boven:</l>
<l n="40">Deen ofte bede moet sijn bescroven.</l>
<l>                Vreese visierden eerst de gode</l>
<l>Jegen der redenen gebode.</l>
<l>                Elc man pine omme sine eere,</l>
<l>Want eere verdervet nemmermere.</l>
<l n="45">                Al es dat sterven menegertiere,</l>
<l>Die doot nes maer van ere maniere.</l>
<l>                Alstu best van moede verhit,</l>
<l>Dwinc di selven ende sit</l>
<l>Ende ontbeit ene corte stonde:</l>
<l n="50">Haest werpt al neder te gronde.</l>
<l>                Hets keytivechede groot,</l>
<l>Vreese an te vane sonder noot.</l>
<l>                Hier enden Stacius bloemekine,</l>
<l>Ende hier willic van miere pine</l>
<l n="55">Maken ruste ene stonde.</l>
<l>Dese materie die begonde</l>
<l>Van Adame, den eersten man,</l>
<l>Ende hevet cortelike vort an</l>
<l>Alle dystorien ghenoept</l>
<l n="60">Tote dien dat die werelt loept</l>
<l>Int carnation, dats waer,</l>
<l>Ons Heren LVII jaer.</l>
<l>Ghenouget hem, diet maken hiet,</l>
<l>Sone vernoyet mi der pinen niet.</l>
<l n="65">Dits deerste paertie vanden vieren.</l>
<l>In dander so salmen visieren,</l>
<l>Wat keyseren dat al na desen</l>
<l>Tote Rome hebben gewesen,</l>
<l>Haer verlies ende haer ghewin,</l>
<l n="70">Alse dystorien hebben in.</l>
<l>Orlof eeschic overluut,</l>
<l>Want dystorien gaen hier uut.</l>
</div>
</div>
<div type="chapter"><head type="chapter"><pb n="1,457"/> DIT ES DORDINANDSE VANDEN ANDEREN BOEKEN DIE HIER NA COMEN.</head>
<div type="subchapter"><head type="subchapter comment">[Ordinancie van de tweede partie]</head>
<l>                Vort salic u doen verstaen</l>
<l>Vanden bouken die hier na gaen</l>
<l>Cortelike waer af si spreken,</l>
<l>Eer ic der pinen wille afbreken.</l>
<l n="5">                Die neghende bouc hevet in</l>
<l>Van XV jaren meer no min</l>
<l>Die jeesten ende van keysers viere:</l>
<l>Van Nero dien quadertiere,</l>
<l>Van Galba, van Vitellius</l>
<l n="10">Ende vanden eersten Otte aldus.</l>
<l>                Die tiende bescrivet die tijt twaren</l>
<l>Van C ende van XCIII jaren:</l>
<l>Vanden keyser Vaspaciane,</l>
<l>Die den Jueden swaer ginc ane;</l>
<l n="15">Van coninc Tytus sinen sone,</l>
<l>Jherusalem vellede die ghone</l>
<l>Ende slouch die Joden ende vercochte,</l>
<l>Ende wrac ons Heren doot onsochte;</l>
<l>Van Tytus broeder Domiciaen,</l>
<l n="20">Die na hem trike hevet ontfaen,</l>
<l>Van keyser Nerva, van Trayane</l>
<l>Ende vanden keyser Adriane,</l>
<l>Van Anthonius Pyus mede,</l>
<l>Die keyser daer was indie stede,</l>
<l n="25">Van Anthinus Verus daer naer,</l>
<l>Van Aurelius, [van] Commodus, dats waer,</l>
<l>Ende vanden eersten Juliaen,</l>
<l>Die tRoemsche rike hadde ontfaen;</l>
<l>Wat desen X keyseren ghesciede</l>
<l n="30">Ende onder hem anderen diede.</l>
<l>                Die elfste bouc die hout hier naer</l>
<l>CC ende vijftich jaer,</l>
<l>Ende beghinnet van keyser Severe,</l>
<l>Die stout ende goet was indie were;</l>
<l n="35">Vanden keyser Anthonis daer na,</l>
<l>Die ghetoenaemt was Caracalla,</l>
<l>Van keysers Macrinus ende Gabalus,</l>
<l>Ende van Alexander den keyser aldus,</l>
<l>Van Maximus, van Gordiane,</l>
<l n="40">Vanden tween Phillippe daer ane,</l>
<l>Die deerste kerstine keysers waren</l>
<l>Vander keyserliker scaren;</l>
<l>Van Decius, Gallus, Voluciaen,</l>
<l>Galienus, Valeriaen,</l>
<l n="45"><pb n="1,458"/> Die alle vive keysers waren;</l>
<l>Van ander Decius daer na te waren,</l>
<l>Van Claudius, van Aureliane,</l>
<l>Van Tacitus, van Floriane,</l>
<l>Van keyser Probus, van Carine.</l>
<l n="50">Dese XXI daden pine</l>
<l>Den kerstijnhede ende wee,</l>
<l>Sonder die Phillippe twee,</l>
<l>Alse u die bouc vertellen sal</l>
<l>Van beghinne ten ende al.</l>
<l n="55">                Die XIIste hout in memorie</l>
<l>Van XX jaren die ystorie:</l>
<l>Van keyser Dyoclesiane,</l>
<l>Van sinen gheselle Maximiane,</l>
<l>Die maecten menegen maertelare;</l>
<l n="60">Van keyser Constantius daer nare</l>
<l>Ende van Galerius sinen gheselle,</l>
<l>Die overdadeghe entie felle;</l>
<l>Wat vernoye doe ghesciede</l>
<l>In haren tijt onder vele liede,</l>
<l n="65">Dat dese viere mogendelike</l>
<l>Hilden dat Roemsche keyserike.</l>
<l>                Die XIIIde bouc hout overwaer</l>
<l>In sine jeesten XXXI jaer,</l>
<l>In welken tiden dat Constantijn,</l>
<l n="70">Die ghetoenaemt groot wille sijn,</l>
<l>Keyser tote Rome was</l>
<l>Ende van laserscepe ghenas,</l>
<l>Ende dien Silvester die paues mede</l>
<l>Bekeerde ende kerstijn dede,</l>
<l n="75">Die den keyser Maxencius,</l>
<l>Maximiane ende Lycinius</l>
<l>Uten Roemschen rike dreef</l>
<l>Ende selve enech keyser bleef.</l>
<l>                Die XIIIIde bouc besceet te waren</l>
<l n="80">Dien tijt van XLI jaren,</l>
<l>In welken tiden dat mogendelike</l>
<l>Hilden tRoemsce keyserike</l>
<l>Des goeds Constantijns III kinder,</l>
<l>Die selken daden groten hinder</l>
<l n="85">Der kerstijnheit, ende waren genant</l>
<l>Constantius, Constantijn, Constant;</l>
<l>Naer hem die quade Juliaen,</l>
<l>Jovianus ende Valentiniaen</l>
<l>Ende Valens, die keyser was mede</l>
<l n="90">Te siere grotere onsalichede.</l>
<l>Der IIII eerster hevet bescreven</l>
<l>Hare jeesten ende hare leven,</l>
<l>Der III achterstere heefti mede</l>
<l>Ghewach van haerre vromechede.</l>
<l n="95">                Die XVde bouc es bediet</l>
<l>Vander keysere jare niet;</l>
<l>Maer alleene hevet hi inne</l>
<l>Heileghe jeesten, alsic kinne,</l>
<l>Van heilegen lieden, daermen gereet</l>
<l n="100">Gheen bescheet gereet en weet</l>
<l>In wies keysers tijt si waren.</l>
<l>Daer salmen scone dinc openbaren.</l>
<l>Dese VII bouken hebben in</l>
<l>Dandere paertije meer no min</l>
<l n="105">Vanden Spiegle Ystoriale,</l>
<l>Ende hier endsi altemale.</l>
</div>
<div type="subchapter"><head type="subchapter comment">[Ordinancie van de derde partie]</head>
<l>                Nu gaet die derde partie ane</l>
<l>Vanden keyser Gratiane,</l>
<l>Dat es die XVIde bouc,</l>
<l n="110">Die van jaren nemmee en rouc</l>
<l>Te bescedene dan van sessen,</l>
<l>Ende hevet in siere gedincnessen,</l>
<l>Hoe trike van Perchi began,</l>
<l>Van Vrancrike sijn begin dan,</l>
<l n="115">Hoe Bartaengen eerst began,</l>
<l>Dat dIngelsche volc sindent wan,</l>
<l><pb n="1,459"/> Der Wandele begin ende haer rike,</l>
<l>Enter Wimmalen dies gelike,</l>
<l>Daer die Lumbaerde af sijn geboren;</l>
<l n="120">Der Goten beghin salmen horen,</l>
<l>Ende hoe si scieden hare roten</l>
<l>DOester Goten ente Wester Goten,</l>
<l>Hare coningen, hare mogentede,</l>
<l>Hoe lange si regneerden mede;</l>
<l n="125">Daer naer dat rike vanden Hunen,</l>
<l>Die maecten vele roder crunen.</l>
<l>                Die XVIIde tellet te waren</l>
<l>Die tijt van rechts XI jaren,</l>
<l>Dat Theodosius keyser was</l>
<l n="130">Van Rome, een goet man, alsic las;</l>
<l>Sine jeesten doet hi verstaen</l>
<l>Ende dat leven, sonder waen,</l>
<l>Dat wilen dhermiten plaghen,</l>
<l>Daermen groot wonders sal gewagen.</l>
<l n="135">                Dachtiende bouc sal tellen mede,</l>
<l>Wat wondere men oec dede</l>
<l>Binnen XXIII jaren, dat Honorius</l>
<l>Keyser was ende Archadius,</l>
<l>Ende vele heileghere sproken mede</l>
<l n="140">Van heileghen lieden daer ter stede.</l>
<l>                Die XVIIIIde spreect te waren</l>
<l>Alleene van XIIII jaren,</l>
<l>Dat keyser was Honorius</l>
<l>Ende sijn neve Theodosius,</l>
<l n="145">Ende van heilegher lieden vite,</l>
<l>Hoe si dienden Gode met vlite.</l>
<l>                Die twintechste bouc doet verstaen,</l>
<l>Hoe Theodosius hevet ontfaen</l>
<l>Dat keyserike alleene te samen,</l>
<l n="150">Diemen den jongen heet bi namen,</l>
<l>Ende hevet die tijt in hem, dats waer,</l>
<l>Besceden van LXVIII jaer,</l>
<l>Van V keyseren, die hier binnen</l>
<l>Regneerden te Rome, alswijt kinnen:</l>
<l n="155">Dats vanden keyser Valentiniaen</l>
<l>Den anderen, ende van Marciaen,</l>
<l>Van keyser Leo ende van Zenoen,</l>
<l>Ende someger heileger liede doen.</l>
<l>                Die XXIste die lijt</l>
<l n="160">Van XCI jaren dien tijt,</l>
<l>Die andere V keyseren leet:</l>
<l>Anastasius, alsict weet,</l>
<l>Was die eerste, ende nadien</l>
<l>Quam doude Justinus, alswijt sien,</l>
<l n="165">Daer naer quam Justiniaen,</l>
<l>Doe quam jonge Justinus saen,</l>
<l>Ende daer naer, wi lesent dus,</l>
<l>Quam die ander Tyberius.</l>
<l>Die bouc hevet in hem mede</l>
<l n="170">Die leringe vander wijshede.</l>
<l>                Die XXIIste die seghet</l>
<l>Die ystorie diere in gheleghet</l>
<l>Int XXIXste jaer, dat was</l>
<l>Keyser Mauricius ende Focas.</l>
<l n="175">In desen bouke salmen noemen</l>
<l>Des paues Gregorius bloemen,</l>
<l>Daermen in wel leren mach</l>
<l>Wijsheit enter zielen bejach.</l>
<l>                Die XXIIIste bouc twaren</l>
<l n="180">Hevet die ystorie te waren,</l>
<l>Die streect henen over waer</l>
<l>C ende LXXXIX jaer,</l>
<l>Ende spreect vanden Ingelscen coningen</l>
<l>Die Bartaengen ondergingen,</l>
<l n="185">Ende van Mahumette den valscen dief,</l>
<l>Die hem over heilech verhief,</l>
<l>Van XIIII keyseren mede,</l>
<l>Hoe elc sine sake dede:</l>
<l>Dat was Heraclius, die man</l>
<l n="190">Die dat cruce ons Heren wan;</l>
<l>Van Constantine den keyser mede,</l>
<l>Van Constante oec daer ter stede,</l>
<l>Echt van eenen Justiniaen,</l>
<l>Van eenen Leo, ende daer na saen</l>
<l n="195"><pb n="1,460"/> Van enen Tyberius daer nare,</l>
<l>Echt van enen Justiniane dware,</l>
<l>Daer naer een Philippicus,</l>
<l>Ende echt een Anastasius,</l>
<l>Daer naer Leo, daer na Constantijn</l>
<l n="200">Met Hyrenen der moeder sijn,</l>
<l>In wies tiden Vlaendren began</l>
<l>Eerst hem grave trecken an.</l>
<l>Ende al hier in dese stede</l>
<l>Endt die derde paertie mede.</l>
</div>
<div type="subchapter"><head type="subchapter comment">[Ordinancie van de vierde partie]</head>
<l n="205">                Hier na gaet an dat vierde stic.</l>
<l>Inden eersten bouc vandic,</l>
<l>Dat die XXIIIIste altemale</l>
<l>Es vanden Spieghele Ystoriale,</l>
<l>Ende hi besceet die tijt ent ware</l>
<l n="210">Van enen ende van CC jare,</l>
<l>Hoe Karel, diemen den groten noemt,</l>
<l>Toten keyserrike coemt,</l>
<l>Hoe Loduwijc die goedertiere</l>
<l>Naden vader wart keyser sciere,</l>
<l n="215">Doe Lotharis, doe Loduwijc,</l>
<l>Doe wart keyser des ghelijc</l>
<l>Karel die caluwe van Vranckerike,</l>
<l>In wies tiden sekerlike</l>
<l>Hollant grave hebben began,</l>
<l n="220">Also alsement geweten can.</l>
<l>Naer hem wan des riken gewout</l>
<l>Jonge Karel, daer naer Arnout,</l>
<l>Doe Loduwijc, die dachterste was</l>
<l>Keyser van Karele, alsict las;</l>
<l n="225">Doe Coenraet die Aelman,</l>
<l>Doe een Heinric trike gewan,</l>
<l>Ende daer naer waren Otten drie</l>
<l>Keysers naer een, lesen wie.</l>
<l>                Die XXVste te waren</l>
<l n="230">Hout van C ende van VIII jaren</l>
<l>Die tijt, die jeesten, alsict gome,</l>
<l>Van IIII keyseren van Rome:</l>
<l>Dats dander Heinric ende Coenraet,</l>
<l>Daer naer dander Heinric trike ontfaet,</l>
<l n="235">Daer naer waert indie stede</l>
<l>Die vierde Heinric keyser mede;</l>
<l>Van dingen die in haren tiden</l>
<l>Die werelt moeste overliden.</l>
<l>                Inden XXVIsten bouc, dats waer,</l>
<l n="240">Hout die ystorie XX jaer,</l>
<l>In welken tiden den vijften Heinrike</l>
<l>Was ghegheven dat Roemsce rike.</l>
<l>Miraclen staen daer inder stede</l>
<l>Van onser Vrouwen van Lodine mede;</l>
<l n="245">Van sente Jacobpe van Compostellen</l>
<l>Miraclen daer naer salmen tellen;</l>
<l>Bloemen, diese willen horen,</l>
<l>Van Hughen ende van sente Victoren.</l>
<l>                Inden XXVIIsten bouc</l>
<l n="250">Vint men, dies doet ondersouc,</l>
<l>Die tijt van XXVI jaren,</l>
<l>In wat tiden dat keyseren waren</l>
<l>Een Lotharis, daer na Coenraet.</l>
<l>Inden selven bouke staet</l>
<l n="255">Leringhe ende wonder mede,</l>
<l>Dat gheviel in someger stede.</l>
<l>                Die XXVIIIste bouc die seghet</l>
<l>Ghene jare daer cracht an leghet,</l>
<l>Die ten keyserrike bestaen;</l>
<l n="260">Maer hi tellet, sonder waen,</l>
<l>Van sente Bernaerde die abt was</l>
<l>Te Cleervaus, alsict las,</l>
<l><pb n="1,461"/> Van sinen live, van siere lere,</l>
<l>Daer hi was verheven sere,</l>
<l n="265">Ende int ende machmen visieren</l>
<l>Horen omme dordine van Tempelieren.</l>
<l>                Die XXIXste te waren</l>
<l>Spreect van LVII jaren,</l>
<l>In welken tiden Vrederic doude</l>
<l n="270">Keyser van Rome wart met gewoude,</l>
<l>Daer naer Heinric sijn sone,</l>
<l>Daer naer Phillip, ende hoe de ghone</l>
<l>In sine zale wart vermort,</l>
<l>Ende hoe daer naer ten rike vort</l>
<l n="275">Otte was gecoren naer desen,</l>
<l>Die grave van Poitau hadde gewesen;</l>
<l>Daer naer [hoe] die Cyters quamen,</l>
<l>Ende hoe si haer beghin annamen;</l>
<l>Torloghe daer naer te hant</l>
<l n="280">Tusscen Vrancrike ende Ingelant;</l>
<l>Die grote vaert van over mere,</l>
<l>Daer mede voer met sinen here</l>
<l>Keyser Vrederic ende verdranc,</l>
<l>Ende hoe mede voer indien ganc</l>
<l n="285">Phillip coninc van Vrancrike,</l>
<l>Ende Ridsaert mede dies ghelike,</l>
<l>Die coninc was van Ingelant,</l>
<l>Menech ridder, menech seriant;</l>
<l>Ende andere jeesten cort ende lanc</l>
<l n="290">Hevet dese bouc in sinen ganc.</l>
<l>                Die XXXste bouc hevet inne</l>
<l>XXXIIII jaer, also ict kinne,</l>
<l>In welken tiden Vrederijc,</l>
<l>Wies vader was keyser Heinric,</l>
<l n="295">Entie keyser Otten verdreef,</l>
<l>Keyser wart ende keyser bleef;</l>
<l>Ende wat in sinen tiden gesciede</l>
<l>Wonders onder vele liede;</l>
<l>Hoe minderbroederen ende predicaren</l>
<l n="300">Eerstwaerven begonnen waren</l>
<l>Bi Fransoyse, den simpelen man,</l>
<l>Ende bi Dominicus nochtan;</l>
<l>Ende int ende bi wat saken</l>
<l>Vrederic hem liet ontmaken</l>
<l n="305">Ende condempneren vander kerke</l>
<l>Omme sine quade ghewerke.</l>
<l>                Die XXXIste bouc bescheet</l>
<l>Die tijt die sidert overleet,</l>
<l>Dat Vrederijc verstoten was;</l>
<l n="310">Hoemen coes sidert naer das</l>
<l>Grave Willemme van Hollant,</l>
<l>Ende hoe hi dwanc an sine hant</l>
<l>Aken ende indien stoel sat</l>
<l>Ende coninc wart daer in de stat</l>
<l n="315">Over Almaengen, ende hoe lange</l>
<l>Hijt hadde in sinen bedwanghe;</l>
<l>Van Ridsaert, grave van Cornuwaelge,</l>
<l>Hoe hi menege selverine maelge</l>
<l>Gaf omme dat Duutsce rike;</l>
<l n="320">Ende hoe naer hem cortelike</l>
<l>Roedolf, van Avexberghe grave,</l>
<l>Coninc wart met cleenre have</l>
<l>Over Aelmaengen, doe hi was out,</l>
<l>Ende noch hout hi tlant in gewout.</l>
<l n="325">Tote deser tijt, connen wijt geleesten,</l>
<l>Sullen wi volgen der vrayer jeesten,</l>
<l>Ende hier sal enden al dat werc,</l>
<l>Dat versaemde Vincent die clerc</l>
<l>Van Beauvays, die predicare,</l>
<l n="330">Die wijs was ende sere mare.</l>
<l>                Hier latic bliven mine tale</l>
<l>Vanden Spiegle Ystoriale,</l>
<l>Nadien dat ict dus belie,</l>
<l>Alse vander eerstere paertie.</l>
</div>
</div>
</div>
<div type="part"><head type="part comment"><pb n="2,31"/> DERDE PARTIE.</head>
<div type="chapter"><head type="chapter comment">[Inhoudstafel]</head>
<div type="subchapter"><head type="subchapter comment">[Inhoudstafel eerste boek]</head>
<l>                Die eerste bouc die hevet in</l>
<l>Der jare no meer no min</l>
<l>Dan VI, van Gratiane,</l>
<l>Die den Roemscen rike quam ane,</l>
<l n="5">Ende van meneghen rike tbeghin,</l>
<l>Dat den Romeinen nam tgewin.</l>
<l>Dese bouc hevet gaende al omme</l>
<l>XLV capiteele teere summe.</l>
<l><hi rend="italic">Hoe Rome eerst dalen began</hi> ... I.</l>
<l><hi rend="italic">Hoe die van Persi hem vochten an</hi> ... II.</l>
<l><hi rend="italic">Vander Sarrasinen rike</hi> ... III.</l>
<l><hi rend="italic">Dat beghin van Vranckerike</hi> ... IIII.</l>
<l><hi rend="italic">Vanden eersten coninc van Vrancrike</hi> ... V.</l>
<l><hi rend="italic">Hoe die Fransoysen kerstijn worden</hi> ... VI.</l>
<l><hi rend="italic">Van Pippine ende sinen geslachte</hi> ... VII.</l>
<l><hi rend="italic">Van Hughe Capette ende sijn geslachte</hi> ... VIII.</l>
<l><hi rend="italic">Vanden rike van Grote Bartaengen</hi> ... IX.</l>
<l><hi rend="italic">Der Bertoene beghin</hi> ... X.</l>
<l><hi rend="italic">Hoe Brutus vacht up Aquitaengen</hi> ... XI.</l>
<l><hi rend="italic">Hoe Brutus verwan die Gallen</hi> ... XII.</l>
<l><hi rend="italic">Hoe Brutus in Bertaengen quam</hi> ... XIII.</l>
<l><hi rend="italic">Hoe die Bertoene begonden dalen</hi> ... XIIII.</l>
<l><hi rend="italic">Hoe dIngelsce quamen in Bertaengen</hi> ... XV.</l>
<l><hi rend="italic">Vander Ingelscher coroniken</hi> ... XVI.</l>
<l><hi rend="italic">Vander Wandelen beghinne</hi> ... XVII.</l>
<l><hi rend="italic">Vander Wandelen coronike</hi> ... XVIII.</l>
<l><hi rend="italic">Vanden Wimmalen, den Lumbarden</hi> ... XIX.</l>
<l><hi rend="italic">Vanden Goten, hoe si scieden</hi> ... XX.</l>
<l><hi rend="italic">Van Wester Goten ende Oester Goten</hi> ... XXI.</l>
<l><hi rend="italic">Van Wester Goten coroniken</hi> ... XXII.</l>
<l><hi rend="italic">Van Oester Goten coroniken</hi> ... XXIII.</l>
<l><hi rend="italic">Wanen die Hunen quamen</hi> ... XXIIII.</l>
<l><hi rend="italic">Hoe die Hunen verwonnen de Goten</hi> ... XXV.</l>
<l><hi rend="italic">Hoe Gratiaen besette sijn rike</hi> ... XXVI.</l>
<l><hi rend="italic">Van Maximuse ende ander dinge</hi> ... XXVII.</l>
<l><hi rend="italic">Wat in Gratiaens tiden gevel</hi> ... XXVIII.</l>
<l><hi rend="italic">Vanden Vranken ende ander dinc</hi> ... XXIX.</l>
<l><hi rend="italic">Van sente Basilise den groten</hi> ... XXX.</l>
<l><hi rend="italic">Hoe hi den duvel den jongelinc nam</hi> ... XXXI.</l>
<l><hi rend="italic">Van sente Jheronimuse</hi> ... XXXII.</l>
<l><hi rend="italic">Van Malcus aventuren</hi> ... XXXIII.</l>
<l><hi rend="italic">Noch van Jeronimuse</hi> ... XXXIIII.</l>
<l><hi rend="italic">Vanden leuwe die hem diende</hi> ... XXXV.</l>
<l><hi rend="italic">Van Jheronimuse meer</hi> ... XXXVI.</l>
<l><hi rend="italic">Van sinen bloemen</hi> ... XXXVII.</l>
<l><hi rend="italic">Van sinen sproken</hi> ... XXXVIII.</l>
<l><hi rend="italic">Vanden selven</hi> ... XXXIX.</l>
<l><hi rend="italic">Vanden selven meer</hi> ... XLI.</l>
<l><pb n="2,32"/> <hi rend="italic">Noch vanden selven</hi> ... XLII.</l>
<l><hi rend="italic">Noch van hem</hi> ... XLIII.</l>
<l><hi rend="italic">Van sente Fiermine van Amiens</hi> ... XLIIII.</l>
<l><hi rend="italic">Van sente Salviuse</hi> ... XLV.</l>
</div>
<div type="subchapter"><head type="subchapter comment">[Inhoudstafel tweede boek]</head>
<l>                Dander bouc, nu horter naer,</l>
<l>Besceet alleene XI jaer,</l>
<l>In welken tiden Theodosius doude</l>
<l>Keyser ende here was met gewoude;</l>
<l n="5">Ende oec der hermiten leven,</l>
<l>Die alle weelde hadden begeven.</l>
<l>Dese bouc hout no meer no min</l>
<l>Dan XLVIII capitele in.</l>
<l><hi rend="italic">Hoe Theodosius keyser wart</hi> ... I.</l>
<l><hi rend="italic">Hoe torloge began tusscen Theodosius ende Maximus</hi> ... II.</l>
<l><hi rend="italic">Hoe Theodosius porrede up Maximus</hi> ... III.</l>
<l><hi rend="italic">Maximus doot ende ander dinc</hi> ... IIII.</l>
<l><hi rend="italic">Theodosius mesdaet</hi> ... V.</l>
<l><hi rend="italic">Theodosius beteringhe</hi> ... VI.</l>
<l><hi rend="italic">Dits van siere doghet</hi> ... VII.</l>
<l><hi rend="italic">Van Placella der keyserinnen</hi> ... VIII.</l>
<l><hi rend="italic">Vanden morthusen die hi brac</hi> ... IX.</l>
<l><hi rend="italic">Hoe men die mamarien brac</hi> ... X.</l>
<l><hi rend="italic">Hoe Seraphis tempel wart gevelt</hi> ... XI.</l>
<l><hi rend="italic">Vanden heydinen pape Tyran</hi> ... XII.</l>
<l><hi rend="italic">Hoe Baptisten hoeft was vonden</hi> ... XIII.</l>
<l><hi rend="italic">Vanden selven noch</hi> ... XIIII.</l>
<l><hi rend="italic">Van Claudiaens bloemen</hi> ... XV.</l>
<l><hi rend="italic">Van Janne Damassene</hi> ... XVI.</l>
<l><hi rend="italic">Vanden selven</hi> ... XVII.</l>
<l><hi rend="italic">Noch vanden selven</hi> ... XVIII.</l>
<l><hi rend="italic">Valentiniaens doot</hi> ... XIX.</l>
<l><hi rend="italic">Hoe Theodosius hem sette ter wraken</hi> ... XX.</l>
<l><hi rend="italic">Hoe hi an Gode sette sijn striden</hi> ... XXI.</l>
<l><hi rend="italic">Hoe hi zeghe vacht metter bede</hi> ... XXII.</l>
<l><hi rend="italic">Theodosius doot ende ander dinc</hi> ... XXIII.</l>
<l><hi rend="italic">Van Janne den Anacorite</hi> ... XXIIII.</l>
<l><hi rend="italic">Vanden duvel die enen moenc bedrooch</hi> ... XXV.</l>
<l><hi rend="italic">Van enen bekeerden zondare</hi> ... XXVI.</l>
<l><hi rend="italic">Van enen die wel na was gevallen</hi> ... XXVII.</l>
<l><hi rend="italic">Van sente Martine van Tours</hi> ... XXVIII.</l>
<l><hi rend="italic">Hoe hi sinen mantel deelde</hi> ... XXIX.</l>
<l><hi rend="italic">Hoe hi die werelt begaf</hi> ... XXX.</l>
<l><hi rend="italic">Hoe hi bisscop daerna wert</hi> ... XXXI.</l>
<l><hi rend="italic">Van sinen miraclen</hi> ... XXXII.</l>
<l><hi rend="italic">Vanden selven</hi> ... XXXIII.</l>
<l><hi rend="italic">Vanden selven meer</hi> ... XXXIIII.</l>
<l><hi rend="italic">Van sinen weldaden</hi> ... XXXV.</l>
<l><hi rend="italic">Hoene die viant wilde honen</hi> ... XXXVI.</l>
<l><hi rend="italic">Van sente Morile</hi> ... XXXVII.</l>
<l><hi rend="italic">Van sinen heileghen daden</hi> ... XXXVIII.</l>
<l><hi rend="italic">Hoe sente Morijl bisscop wart</hi> ... XXXIX.</l>
<l><hi rend="italic">Hoe hi verwecte vander doot Renaten</hi> ... XL.</l>
<l><hi rend="italic">Van Arseniuse van Rome</hi> ... XLI.</l>
<l><hi rend="italic">Van Heraclides aventuren</hi> ... XLII.</l>
<l><hi rend="italic">Van Didimus van Alexandrien</hi> ... XLIII.</l>
<l><hi rend="italic">Van Heraclides sproken</hi> ... XLIIII.</l>
<l><hi rend="italic">Van enen, hiet Ammonius</hi> ... XLV.</l>
<l><hi rend="italic">Vanden wive die merie wart</hi> ... XLVI.</l>
<l><hi rend="italic">Van Macharis van Alexandrien</hi> ... XLVII.</l>
<l><hi rend="italic">Vanden selven</hi> ... XLVIII.</l>
</div>
<div type="subchapter"><head type="subchapter comment">[Inhoudstafel derde boek]</head>
<l>                   Die derde bouc doet weten gereet,</l>
<l>Wat dinghe dat overgeet</l>
<l>Indien tijt van XXIIII jaren,</l>
<l>Dat si keysere van Rome waren</l>
<l n="5">Die jonge Theodosius</l>
<l>Ende sijn broeder Honorius,</l>
<l>Ende hevet capitele, weetmen wale,</l>
<l>XLIX oec bi getale.</l>
<l><pb n="2,33"/> <hi rend="italic">Hoe Archadius ende Honorius keyser worden</hi> ... I.</l>
<l><hi rend="italic">Vanden verradere Gylden</hi> ... II.</l>
<l><hi rend="italic">Hoe Archadius verraders storven</hi> ... III.</l>
<l><hi rend="italic">Van sente Janne Goudijnmont</hi> ... IIII.</l>
<l><hi rend="italic">Van sinen miraclen mede</hi> ... V.</l>
<l><hi rend="italic">Van sente Donate</hi> ... VI.</l>
<l><hi rend="italic">Van sente Martijns doot</hi> ... VII.</l>
<l><hi rend="italic">Hoet Severijn van Coelne wiste</hi> ... VIII.</l>
<l><hi rend="italic">Wat Severus sach van sire doot</hi> ... IX.</l>
<l><hi rend="italic">Hoe sente Ambrosius de zieke genas</hi> ... X.</l>
<l><hi rend="italic">Van siere doot</hi> ... XI.</l>
<l><hi rend="italic">Van sente Agneten</hi> ... XII.</l>
<l><hi rend="italic">Van haren miraclen</hi> ... XIII.</l>
<l><hi rend="italic">Vanden selven noch</hi> ... XIIII.</l>
<l><hi rend="italic">Van sente Ambrosius bloemen</hi> ... XV.</l>
<l><hi rend="italic">Vanden selven</hi> ... XVI.</l>
<l><hi rend="italic">Van sente Augustine</hi> ... XVII.</l>
<l><hi rend="italic">Vanden selven</hi> ... XVIII.</l>
<l><hi rend="italic">Noch vanden selven</hi> ... XIX.</l>
<l><hi rend="italic">Vanden selven noch</hi> ... XX.</l>
<l><hi rend="italic">Vanden paues Innocent</hi> ... XXI.</l>
<l><hi rend="italic">Van sente Alexise</hi> ... XXII.</l>
<l><hi rend="italic">Hoene sijn vader soeken dede</hi> ... XXIII.</l>
<l><hi rend="italic">Sente Alexis doot</hi> ... XXIIII.</l>
<l><hi rend="italic">Hoement wiste dat hijt was</hi> ... XXV.</l>
<l><hi rend="italic">Van sente Paulen levene</hi> ... XXVI.</l>
<l><hi rend="italic">Vanden selven</hi> ... XXVII.</l>
<l><hi rend="italic">Van haerre doot</hi> ... XXVIII.</l>
<l><hi rend="italic">Van den abt Pachomius</hi> ... XXIX.</l>
<l><hi rend="italic">Vanden anderen Pachomius</hi> ... XXX.</l>
<l><hi rend="italic">Vanden eersten Pachomius</hi> ... XXXI.</l>
<l><hi rend="italic">Van Macharis van Alexandrien</hi> ... XXXII.</l>
<l><hi rend="italic">Van Moyese den rovere</hi> ... XXXIII.</l>
<l><hi rend="italic">Van Eulogius ende enen lazersen</hi> ... XXXIIII.</l>
<l><hi rend="italic">Vanden selven</hi> ... XXXV.</l>
<l><hi rend="italic">Vanden simplen Pauluse</hi> ... XXXVI.</l>
<l><hi rend="italic">Van miraclen die hi dede</hi> ... XXXVII.</l>
<l><hi rend="italic">Van enen Stevene ende Valenten</hi> ... XXXVIII.</l>
<l><hi rend="italic">Van eenen Elyase</hi> ... XXXIX.</l>
<l><hi rend="italic">Vanden cloestre van Faves</hi> ... XL.</l>
<l><hi rend="italic">Van Janne den temmerman</hi> ... XLI.</l>
<l><hi rend="italic">Van Seraphioene</hi> ... XLII.</l>
<l><hi rend="italic">Van enen, hiet Evagrius</hi> ... XLIII.</l>
<l><hi rend="italic">Van eenen hiet Adelijn</hi> ... XLIIII.</l>
<l><hi rend="italic">Van ere vrouwen, hiet Milane</hi> ... XLV.</l>
<l><hi rend="italic">Van Elpidiuse</hi> ... XLVI.</l>
<l><hi rend="italic">Vander heidine enter kerstine twiste</hi> ... XLVII.</l>
<l><hi rend="italic">Van Radagasius van Syten</hi> ... XLVIII.</l>
<l><hi rend="italic">Archadius doot ende ander dinc</hi> ... XLIX.</l>
</div>
<div type="subchapter"><head type="subchapter comment">[Inhoudstafel vierde boek]</head>
<l>                Die vierde bouc heeft vorwaer</l>
<l>In hem alleene XIIII jaer,</l>
<l>Vanden keyser Honorius</l>
<l>Ende sinen neve Theodosius,</l>
<l n="5">Entie heileghe lieden te waren,</l>
<l>Die leveden in haren jaren.</l>
<l><hi rend="italic">In wat jaren Honorius ende sijn neve trike ontfingen</hi> ... I.</l>
<l><hi rend="italic">Vanden Wandelen ende sente Nychasise</hi> ... II.</l>
<l><hi rend="italic">Sente Nychasis doot</hi> ... III.</l>
<l><hi rend="italic">Sente Eutropien doot</hi> ... IIII.</l>
<l><hi rend="italic">Vanden bisscop Desidere van Lengers</hi> ... V.</l>
<l><hi rend="italic">Miraclen van dien bisscop</hi> ... VI.</l>
<l><hi rend="italic">Van sente Antydius van Bisansoen</hi> ... VII.</l>
<l><hi rend="italic">Hoe Crassus entie Wandelen verdorven</hi> ... VIII.</l>
<l><hi rend="italic">Vanden Wester Goten</hi> ... IX.</l>
<l><hi rend="italic">Honorius wrake uptie verraders</hi> ... X.</l>
<l><hi rend="italic">Hoe die Wester Goten Rome wonnen</hi> ... XI.</l>
<l><hi rend="italic">Ene miracle diere gevel</hi> ... XII.</l>
<l><pb n="2,34"/> <hi rend="italic">Alaricus doot van Wester Goten</hi> ... XIII.</l>
<l><hi rend="italic">Hoe God des keysers viande scende</hi> ... XIIII.</l>
<l><hi rend="italic">Hoe die grave Constant verdreef die Ghoten</hi> ... XV.</l>
<l><hi rend="italic">Wat in Honorius tiden gevel</hi> ... XVI.</l>
<l><hi rend="italic">Hoe sente Steven was vonden</hi> ... XVII.</l>
<l><hi rend="italic">Van sente Stevens miraclen</hi> ... XVIII.</l>
<l><hi rend="italic">Vanden selven</hi> ... XIX.</l>
<l><hi rend="italic">Vanden Vranken</hi> ... XX.</l>
<l><hi rend="italic">Van sente Jheronimus doot</hi> ... XXI.</l>
<l><hi rend="italic">Vanden Hunen</hi> ... XXII.</l>
<l><hi rend="italic">Van sente Aviane</hi> ... XXIII.</l>
<l><hi rend="italic">Honorius doot ende sine manieren</hi> ... XXIIII.</l>
<l><hi rend="italic">Van sente Sulpitiuse</hi> ... XXV.</l>
<l><hi rend="italic">Wat Postimiaen wonders vant</hi> ... XXVI.</l>
<l><hi rend="italic">Van Postimiaens aventuren</hi> ... XXVII.</l>
<l><hi rend="italic">Vanden selven</hi> ... XXVIII.</l>
<l><hi rend="italic">Van hermiten die hi vant</hi> ... XXIX.</l>
<l><hi rend="italic">Van anacoriten</hi> ... XXXI.</l>
<l><hi rend="italic">Van enen anderen anacorite</hi> ... XXXII.</l>
<l><hi rend="italic">Van enen ruwen anacorite</hi> ... XXXIII.</l>
<l><hi rend="italic">Vanden moenc die inden oven ginc</hi> ... XXXIIII.</l>
<l><hi rend="italic">Vander drogher roede die groene wert</hi> ... XXXV.</l>
<l><hi rend="italic">Van hem dien de duvelen ontsagen</hi> ... XXXVI.</l>
<l><hi rend="italic">Van Sulpitiuse ende sente Martine</hi> ... XXXVII.</l>
<l><hi rend="italic">Postimiaens antworde</hi> ... XXXVIII.</l>
<l><hi rend="italic">Gallus tellen van sente Martine</hi> ... XXXIX.</l>
<l><hi rend="italic">Sente Martijns miraclen</hi> ... XL.</l>
<l><hi rend="italic">Vanden selven</hi> ... XLI.</l>
<l><hi rend="italic">Hoe sente Martijn enen doden genas</hi> ... XLII.</l>
<l><hi rend="italic">Hoe die keyser sente Martine eren moeste</hi> ... XLIII.</l>
<l><hi rend="italic">Van sente Martine meer</hi> ... XLIIII.</l>
<l><hi rend="italic">Noch van sente Martine</hi> ... XLV.</l>
<l><hi rend="italic">Vanden selven</hi> ... XLVI.</l>
<l><hi rend="italic">Hoe Martijn die gevane verloeste</hi> ... XLVII.</l>
<l><hi rend="italic">Sine miraclen meer</hi> ... XLVIII.</l>
<l><hi rend="italic">Van sente Brictiuse</hi> ... XLIX.</l>
</div>
<div type="subchapter"><head type="subchapter comment">[Inhoudstafel vijfde boek]</head>
<l>                Die vijfte bouc die overlijt</l>
<l>Van LXVIII jaren den tijt,</l>
<l>Van V keyseren van Rome,</l>
<l>Some neven, some ome:</l>
<l n="5">Van Theodosiuse den jongen,</l>
<l>Wat lande hi hadde bedwongen,</l>
<l>Vanden anderen Valentiniaen,</l>
<l>Van keyser Martiaen,</l>
<l>Vanden keyser Leo, van Zenoen.</l>
<l n="10">Dese bouc hevet in sijn doen</l>
<l>LV capitele, weetmen wale,</l>
<l>In hem bi gerechten getale.</l>
<l><hi rend="italic">Van Theodosius den jongen</hi> ... I.</l>
<l><hi rend="italic">Vanden jongen Valentiniaen</hi> ... II.</l>
<l><hi rend="italic">Van sente Patrike</hi> ... III.</l>
<l><hi rend="italic">Hoe hi Yrlant bekeerde</hi> ... IIII.</l>
<l><hi rend="italic">Hoe die Wester Goten Spaengen wonnen</hi> ... V.</l>
<l><hi rend="italic">Hoe Bourgoengen kerstijn wart</hi> ... VI.</l>
<l><hi rend="italic">Hoe die Wandelen wonnen Affrike</hi> ... VII.</l>
<l><hi rend="italic">Hoe die Sassen quamen in Bertaengen</hi> ... VIII.</l>
<l><hi rend="italic">Dorloge tusscen den Bertoenen enten Sassen</hi> ... IX.</l>
<l><hi rend="italic">Van sente Pieters banden</hi> ... X.</l>
<l><hi rend="italic">Van sente Augustijns doot</hi> ... XI.</l>
<l><hi rend="italic">Vanden eersten paues die Leo hiet XII.</hi> </l>
<l><hi rend="italic">Van sente Janne Crisostomus</hi> ... XIII.</l>
<l><hi rend="italic">Van Merline den wilden</hi> ... XIIII.</l>
<l><hi rend="italic">Hoe die Wandelen Cartago wonnen</hi> ... XV.</l>
<l><hi rend="italic">Vanden VII slapers</hi> ... XVI.</l>
<l><hi rend="italic">Hoe si alle worden vonden</hi> ... XVII.</l>
<l><hi rend="italic">Hoe si alle storven weder</hi> ... XVIII.</l>
<l><hi rend="italic">Hoe Aurelius Ambrosius Bertaengen wan</hi> ... XIX.</l>
<l><hi rend="italic">Sente Remijs gebornesse</hi> ... XX.</l>
<l><hi rend="italic">Vanden Hunen plaghe</hi> ... XXII.</l>
<l><hi rend="italic">Hoe Ettel metten Hunen quam in Gallen</hi> ... XXIII.</l>
<l><hi rend="italic">Den groten wijch jeghen die Hunen</hi> ... XXIIII.</l>
<l><pb n="2,35"/> <hi rend="italic">Hoe Ettel weder quam in Gallen</hi> ... XXV.</l>
<l><hi rend="italic">Ene miracle vander Drievoudicheit</hi> ... XXVI.</l>
<l><hi rend="italic">Een wijch vanden Hunen enten Goten</hi> ... XXVII.</l>
<l><hi rend="italic">Valentiniaens doot</hi> ... XXVIII.</l>
<l><hi rend="italic">Van sente Pauline, bisscop van Milane</hi> ... XXIX.</l>
<l><hi rend="italic">Van sente Niclause</hi> ... XXX.</l>
<l><hi rend="italic">Aurelius Ambrosius doot</hi> ... XXXI.</l>
<l><hi rend="italic">Dorloge tusscen Uter enten Sassen</hi> ... XXXII.</l>
<l><hi rend="italic">Van Martiaens doot ende keyser Leo</hi> ... XXXIII.</l>
<l><hi rend="italic">Wat in Leons tiden gesciede</hi> ... XXXIIII.</l>
<l><hi rend="italic">Wanen die cruseweke quam</hi> ... XXXV.</l>
<l><hi rend="italic">Keyser Leo doot ende Zenoens begin</hi> ... XXXVI.</l>
<l><hi rend="italic">Wat in Zenoens tiden gevel</hi> ... XXXVII.</l>
<l><hi rend="italic">Van coninc Honorius quaetheden</hi> ... XXXVIII.</l>
<l><hi rend="italic">Van siere felheit</hi> ... XXXIX.</l>
<l><hi rend="italic">Van siere boosheit</hi> ... XL.</l>
<l><hi rend="italic">Vander plaghe van Affrike</hi> ... XLI.</l>
<l><hi rend="italic">Vanden Wimmalen, den Lumbarden</hi> ... XLII.</l>
<l><hi rend="italic">Van sente Germeine van Autsure</hi> ... XLIII.</l>
<l><hi rend="italic">Sente Germeins doot</hi> ... XLIIII.</l>
<l><hi rend="italic">Sente Lupus doot</hi> ... XLV.</l>
<l><hi rend="italic">Van sente Genevieven</hi> ... XLVI.</l>
<l><hi rend="italic">Van Prospers bloemen</hi> ... XLVII.</l>
<l><hi rend="italic">Vanden eersten kerstijn coninc van Vrancrike</hi> ... XLVIII.</l>
<l><hi rend="italic">Vanden coninc Artur</hi> ... XLIX.</l>
<l><hi rend="italic">Vanden hove dat Artur hilt</hi> ... L.</l>
<l><hi rend="italic">Arturs antworde toten Romeinen</hi> ... LI.</l>
<l><hi rend="italic">Hoe Walewein sijns oems bodscap dede</hi> ... LII.</l>
<l><hi rend="italic">Den wijch tusscen Arture enten Romeinen</hi> ... LIII.</l>
<l><hi rend="italic">Hoe die Romeinen den strijt verloren</hi> ... LIIII.</l>
<l><hi rend="italic">Van Fulgentius ende sinen sproken</hi> ... LV.</l>
</div>
<div type="subchapter"><head type="subchapter comment">[Inhoudstafel zesde boek]</head>
<l>                Die seste bouc hout overwaer</l>
<l>In hem XCI jaer,</l>
<l>In welken tiden vijf keyser waren</l>
<l>Int Roemsce rike van groter maren:</l>
<l n="5">Anastasius was die een,</l>
<l>Justijn daer na, die goet man sceen,</l>
<l>Justiniaen daer naer dan,</l>
<l>Doe Justijn, die jonghe man,</l>
<l>Daer naer een hiet Tyberius.</l>
<l n="10">Dese vijf keyseren waren dus.</l>
<l>Dese bouc hevet tsinen dele</l>
<l>In hem LX capitele.</l>
<l><hi rend="italic">Hoe Anastasius keyser wart</hi> ... I.</l>
<l><hi rend="italic">Vanden paues Symacus</hi> ... II.</l>
<l><hi rend="italic">Van Clothilden ende Clodoveus</hi> ... III.</l>
<l><hi rend="italic">Hoe Clodoveus Clothilden nam</hi> ... IIII.</l>
<l><hi rend="italic">Hoe Clothilt haren man castijede</hi> ... V.</l>
<l><hi rend="italic">Van Clodoveus kinderen</hi> ... VI.</l>
<l><hi rend="italic">Hoe Clodoveus dAlemanne verwan</hi> ... VII.</l>
<l><hi rend="italic">Hoe hi eerde die kerke na doepsel</hi> ... VIII.</l>
<l><hi rend="italic">Van sente Ledenaerde</hi> ... IX.</l>
<l><hi rend="italic">Clodoveus strijt uptie Wester Goten</hi> ... X.</l>
<l><hi rend="italic">Boetius bloemen</hi> ... XI.</l>
<l><hi rend="italic">Vanden selven ende sine doot</hi> ... XII.</l>
<l><hi rend="italic">Clodoveus ziechede</hi> ... XIII.</l>
<l><hi rend="italic">Gondebans doot ende Clodoveus</hi> ... XIIII.</l>
<l><hi rend="italic">Van Clodoveus IIII kinderen</hi> ... XV.</l>
<l><hi rend="italic">Anastasius doot, ende van sente Briden</hi> ... XVI.</l>
<l><hi rend="italic">Vanden goeden paues Jan</hi> ... XVII.</l>
<l><hi rend="italic">Dorloghe van Clodoveus kindren</hi> ... XVIII.</l>
<l><hi rend="italic">Hoe Childebrecht de Wester Goten verwan</hi> ... XIX.</l>
<l><hi rend="italic">Hoe Clodoveus kindere waren vermort</hi> ... XX.</l>
<l><hi rend="italic">Van Clothilden miraclen</hi> ... XXI.</l>
<l><hi rend="italic">Hoe die Fransoyse trocken in Spaengen</hi> ... XXII.</l>
<l><pb n="2,36"/> <hi rend="italic">Vanden keyser Justiniane</hi> ... XXIII.</l>
<l><hi rend="italic">Vanden paues Agapitus</hi> ... XXIIII.</l>
<l><hi rend="italic">Van Justiniaens dogeden</hi> ... XXV.</l>
<l><hi rend="italic">Bellisaris orloge uptie Wandelen</hi> ... XXVI.</l>
<l><hi rend="italic">Van Totylen ende andere dinge</hi> ... XXVII.</l>
<l><hi rend="italic">Van Totylen ende andere dinge</hi> ... XXVIII.</l>
<l><hi rend="italic">Dorloge tusscen Artur ende Mordret</hi> ... XXIX.</l>
<l><hi rend="italic">Mordrets doot  ende Artuurs ende</hi> ... XXX.</l>
<l><hi rend="italic">Hoe Totila Rome wan</hi> ... XXXI.</l>
<l><hi rend="italic">Dorloge tusscen den Lumbarden enten Gepiden</hi> ... XXXII.</l>
<l><hi rend="italic">Bellisaris orloghe up Oester Goten</hi> ... XXXIII.</l>
<l><hi rend="italic">Ene miracle van Onser Vrouwen</hi> ... XXXIIII.</l>
<l><hi rend="italic">Van Theophilus</hi> ... XXXV.</l>
<l><hi rend="italic">Hoe hi den duvel ontginc</hi> ... XXXVI.</l>
<l><hi rend="italic">Ene miracle vanden cruce</hi> ... XXXVII.</l>
<l><hi rend="italic">Van sente Radegonden</hi> ... XXXVIII.</l>
<l><hi rend="italic">Clotharis doot van Vrancrike</hi> ... XXXIX.</l>
<l><hi rend="italic">Justiniaens doot</hi> ... XL.</l>
<l><hi rend="italic">Hoe die Lumbarden Ytalen wonnen</hi> ... XLI.</l>
<l><hi rend="italic">Der Lumbaerden zeden</hi> ... XLII.</l>
<l><hi rend="italic">Van coninc Cylprics kinderen</hi> ... XLIII.</l>
<l><hi rend="italic">Van Vredegons scalcheden</hi> ... XLIIII.</l>
<l><hi rend="italic">Van Alboins doot</hi> ... XLV.</l>
<l><hi rend="italic">Dorloghe tusscen de Vrancsce coningen</hi> ... XLVI.</l>
<l><hi rend="italic">Coninc Zegebrechts doot vor Dornike</hi> ... XLVII.</l>
<l><hi rend="italic">Van Cylpricke ende Brunilden</hi> ... XLVIII.</l>
<l><hi rend="italic">Coninc Cylprics aventuren</hi> ... XLIX.</l>
<l><hi rend="italic">Sente Gregorius begin</hi> ... L.</l>
<l><hi rend="italic">Hoe hi dIngelsce beweende</hi> ... LI.</l>
<l><hi rend="italic">Hoe coninc Livigilt sinen sone vermorde</hi> ... LII.</l>
<l><hi rend="italic">Van sente Benedictus</hi> ... LIII.</l>
<l><hi rend="italic">Vanden selven</hi> ... LIIII.</l>
<l><hi rend="italic">Van sente Medarde ende sente Gildarde</hi> ... LV.</l>
<l><hi rend="italic">Van sente Brandane</hi> ... LVI.</l>
<l><hi rend="italic">Vanden gygante dien sente Machut verwecte</hi> ... LVII.</l>
<l><hi rend="italic">Vanden selven Machute</hi> ... LVIII.</l>
<l><hi rend="italic">Van sente Columbane ende sente Samsoene</hi> ... LIX.</l>
<l><hi rend="italic">Van heilegen lieden ende sente Amante</hi> ... LX.</l>
</div>
<div type="subchapter"><head type="subchapter comment">[Inhoudstafel zevende boek]</head>
<l>                Die sevende bouc overlijt</l>
<l>Van XXIX jaren dien tijt,</l>
<l>In welken tiden keyser was</l>
<l>Mauricius ende Focas,</l>
<l n="5">Die tRoemsce rike berechten</l>
<l>Met vromecheden ende met gevechten,</l>
<l>Ende hevet in te sinen deele</l>
<l>Wel LXIII capitele.</l>
<l><hi rend="italic">Vanden keyser Mauritius</hi> ... I.</l>
<l><hi rend="italic">Wat in Mauritius tiden gevel</hi> ... II.</l>
<l><hi rend="italic">VAn coninc Gontram van Orliens</hi> ... III.</l>
<l><hi rend="italic">Coninc Cilprics doot</hi> ... IIII.</l>
<l><hi rend="italic">Eene plage van Rome</hi> ... V.</l>
<l><hi rend="italic">Van sente Gregorius</hi> ... VI.</l>
<l><hi rend="italic">Sente Gontrams doot</hi> ... VII.</l>
<l><hi rend="italic">Vanden coninc Hildebrechte ende de coninginne Vredegonden</hi> ... VIII.</l>
<l><hi rend="italic">Van sente Columbane</hi> ... IX.</l>
<l><hi rend="italic">Hoe Inglant kerstijn wart</hi> ... X.</l>
<l><hi rend="italic">Vanden selven</hi> ... XI.</l>
<l><hi rend="italic">Van dingen die ghevielen</hi> ... XII.</l>
<l><hi rend="italic">Keyser Mauritius doot</hi> ... XIII.</l>
<l><hi rend="italic">Van sente Gregorise</hi> ... XIIII.</l>
<l><hi rend="italic">Ene miracle van Gods lachame</hi> ... XV.</l>
<l><hi rend="italic">Ene miracle van sente Gregorius</hi> ... XVI.</l>
<l><hi rend="italic">Sente Gregorius doot</hi> ... XVII.</l>
<l><hi rend="italic">Ene miracle van sinen boeken</hi> ... XVIII.</l>
<l><hi rend="italic">Van sente Laureinse enten apostelen</hi> ... XIX.</l>
<l><pb n="2,37"/> <hi rend="italic">Van sente Pieters slotelen ende miraclen</hi> ... XX.</l>
<l><hi rend="italic">Van enen heilegen man, hiet Libertijn</hi> ... XXI.</l>
<l><hi rend="italic">Van enen moenc die colen wachte</hi> ... XXII.</l>
<l><hi rend="italic">Van enen heilegen Equitius</hi> ... XXIII.</l>
<l><hi rend="italic">Van enen heilegen Constantijn</hi> ... XXVIIII.</l>
<l><hi rend="italic">Van enen bisscop, hiet Bonefaes</hi> ... XXV.</l>
<l><hi rend="italic">Vanden bisscop Fortunaet</hi> ... XXVI.</l>
<l><hi rend="italic">Vanden pape Severe</hi> ... XXVII.</l>
<l><hi rend="italic">Van enen, hiet Benedictus</hi> ... XXVIII.</l>
<l><hi rend="italic">Van sinen miraclen</hi> ... XXIX.</l>
<l><hi rend="italic">Vanden bisscop Andries van Fonden</hi> ... XXX.</l>
<l><hi rend="italic">Van bisscop Datius van Mylane</hi> ... XXXI.</l>
<l><hi rend="italic">Vanden heileghen Ysaac</hi> ... XXXII.</l>
<l><hi rend="italic">Vanden selven noch</hi> ... XXXIII.</l>
<l><hi rend="italic">Van enen heilegen Florense</hi> ... XXXIIII.</l>
<l><hi rend="italic">Van Martine den hermite</hi> ... XXXV.</l>
<l><hi rend="italic">Van hem ene miracle</hi> ... XXXVI.</l>
<l><hi rend="italic">Bi wat redenen sonders miraclen bespotten</hi> ... XXXVII.</l>
<l><hi rend="italic">Van enen man die Spes hiet</hi> ... XXXVIII.</l>
<l><hi rend="italic">Vanden aermen Servilus XXXIX.</hi> </l>
<l><hi rend="italic">Vanden kinde van vijf jaren, dat verloren bleef</hi> ... XL.</l>
<l><hi rend="italic">Vanden moenc Gerontius</hi> ... XLI.</l>
<l><hi rend="italic">Van miraclen van doden</hi> ... XLII.</l>
<l><hi rend="italic">Van enen die ter hellen was ende wederquam</hi> ... XLIII.</l>
<l><hi rend="italic">Vanden selven</hi> ... XLIIII.</l>
<l><hi rend="italic">Van enen moenc die verbeden was</hi> ... XLV.</l>
<l><hi rend="italic">Vanden vageviere</hi> ... XLVI.</l>
<l><hi rend="italic">Hoe God die sine troest inder noot</hi> ... XLVII.</l>
<l><hi rend="italic">Hoe tkerchof niet en helpt den quaden</hi> ... XLVIII.</l>
<l><hi rend="italic">Ene miracle vanden selven</hi> ... XLIX.</l>
<l><hi rend="italic">Dat messe ende aelmoesene den goeden helpet</hi> ... L.</l>
<l><hi rend="italic">Dat si dien levenden staen in staden</hi> ... LI.</l>
<l><hi rend="italic">Vanden orloge van Vrancrike</hi> ... LII.</l>
<l><hi rend="italic">Brunilden quaethede</hi> ... LIII.</l>
<l><hi rend="italic">Van haerre mort</hi> ... LIIII.</l>
<l><hi rend="italic">Brunilden ende</hi> ... LV.</l>
<l><hi rend="italic">Wanen die Brabantsce prencen camen</hi> ... LVI.</l>
<l><hi rend="italic">Van haren gheslachte</hi> ... LVII.</l>
<l><hi rend="italic">Wat in Focas tiden ghevel</hi> ... LVIII.</l>
<l><hi rend="italic">Sabiaens doot ende ander dinc</hi> ... LIX.</l>
<l><hi rend="italic">Van sente Janne den almoesnier</hi> ... LX.</l>
<l><hi rend="italic">Van sinen dingen</hi> ... LXI.</l>
<l><hi rend="italic">Van hem noch meer</hi> ... LXII.</l>
<l><hi rend="italic">Noch vanden selven</hi> ... LXIII.</l>
</div>
<div type="subchapter"><head type="subchapter comment">[Inhoudstafel achtste boek]</head>
<l>                Dachtende bouc heeft in vorwaer</l>
<l>Hondert ende LXXXIX jaer,</l>
<l>Van XIIII keyseren die ystorie:</l>
<l>Hoe oec regneerde in sine glorie</l>
<l n="5">Heraclius, die stoute man,</l>
<l>Die dat cruce ons Heren wan;</l>
<l>Van Constantine, van Constant,</l>
<l>Van enen Constante te hant,</l>
<l>Van Justiniane, van Leo,</l>
<l n="10">Van Tyberiuse also,</l>
<l>Phillips ende Anastasius doen,</l>
<l>Van Theodosius, Leoen,</l>
<l>Van Constantine, van Leoene,</l>
<l>Van Constantine Hyrenen sone;</l>
<l n="15">Die hevet in [te] sinen dele</l>
<l>XCIII capitele.</l>
<l><pb n="2,38"/> <hi rend="italic">Hoe Heraclius keyser wart</hi> ... I.</l>
<l><hi rend="italic">Van sente Baven van Ghent</hi> ... II.</l>
<l><hi rend="italic">Van sente Lievine</hi> ... III.</l>
<l><hi rend="italic">Dorloghe vanden Ingelscen heren</hi> ... IIII.</l>
<l><hi rend="italic">Heraclius orloghe up Cosdroe</hi> ... V.</l>
<l><hi rend="italic">Hoe Heraclius Cosdroe volgede</hi> ... VI.</l>
<l><hi rend="italic">Van Cosdroes manieren</hi> ... VII.</l>
<l><hi rend="italic">Cosdroes doot ende hoe men tcruce wan</hi> ... VIII.</l>
<l><hi rend="italic">Sente Ysidorus bloemen</hi> ... IX.</l>
<l><hi rend="italic">Van Lottharis van Vrancrike</hi> ... X.</l>
<l><hi rend="italic">Dagobrechts zeden</hi> ... XI.</l>
<l><hi rend="italic">Hoe Heraclius dolen began</hi> ... XII.</l>
<l><hi rend="italic">Van Mahumette</hi> ... XIII.</l>
<l><hi rend="italic">Vanden selven</hi> ... XIIII.</l>
<l><hi rend="italic">Van sinen viten</hi> ... XV.</l>
<l><hi rend="italic">Van sinen zeden</hi> ... XVI.</l>
<l><hi rend="italic">Hoe hi tlant van Persi wan</hi> ... XVII.</l>
<l><hi rend="italic">Van Mahumets wet</hi> ... XVIII.</l>
<l><hi rend="italic">Hoe Heraclius began sneven</hi> ... XIX.</l>
<l><hi rend="italic">Hoe Heraclius Surien verloes</hi> ... XX.</l>
<l><hi rend="italic">Van sente Oswalde</hi> ... XXI.</l>
<l><hi rend="italic">Van sente Amande</hi> ... XXII.</l>
<l><hi rend="italic">Van sente Arnoude van Mes</hi> ... XXIII.</l>
<l><hi rend="italic">Heraclius doot ende ander dinc</hi> ... XXIIII.</l>
<l><hi rend="italic">Van Mahumets nacomelinge</hi> ... XXV.</l>
<l><hi rend="italic">Wat in Constants tiden gevel</hi> ... XXVI.</l>
<l><hi rend="italic">Van sente Fursine van Perone</hi> ... XXVII.</l>
<l><hi rend="italic">Vanden selven</hi> ... XXVIII.</l>
<l><hi rend="italic">Van Pippijns doot van Landen</hi> ... XXIX.</l>
<l><hi rend="italic">Vanden quaden keyser Constant</hi> ... XXX.</l>
<l><hi rend="italic">Hoe die keyser Affrike verloes</hi> ... XXXI.</l>
<l><hi rend="italic">Van sente Eloye</hi> ... XXXII.</l>
<l><hi rend="italic">Ene miracle van hem</hi> ... XXXIII.</l>
<l><hi rend="italic">Van coninc Dagobrechts kinderen</hi> ... XXXIIII.</l>
<l><hi rend="italic">Wat in Constantijns tiden gevel</hi> ... XXXV.</l>
<l><hi rend="italic">Van sente Bertine</hi> ... XXXVI.</l>
<l><hi rend="italic">Van Batilden ende sente Geertruden doot</hi> ... XXXVII.</l>
<l><hi rend="italic">Die doot van Constante Constantine</hi> ... XXXVIII.</l>
<l><hi rend="italic">Van enen anderen Constante</hi> ... XXXIX.</l>
<l><hi rend="italic">Van enen doden die levende wart</hi> ... XL.</l>
<l><hi rend="italic">Sine aventuren die hi telt</hi> ... XLI.</l>
<l><hi rend="italic">Vanden selven noch</hi> ... XLII.</l>
<l><hi rend="italic">Van ere sterren, ende sente Legiere</hi> ... XLIII.</l>
<l><hi rend="italic">Vanden rike van Bulgren</hi> ... XLIIII.</l>
<l><hi rend="italic">Vanden coninc Diedericke ende sente Legiere</hi> ... XLV.</l>
<l><hi rend="italic">Van pauesen ende sente Vigilius</hi> ... XLVI.</l>
<l><hi rend="italic">Vanden jongen Justiniane</hi> ... XLVII.</l>
<l><hi rend="italic">Puppijns strijt uptie Fransoyse</hi> ... XLVIII.</l>
<l><hi rend="italic">Hoe die Vriesen worden bedwongen</hi> ... XLIX.</l>
<l><hi rend="italic">Van Beda ende van sente Willeborde</hi> ... L.</l>
<l><hi rend="italic">Keyser Leuwen mesfal</hi> ... LI.</l>
<l><hi rend="italic">Hoe Justiniaen weder keyser wart</hi> ... LII.</l>
<l><hi rend="italic">Vanden pauesen van Rome</hi> ... LIII.</l>
<l><hi rend="italic">Van sente Michiels berghe</hi> ... LIIII.</l>
<l><hi rend="italic">Keyser Justiniaens doot</hi> ... LV.</l>
<l><hi rend="italic">Pippijns doot van Harstale</hi> ... LVI.</l>
<l><hi rend="italic">Van sente Giellise</hi> ... LVII.</l>
<l><hi rend="italic">Van Anastasius ende Theodosius</hi> ... LVIII.</l>
<l><hi rend="italic">Vanden keyser Leuwen ende van Rabboude</hi> ... LIX.</l>
<l><hi rend="italic">Ene miracle van Marien</hi> ... LX.</l>
<l><hi rend="italic">Hoe der Wester Goten rike brac</hi> ... LXI.</l>
<l><hi rend="italic">Karel Marteels orloghe</hi> ... LXII.</l>
<l><hi rend="italic">Vanden selven</hi> ... LXIII.</l>
<l><hi rend="italic">Noch vanden selven</hi> ... LXIIII.</l>
<l><hi rend="italic">Karel Marteels doot</hi> ... LXV.</l>
<l><hi rend="italic">Keyser Leuwen doot ende Constantijns beghin</hi> ... LXVI.</l>
<l><hi rend="italic">Hoe Karlman hem begaf</hi> ... LXVII.</l>
<l><hi rend="italic">Hoe Pippijn die clene coninc wart</hi> ... LXVIII.</l>
<l><hi rend="italic">Pippijns vaert uptie Lumbaerde</hi> ... LXIX.</l>
<l><hi rend="italic">Pippijns orloghe</hi> ... LXX.</l>
<l><hi rend="italic">Wat in Pippijns tiden ghevel</hi> ... LXXI.</l>
<l><hi rend="italic">Van sente Gengolve</hi> ... LXXII.</l>
<l><hi rend="italic">Miracle van eenen cruce</hi> ... LXXIII.</l>
<l><hi rend="italic">Van Pippijns des clenen doot</hi> ... LXXIIII.</l>
<l><hi rend="italic">Van Amise ende Amelise</hi> ... LXXV.</l>
<l><hi rend="italic">Vanden selven</hi> ... LXXVI.</l>
<l><hi rend="italic">Noch vanden selven</hi> ... LXXVII.</l>
<l><pb n="2,39"/> <hi rend="italic">Vanden selven meer</hi> ... LXXVIII.</l>
<l><hi rend="italic">Hoe Amijs lasers wart</hi> ... LXXIX.</l>
<l><hi rend="italic">Hoe hi weder wart gesont</hi> ... LXXX.</l>
<l><hi rend="italic">Van Constantijns quaethede</hi> ... LXXXI.</l>
<l><hi rend="italic">Karles orloge up de Sassen</hi> ... LXXXII.</l>
<l><hi rend="italic">Amijs ende Amelis doot</hi> ... LXXXIII.</l>
<l><hi rend="italic">Hoe Karel Desidere vinc</hi> ... LXXXIIII.</l>
<l><hi rend="italic">Constantijns doot des quaden</hi> ... LXXXV.</l>
<l><hi rend="italic">Hoe die Sassen kerstijn worden</hi> ... LXXXVI.</l>
<l><hi rend="italic">Hoe die Hunen ende namen</hi> ... LXXXVII.</l>
<l><hi rend="italic">Vander groter eren diemen Karele dede</hi> ... LXXXVIII.</l>
<l><hi rend="italic">Wie die graven van Vlaenderen waren</hi> ... LXXXIX.</l>
<l><hi rend="italic">Van Karles aventuren</hi> ... XC.</l>
<l><hi rend="italic">Hoe Yrene haren sone vinc</hi> ... XCI.</l>
<l><hi rend="italic">Hoe die Romeinen Karle coren</hi> ... XCII.</l>
<l><hi rend="italic">Der Vriesen privilegie</hi> ... XCIII.</l>
</div>
</div>
<div type="chapter"><head type="chapter"><pb n="2,40"/> III PARTIE. I BOEK.</head>
<div type="subchapter"><head type="subchapter">Hoe Rome eerst dalen began. I.</head>
<l>                Nu helpet, Moeder ende Maghet vrie!</l>
<l>Ic beginne die derde paertie</l>
<l>Vanden Spieghele Ystoriale,</l>
<l>Ende hevet in bi ghetale</l>
<l n="5">VIII bouke, ende toghet al clare</l>
<l>Van CCCC ende XX jare,</l>
<l>Wat overginc den Roemscen rike,</l>
<l>Dat teersten so mogendelike</l>
<l>Al meest aldie werelt dwanc;</l>
<l n="10">Nu ginct dalen an sinen ganc,</l>
<l>Alse ghi hier na wel sult verstaen.</l>
<l>                Keyser so wart Gratiaen</l>
<l>Ende sijn broeder Valentien</l>
<l>Int jaer ons Heren, alse wi sien,</l>
<l n="15">CCC ende LXXXI,</l>
<l>Over tRoemsche rike machtich.</l>
<l>Die keyserstoel was doe ghesat</l>
<l>Te Constantinoble indie stat</l>
<l>Vanden groten Constantijn;</l>
<l n="20">Maer wie dat keyser soude sijn,</l>
<l>Behilt emmer die Roemsche name,</l>
<l>So hoe dat els die sake quame.</l>
<l>Tote deser tijt hadden die Romeine</l>
<l>Wel naer al groot ende cleine</l>
<l n="25">Bedwonghen dat indie werelt was;</l>
<l>Want Affrike, alsict las,</l>
<l>Was onder die Roemsce macht;</l>
<l>Europen, dat langhe vacht,</l>
<l>Dats Spaengen, Gallen ende Ytale,</l>
<l n="30">Ende Almaengen altemale,</l>
<l>Pannonien, Grieken ende Syten,</l>
<l>Lieten hem die Romeine verbiten;</l>
<l>So daden deylanden vander zee</l>
<l>Ende Azien, dats wonder mee,</l>
<l n="35">Surien, Egypten; - ende Persij</l>
<l>Vacht hem selven dicwile vri.</l>
<l>Want over XII jaer hier te voren</l>
<l>Hebbent die Romeine verloren</l>
<l>Biden quaden Juliaen,</l>
<l n="40">Die de kerstine wet liet gaen</l>
<l>Ende hem den duvel upgaf.</l>
<l>Die materie al daer af</l>
<l>Staet bescreven hier te voren.</l>
<l>Dus, alse ghi hier moget horen,</l>
<l n="45">So warent selve die Persiene,</l>
<l>Diet brachten in sulken gesciene,</l>
<l>Dat tRoemsce rike began dalen,</l>
<l>Alse ghi hort in cortere talen.</l>
<l>Want die edele Roemsche heren</l>
<l n="50">Dicwile dore werelt eeren</l>
<l>Al meest die lande van erderike</l>
<l>Onderdaden vromechlike,</l>
<l>Ende rovedent ende wel setten</l>
<l>Te haren dienste, te haren wetten,</l>
<l n="55">Omme dat mer hem ere af spreken soude.</l>
<l>Nu, alse God gehingen woude,</l>
<l><pb n="2,41"/> Worden si so sere ondergedaen</l>
<l>Ende ghesleghen ende ghevaen,</l>
<l>So dat si cume metter hant</l>
<l n="60">Bescermen mochten haer selfs lant;</l>
<l>Want wat volke van erderike</l>
<l>Dat thuus levede armelike</l>
<l>Ende met rove hem wilden generen,</l>
<l>Voeren die Romeine deren.</l>
<l n="65">Alse oec in somech lant gesciede</l>
<l>Dat inhadde te vele liede,</l>
<l>So telden si tfolc ute bi lote</l>
<l>Ende maecten daer af hare rote,</l>
<l>Ende wonnen tlant af tharen baten</l>
<l n="70">Den romeinen, daer si in saten,</l>
<l>Alsemen nu hier al ghereit</l>
<l>Horen sal indie waerheit,</l>
<l>Hoe vele riken hem ontbraken</l>
<l>Ende hare hoverde up hem wraken.</l>
</div>
<div type="subchapter"><head type="subchapter">Hoe die van Persi hem vochten an. II.</head>
<l>                Vanden lande van Persij</l>
<l>Ennes gene noot dats vele si</l>
<l>Hier gesproken nu ter stede;</l>
<l>Want hare grote moghenthede</l>
<l n="5">Die staet indie eerste paertie,</l>
<l>Hoe Cyrus, die moghende vrie,</l>
<l>Teersten upbrachte dat rike,</l>
<l>Dat sidert al brac mogendelike</l>
<l>Alexander, die grote here,</l>
<l n="10">Die Dariuse afwan die eere.</l>
<l>Nu eist weder upghewassen,</l>
<l>Ende liet node up hem passen</l>
<l>Den Romeinen noch haer here,</l>
<l>Ende was dicken indie were,</l>
<l n="15">Alse hier voren staet bescreven</l>
<l>In dander paertije hier beneven.</l>
<l>Nu niewelinghe es hem gevallen</l>
<l>Eene eere die ghinc boven allen;</l>
<l>Want die quade Juliaen</l>
<l n="20">Moester sinen ende ontfaen,</l>
<l>Ende dat Roemsche here groot</l>
<l>Bleef daer in so groter noot;</l>
<l>Want sise uten lande sloughen,</l>
<l>Ende over een si daer droughen,</l>
<l n="25">Dat si maecten daer ter stede</l>
<l>Jegen die Persiene vrede,</l>
<l>Die staen soude vast overwaer</l>
<l>Ende seker XXX jaer.</l>
<l>                Dus staken si van hem te hant</l>
<l n="30">Vromechlike den Roemscen brant,</l>
<l>Ende worden hier omme so fier,</l>
<l>Dat si pijnlijc ende ongier</l>
<l>Den Romeinen worden sere</l>
<l>Ende oec elken kerstinen here.</l>
<l n="35">                Sapor hiet hi, alsict las,</l>
<l>Die coninc die in Persi was,</l>
<l>Alse Juliaen dus doot bleef daer,</l>
<l>Ende waest omtrent XII jaer</l>
<l>Eer keyser wart Gratiaen.</l>
<l n="40">XVIII jaer, hebbic verstaen,</l>
<l>So was hi coninc mogendelike</l>
<l>Naer dat Gratiaen quam int rike.</l>
<l>                Sigigerdis, alsict nu hore,</l>
<l>Die was coninc naer Sapore</l>
<l n="45">XXIIII jaer, ende naer des</l>
<l>Waest sijn sone Gauratrades,</l>
<l>Die waest XXXVIII jaer.</l>
<l>                Duades die waest daer naer</l>
<l>LVI jaer here groot.</l>
<l n="50">                Kabades naer sine doot</l>
<l>Regneerde XVI jaer.</l>
<l>                Cosdroe drouch crone daer naer</l>
<l>XXXVII jaer in Persij.</l>
<l>                Hormissida wart coninc daer bi,</l>
<l n="55">XVII jaer waest die ghone.</l>
<l>Doe quam Cosdroe, sijn sone</l>
<l><pb n="2,42"/> Ende slouch den vader doot met machte,</l>
<l>Ende was XXX jaer ende achte</l>
<l>In Persij coninc ghenant.</l>
<l n="60">Doe sloughene doot metter hant</l>
<l>Sijn sone Cycolis aldaer,</l>
<l>Ende was coninc een jaer.</l>
<l>                Na Cycolijs so wart daer naer</l>
<l>Coninc een, hiet Hormis daer,</l>
<l n="65">Dien gebueret een jaer te sine.</l>
<l>                Doe quamen die Sarrasine,</l>
<l>Die ghewesen hadden lanc</l>
<l>Onder der Persiene bedwanc,</l>
<l>Ende braken al der Percen rike</l>
<l n="70">Ende regneerden mogendelike.</l>
<l>                Dus nam der Percen rike ende</l>
<l>Int jaer ons Heren, alsict kende,</l>
<l>VI<hi rend='sup'>c</hi> XXX jaer ende drie.</l>
<l>Sine hadden coninc siderd nie;</l>
<l n="75">Maer der Sarrasinen rike</l>
<l>Quam up bi Mamette mogendelike,</l>
<l>Alse ghi horen sult hier naer</l>
<l>In dese ystorie al claer.</l>
</div>
<div type="subchapter"><head type="subchapter">Vander Sarrasinen rike. III.</head>
<l>                Mahumet was deerste man</l>
<l>Die die Persiene verwan,</l>
<l>Ende nam die moghenthede</l>
<l>Hem met siere mordadichede,</l>
<l n="5">Ende wart over die Sarrasine</l>
<l>Ammirael met siere pine.</l>
<l>                Ebubet die quam hem naer,</l>
<l>Ende was ammirael III jaer.</l>
<l>                Daer naer Humar, die behelt</l>
<l n="10">XII jaer in siere ghewelt.</l>
<l>Tote hem so quam een Persien,</l>
<l>Ende neech hem tote up die knien,</l>
<l>Ende stakene metten swerde dure:</l>
<l>Dus endde sine aventure.</l>
<l n="15">                Hotimen die quam na dien,</l>
<l>X jaer regneerdi, machmen sien:</l>
<l>Dese wart oec mede gesleghen.</l>
<l>                Doe hevet daer an hem gedregen</l>
<l>Die heerscapie Mahamas,</l>
<l n="20">Die here XXV jaer was.</l>
<l>                Ghiset, sijn sone, quam daer naer,</l>
<l>Ende was here III jaer;</l>
<l>Een jaer was here Mahuman;</l>
<l>Abdalan een jaer oec daer an,</l>
<l n="25">Hadimelech XX ende twee;</l>
<l>Ulit VII jaer ende nemmee;</l>
<l>Suleimen III, Hannaert twee;</l>
<l>Daer naer Gyset, die wert gevee</l>
<l>Den kerstinen bi eens Joden rade,</l>
<l n="30">Die riet hem, waert dat hi dade</l>
<l>Alder kerstinen beelden breken,</l>
<l>Hi gelovedem in sijn spreken,</l>
<l>Dat hi met eeren sonder vaer</l>
<l>Regneren soude XL jaer.</l>
<l n="35">Doe dede Gyset alse een sot</l>
<l>Gheven uut alsulc gebot,</l>
<l>Alse hi was in sijn derde jaer,</l>
<l>Ende staerf altehant daer naer.</l>
<l>                Guwelic wart na hem here,</l>
<l n="40">XX jaer hevet hi die eere;</l>
<l>Gysit een jaer, als wijt lesen,</l>
<l>Ende Mithahan VI na desen,</l>
<l>Die wart berovet vanden live.</l>
<l>                Doe regneerde jare vive</l>
<l n="45">Yscu Hamar, die here was;</l>
<l>Doe XIX jaer Abdalas;</l>
<l>Mady IX jaer, ende naer des</l>
<l>So waest twee jaer een Moyses;</l>
<l>Aaroen, sijn broeder, XXI na dat;</l>
<l n="50"><pb n="2,43"/> Doe vijf jaer Muhamat,</l>
<l>Die eenen broeder hadde nochtan,</l>
<l>Die Abdalas hiet, diene verwan</l>
<l>In eenen wighe teenen stride,</l>
<l>Die moeste, was hijs vro of blide,</l>
<l n="55">Mettem deelen die rijcheit sine.</l>
<l>Dus wart gescuert der Sarrasine</l>
<l>Haer rike met groten bedwange,</l>
<l>Ende bleef ghescuert sere lange.</l>
<l>                Dit gheviel int jaer ons Heren,</l>
<l n="60">Alse ons die scrifturen leren,</l>
<l>VIII<hi rend='sup'>C</hi> XXX ende een.</l>
<l>Der Roemscher keyser en geen</l>
<l>Ne gewonnen meer in ghewelt</l>
<l>Die lande vrilike, alsemen telt</l>
<l n="65">Indie ystorien hier naer,</l>
<l>Diet u maken sal al claer.</l>
</div>
<div type="subchapter"><head type="subchapter">Dat beghin van Vrancrike. IIII.</head>
<l>                Ghehort hebdi ende verstaen,</l>
<l>Hoe die Romeinen waren gedaen</l>
<l>Ute Asyen omme enen deele</l>
<l>Biden Persienen, die geheele</l>
<l n="5">Dat Roemsche rike dorsten scuren.</l>
<l>Nu hort bi wat aventuren</l>
<l>Dattem vele af wart gelopen</l>
<l>Hare macht oec in Europen,</l>
<l>Ende eerst oec vanden Vranken,</l>
<l n="10">Die dat rike begonsten cranken.</l>
<l>                Alse u deerste paertije beschiet,</l>
<l>Dat edel Fransoysche diet</l>
<l>Dat was ute Troyen geboren,</l>
<l>Alsemen mach bescreven horen;</l>
<l n="15">Want, doe Troyen was ghevelt,</l>
<l>Ontflo danen met gewelt</l>
<l>Eneas, daer af altemale</l>
<l>Dat Roemsche rike quam te dale.</l>
<l>XII<hi rend='sup'>M</hi> waerre in porre</l>
<l n="20">Indie vaert met Athenorre,</l>
<l>Ende quamen daer Pannonien ent</l>
<l>Up die mersche die sijn bekent,</l>
<l>Diemen heet Meotides,</l>
<l>Ende droughen over een daer des,</l>
<l n="25">Dat si daer maecten ene stede,</l>
<l>Diemen Cycambre heten dede.</l>
<l>Teersten hiet mense Troijene,</l>
<l>Daer naer Atyoriene,</l>
<l>Ende doe Cycambriene daer naer.</l>
<l n="30">Dit was XV<hi rend='sup'>C</hi> jaer</l>
<l>Eer si besaten Vrankenlant,</l>
<l>Ofte eer si Vranken worden genant.</l>
<l>Binnen desen tiden die Troijene</l>
<l>Quamen in meneghen gesciene,</l>
<l n="35">Ende daden dicken met overdade</l>
<l>Den Romeinen menege scade,</l>
<l>So dat sise dicken anestreden</l>
<l>Toten Rine met mogentheden;</l>
<l>So dat sgroots Constantijns sone</l>
<l n="40">Up hem street, ende was de ghone</l>
<l>Diese doch an haren danc</l>
<l>An die Roemsche wet bedwane:</l>
<l>Dat was die keyser Constant.</l>
<l>                Sidert quamen in dat lant</l>
<l n="45">Die Allane, hebbe ic verstaen,</l>
<l>Doe deerste Valentiniaen</l>
<l>Keyser was int Roemsce rike,</l>
<l>Ende daden hem scade ongelike.</l>
<l>Doe geboot hi die Cycambriene uut,</l>
<l n="50">Ende verliet hem haren tribuut</l>
<l>X jaer, indien si hem bewonden des,</l>
<l>Dat si die merschen Meotydes</l>
<l>Suveren souden, ende driven dane</l>
<l>Die Roemsche vianden, die Alane.</l>
<l n="55">Tien tiden hadden si enen hoeftman,</l>
<l>Die gheheten was Prian.</l>
<l>Mettem traken si over de brouke,</l>
<l>Ende daden eene sware souke</l>
<l>Uptie Alane, die si verdreven</l>
<l n="60">Ende menegen namen tleven.</l>
<l><pb n="2,44"/> Dies danctem Valentiniaen,</l>
<l>Ende hietse Vranken heten saen,</l>
<l>Die eersten hieten Cykambriene,</l>
<l>Atenoriene ofte Troijene.</l>
<l n="65">Some bouken seggen dat,</l>
<l>Doemen Troien verloos die stat,</l>
<l>Dat Hectors sone Fransioen</l>
<l>Ontreet ende menech baroen</l>
<l>Ende Turcus, Troylus sone;</l>
<l n="70">Ende dat Turcus es die ghone</l>
<l>Daer Turkie af es genant,</l>
<l>Entie Fransoyse van Vrankelant</l>
<l>Van Fransioene hebben den name.</l>
<l>Maer dits al een, dins gene scame,</l>
<l n="75">Datmen vindet vele toenamen</l>
<l>Van ouden steden, van ouden namen.</l>
<l>Dit es twaerste dat ic weet,</l>
<l>Na dat in die ystorie steet.</l>
</div>
<div type="subchapter"><head type="subchapter">Vanden eersten coninc van Vrancrike. V.</head>
<l>                Hier beghinnet die coronike</l>
<l>Vander cronen van Vrancrike</l>
<l>Onder den keyser Gratiaen,</l>
<l>Wies vader was deerste Valentiniaen,</l>
<l n="5">Die keyser wart met sinen broeder</l>
<l>Valentiniaen, naer dat die Moeder</l>
<l>Maria drouch den Here machtich</l>
<l>CCCC jaer ende tachtech;</l>
<l>Ende doe was der Vranken here</l>
<l n="10">Priamus met grotre eere,</l>
<l>Van des Prians natioene,</l>
<l>Die van Hectore bi Fransyoene</l>
<l>Van gerechter geborten quam,</l>
<l>Alsement indie jeesten vernam.</l>
<l n="15">                Dese Priamus na die X jaer</l>
<l>Dat hi was van tribute claer,</l>
<l>Omme dat hi die Alane verdreef,</l>
<l>Alsic hier te voren screef,</l>
<l>Ne wildi nemmeer tribuut gheven.</l>
<l n="20">Hier omme wart hi slands verdreven</l>
<l>Vanden Romeinen met groter were.</l>
<l>Doe quam hi met sinen here</l>
<l>Ten Rine weder, ende besat</l>
<l>Beede lant, borch ende stat,</l>
<l n="25">Dat noch heetet Vrankenlant:</l>
<l>Dus waest na die Vranken genant.</l>
<l>V jaer so was hi daer here,</l>
<l>Ende staerf in die werelt eere.</l>
<l>                Marcomerijs, sijn sone, daer naer</l>
<l n="30">Was here XXXIIII jaer.</l>
<l>                Farramont nam in die hant</l>
<l>Naer den vader Vrankenlant,</l>
<l>Ende was deerste gecroende here</l>
<l>XI jaer, lettel min of mere.</l>
<l n="35">                Daer naer waest Clodoveus, sijn sone.</l>
<l>Eere zeden plach die ghone,</l>
<l>Dat hi sijn haer liet wassen lanc,</l>
<l>Toten rieme hadt sinen ganc;</l>
<l>Dies plagen Vrancsche heren gemene</l>
<l n="40">Tote dat Pippijn quam de cleene.</l>
<l>XVIII jaer drouch hi crone.</l>
<l>                Daer naer namse een sijn sone:</l>
<l>Vromegher lijf en wiste men niet.</l>
<l>Dese Merovinc, die coninc hiet,</l>
<l n="45">X jaer hilt hi tconincrike.</l>
<l>                Doe quaemt up sinen sone Hilderike,</l>
<l>Die waest oec XVI jaer</l>
<l>In Vranckerike coninc voerwaer.</l>
<l>                Dese VI heren groot</l>
<l n="50">Bleven alle heidijn doot.</l>
</div>
<div type="subchapter"><head type="subchapter">Hoe die Fransoysen kerstijn worden. VI.</head>
<l>                Na Hilderike wart coninc daer</l>
<l>Clodoveus XXX jaer.</l>
<l>Dese ontfinc tkerstijnhede</l>
<l>Tote Riemen indie stede</l>
<l n="5"><pb n="2,45"/> Vanden goeden sente Remij,</l>
<l>Ende wart vanden duvel vri.</l>
<l>                Clotarijs wart coninc daer naer,</l>
<l>Ende drouch crone L jaer.</l>
<l>                Cylpric drouch daer na, sijn sone,</l>
<l n="10">XXII jaer die crone.</l>
<l>                Lotharis die grote, de fiere,</l>
<l>Die was XL jaer ende viere</l>
<l>Naden vader sekerlike</l>
<l>Coninc over Vrancrike.</l>
<l n="15">                Daer naer sijn sone Dagobaert</l>
<l>Naden vader coninc waert,</l>
<l>Ende waest XIIII jaer.</l>
<l>                Clodoveus quamer naer,</l>
<l>Sijn sone, ende drouch te lone</l>
<l n="20">XVII jaer die Vrancsche crone.</l>
<l>                Doe Lotharis, sijn sone, mede</l>
<l>Drouch IIII jaer die mogenthede.</l>
<l>                Doe nam Hilderic, sijn broeder, tlant</l>
<l>Ende die crone indie hant,</l>
<l n="25">Ende waest XII jaer int rike.</l>
<l>                Doe quaemt up hem, Diedericke,</l>
<l>Sinen broeder, die Vransche crone,</l>
<l>Want hi en hadde ghenen sone:</l>
<l>Dese en waest maer XIII jaer.</l>
<l n="30">                Clodoveus quam daer naer,</l>
<l>Sijn sone, ende drouch te lone</l>
<l>IIII jaer die Vrancsche crone.</l>
<l>                Doe wart sijn sone Hildebrecht</l>
<l>Coninc na dat Vrancsce recht,</l>
<l n="35">Ende waest X jaer ende achte.</l>
<l>                Doe quam van sinen geslachte</l>
<l>Dagobrecht, ende waest daer naer</l>
<l>Coninc nemmee dan IIII jaer.</l>
<l>                Doe Lotharis, die en drouchse nemmee</l>
<l n="40">Die crone dan der jare twee.</l>
<l>                Cylpric wart coninc daer naer,</l>
<l>Ende drouch die crone V jaer.</l>
<l>                Doe quam die crone up Diederike,</l>
<l>Die XV jaer in Vrancrike</l>
<l n="45">Die crone drouch met cranker ere.</l>
<l>                Doe wart coninc Hilderic, die here,</l>
<l>Ende was coninc IX jaer,</l>
<l>Maer hi was ontset hier naer;</l>
<l>Want Pippijn, diemen den clenen noemt,</l>
<l n="50">Die heveten biden paues verdoemt,</l>
<l>Ende dede Hilderic, den onnutten man,</l>
<l>Moenc daer na maken dan</l>
<l>Te sente Medaerts te Sissoen:</l>
<l>Waest lief, waest leet, hi moest doen.</l>
<l n="55">Dus so wart hi vromelike</l>
<l>Coninc gemaect in Vrancrike.</l>
<l>Die Troijene verloren onscone</l>
<l>Te deser tijt die Vrancsche crone,</l>
<l>Die si drougen over waer</l>
<l n="60">CCC ende LXIX jaer.</l>
</div>
<div type="subchapter"><head type="subchapter">Van coninc Puppine ende sinen gheslachte. VII.</head>
<l>                Pippijn was in Vrankerike</l>
<l>XVIII jaer crone mogenlike.</l>
<l>                Karel die groete, sijn sone, daer naer</l>
<l>Die waest XLVI jaer.</l>
<l n="5">                Loduwijc die goedertiere</l>
<l>Was coninc in hovescher maniere</l>
<l>XXVI jaer in Vrankerike.</l>
<l>                Doe wart coninc na Loduwike</l>
<l>Karel die caluwe, die wel geraecte,</l>
<l n="10">Die eerst grave in Hollant maecte,</l>
<l>Ende waest XXXIIII jaer.</l>
<l>                Loduwijc, sijn sone, daer naer</l>
<l>Was II jaer coninc, alsemen vint,</l>
<l><pb n="2,46"/> Ende sijn wijf bleef dragende kint.</l>
<l n="15">Maer hi hadde twee bastaerde,</l>
<l>Vromech ende van groter waerde:</l>
<l>Loduwijc ende Karelman.</l>
<l>Dese vingen dat rike an</l>
<l>Ende waren VI jaer heren groot;</l>
<l n="20">Maer doe bleven si beede doot.</l>
<l>Nochtoe was trechte hoir te clene.</l>
<l>Doe coren die Fransoyse gemene</l>
<l>Karel, Loduwijcs oems sone:</l>
<l>Roemsch keyser wart die ghone.</l>
<l n="25">V jaer drouch hi de Vrancsce crone.</l>
<l>Nochtan en quaemt hem niet so scone,</l>
<l>Den rechten hoire, in dien daghen,</l>
<l>Dat het crone mochte draghen;</l>
<l>Maer een die des niet en bestoet</l>
<l n="30">(Want den hoire dochtet goet),</l>
<l>Odo, des hertogen Lambrechts sone</l>
<l>Van Eniou so was die ghone,</l>
<l>Die ontfinc die crone daer,</l>
<l>Ende was here IX jaer.</l>
<l n="35">Doe wart coninc eerst na tgone</l>
<l>Karel die simpel, Loduwijcs sone,</l>
<l>Diet van rechten hoire was,</l>
<l>Want sijn vader was here das,</l>
<l>Ende waest XXVII jaer.</l>
<l n="40">Maer Oden broeder quam daer naer,</l>
<l>Een hiet Robbrecht die tyran,</l>
<l>Ende wilde die crone vangen an.</l>
<l>Dien slouch die simpel Karel doot</l>
<l>Te Sissoen in eenen wighe groot.</l>
<l n="45">Daer wart hi valscelike om verraden</l>
<l>Ende gemaerteliet met overdaden</l>
<l>In eenen kaerker te Perone.</l>
<l>Doe ontfinc die coninc crone</l>
<l>Roedolf, ende was die ghone</l>
<l n="50">Des hertoghen Ridsaerds sone</l>
<l>Van Bourgoengen, ende was daer</l>
<l>Omtrent coninc wel V jaer.</l>
<l>Doe quam ter cronen die ghone</l>
<l>Loduwijc, Karles simpels sone,</l>
<l n="55">Met pinen ende met sorgen zwaer,</l>
<l>Ende waest XXVII jaer.</l>
<l>Dese hadde, lesen wi, twee sonen:</l>
<l>Deen hiet Karel, enten ghonen</l>
<l>Gaf hi Brabant thertogedoem;</l>
<l n="60">Noch hebbens die Brabantren roem,</l>
<l>Dat si sijn van desen comen.</l>
<l>Die outste heeft die crone genomen</l>
<l>Naden vader, ende hiet Lotharis.</l>
<l>                Lottharis, naer dat waer is,</l>
<l n="65">Drouch die crone mogendelike</l>
<l>Van algader Vrankerike</l>
<l>XXXI jaer, alsement vint.</l>
<l>                Naer desen so drouch sijn kint</l>
<l>Die crone, alst wel recht scheen,</l>
<l n="70">Der jare lettel meer dan een,</l>
<l>Ende es sonder hoir doot bleven.</l>
<l>Som die Fransoysen wilden geven</l>
<l>Karele van Brabant die core,</l>
<l>Alse diet was van rechten ore,</l>
<l n="75">Want hi was dies Lodewijcs oem;</l>
<l>Maer hi verstet ende nam goem,</l>
<l>Hoe hi machtich quame int lant.</l>
<l>Doe slouch hi an Vrancrike die hant,</l>
<l>Hughe Capet, mogendelike,</l>
<l n="80">Die maerscalc was in Vrancrike,</l>
<l>Ende onthervede Karles geslachte</l>
<l>Vander coninc cronen met machte,</l>
<l>Int jaer ons Heren, vintmen hier in,</l>
<l>M, XIII jaer min.</l>
<l n="85">Puppijns gheslachte wart onscone</l>
<l>Dus onthervet vander crone.</l>
</div>
<div type="subchapter"><head type="subchapter">Van Capette ende sinen geslachte. VIII.</head>
<l>                Hughe Capet wart coninc daer,</l>
<l>Ende regneerde IX jaer.</l>
<l><pb n="2,47"/>                 Robbrecht, sijn sone, XXXIII,</l>
<l>Een vroet, geraect man ende gehertich.</l>
<l n="5">                Heinric daer na, Robbrechts sone,</l>
<l>XXX jaer regneerde die ghone.</l>
<l>                Phillips, sijn sone, was daer naer</l>
<l>Coninc XLIX jaer.</l>
<l>                Doe quam dat lant van Vrancrike</l>
<l n="10">Up sinen sone Loduwike,</l>
<l>Diemen grouf hiet bi toenamen:</l>
<l>XXVIII jaer was hijt te samen.</l>
<l>Phillip hiet sijn outste sone,</l>
<l>Die coninc crone ontfinc die ghone</l>
<l n="15">In sine joget bi Loduwijcs leven,</l>
<l>Want die vader deedse hem geven.</l>
<l>Te Parijs viel hi over een swijn</l>
<l>Ende dede aldus sinen fijn,</l>
<l>Des die vader ende alt rike</l>
<l n="20">Mesbaerde sere jammerlike.</l>
<l>                Naer Loduwijc des groeven doot</l>
<l>So ontfinc die ere groot</l>
<l>Loduwijc, sijn sone, daer naer,</l>
<l>Ende was coninc XL jaer.</l>
<l n="25">Dese wan Phillippe, den stouten man,</l>
<l>Die tlant van Normendijen wan.</l>
<l>                Phillip was coninc naden vader</l>
<l>Over Vranckerike algader</l>
<l>XL jaer ende daertoe viere,</l>
<l n="30">Wijs ende vroet ende goedertiere.</l>
<l>                Doe viel die crone van Vrancrike</l>
<l>Up sinen sone Loduwike,</l>
<l>Die III jaer naer des vaders doot</l>
<l>Coninc was ende here groot.</l>
<l n="35">Dese wan Loduwike den goeden,</l>
<l>Die niet en wiste van overmoeden.</l>
<l>                Loduwijc wart coninc daer:</l>
<l>Omtrent XLIX jaer</l>
<l>Was hi here van dogeden groot,</l>
<l n="40">Ende bleef voer Thunus doot</l>
<l>Int jaer ons Heren XII hondert</l>
<l>Ende LXX, wien soes wondert.</l>
<l>                Nu es sijn sone Phillip here,</l>
<l>Ende hevet XIII jaer gehat de ere.</l>
<l n="45">                Hier hebbic u dus cortelike</l>
<l>Ghedicht die Vrancsche coronike,</l>
<l>Wie si waren ende wanen si quamen.</l>
<l>Nu salic u hier naer altesamen</l>
<l>Seggen in elx keysers tiden,</l>
<l n="50">Hoe si den rike an gingen striden</l>
<l>Van Rome, ende sijs haer deel namen,</l>
<l>Waer so siere met machte an camen.</l>
<l>                Nu hort vandien Bertoenen mede,</l>
<l>Die met haerre moghenthede</l>
<l n="55">Grote Bartaengen eerst besaten,</l>
<l>Entie Ingelsche met ommaten</l>
<l>Dlant afwonnen metter hant,</l>
<l>Ende naer hem hieten Ingelant.</l>
<l>Dese namen oec haer deel</l>
<l n="60">Vanden Roemschen rike geheel,</l>
<l>Ende besittent heden den daghe,</l>
<l>Wien soet lief si ofte claghe.</l>
</div>
<div type="subchapter"><head type="subchapter">Vanden rike van grote Bertaengen. IX.</head>
<l>                Naer dat Troyen was verloren,</l>
<l>Alse wi seiden hier te voren,</l>
<l>Ende Eneas wan Ytale,</l>
<l>Ende Ascanius, weetmen wale,</l>
<l n="5">Naden vader behilt dat lant,</l>
<l>Also alsict bescreven vant,</l>
<l>Wan hi enen sone daer,</l>
<l>Die Silvius hiet overwaer,</l>
<l>Die eene overscone joncvrouwe,</l>
<l n="10">Lavinen nichte, minde up trouwe,</l>
<l>Ende waser heimelike mede,</l>
<l>Dat hise kint draghen dede.</l>
<l><pb n="2,48"/> Alse dat Ascanius wart geware,</l>
<l>Riep hi sine waersagers nare,</l>
<l n="15">Ende vragedem wat kinde het ware</l>
<l>Dat soe droughe, sine sware.</l>
<l>Si seiden hem: enen sone,</l>
<l>Ende dat hi doden soude die ghone</l>
<l>Siere moeder ende sinen vader,</l>
<l n="20">Ende verdreven soude sijn algader,</l>
<l>Ende vele lants dorevaren mede</l>
<l>In sierre ellendichede;</l>
<l>Maer doch so sal hi werden here</l>
<l>Ende sterven in grotere eere.</l>
<l n="25">                Die dinc es aldus gesciet.</l>
<l>Die joncvrouwe staerf in groet verdriet</l>
<l>Vanden kinde, alst was geboren;</l>
<l>Ende alse tkint quam ter werelt voren,</l>
<l>So hietment Brutus bi namen.</l>
<l n="30">Sint die dingen also quamen,</l>
<l>Dat hi metten vader soude</l>
<l>Varen jagen inden woude,</l>
<l>Ende, daer hi na die beeste scoot,</l>
<l>Scoot hi sinen vader doot.</l>
<l n="35">Omme dit wart hi gehat</l>
<l>Met sinen maghen telker stat,</l>
<l>Tes sine des lands verdreven.</l>
<l>                Doe trac hi henen tsinen neven</l>
<l>In Grieken, die van Troien waren,</l>
<l n="40">Entie met haren scharen</l>
<l>Met Prians sone Helenuse</l>
<l>Quamen te Troyen uten huse,</l>
<l>Ende saten eyghijn ende met pachte</l>
<l>Onder die Grieken ende met machte;</l>
<l n="45">Want Pyrrus, Achilles sone,</l>
<l>Hi brochtse ghevaen die ghone</l>
<l>Tien tiden dat men Troyen velde,</l>
<l>Ende nu saten si met ghewelde</l>
<l>Onder den coninc Pandrasus.</l>
<l n="50">Alsi saghen dat Brutus</l>
<l>So vromech was ende so vroet,</l>
<l>Droughen si over een in haren moet,</l>
<l>Die Troijene, die keytive,</l>
<l>Dat si wilden metten live</l>
<l n="55">Haer eyghijndoem van hem onderven,</l>
<l>Of al in eenen stride sterven,</l>
<l>Ende namen Brutuse teenen here,</l>
<l>Ende swoeren hem hulde emmermere.</l>
<l>Hi dede in eene wostine vlien</l>
<l n="60">Wive, kindere, ende mettien</l>
<l>Screef hi den coninc Pandrasus,</l>
<l>Ende bat ghenadelike aldus,</l>
<l>Dat hi omme dedel geslachte</l>
<l>Van Troyen peinsde ende achte,</l>
<l n="65">Dat het jammer ware ende zonde,</l>
<l>Datment in eigijndoeme bonde,</l>
<l>Ende bat hem dat hijt scoude vri,</l>
<l>Ende gave hem daer hi wilde daer bi</l>
<l>Beede bossch, water ende lucht,</l>
<l n="70">Oft lietse henen riden ter vlucht</l>
<l>In anderen lande, waer dat ware,</l>
<l>Hem te ghenerne entie hare.</l>
</div>
<div type="subchapter"><head type="subchapter"><pb n="2,49"/> <hi rend="italic">Der Bertoenen beghin</hi>. X.</head>
<l>                Pandrasus was erre omme dat,</l>
<l>Dat men hem sulke sake bat,</l>
<l>Ende nam here metter vaert</l>
<l>Ende trac ter wostinen waert,</l>
<l n="5">Daer si hem ontweken waren,</l>
<l>Omme dat hi met sinen scaren</l>
<l>Die Troijene met spere, met scilde,</l>
<l>In eygijndoeme echt dwingen wilde.</l>
<l>Brutus hevet hem bedacht,</l>
<l n="10">Dat hi en hadde ghene macht</l>
<l>Openbaerlike hem te gemoete;</l>
<l>Maer hi peinsde hoe hine groete</l>
<l>In laghen, daer die weghe sijn inghe,</l>
<l>Ende vulbrochte also die dinghe,</l>
<l n="15">Dat hi met wijsheiden ende met rade</l>
<l>Den coninc brochte indie scade;</l>
<l>Want hi treckende quam mettien</l>
<l>Indie laghe al onversien,</l>
<l>Entie coninc wart ghevaen,</l>
<l n="20">Die Grieken doot ende al ondaen.</l>
<l>Daer wraken in ghenen daghe</l>
<l>Die Troijene hare oude maghe.</l>
<l>Ende eer die coninc mochte verdinghen,</l>
<l>Moeste hi dit doen ende ghehinghen,</l>
<l n="25">Dat hi siere dochter Brutuse gaf,</l>
<l>Ende maectere sinen swagre af;</l>
<l>Ende CCC scepe daer mede</l>
<l>Ende XXIIII hi vullen dede</l>
<l>Beede met dranke ende met spisen</l>
<l n="30">Ende met wapenen in alre wisen,</l>
<l>Daer die Troijene in souden varen</l>
<l>Metten vrijen Troyschen scharen,</l>
<l>Omme te vaerne daer si sochten,</l>
<l>Dat si hem gheneren mochten.</l>
<l n="35">                Dus eist met Brutuse comen.</l>
<l>Ignonien heeft hi ghenomen,</l>
<l>Sijn, wijf, ende es henen gevaren</l>
<l>Metten vrijen Troyschen scharen,</l>
<l>So dat si quamen dapperlike</l>
<l n="40">Gheseilt ant lant van Affrike</l>
<l>Up haren XXXIIIsten dach,</l>
<l>Daer hem rovers groten slach</l>
<l>Bi naer doe hadden gedaen;</l>
<l>Maer si hebbense bestaen,</l>
<l n="45">Ende hem verwert met cleenre scade</l>
<l>Bi vromecheden ende met rade,</l>
<l>Ende hebben hare scepe gewonnen,</l>
<l>Daer si goet van meneger connen</l>
<l>In vonden, so dat hare scaren</l>
<l n="50">Al daer mede gherijct waren.</l>
<l>                Daer naer quamen si ane Mauritane.</l>
<l>Daer ginc hem naucoep van spisen ane,</l>
<l>So dat si some voeren upt lant</l>
<l>Ende hebbent al daer verbrant,</l>
<l n="55">Ende namen alse die wise</l>
<l>Nuwe water ende spise.</l>
<l>                Daer naer quamen si an een lant,</l>
<l>Daer si vonden altehant</l>
<l>Viere gheslachten vanden Troijenen,</l>
<l n="60">Die niemene en wilden dienen,</l>
<l><pb n="2,50"/> Ende waren met Atenorre ontfloen,</l>
<l>Doe si Troyen saghen verdoen.</l>
<l>Corineus hiet haer here,</l>
<l>Die blide was harde sere,</l>
<l n="65">Alse hi sach tgeslachte daer.</l>
<l>Sijn volc ontboot hi verre ende naer,</l>
<l>Ende es met Brutuse ghevaren</l>
<l>Aventuren sine scharen.</l>
<l>Dese was staerc, groot ende stout,</l>
<l n="70">Ende Brutuse van herten hout,</l>
<l>Ende hem nutte in allen tiden,</l>
<l>Waest in rade, waest in striden.</l>
</div>
<div type="subchapter"><head type="subchapter">Hoe Brutus vacht up Aquitaengen. XI.</head>
<l>                Brutus leet Affrike ende Spaengen,</l>
<l>Ende quam int lant van Acquitaengen,</l>
<l>Ende hevet gehavent in de Lore.</l>
<l>VII daghen, alsict hore,</l>
<l n="5">Laghen si daer, ende vernamen</l>
<l>In wat lande dat si quamen.</l>
<l>Doe si jageden in dien foreeste,</l>
<l>Ende Goffaris dat gevreeste,</l>
<l>Die here was vanden Poytevinen,</l>
<l n="10">Quam hi daerwaert metten sinen</l>
<l>Omme die uten lande te slane.</l>
<l>Brutuse quam dese mare ane,</l>
<l>Ende besette die scepe ghinder,</l>
<l>Beede wijf ende kinder,</l>
<l n="15">Ende es hem te gemoete gevaren.</l>
<l>Dus vielen te samen die scaren</l>
<l>Entie Troijenen daden mort.</l>
<l>Corineus die trac hem vort</l>
<l>Met sinen volke inden strijt,</l>
<l n="20">Ende verloes ter selver tijt</l>
<l>Sijn zwert; maer hem quam een aex,</l>
<l>Die hem dede vele gemaex;</l>
<l>Want wat vor hem quam tier ure,</l>
<l>Slouch hi ontwee ofte dure.</l>
<l n="25">Dies waren die Troijene vro,</l>
<l>Ende dat volc van Poytau vloe,</l>
<l>Entie Troijenen wonnen zeghe.</l>
<l>Goffaris die vloe enweghe</l>
<l>Ende so henen int lant van Gallen,</l>
<l n="30">Ende clagede sere hem allen</l>
<l>Over die mordadeghe Troijene,</l>
<l>Die maecten sijn lant onsiene.</l>
<l>                Tien selven tiden waren in Gallen</l>
<l>XII coningen, die onder hem allen</l>
<l n="35">Hem hulpe te doene beloven.</l>
<l>Brutus ginc die dode roven</l>
<l>Ende maecte die sine rike.</l>
<l>Oec voer hi gheweldelike</l>
<l>In Acquitaenge in alde lande,</l>
<l n="40">Ende rovede daer ende brande,</l>
<l>Ende loet sine scepe, die coene,</l>
<l>Mettien dies hi hadde te doene.</l>
<l>Aldus rovende met mogenthede</l>
<l>Es hi comen toter stede</l>
<l n="45">Daer nu Tours staet, die goede stat.</l>
<l>Daer docht hem sijn seker bat,</l>
<l>Dat hi Goffaris wilde ontbeiden.</l>
<l>Eene gracht dedi ghereiden</l>
<l>Ende eene veste, oft hem noot dochte,</l>
<l n="50">Dat hi daer in ontwiken mochte.</l>
<l>                Nu es Goffaris metten Gallen</l>
<l>Comen vor die veste gevallen.</l>
<l>Brutus hadder menegen in;</l>
<l><pb n="2,51"/> Doch dochte hi in sinen zin</l>
<l n="55">Ende up der siere vromechede,</l>
<l>Dies hem waren met trouwen mede,</l>
<l>Ende verre in vremden lande waren.</l>
<l>Goffaris quam met XII scaren.</l>
<l>Brutus scaerde oec die sine</l>
<l n="60">Ende vacht met groter pine,</l>
<l>So dat hi in sijn beghin</l>
<l>Den Gallen sere verre brac in,</l>
<l>Ende sloech hem af, alse hijs began,</l>
<l>Bi naer wel II<hi rend='sup'>M</hi> man;</l>
<l n="65">Maer die meneghe was der Gallen.</l>
<l>Doe so vielen si an hem met allen,</l>
<l>Ende daden Brutuse an sinen dane</l>
<l>Binnen fosseide doen den ganc,</l>
<l>[Ende hebben daer binnen beseten,</l>
<l n="70">Gelijc of sise wilden eten].</l>
</div>
<div type="subchapter"><head type="subchapter">Hoe Brutus verwan die Gallen. XII.</head>
<l>                Snachts daer na Corineus</l>
<l>Die wart recht te rade aldus,</l>
<l>Dat hi selve varen soude</l>
<l>Buten der vesten in enen woude</l>
<l n="5">Daer bi, daer si waren geleghen;</l>
<l>Ende alsemen ghinge de Gallen jegen,</l>
<l>Soudi van achter striden an,</l>
<l>Ende onvorsien vort comen dan,</l>
<l>Want men mochtse lichte sconfieren</l>
<l n="10">Die Gallen in diere manieren.</l>
<l>Brutus prijsde desen raet.</l>
<l>Nachts Corineus utegaet,</l>
<l>Ende trac met III<hi rend='sup'>M</hi> man</l>
<l>Inden woude, in enen dan.</l>
<l n="15">                Ter morgijnstont trac Brutus uut,</l>
<l>Ende maecte een groot gheluut,</l>
<l>Daer hi die Gallen bestont.</l>
<l>Menech man wart daer gewont,</l>
<l>Die doot bleef inden stride.</l>
<l n="20">Doe was daer an Brutus zide</l>
<l>Een sijn neve, die Turnus hiet,</l>
<l>Die niemen sijn gelijc en liet,</l>
<l>Die up dien dach vanden Gallen</l>
<l>Meneghen doot dede vallen;</l>
<l n="25">Ende alstem began ghelucken,</l>
<l>Ne wildi niet weder trucken,</l>
<l>So dattene die Gallen onderdaden,</l>
<l>Want hi met vianden wart verladen,</l>
<l>Ende bleef mede ghinder doot.</l>
<l n="30">Omme sine vromechede groot,</l>
<l><pb n="2,52"/> Doemen daer sette [sider] die stede,</l>
<l>Hiet mense na sinen name mede,</l>
<l>Want na Turnuse hiet mense Tours.</l>
<l>                Den Troijenen quam succours,</l>
<l n="35">Daer si waren aldus verladen.</l>
<l>Corineus, alst was beraden,</l>
<l>Quam van achtre uptie Gallen</l>
<l>Met drien dusent man gevallen.</l>
<l>Dies wart Brutus volc geware,</l>
<l n="40">Te stouter wart al hare scare,</l>
<l>Ende streden van voren an,</l>
<l>Ende Corineus van achter dan.</l>
<l>Die Gallen en conden hem gewachten,</l>
<l>Want van voren vochten met crachte</l>
<l n="45">Brutus liede, ende van achter mede</l>
<l>Vacht Corineus, die wonder dede.</l>
<l>Dus moesten si souken de vlucht</l>
<l>Allene omme des levens vrucht,</l>
<l>Entie zege vanden stride</l>
<l n="50">Bleef Brutuse ende sine zide.</l>
</div>
<div type="subchapter"><head type="subchapter">Hoe Brutus in Bartaengen quam. XIII.</head>
<l>                Brutus was des zeghen vro</l>
<l>Ende des ghewins mede also;</l>
<l>Maer hi sach minderen sijn getal</l>
<l>Enter Gallen wassen al,</l>
<l n="5">Ende hem dochte metten sinen</l>
<l>Beter tsinen scepen pinen,</l>
<l>Dan hem daer langer vechten ware</l>
<l>Jegen der sterker Gallen schare;</l>
<l>Want hem sine goden rieden,</l>
<l n="10">Dat hi soude met sinen lieden</l>
<l>Een eylant souken ende vinden,</l>
<l>Daer hi soude met sinen kinden</l>
<l>Rusten met wel groter eere.</l>
<l>Dus trac te scepe waerts die here</l>
<l n="15">Met utermaten groten rove,</l>
<l>Met eeren ende met groten love,</l>
<l>Ende quam te lande metten sinen</l>
<l>Met aerbeide ende met pinen,</l>
<l>Rike ende met vele ghesellen.</l>
<l n="20">                Tien tiden, alse ons jeesten tellen,</l>
<l>So hiet Albioen dat lant,</l>
<l>Dat nu Inglant es ghenant,</l>
<l>Ende was van lieden onbeseten,</l>
<l>Sonder dat wi die waerheit weten</l>
<l n="25">Datter gyganten woenden some,</l>
<l>So groot, so staerc ende so vrome,</l>
<l>Dat si ons niet en geleken.</l>
<l>Brutus heeft dat lant dorstreken,</l>
<l>Ende met ghescotte ende met zinne</l>
<l n="30">Maecti die gyganten dinne,</l>
<l>So dat hi hem dat lant afwan;</l>
<l>Want hi hadde vele man,</l>
<l>Die die gygante alle daghe</l>
<l>Slougen doot in hare laghe,</l>
<l n="35">Ende wonnen dat lant met stride,</l>
<l>So dat si in corten tiden</l>
<l>Huus maecten ende tlant besaten,</l>
<l>Ende deeldent daer met maten.</l>
<l>                Brutus hevet dat lant besien</l>
<l n="40">Ende vant uptie Teemse mettien</l>
<l>Eene stede die hem bequam,</l>
<l>Daer hi te makene anenam</l>
<l>Eene stat, staerc ende vast</l>
<l><pb n="2,53"/> Te houdene jegen elken gast,</l>
<l n="45">Die hi Troien heeten dede</l>
<l>Omme die ghedinkelijchede,</l>
<l>Datmen daer na mochte weten,</l>
<l>Dat si van Troien waren gespleten.</l>
<l>Elc man nam int lant sijn deel;</l>
<l n="50">Maer Brutus behilt gheheel</l>
<l>Den name van al dien lande;</l>
<l>Want hijt na sinen name nande</l>
<l>Bartaengen, want hi Brutus hiet.</l>
<l>Corineus en liet oec niet,</l>
<l n="55">Hine hiet tlant naer hem noemen,</l>
<l>Dattem was in deele comen,</l>
<l>Dat noch, alsemen wale weet,</l>
<l>Naer hem Cornuwaelge heet.</l>
<l>Dit was wel M jaer te voren</l>
<l n="60">Eer Jhesus Cristus was geboren.</l>
<l>                Brutus regneerde daer naer</l>
<l>In sijn lant XXIIII jaer,</l>
<l>Ende liet III sonen daer int lant,</l>
<l>Diet al namen in die hant.</l>
</div>
<div type="subchapter"><head type="subchapter">Hoe die Bertoene begonden dalen. XIIII.</head>
<l>                Dus began trike van Bertaengen,</l>
<l>Dat sidert dwanc al Almaengen</l>
<l>Ende sider Rome brac die stede</l>
<l>Met al te groter mogenthede,</l>
<l n="5">Also alst hier te voren staet</l>
<l>Van Brennuse, die de potestaet</l>
<l>Te Rome int capitoel besat,</l>
<l>Entie in midden die stat</l>
<l>Die hogheste vander stede hinc.</l>
<l n="10">                Dit rike stont in waerre dinc</l>
<l>Ombedwongen wel na M jaer,</l>
<l>Lettel min of mee, dats waer,</l>
<l>Onthier ende Julius Cesar quam,</l>
<l>Die hem die mogenthede al nam</l>
<l n="15">Ende brachtse onder tRoemsce rike.</l>
<l>Dien dienden si geweldelike</l>
<l>Langhe stont an haren danc.</l>
<l>Ende oec en hadde niet harde lanc</l>
<l>Onse kerstine wet ghestaen,</l>
<l n="20">Dat die Bertoene hebben ontfaen</l>
<l>Die kerstine wet aldus</l>
<l>Bi haren coninc Lucius.</l>
<l>Int jaer ons Heren harde naer</l>
<l>Omtrent anderhalf hondert jaer,</l>
<l n="25">Loochghende hi alle sine gode,</l>
<l>Ende sendde te Rome bode</l>
<l>Ane den paues Eleuterijs,</l>
<l>Ende bidt dat hi hem make wijs,</l>
<l>Ende hi hem sende predicaren,</l>
<l n="30">Die so wijs van zinne waren,</l>
<l>Dat si hem ende al sijn rike</l>
<l>Leren mochten kerstijnlike.</l>
<l>Aldus bi dusghedanen doene</l>
<l>Worden kerstijn die Bertoene,</l>
<l n="35">Ende bleven kerstijn toten stonden</l>
<l>Dattem die Ingelsche honden</l>
<l>Tlant afwonnen metter hant</l>
<l>Ende naer hem hieten Ingelant.</l>
<l>Want Maximus, die quade tyrant,</l>
<l n="40">Alse ghi horen sult te hant,</l>
<l>Die van Rome gheboren was,</l>
<l>Ghewan Bartaengen, alsict las,</l>
<l>Want hi behuwet met ere joncfrouwen.</l>
<l>Doe berau hem saen der trouwen,</l>
<l n="45">Ende settem jegen tRoemsce rike,</l>
<l>Ende voerde mettem gemeenlike</l>
<l>Alt ridderscap van Bartaengen.</l>
<l>Alle die Gallen ende Almaengen</l>
<l><pb n="2,54"/> Den Roemschen rike hi afwan,</l>
<l n="50">Ende bina Rome mede nochtan.</l>
<l>Doe quamen die Poytevine</l>
<l>Ende andere vele wilde heidine,</l>
<l>Ende slougen die geburen doot</l>
<l>Ende rovedent al, clene ende groot,</l>
<l n="55">Dat hi in Bartaengen liet,</l>
<l>So dat hem trechte hoir versciet,</l>
<l>Die de crone soude draghen,</l>
<l>Ende Vertengier met sinen magen</l>
<l>Wart int lant coninc met gewelt.</l>
<l n="60">Die wile dat hi crone helt</l>
<l>So quamen die Sassen int lant,</l>
<l>Alsic u tellen sal tehant.</l>
</div>
<div type="subchapter"><head type="subchapter">Hoe dIngelsce quamen in Bertaengen. XV.</head>
<l>                Een, hiet Engistus, een Vriese, een Sas,</l>
<l>Die uten lande verdreven was,</l>
<l>Dien onthilt die Vertegrijn</l>
<l>Ende andere die gesellen sijn,</l>
<l n="5">Omme dat si hem verdriven souden</l>
<l>Die Poytevine, die hem wouden</l>
<l>Sijn lant afwinnen met gewelt.</l>
<l>Die Engistus, alsemen telt,</l>
<l>Was een stic den lande goet;</l>
<l n="10">Maer doe sette hi sinen moet,</l>
<l>Hoe hi die Bertoene verdreve</l>
<l>Ende hi des lands here bleve.</l>
<l>Dies worden die Bertoene geware</l>
<l>Ende slougene uut ende sine scare.</l>
<l n="15">                Engistus wart dus onteert</l>
<l>Ende es in Vrieselant gekeert,</l>
<l>Ende brochte meer volx dan te voren,</l>
<l>Om te wrekene sinen toren:</l>
<l>Dus verriet hi die Bertoene</l>
<l n="20">Ende dode al meest die baroene.</l>
<l>Dus worden heren dIngelsce Sassen,</l>
<l>Ende hare macht es so gewassen,</l>
<l>Dat si een stic met mogentheden</l>
<l>Besaten borch, lant ende steden.</l>
<l n="25">                Na Vertengrine gesciet aldus,</l>
<l>Dat Aurelius Ambrosius,</l>
<l>Diet rechte hoir was, de crone wan,</l>
<l>Ende slouch uut die Sassche man,</l>
<l>Ende dede Engistus thoeft afslaen.</l>
<l n="30">                Naer sine doot wart coninc saen</l>
<l>Uter Pandragoen, sijn broeder:</l>
<l>Dese wart des lants behoeder.</l>
<l>                Dese wan, seghet die scrifture,</l>
<l>Den edelen coninc Arture.</l>
<l n="35">Beter coninc noch also wert</l>
<l>Drouch cume in stride nie swert.</l>
<l>                Na hem regneerden overwaer,</l>
<l>Deen voren, dander naer,</l>
<l>Sesse coningen van sinen maghen</l>
<l n="40">In Bertaengen, in haren daghen.</l>
<l>                Doe quamen dIngelsce Sassen weder</l>
<l>Ende sloeghen die Bertoene neder</l>
<l>Metter hulpen, alsic vernam,</l>
<l>Die hem uut Affrike quam,</l>
<l n="45">Entie Bertoene verloren tlant.</l>
<l>Som quamen si altehant</l>
<l>Hier over in Bertaengen cleene,</l>
<l>Om dat dat volc alghemeene</l>
<l><pb n="2,55"/> Van haren lande was geboren;</l>
<l n="50">Some hebbense Wales vercoren,</l>
<l>Ende behilden dat vaste lant</l>
<l>Jegen der staerker Ingelschere hant.</l>
<l>Sider wonnen die Bertoene</l>
<l>Weder tlant te haren doene;</l>
<l n="55">Maer onse Here gheseledse daer,</l>
<l>Ende gaf hem eene sterfte zwaer,</l>
<l>Dat si moetkuers rumden tlant.</l>
<l>Doe nament dIngelsche in hant</l>
<l>Ende besittent rechts al nu:</l>
<l n="60">Dits die waerheit, seggic u.</l>
<l>                Nu suldi hier naer vroeder wesen,</l>
<l>Alsemen u tellen sal van desen,</l>
<l>In wat tide, in wat jare</l>
<l>Al dit ghesciede na dat ware.</l>
</div>
<div type="subchapter"><head type="subchapter">Vander Inghelscher coroniken. XVI.</head>
<l>                Ghehort hebdi in wat manieren</l>
<l>Die ystorien wel visieren,</l>
<l>Dat dIngelsche in Bertaengen quamen,</l>
<l>Ende dat was scout altesamen</l>
<l n="5">Des quaets Maximus, die dat lant</l>
<l>Van ridderscap rovede alse viant.</l>
<l>Welctijt dIngelsce of in wat jare</l>
<l>Regneren begonsten openbare,</l>
<l>Daer af schinen ystorien twisten;</l>
<l n="10">Want sulke dies niet en wisten,</l>
<l>Die haer rike up aventure</l>
<l>Langhe begonsten voer Arture.</l>
<l>Dan es niet; al waren si int lant</l>
<l>Ende sijt som hadden in hant,</l>
<l n="15">Eer dat Artur wart geboren,</l>
<l>Alst bescreven es hier voren,</l>
<l>Sine droeghen en ghene crone,</l>
<l>Ende worden uut verdreven onscone.</l>
<l>Maer alsemen screef VI<hi rend='sup'>C</hi> jaer</l>
<l n="20">Ende omtrent XXIIII, dats waer,</l>
<l>Dat incarnation ons Heren,</l>
<l>Begonsten si regneren met eeren.</l>
<l>                Deerste, seget dystorie mi,</l>
<l>Ingelsch coninc hiet Hely;</l>
<l n="25">Sesum hiet dander daer naer:</l>
<l>Dese regneerden LXX jaer.</l>
<l>                Naer dese quam Edelbrecht,</l>
<l>LV jaer hilt hi dat recht.</l>
<l>                Naer hem regneerde sijn sone,</l>
<l n="30">Galbald so hiet die ghone:</l>
<l>XXIII jaer was hijt echt.</l>
<l>                Doe quam sijn sone Cartumbrecht:</l>
<l>Dese drouch XXVI jaer</l>
<l>Die crone inden lande daer,</l>
<l n="35"><pb n="2,56"/> Ende was decrste die dor Gode</l>
<l>In Inglant brac die afgode,</l>
<l>Ende dede predeken kerstine wet.</l>
<l>                Na hem was inden stoel gheset</l>
<l>Eghebrecht, sijn sone, met machte,</l>
<l n="40">Ende regneerde der jare achte.</l>
<l>                Doe wart sijn broeder Lot here</l>
<l>XII jaer in Inglant ende nemmere.</l>
<l>                Ederic en regneerde nemmee</l>
<l>Naer desen dan der jare twee.</l>
<l n="45">Doe quam int lant vremt diet,</l>
<l>Die den lande daden verdriet</l>
<l>Ende regneerden IIII jaer,</l>
<l>So dat gheen coninc en was daer.</l>
<l>Doe quam Wicreit, Egebrechts sone,</l>
<l n="50">Ende hi verdreef alle die ghone</l>
<l>Die den lande waren zwaer,</l>
<l>Ende regneerde XXXVI jaer.</l>
<l>                Daer naer so hilt Edelbrecht</l>
<l>VIII jaer tlant in sijn recht.</l>
<l n="55">                Hier gebreken die coroniken</l>
<l>Vanden Ingelscen conincriken;</l>
<l>Want daer waren inden lande</l>
<l>Somwile heren, die indie hande</l>
<l>Hem vierder hadden de heerscapie,</l>
<l n="60">Ende elc die hilt sine paertie</l>
<l>Int conincrike ende sine gewelt.</l>
<l>Dus sijn si alle ongetelt,</l>
<l>Omme dat lant ghemeenlike</l>
<l>Meer was dan een conincrike.</l>
<l n="65">Indie ystorie hier nare</l>
<l>Salmen u besceden tware.</l>
<l>                Verneemt vanden Wandelen vort,</l>
<l>Die oec scade ende grote mort</l>
<l>Daden inden Roemscen rike,</l>
<l n="70">Wanen si quamen gemeenlike.</l>
</div>
<div type="subchapter"><head type="subchapter">Vander Wandelen beghinne. XVII.</head>
<l>                Wandelen waren oec een diet,</l>
<l>Die scade ende groot verdriet</l>
<l>Alden Roemscen rike daden</l>
<l>Enter kerken vele schaden,</l>
<l n="5">Ende quamen ute Sytenlant</l>
<l>Verdreven met vechtender hant;</l>
<l>Want het wonnen hem af die Goten</l>
<l>Hare lant met haren roten.</l>
<l>                Sycia heeten die lande,</l>
<l n="10">Also alsict best becande,</l>
<l>Beoesten der Elven, benorden der Dunouwen;</l>
<l>Dat nu die Pollanen bouwen,</l>
<l>Die Weenden entie Prusen mede,</l>
<l>Entie Deenen entie van Swede,</l>
<l n="15">Die Criben entie Normanne,</l>
<l>Die Rusen, ende al dit lant nochtanne,</l>
<l>Dat hare nort geleghen es</l>
<l>Toten merschen Meotydes,</l>
<l>Die Azien sceden ende Europen,</l>
<l n="20">Dit hevet al Syten belopen.</l>
<l>                Hier waren die Wandelen in geseten.</l>
<l><pb n="2,57"/> Die Goten hebbense daer uut gesmeten,</l>
<l>Ende si weeken met rouwen</l>
<l>Ende quamen neven der Dunouwen,</l>
<l n="25">Daer si langhe wile saten</l>
<l>Ende gheneerden hem thaerre baten.</l>
<l>Entie dus haer lant verloren,</l>
<l>Daden menegen lande toren.</l>
<l>                Langhe ende menech jaer na dit</l>
<l n="30">Quam van Goten Gyberit</l>
<l>Die coninc up hem ghevaren,</l>
<l>Ende verdreefse alle te waren,</l>
<l>So dat si moesten ghemeenlike</l>
<l>Hem upgeven den Roemscen rike,</l>
<l n="35">Doe die grote Constantijn</l>
<l>Keyser wart entie kindere sijn,</l>
<l>Ende baden hem omoedelike,</l>
<l>Dat hi hem int Roemsche rike</l>
<l>Stede doch gave al ongevochten,</l>
<l n="40">Daer si hem gheneren mochten.</l>
<l>Constantijn heefse ontfaen</l>
<l>Ende gaf hem Pannonien saen,</l>
<l>Datmen nu heet Hongerie,</l>
<l>Aldaer si met haerre paertie</l>
<l n="45">XL jaer met goeden vreden</l>
<l>Woenden in dorpen ende in steden.</l>
<l>Daerna ghevielt aldus,</l>
<l>Dat Archadius ende Honorius</l>
<l>Keyseren waren, alst staet hier naer.</l>
<l n="50">In hare dertienste jaer</l>
<l>Quamen si over Rijn in Gallen,</l>
<l>Ende daden menege veste vallen,</l>
<l>Ende daertoe mede die Alane.</l>
<l>Daer volgeden hem die Goten ane</l>
<l n="55">Ende hebbense echt danen geslegen:</l>
<l>Niet dat si iet wilden pleghen</l>
<l>Te verlossene tlant van Gallen,</l>
<l>Maer dat sijt scenden wilden met allen.</l>
<l>                Nu die Wandelen sijn gheweken</l>
<l n="60">Ende te Spaengen waert gestreken,</l>
<l>Ende destruweren Spaengen ende Gallen.</l>
<l>Nochtan en constem niet gevallen,</l>
<l>Dat si met kinden ende met wiven</l>
<l>Seker ghinder mochten bliven,</l>
<l n="65">Die Goten en verdrevense dane</l>
<l>Ende vingen tlant van Spaengen ane.</l>
<l>Doe voeren si over in Affrike</l>
<l>Allegader ghemeenlike,</l>
<l>Ende wonnen steden ende vesten,</l>
<l n="70">Ende rovedent; maer ten lesten</l>
<l>Leefden si in rouwe ende in bedwange,</l>
<l>Ende regneerden ghinder langhe,</l>
<l>Alse u die bouc wel tellen sal</l>
<l>Van beghinne ten ende al.</l>
</div>
<div type="subchapter"><head type="subchapter">Vander Wandelen coroniken. XVIII.</head>
<l>                Int eerste jaer dat Gratiaen</l>
<l>Dat keyserrike hadde ontfaen,</l>
<l>Daer dese bouc af begonde,</l>
<l>Regneerde over die Wandelsce honde</l>
<l n="5"><pb n="2,58"/> Modelgijs doe XXX jaer.</l>
<l>                Gondrijc, sijn sone, daer naer</l>
<l>XVI jaer in Spaengen lant.</l>
<l>Dese wan Sybilie-le-grant;</l>
<l>Ende alse hi dorperlike gewerke</l>
<l n="10">Aldaer dede indie kerke,</l>
<l>Slouch die wrake Gods den man,</l>
<l>Entie duvel trac hem an,</l>
<l>Diene doodde cortelike.</l>
<l>                Doe quam die macht an Genserike,</l>
<l n="15">Sinen broeder, ende was daer</l>
<l>Here XLVIII jaer.</l>
<l>Men leest dat dese kerstijn waert,</l>
<l>Maer sijnt verkeerdi sinen aert,</l>
<l>Ende wart een Arriaen.</l>
<l n="20">Dese, alse hi soude sinen ende ontfaen,</l>
<l>Ordineerdi tusscen sine kinder</l>
<l>Wiselike sine saken ghinder,</l>
<l>Dat doutste voren coninc ware;</l>
<l>Maer alse hi storve, dat dan daer nare</l>
<l n="25">Die joncste coninc soude wesen,</l>
<l>Sonder werringe van desen.</l>
<l>                Doe wart Honoric, sijn sone,</l>
<l>Coninc ende regneerde na tgone</l>
<l>VIII jaer, dat weetmen wel.</l>
<l n="30">Dese was der kerken fel.</l>
<l>Doe sloughene onse Here God,</l>
<l>Ende es metten wormen verrot,</l>
<l>Ende hi staerf swaerlike tier stont.</l>
<l>                Doe regneerde Gonthamont</l>
<l n="35">IX jaer. Daer naer so helt</l>
<l>Sijn broeder vort die ghewelt:</l>
<l>                Trasamont hiet hi bi namen,</l>
<l>Ende hadt XXXVI jaer te samen.</l>
<l>                Daer na quam Hilderijc, sijn sone:</l>
<l n="40">Sachte ende hovesch was die gone</l>
<l>Jeghen alle die heilege kerke,</l>
<l>Jegen papen ende jegen clerke.</l>
<l>VIII jaer so was hi here.</l>
<l>Vermort was hi van Gillemere.</l>
<l n="45">                Dus was Gillemeer daer naer</l>
<l>Der Wandelen coninc V jaer.</l>
<l>So fel was hi, hine spaerde broeder,</l>
<l>Vader, no maech en geen, no moeder.</l>
<l>                Doe quam in Justiniaens tiden</l>
<l n="50">Des keysers up die Wandelen riden</l>
<l>Billisaris, bi des keysers gebode</l>
<l>Ende biden gheheete van Gode,</l>
<l>In Affrike met groter eere.</l>
<l>Naer sinen wille, na sinen ghere,</l>
<l n="55">Wan hi den Wandelen af de macht;</l>
<l>Want hi zeghe up hem vacht</l>
<l>Ende wan Chartago, die vaste stat,</l>
<l>Ende daer in ongetelden scat;</l>
<l>Ende Gillemeer die ginc in hant,</l>
<l n="60">Ende was gevaen ghesent te hant</l>
<l>Toten keyser Justiniaen</l>
<l>Te Constantenoble wel saen.</l>
<l>Dus nam ende beede te samen</l>
<l>Der Wandele macht ende hare namen.</l>
<l n="65">                Nu hort vanden Lumbaerden vort,</l>
<l>Die na hare rechte wort,</l>
<l>Vanden lande daer si uut quamen,</l>
<l>Wimmalen hieten bi namen;</l>
<l>Maer om hare langhe baerde,</l>
<l n="70">Dier si plaghen na hare haerde,</l>
<l>So waren si Lumbaerde gheheten,</l>
<l>Naer dat wijt in dystorie weten.</l>
</div>
<div type="subchapter"><head type="subchapter"><pb n="2,59"/> <hi rend="italic">Vanden Wimmalen, den Lumbaerden</hi>. XIX.</head>
<l>                Men vint gescreven wanen si quamen</l>
<l>Die Wimmalen altesamen;</l>
<l>Maer die tijt ennes niet bescreven,</l>
<l>Weltijt dat si hem verheven;</l>
<l n="5">Want dat some jeesten leeren,</l>
<l>Wie si waren hare heren;</l>
<l>Maer dats al onghetelt,</l>
<l>Hoe lange si hadden die gewelt:</l>
<l>Nochtan vintmen hare namen.</l>
<l n="10">                Dese Wimmalen die quamen</l>
<l>Ute Sytenlant oec mede,</l>
<l>Alse ons tellet die waerhede.</l>
<l>Ute enen eylande sijn si comen,</l>
<l>Horic Scandimania nomen,</l>
<l n="15">Dats biden conincrike van Zweden,</l>
<l>Als wi vernamen inder waerheden.</l>
<l>                Teenen tide gheviel hem dies,</l>
<l>Dat haer volc so sere wies,</l>
<l>Dat hare lant, alse hem wel dochte,</l>
<l n="20">Dat volc niet wel ghevoeden mochte;</l>
<l>So dat si sulken raet vernamen</l>
<l>Hare vroetste altesamen,</l>
<l>Dat si tderdendeel vanden lieden</l>
<l>Uut haren lande nu schieden,</l>
<l n="25">Ende hietense varen daer si mochten,</l>
<l>Daer si hem gheneren mochten.</l>
<l>Doe worpen si lot: daert up vel</l>
<l>Die moeste enwech, wisten si wel.</l>
<l>Dus was tderdendeel uutgeworpen</l>
<l n="30">Uut haren lande, uut haren dorpen.</l>
<l>Die coren heren te haren doene:</l>
<l>Eenen Ybor ende eenen Agioene.</l>
<l>Si rumden dus Scandimania,</l>
<l>Ende gingen doe verre ende na;</l>
<l n="35">Nochtan en wistsi waer si wouden.</l>
<l>Dus voeren si, daer si ontgouden</l>
<l>Menechwaerven in menegen strijt,</l>
<l>Ende vochten zeghe te meneger tijt,</l>
<l>Want het stont hem om haer lijf,</l>
<l n="40">Ende wonnen kinder ende wijf.</l>
<l>Vele liede si verdorven.</l>
<l>Agyoen ende Ybor storven.</l>
<l>                Doe wart coninc ene stont</l>
<l>XXXIII jaer Agelmont,</l>
<l n="45">Een gherecht man ende een wreet,</l>
<l>So dat hi up die Bulgren street,</l>
<l>Daer hi staerf inden nijtspele</l>
<l>Ende mettem siere lieden vele.</l>
<l>Dese quam teere stont ghereden,</l>
<l n="50">Daer een quaet wijf teere steden</l>
<l>Van VII kinderen was gelegen,</l>
<l>Ende soe heefse enwech gedregen</l>
<l>Ende gheworpen in eene vort.</l>
<l>Die coninc die vernam de mort,</l>
<l n="55">Ende taster metten spere naer.</l>
<l>Een vanden kindren gegreep daer</l>
<l>Des coninx spere metter hant.</l>
<l>Die coninc dat kint gheprant,</l>
<l>Ende deet heeten Lamissio</l>
<l n="60">Ende uphouden. Dat dooch also,</l>
<l>Dat naer hem coninc waert,</l>
<l>Ende stichte sine herevaert</l>
<l>Uptie Bulgren teere stont,</l>
<l>Ende wrac den coninc Agelmont.</l>
<l n="65">                Haer gheslachte ende haer striden</l>
<l>Salic in keyser Zenoens tiden</l>
<l>Inden vijften bouc bedieden,</l>
<l>Hoet hem verginc ende haren lieden,</l>
<l>Ende hoe si scenden tRoemsce rike</l>
<l n="70">Langhe ende sere jammerlike.</l>
<l>Nu hort vanden Goten vort,</l>
<l>Die daden meneghe grote mort.</l>
</div>
<div type="subchapter"><head type="subchapter">Vanden Goten, hoe si scieden. XX.</head>
<l>                Die Goten hieten of noch heeten,</l>
<l><pb n="2,60"/> Hieten hier te voren Geeten.</l>
<l>Sidert scieden si hem in tween,</l>
<l>Om dat si niet droughen over een,</l>
<l n="5">Ende maecten van hem twee roten:</l>
<l>Oester Goten ende Wester Goten,</l>
<l>Ende elc hadde sinen coninc mede.</l>
<l>Dbegin van haerre mogenthede</l>
<l>Doet een wijs man verstaen</l>
<l n="10">In sine ystorie, ende hiet Jordaen.</l>
<l>Van Syten quamen si, dits becant,</l>
<l>Ende woenden eerst in een eylant,</l>
<l>Dat Scantis bi namen hiet:</l>
<l>Dat lant en ghenoegedem niet.</l>
<l n="15">Si voeren [uut] ende haer coninc met</l>
<l>Ende ander volc, dat bi hem set.</l>
<l>Doe bedwonghen si verre ende na</l>
<l>Al dat lant van Sycia.</l>
<l>                Daer na so gheviel hem mere</l>
<l n="20">Met haren coninc Philimere,</l>
<l>Dat si der Syten lant dorhouwen</l>
<l>Ende ghewonnen toter Dunouwen,</l>
<l>Ende Tracien, dat an Grieken leghet,</l>
<l>Ende Denemaerken, alsemen seghet,</l>
<l n="25">Ende Messia, dat nu Behem heet,</l>
<l>Wonnen si, wien lief, wien leet.</l>
<l>Hier saten si menech jaer,</l>
<l>Ende ghedeghen mede daer</l>
<l>In groter menechte sonder ghetal,</l>
<l n="30">Ende dwongen hare gebure al;</l>
<l>So dat si hare wiltheit lieten,</l>
<l>Ende harde wise lieden hieten</l>
<l>Ende setten hare maniere mede</l>
<l>Na wijsheit, naer hovescede,</l>
<l n="35">So datter vele te scolen quamen</l>
<l>Ende philosophie vernamen,</l>
<l>Ende waren lange heren bekent</l>
<l>Der wilder lieden daer omtrent.</l>
<l>Dus gingen si inde werelt striden,</l>
<l n="40">So dat si in Decius tiden,</l>
<l>Die keyser van Rome was,</l>
<l>Alsemen hier te voren las,</l>
<l>Over die Dunouwe quamen,</l>
<l>Alse of si wilden altesamen</l>
<l n="45">Dat Roemsche rike destruweren.</l>
<l>Decius wilde dat verweren</l>
<l>Ende quam jeghen hem te stride.</l>
<l>Daer bleven an Decius zide</l>
<l>Hi ende sijn sone Decius</l>
<l n="50">Ende menech Romein aldus.</l>
<l>Dus worden die Goten verbout</l>
<l>Omme dat gheluc menechfout,</l>
<l>Ende waren den Romeinen swaer.</l>
<l>                Maer het geviel aldus hier naer:</l>
<l n="55">In dien tiden dat Valent</l>
<l>Keyser was in Orient,</l>
<l>Worden si onderlinge in stride,</l>
<l>So dat der haerre in deene side</l>
<l>Een was, hiet Alaricus,</l>
<l n="60">An dander zide Fritigernus.</l>
<l>Alaricus bleef doe boven.</l>
<l>Fritigernus bleef verscroven</l>
<l>Ende vlo anden keyser Valente.</l>
<l>Daer quam hi so in paerlemente,</l>
<l n="65">Dattem die keyser Tracien gaf,</l>
<l>Ende soude dat heidijnscap staen af</l>
<l>Ende sine wapenen upgeven mede;</l>
<l>So datse Valent dopen dede</l>
<l>Nader Arriane maniere,</l>
<l n="70">Die voer Gode es harde ondiere,</l>
<l>Want hare ghelove dats al quaet.</l>
<l>Dus quamen si in aergren staet,</l>
<l>Die Goten, dan si waren te voren,</l>
<l>Doe si heidijn waren verloren.</l>
</div>
<div type="subchapter"><head type="subchapter">Van Wester Goten ende van Oester Goten. XXI.</head>
<l>                Alsemen screef ons Heren jaer</l>
<l>CCC ende LXXIX voerwaer,</l>
<l>Worden die Hunen gheware,</l>
<l><pb n="2,61"/> Dat die Goten also sware</l>
<l n="5">Onderlinghe in stride waren,</l>
<l>Ende quamen up hem ghevaren</l>
<l>Die Fritigernuse verdreven,</l>
<l>Ende namen menegen dat leven,</l>
<l>Ende worpense onder hare bedwanc</l>
<l n="10">Ende alle die lande mede ghemanc,</l>
<l>Die waren onder der Goten gewelt.</l>
<l>Dus wart der Goten macht ghevelt,</l>
<l>Entie Hunen hilden langhe</l>
<l>Meest al Syten in bedwange.</l>
<l n="15">                Fritigernus ende sine Goten</l>
<l>Saten een stic met haren roten</l>
<l>Onder Valente met goeden vreden.</l>
<l>Doe worden si met pijnlijcheden</l>
<l>Hem settende jegen tRoemsce rike.</l>
<l n="20">Doe quam up hem mogendelike</l>
<l>Metten Roemscen here Valent,</l>
<l>Ende bleef verwonnen ende ghescent</l>
<l>Ende verbrant te pulvere mede.</l>
<l>Dit gheviel met rechte; want hi dede</l>
<l n="25">Die Goten vander heidijnre partie</l>
<l>Vallen indie catterie.</l>
<l>Dus worden die Goten verheven:</l>
<l>Al worden si des lants verdreven,</l>
<l>Si wonnen uptie Roemsce hant</l>
<l n="30">Scoenre goet ende beter lant.</l>
<l>Dit hieten die Wester Goten.</l>
<l>                Dander, die met haren roten</l>
<l>Sittende bleven in haer lant</l>
<l>Onder der felre Hunen hant,</l>
<l n="35">Dat hieten die Oster Goten bi namen,</l>
<l>Die sidert uten lande quamen,</l>
<l>Ende wonnen doe altemale</l>
<l>Up dat Roemsche rike Ytale,</l>
<l>Daer si lange in waren heren,</l>
<l n="40">Alse u dystorien hier naer leren.</l>
<l>                Die Wester Goten daden vallen</l>
<l>Meneghe stede int lant van Gallen,</l>
<l>Ende quamen alle in Spaengen west,</l>
<l>Daer si haer rike hebben ghevest</l>
<l n="45">Ende regneerden menech jaer,</l>
<l>Alse u die ystorie besceet hier naer.</l>
<l>                Dus ghelike twee sware plagen</l>
<l>Destruweerden in ghenen daghen</l>
<l>Oester Goten ende Wester Goten</l>
<l n="50">TRoemsche rike met haren roten.</l>
<l>Nu salic u noemen bi namen</l>
<l>Alle die coningen tsamen.</l>
</div>
<div type="subchapter"><head type="subchapter">Vander Wester Goten coroniken. XXII.</head>
<l>                In keyser Gratiaens eerste jaer,</l>
<l>Datmen screef, wet vorwaer,</l>
<l>CCC ende LXXXI,</l>
<l>Was up de Wester Goten machtich</l>
<l n="5">Fritigernus, ende was here</l>
<l>Drie jaer ende nemmere.</l>
<l>                Doe Atanaricus daer naer</l>
<l>Hadde die macht maer een jaer.</l>
<l>Naer hem bleven si bedwongen dus</l>
<l n="10">Onder den keyser Theodosius,</l>
<l>Die Wester Goten, XIIII jaer,</l>
<l>Ende sonder coninc, wet voer waer.</l>
<l>                Daer naer braken si al reine</l>
<l>Den vrede uptie Romeine,</l>
<l n="15">Ende namen teenen coninc daer</l>
<l>Alaricus, XV jaer.</l>
<l>                Naer hem regneerde der jare drie</l>
<l>Thamor; maer doe wart hie</l>
<l>Van sinen volke versleghen daer,</l>
<l n="20">Ende Gonseric was here een jaer:</l>
<l>Dien sloughen die Goten mede.</l>
<l>                Doe wart here indie stede</l>
<l>Wallia, die daer behilt</l>
<l>XXII jaer die ghewilt.</l>
<l n="25"><pb n="2,62"/>                 Doe quam die crone up Diederike,</l>
<l>Die behilt XIIII jaer dat rike.</l>
<l>                Daer naer Tursimont, sijn sone,</l>
<l>III jaer regneerde die ghone.</l>
<l>Dese wart vermort dorperlike</l>
<l n="30">Van sinen broeder Diederike,</l>
<l>Die naer hem XIII jaer</l>
<l>Regneerde, lesen wi vor waer.</l>
<l>Doe wart Diederic vermort</l>
<l>Oec van sinen broederen vort,</l>
<l n="35">Ende Coritus ontfinc de crone:</l>
<l>XIX jaer drouch hise te lone.</l>
<l>                Daer naer Alaricus, sijn sone,</l>
<l>Waest XXI jaer na tgone.</l>
<l>Jegen desen Alarike</l>
<l n="40">Quam die coninc van Vrancrike</l>
<l>Clodoveus, die deerste was</l>
<l>Kerstijn coninc, alsict las,</l>
<l>Ende dat lant cleene ende groot,</l>
<l n="45">Dat die Wester Goten besaten</l>
<l>Int lant van Gallen met ommaten,</l>
<l>Dat trac hi onder Vrancrike.</l>
<l>                Alaric liet Amelrike,</l>
<l>Sinen sone, die in Spaengen trac,</l>
<l n="50">Daer hi meneghe veste brac,</l>
<l>Ende regneerde XVI jaer</l>
<l>Over die Wester Goten daer.</l>
<l>Dese hadde ene dochter van Vrancrike,</l>
<l>Die hi hilt so onhovescelike,</l>
<l n="55">Dat dien die coninc Cyldebrecht,</l>
<l>Haer broeder, doot slouch int gevecht</l>
<l>In Spaengen, aldaer hi was here.</l>
<l>Die Goten coren teenen here</l>
<l>Theudoen, die de crone drouch daer</l>
<l n="60">Achter een XVII jaer:</l>
<l>Doe sloughene sine liede doot.</l>
<l>                Doe wart Tensghesel here groot:</l>
<l>Twee jaer heefti crone gedreghen,</l>
<l>Ende wart te siere taflen gesleghen.</l>
<l n="65">                Daer naer een, hiet Agelan,</l>
<l>Die crone vanden Goten ghewan,</l>
<l>Ende was coninc IX jaer;</l>
<l>Maer hi was den volke te swaer.</l>
<l>Doe hief jeghen hem den seilt</l>
<l n="70">Een, die hiet Athanaghilt,</l>
<l>Entie Romeine waren hem hout.</l>
<l>Dus verslouch hi met gewout</l>
<l>Agelame, ende was daer</l>
<l>Coninc XXI jaer.</l>
<l n="75">                Leuwenscilt quam na desen,</l>
<l>Ende was coninc, alse wi lesen,</l>
<l>XLVI jaer; ende na tgone</l>
<l>Waest XV jaer sijn sone,</l>
<l>Die Ritchaert bi namen hiet.</l>
<l n="80">                Naer sine doot hi de macht liet</l>
<l>Berterike, die VII jaer</l>
<l>Die Goten berechte daer.</l>
<l>                Zeghebo die quam naer desen,</l>
<l>Ende hi staerf, het moeste wesen:</l>
<l n="85">XXIX jaer was hi here.</l>
<l>                Sintellam ontfinc die eere,</l>
<l>Ende was coninc rechts II jaer.</l>
<l>Doe was hi so fel ende so zwaer,</l>
<l>Dat hi was daer omme verdreven.</l>
<l n="90">Doe was die hoocheit gegeven</l>
<l>Eenen, die hiet Sisenant,</l>
<l>Die hadt XX jaer in sine hant.</l>
<l>                Sintalla die quam daer naer,</l>
<l>Ende waest XVI jaer</l>
<l n="95">Vanden Wester Goten here.</l>
<l>Up sinen sone quam die ere,</l>
<l>Doe hi vander werelt sciet,</l>
<l>Die hi jonc achter hem liet,</l>
<l><pb n="2,63"/> Die bi namen hiet Tolgam.</l>
<l n="100">                Tolgam die crone nam,</l>
<l>Ende was IIII jaer here ontfaen.</l>
<l>Hier na wart hi afgedaen,</l>
<l>Ende wart bedwongen tiere dinc</l>
<l>Dat hi clergie daer ontfinc,</l>
<l n="105">Omme dat hi was alte kint.</l>
<l>                Na hem quam Sinthasuint,</l>
<l>Die XVI jaer drouch de crone.</l>
<l>                Na hem Flavius, sijn sone,</l>
<l>Die hilt XIX jaer trike.</l>
<l n="110">Doe quamen uut Affrike</l>
<l>Die Sarrasinen daer gheronnen,</l>
<l>Die tlant van Spaengen wonnen,</l>
<l>Ende braken met haerre macht</l>
<l>Alder Wester Goten cracht,</l>
<l n="115">Die gheduurt hadde wel naer</l>
<l>CCC ende XLVI jaer,</l>
<l>Sidert dat si met haren roten</l>
<l>Ute Syten waren gestoten,</l>
<l>Ende sidert dat si hadden geseten</l>
<l n="120">Int lant van Spaengen, als wijt weten,</l>
<l>Omtrent derdalf hondert jaer.</l>
<l>Dit ghesciede, wet vorwaer,</l>
<l>Datter Wester Goten ghewelt</l>
<l>Al te neder wart ghevelt,</l>
<l n="125">Int jaer ons Heren, na die waerhede,</l>
<l>VII<hi rend='sup'>c</hi> jaer ende XX mede.</l>
<l>Maer van Spaengen terdendeel</l>
<l>Bleef ongesmet ende gheel,</l>
<l>Dat Galissien hiet bi namen.</l>
<l n="130">Die Wester Goten alle te samen</l>
<l>Noch die felle Sarrasine</l>
<l>Ne wonnent nie met haerre pine;</l>
<l>Want God entie kerstine wet</l>
<l>Hevet gehouden ombesmet.</l>
</div>
<div type="subchapter"><head type="subchapter">Vander Oester Goten coroniken. XXIII.</head>
<l>                Vanden Oester Goten mede</l>
<l>Suldi horen die waerhede,</l>
<l>Wie si waren die crone droeghen</l>
<l>Sidert datse die Hunen versloeghen.</l>
<l n="5">                In keyser Gratiaens eerste jaer,</l>
<l>Doe men screef al overwaer</l>
<l>CCC jaer ende LXXXI,</l>
<l>So waser in coninc ende machtich</l>
<l>Een, hiet Wimeer, want die Hunen</l>
<l n="10">Begonsten daer weder stunen:</l>
<l>VI jaer was hi here ende nemmeer.</l>
<l>Na hem quam Balambeer,</l>
<l>Der Hunen coninc, ende sloegene doot.</l>
<l>Doe wart coninc met scaemten groet</l>
<l n="15">Van Oester Goten Humont,</l>
<l>Ende waest II jaer, eene corte stont.</l>
<l>                Horsmont die quamer naer</l>
<l>Ende en waest maer II jaer.</l>
<l>Die Oester Goten waren na desen</l>
<l n="20">Sonder coninc, alse wijt lesen,</l>
<l>XL jaer in enen keer.</l>
<l>                Doe wart coninc Walemeer,</l>
<l>Die XXXI jaer was here,</l>
<l>Ende wart begaen in enen kere,</l>
<l n="25">Daer hi vacht in enen strijt,</l>
<l>Ende bleef daer ter selver tijt.</l>
<l>                Gondeme daer na, sijn broeder,</l>
<l>Die wart der Oester Goten behoeder,</l>
<l>Ende was coninc XI jaer.</l>
<l n="30">                Diederic so quamer naer,</l>
<l>Ende trac int lant van Ytale;</l>
<l>Mordadelike ende niet wale</l>
<l>Slouch hi den coninc, die Odeacer hiet,</l>
<l>Ende was here over dat diet</l>
<l n="35"><pb n="2,64"/> XXXII jaer in Ytale,</l>
<l>Alse ghi hier sult horen wale.</l>
<l>                Sijn neve quam inden rike,</l>
<l>Siere dochter sone, na Diederike,</l>
<l>Ende was coninc in Ytale</l>
<l n="40">Ende over dOester Goten also wale,</l>
<l>Ende regneerdere VIII jaer.</l>
<l>                Theodatus quam daer naer,</l>
<l>Ende was drie jaer in dat gewelt;</l>
<l>Ende naer desen so behelt</l>
<l n="45">Edelric dat lant een jaer,</l>
<l>Ende Eucarius een daer naer.</l>
<l>                Totila die quam naer desen:</l>
<l>Cume mochte eenech felre wesen,</l>
<l>Ende was coninc X jaer.</l>
<l n="50">                Doe Teyas II jaer daer naer.</l>
<l>Daer endde der Oester Goten macht</l>
<l>Ende bleef voert al ongehacht.</l>
<l>                Nu suldi vort hier na horen,</l>
<l>Wanen die Hunen sijn geboren.</l>
</div>
<div type="subchapter"><head type="subchapter">Wanen die Hunen quamen. XXIIII.</head>
<l>                Die onbescedene wiltheit,</l>
<l>Diemen vanden Hunen seit,</l>
<l>Dade mi zwigen vanden lieden,</l>
<l>En daden die wighen die gescieden</l>
<l n="5">Van hem int lantscap van Gallen</l>
<l>Ende in Ytalen: dus moetic callen</l>
<l>Van hem wonder ende waer.</l>
<l>Ende scijnt rechts al openbaer,</l>
<l>Dat het was dat swert ons Heren,</l>
<l n="10">Daer hi mede wilde keren</l>
<l>Met orloghen, alse wi spreken,</l>
<l>Uptie lieden die tebreken</l>
<l>Sine ghebode ende sine wet,</l>
<l>Alse u hier na wert gheset.</l>
<l n="15">Daer omme willict cortelike ontbinden</l>
<l>Dat wi in ouden bouken vinden,</l>
<l>Hoe dat hare dinc began,</l>
<l>Daer wonder es te merkene an.</l>
<l>                Die Goten, alsic sprac te voren,</l>
<l n="20">Sijn uut Syten geboren,</l>
<l>Ute enen lande, hiet Scantia.</l>
<l>Niet langhe gheviel daer na,</l>
<l>Alse die Goten daer ute reden</l>
<l>Ende up andere landen streden,</l>
<l n="25">Om te makene hare macht meer,</l>
<l>Dat die coninc Filimeer,</l>
<l>Des coninx Gaderix sone,</l>
<l>Diemen bi toenamen gewone</l>
<l>Te hetene was Gaderic den groten,</l>
<l n="30">Alse hi met sinen genoten</l>
<l>Dwanc der wreeder Syten lant,</l>
<l><pb n="2,65"/> Dat hi onder sijn here vant</l>
<l>Een wijf sere groot ende ongedaen.</l>
<l>Die geboot hi van hem saen,</l>
<l n="35">Ende dreefse uten lande verre.</l>
<l>Doe moeste soe henen droeve ende erre</l>
<l>In ene wostine wilt ende groot.</l>
<l>Daer so sochtsoe hare genoot</l>
<l>An wilde lieden te haren doene,</l>
<l n="40">Die de bouke heten Fernoene:</l>
<l>Mettem deelde soe haer lijf.</l>
<l>Dus wart gewonnen an dat wijf</l>
<l>Dit wreede geslachte vanden Hunen,</l>
<l>Dat sident vele roder crunen</l>
<l n="45">Maecten achter erderike.</l>
<l>Dese begonden ghemeenlike</l>
<l>Up die merschen Meotydes</l>
<l>Over an Azien, men waent des,</l>
<l>Te samen wassen ende dyen,</l>
<l n="50">Ende was volc van siere paertien</l>
<l>Cleene, zwart ende einselijc,</l>
<l>Ende cume lieden ghelijc,</l>
<l>Ende van talen so ongehort,</l>
<l>Dat cume dochte sijn menscen wort.</l>
<l n="55">So einselike waersi te siene ane,</l>
<l>Dat diese kenden te wederstane</l>
<l>Met vechtene, si dadense vlien</l>
<l>Al eenlike in hare upsien;</l>
<l>Want so swart was hem dat vel,</l>
<l n="60">Ende haer anscijn also wel</l>
<l>Was bet gheformeert ende gheset</l>
<l>Naer des duvels maermoset,</l>
<l>Dan mensceliken ghelate.</l>
<l>Hare ogen geleken bet ghate</l>
<l n="65">Dan ogen, diese eerst sach ane.</l>
<l>Stout waren si inden bestane</l>
<l>Ende fel, alse ghi moghet horen.</l>
<l>Alse hare kindere waren geboren,</l>
<l>Dien knechtkinen vilden si altehant</l>
<l n="70">Die wanghen af selve metter hant,</l>
<l>Dat si smaecten eerst die wonden,</l>
<l>Eer si soch sughen bestonden:</l>
<l>Dus bleven die manne sonder baerde.</l>
<l>Vele consten si vanden paerde.</l>
<l n="75">Dapper, stout ende sere wreet,</l>
<l>Ende over die scouderen breet,</l>
<l>Corte halse, ende goet ten boghe:</l>
<l>Tfierste volc dat wesen moghe.</l>
<l>Van dusdanen aerde, alswi noemen,</l>
<l n="80">So waren die Hunen comen.</l>
</div>
<div type="subchapter"><head type="subchapter">Hoe die Hunen verwonnen die Goten. XXV.</head>
<l>                Hare macht nam sijn begin</l>
<l>An hare zeghe ende haer gewin</l>
<l>Uptie Goten inden stride;</l>
<l>Ende dat ghesciede in dien tide,</l>
<l n="5">Datmen screef ons Heren jaer</l>
<l>CCC ende LXXIX, dats waer;</l>
<l>Ende quam bi dusgedanen saken,</l>
<l>Dat si die Goten verstaken.</l>
<l>                Die Hunen saten, wi wanen des,</l>
<l n="10">Over die mersche Meotydes</l>
<l>An Azien metten berghe besloten.</l>
<l>Si plaghen oec met haren roten</l>
<l>Te jaghene, want si hem generden</l>
<l>Daer mede van dien dat si verterden;</l>
<l n="15"><pb n="2,66"/> So dat die Huunsche jagers quamen,</l>
<l>Daer si eene vliende hinde vernamen</l>
<l>Mids over die mersce Meotydes.</l>
<l>Nu waenden die Hunen des</l>
<l>Dat mense liden niet en mochte,</l>
<l n="20">Want noint eer man en besochte,</l>
<l>Ende quamen volgende der hinden,</l>
<l>Daer si tlant beseten vinden,</l>
<l>Ende bespieden der Goten lant,</l>
<l>Ende quamen weder altehant</l>
<l n="25">Dien selven woch, die hem die hinde</l>
<l>Gheleert hadde, die el niemen kinde,</l>
<l>Ende brochten haren Hunen de mare,</l>
<l>Hoe daer over gescepen ware.</l>
<l>Dus quamen si heimelike gelopen</l>
<l n="30">Boven uut Azien in Europen.</l>
<l>Ghelijc dat tcaf vliet vor den wint,</l>
<l>Quamen si al onbekint</l>
<l>In der Syten lant gesprongen,</l>
<l>Ende hebbent altemale gedwongen;</l>
<l n="35">Entie Goten, die met eren</l>
<l>Lange hadden gewesen heren,</l>
<l>Ende nu onderlinge streden,</l>
<l>Of si drevense uut haren steden,</l>
<l>Of si brochtense an haren danc</l>
<l n="40">Altemale in haer bedwanc.</l>
<l>Hieromme worden si verheven,</l>
<l>Dat si om niemen en wilden gheven.</l>
<l>Tachterst visierden si ende dochten,</l>
<l>Hoe si die werelt gescenden mochten.</l>
<l n="45">                Binnen LXXX jaren hadden si</l>
<l>Dese coningen, lesen wi:</l>
<l>Balamber ende Munsit, die wan</l>
<l>Ettelen, den fellen man;</l>
<l>Maer voer Ettelen so was here</l>
<l n="50">Rugula sijn broeder eere,</l>
<l>Ende Vleda sijn broeder daer naer.</l>
<l>Doe Ettel, die menegen vaer</l>
<l>Dede alden Roemscen rike,</l>
<l>Want hi quetset jammerlike.</l>
<l n="55">                Na hem quam Ervach, sijn sone,</l>
<l>VI jaer regneerde die ghone.</l>
<l>Doe crancte der Hunen macht,</l>
<l>Want si bleven al ongehacht.</l>
<l>Doch regneerden si daer naer</l>
<l n="60">Omtrent wel LXX jaer;</l>
<l>Maer der coningen swighen wi,</l>
<l>Want si alle hieten Kagami.</l>
<l>                Al sonder dese wilde liede,</l>
<l>Die ic hier voren bediede:</l>
<l n="65">Persen, Vranken, Sarrasine,</l>
<l>Bertoene, Ingelsche, Wimmeline,</l>
<l>Oester Goten, Wester Goten,</l>
<l>Wandelen ende Huunsche roten,</l>
<l>So waren andere liede mede,</l>
<l n="70">Die overgrote pijnlijchede</l>
<l>Daden up dat Roemsche rike:</l>
<l>Tuerken, Bulgren, dies gelike</l>
<l>Die Gepyden entie Alane,</l>
<l>Alsic hier voren dede te verstane;</l>
<l n="75">Want nu meer willic anevaen</l>
<l>Mine materie, ende doen verstaen,</l>
<l>Twi ic hier voren hebbe bediet</l>
<l>Aldus menegerande diet.</l>
</div>
<div type="subchapter"><head type="subchapter">Hoe Gratiaen besette sijn rike. XXVI.</head>
<l>                Gratiaen, Valentijns sone,</l>
<l>Hadde eenen broeder, ente gone</l>
<l>Hiet Valentiniaen naden vader.</l>
<l>Dese worden keysers bede gader,</l>
<l n="5">Ende warent VI jaer te samen,</l>
<l>Int jaer ons Heren, alse wijt vernamen,</l>
<l>CCC LXXX ende een mede.</l>
<l><pb n="2,67"/> Tote Amiens indie stede</l>
<l>Ontfinc Gratiaen die crone</l>
<l n="10">Met eeren ende oec harde scone,</l>
<l>Ende gaf hare de name mede,</l>
<l>Die soe al noch hout de stede.</l>
<l>                Int eerste jaer van sinen rike</l>
<l>Besette hi sine dinc vroedelike.</l>
<l n="15">Alse hi vernam Goten ende Hunen</l>
<l>Beede gader up hem stunen,</l>
<l>Coes hi eenen stouten man</l>
<l>Te sinen gheselscepe dan,</l>
<l>Theodosius, alse wijt horen,</l>
<l n="20">Die van Spaengen was geboren,</l>
<l>Ende beval hem ghetrouwelike</l>
<l>In Orient dat keyserrike.</l>
<l>Dat vinc hi ane alse een stout man;</l>
<l>Want hi cortelike verwan</l>
<l n="25">Die Goten ende heefse ghescent,</l>
<l>Die Gratiaens oem Valent</l>
<l>Verslegen hadden ende tRoemsce here.</l>
<l>Dus quaemt hem wel na sinen gere,</l>
<l>Ende brachte in corten tiden</l>
<l n="30">Met siere doget ter Roemscer ziden</l>
<l>Al Grieken ende Trachen ende Orient</l>
<l>Ende groot lant daer omtrent,</l>
<l>So dat bi hem dat Roemsce rike</l>
<l>Wart verheven mogendelike.</l>
<l n="35">Dese Theodosius, alsic nome,</l>
<l>Was goet kerstijn man ende vrome,</l>
<l>Ende God, alse ghi sult horen,</l>
<l>Haddene sonderlinghe vercoren.</l>
<l>Van hem moet nu die tale bliven,</l>
<l n="40">Want hier na sulwire af scriven.</l>
<l>                Gratiaen sette sine vaert</l>
<l>Saen ten Duutscen lande waert;</l>
<l>Want die Aelmanne waren ontbroken,</l>
<l>Ende braken dat si hadden gesproken</l>
<l n="45">Ende gesworen der Roemscer wet.</l>
<l>Nu hevet hi hem also gheset,</l>
<l>Dat hi comen es entie sine</l>
<l>Upten Rijn tote Argentine,</l>
<l>Dat men in Dietsch Straesborch heet:</l>
<l n="50">Daer vant hi die Aelmanne gereet</l>
<l>Up hem met ongetelden here.</l>
<l>Sine hope ende al sijn ghere</l>
<l>Stont meer an Gode alleene</l>
<l>Dan an al sijn volc ghemeene.</l>
<l n="55">An Jhesus Cristus bat hi genaden,</l>
<l>Diene niet liet omberaden;</l>
<l>Want hi hevet die vianden bestaen,</l>
<l>Die heidijn waren, ende ondaen</l>
<l>Ende afghesleghen met gewelt</l>
<l n="60">XXX<hi rend='sup'>m</hi> man upt velt,</l>
<l>Ende vacht dus metter Gods genaden</l>
<l>Met eeren ende met lettel scaden.</l>
</div>
<div type="subchapter"><head type="subchapter">Van Maximuse ende ander dinc. XXVII.</head>
<l>                In Gratiaens tiden gevielt aldus,</l>
<l>Dat van Rome voer Maximus,</l>
<l>Ende was van Constantijns geslachte,</l>
<l>Ende voer in Bertaengen met machte,</l>
<l n="5">Daer hi ontboden was aldus;</l>
<l>Want die coninc Octavius</l>
<l>Van Bertaengen, dat hiet dat grote,</l>
<l>Om dat hem rieden die ghenote,</l>
<l>Ende dat hi was sonder sone,</l>
<l n="10">Haddene ontboden omme tghone,</l>
<l>Dat hi hem wilde in sijn leven</l>
<l>Siere eneghere dochter gheven,</l>
<l>Ende alt conincrike daer mede</l>
<l>Naer sine doot in goeden vrede.</l>
<l n="15">Dus wart geent huwelijc gedaen,</l>
<l>Ende Octavius staerf saen,</l>
<l><pb n="2,68"/> Ende Maximus die ghewan</l>
<l>An hem die Bertaensche man,</l>
<l>Ende sette doe sine vaert</l>
<l n="20">Ten rike van Rome waert,</l>
<l>Dat hijt afwonne Gratiane</l>
<l>Ende sinen broeder Valentiniane.</l>
<l>                Hier over quam hi in Armorike:</l>
<l>Dat wan hi hem af mogendelike,</l>
<l n="25">Ende besettet met Bertoenen.</l>
<l>Hine liet staerken no coenen,</l>
<l>No weder ridder noch seriant,</l>
<l>Cume in al Bertaengen lant,</l>
<l>Hine voeredse in sine scare.</l>
<l n="30">Dat Aermorike hiet hi dare</l>
<l>Cleene Bertaengen daer ter steden:</l>
<l>Noch hetet Bertaengen heden.</l>
<l>Bi desen Maximus so waert</l>
<l>Grote Baertaengen met sire vaert</l>
<l n="35">So ontset van ridderscepe,</l>
<l>Datter altehant met scepe</l>
<l>Die Poitevinen inne quamen,</l>
<l>Die tlant den Bertoenen namen.</l>
<l>                Maximus voer vort in Gallen,</l>
<l n="40">Ende want wel naer met allen,</l>
<l>Ende es ten Rine waert getogen</l>
<l>Met stouten moede ende met hogen,</l>
<l>Alse die wille winnen al</l>
<l>Almaengen, heeft hijs geval,</l>
<l n="45">Ende setten te Trieren in de stat</l>
<l>Sinen conincstoel na dat.</l>
<l>                Dit orloghe ende dit striden</l>
<l>Was in sente Martijns tiden,</l>
<l>Ende Maximus die hadde conde</l>
<l n="50">An hem oec ter selver stonde.</l>
<l>Ende also wel alse tRoemsce rike</l>
<l>Verwerret was al sekerlike,</l>
<l>Also wel was die heileghe kerke</l>
<l>Verwerret onder die valsche clerke,</l>
<l n="55">Die hem verheffen wilden so;</l>
<l>Want een Griec, hiet Macedo,</l>
<l>Wilde up die Drievoudichede</l>
<l>Seggen sware ongelovechede,</l>
<l>Ende seide dat al openbare,</l>
<l n="60">Dattie Heilege Gheest geen God en ware.</l>
<l>                In Spaengen begonste upgaen</l>
<l>Een meester, hiet Prissiliaen.</l>
<l>Het ware al een, seide die gone,</l>
<l>Vader, Heilech Gheest ende Sone,</l>
<l n="65">Een persoen wert ende God.</l>
<l>Oec wederseide die sot</l>
<l>Vleesch tetene, want die viant</l>
<l>Maectet, seidi, metter hant.</l>
<l>Huwelijc hilt hi over niet,</l>
<l n="70">Want hi wijf ende man versciet;</l>
<l>Ende ander ongelove vele,</l>
<l>Datten leken ginc uten spele.</l>
</div>
<div type="subchapter"><head type="subchapter">Wat in Gratiaens tiden gevel. XXVIII.</head>
<l>                Omme dit gheestelike orloghe</l>
<l>Stichtemen ene consilie hoghe</l>
<l>Te Constantenoble indie stat,</l>
<l>Want Theodosius wilde dat,</l>
<l n="5">Ende Damasius, die doe paues was,</l>
<l>Die ghehinghede mede das.</l>
<l>Aldaer was ghecondempneert</l>
<l>Macedo, ende oec ghewert</l>
<l>Uter kerken ghelove mede;</l>
<l n="10">Ende daer maectemen indie stede</l>
<l><hi rend="italic">Credo in unum</hi> , sonder saghe,</l>
<l><pb n="2,69"/> Datmen singhet alle Zondaghe</l>
<l>Van onsen ghelove, Gode teeren</l>
<l>Ende Macedone tonneren.</l>
<l n="15">                Vanden quaden Prissiliane,</l>
<l>Die ongelove dede te verstane, . . .</l>
<l>Die wart omme sijn dulle spreken</l>
<l>Ute Ytalen al gesteken</l>
<l>Vanden paues Damasius</l>
<l n="20">Ende vanden heilegen Ambrosius.</l>
<l>Doe quam hi int lant van Gallen</l>
<l>Tote Boygiers al met allen,</l>
<l>Daer een seent versament was.</l>
<l>Daer was inne, alsict las,</l>
<l n="25">Die milde Martijn van Tours.</l>
<l>Daer en vant hi geen succours;</l>
<l>Want alsement beweren woude,</l>
<l>Beroupen wildijt also houde</l>
<l>An Maximus, die geweldelike</l>
<l n="30">Doe commen was int keyserrike,</l>
<l>Alsic u seide hier vort.</l>
<l>Van Maximuse was hi ongehort</l>
<l>Ende verstoten daer oec mede</l>
<l>Ute sire bisscopliker stede.</l>
<l n="35">Doe trac hi te Trieren in de port,</l>
<l>Daer hi qualike wart vermort,</l>
<l>Entie ghene, die met hem waren,</l>
<l>Moesten qualike mede varen.</l>
<l>                In des Gratiaens tiden mede</l>
<l n="40">Leestmen dat Jeronimus dede</l>
<l>Biden paues Damasiuse lesen,</l>
<l>Bi wies orlove het moeste wesen,</l>
<l>Den zoutre in ons Heren kerke;</l>
<l>Ende quam eerst onder die clerke</l>
<l n="45">Ten selven tiden van hem beeden,</l>
<l>Alse wi vanden salmen sceden,</l>
<l><hi rend="italic">Gloria patri</hi>, dat men singhet</l>
<l>Alsemen die salme ten ende bringet.</l>
<l>                In des Gratiaens vijfte jaer</l>
<l n="50">Be gonste hare te verheffene swaer</l>
<l>Justina, Valentiniaens moeder,</l>
<l>Die mettem was keyser, sijn broeder,</l>
<l>Jeghen die kerke van Meilane,</l>
<l>Want soe was eene Arriane.</l>
<l n="55">Die bucgerie wederseget algader,</l>
<l>[Dat] die Sone metten Vader</l>
<l>Evengheweldich niet en si.</l>
<l>Dese heresie was bidi</l>
<l>Vander heileger kerken verdoemt.</l>
<l n="60">Dese Justine die quade coemt</l>
<l>Tote Meilane, ende wilde verdriven</l>
<l>Sente Ambrosise ofte ontliven,</l>
<l>Want hi was die met ghewelt</l>
<l>Onse ghelove staende behelt.</l>
<l n="65">Justina gelovede eere ende scat,</l>
<l>Mochte iemen vulbringen dat,</l>
<l>Dat hine wech voerde met machte,</l>
<l>Waert bi daghe of bi nachte,</l>
<l>Ende menne in anderen lande dade;</l>
<l n="70">So dat een bi valschen rade</l>
<l>Bider kerken hilt ene kerre,</l>
<l>Quame hi uut, dat hine verre</l>
<l>In anderen lande voeren soude.</l>
<l>Maer hi selve, die dit doen woude,</l>
<l n="75">Wart van siere mesdaet gevaen,</l>
<l>Ende uptie selve karre gedaen</l>
<l>Ende ghevoert uut siere macht:</l>
<l>Dus becochti sine jacht.</l>
</div>
<div type="subchapter"><head type="subchapter">Vanden Vranken ende ander dinc. XXIX.</head>
<l>                In keyser Gratiaens vijfte jaer</l>
<l>Staerf Priamus, weetmen vorwaer,</l>
<l>Deerste here vanden Vranken,</l>
<l>Die tRoemsce rike begonde cranken,</l>
<l n="5">Ende sijn sone Maercomerijs,</l>
<l>Die vromech was ende sere wijs,</l>
<l><pb n="2,70"/> Wart over die Vranken here,</l>
<l>Ende mettem noch een ander mere,</l>
<l>Die Symeo bi namen hiet.</l>
<l n="10">Dit wel onsienlike diet</l>
<l>Wart wassende ende hilden over tsine</l>
<l>Tlant beneven den Rine,</l>
<l>Ende besittent met ghewelt.</l>
<l>Doe te Rome wart ghetelt</l>
<l n="15">Vander Vranken overdaet,</l>
<l>Sendere die ghemeene raet</l>
<l>II hertoghen met groten here</l>
<l>Uptie Fransoysen ter were:</l>
<l>Eraclius ende Horuntine.</l>
<l n="20">[Si] quamen, alst wart in schine,</l>
<l>Neven Trieren inden stride.</l>
<l>Daer worden die Romeine onblide,</l>
<l>Want lettel ontgincker vanden here.</l>
<l>Die heren bleven indie were</l>
<l n="25">Beede up ghenen velde doot.</l>
<l>Lettel eneghen wederstoot</l>
<l>Ghereede hare die Roemsce port</l>
<l>Uptie stoute Vranken vort;</l>
<l>Want der Vranken macht die wies,</l>
<l n="30">Ende Rome viel int verlies.</l>
<l>Dese Marcomeris was here daer</l>
<l>Vanden Vranken XXXIII jaer.</l>
<l>                In keyser Gratiaens seste jaer</l>
<l>Wart orloghe groet ende swaer</l>
<l n="35">Van Maximus upt keyserrike;</l>
<l>Want hi wan hem af fierlike</l>
<l>Gallen wel naer altemale,</l>
<l>Ende quam vort also wale</l>
<l>Orlogen uptie Roemsce crone.</l>
<l n="40">Tote Lyons uptie Rone</l>
<l>Daer wart Gratiaen versleghen.</l>
<l>Maximus settem vort daer jegen,</l>
<l>Dat hi winnen wilde Ytale.</l>
<l>Daer ute verdreef hi also wale</l>
<l n="45">Den anderen keyser Valentiniane,</l>
<l>Dat hi moeste wiken dane,</l>
<l>Ende sijn quade moeder Justine,</l>
<l>Die sente Ambrosise dede pine,</l>
<l>Wart verdreven uten lande,</l>
<l n="50">Ende dogede pine ende scande;</l>
<l>Dat soe te doene hare vermat</l>
<l>Sente Ambrosise, wart soe sat.</l>
<l>Aldus wan Maximus met allen</l>
<l>Beede Ytalen ende Gallen</l>
<l n="55">Ende vele van Aelmaengen</l>
<l>Metten ridderscepe van Bertaengen,</l>
<l>Ende ware keyser ende here bleven,</l>
<l>Hen haddem niet genomen tleven</l>
<l>Theodosius, die Gratiane</l>
<l n="60">Wrac ende Valentiniane,</l>
<l>Alse u die bouc verclaren sal,</l>
<l>Die hier naer sal comen al.</l>
<l>                Nu suldi horen een deel bedieden</l>
<l>Vanden goeden heilegen lieden,</l>
<l n="65">Die in Gratiaens tiden waren,</l>
<l>Haer leven ende haer welvaren,</l>
<l>Ende Jheronimus bloemen mede,</l>
<l>Daer men vint vele wijshede.</l>
</div>
<div type="subchapter"><head type="subchapter">Van sente Basilise den groten. XXX.</head>
<l>                In keyser Gratiaens derde jaer,</l>
<l>Alsmen screef, wet vorwaer,</l>
<l>Dat incarnation ons Heren,</l>
<l>Alse ons vraye ystorien leren,</l>
<l n="5">CCC LXXX ende oec viere,</l>
<l>Doe staerf die heilege goedertiere,</l>
<l>Die grote Basilis, alsict las,</l>
<l>Die bisscop tote Cesarien was.</l>
<l>Desen omme sine heilechede</l>
<l n="10">Verbaerde God om sine bede,</l>
<l>Ende leerdem die heilege wort,</l>
<l>Diemen brinct ter messen vort,</l>
<l>Daer men met doet tsacrament.</l>
<l>Desen Basilis, alsemen kent,</l>
<l n="15">Was vertoget openbare</l>
<l><pb n="2,71"/> Van Mercurise den maertelare,</l>
<l>Dat hi doot stac, alsonder waen,</l>
<l>Den quaden keyser Juliaen.</l>
<l>                Dese Basilis die verbat</l>
<l n="20">Eenen jongelinc teere stat,</l>
<l>Die hem den duvel met vrijen zinne</l>
<l>Upgaf om eere joncvrouwen minne,</l>
<l>Ende ontweldegede met gewelt</l>
<l>Den viant, alse sijn vers telt,</l>
<l n="25">Dat hi den brief up moeste geven,</l>
<l>Daer die manscap in stont gescreven.</l>
<l>                Andere miraclen ghemeene</l>
<l>Dedi vele grote ende cleene,</l>
<l>Ende, alse hi lach up sine doot,</l>
<l n="30">Eenen ersatre hi ontboot</l>
<l>Die Jode was ende Joseph hiet,</l>
<l>Om dat hi wille dat hi besiet</l>
<l>Een deel hoet mettem stont.</l>
<l>God haddem gemaket cont,</l>
<l n="35">Dat hi dien Jode bekeren soude,</l>
<l>Eer dat hi voere onder moude.</l>
<l>Dies haddene Basilis vercoren,</l>
<l>Ende leidem menechwaerf te voren</l>
<l>Dat hi kerstijndoem ontfinghe,</l>
<l n="40">Maer dander ontseide die dinghe.</l>
<l>Nu was dese Joseph so wijs</l>
<l>Vanden pulse, dat hi den prijs</l>
<l>Hadde van al die men wiste;</l>
<l>Want hi nemmermeer en miste,</l>
<l n="45">Hine seide elken zieken man,</l>
<l>Oft enech ontgaen ware daer an.</l>
<l>Nu es hi tote Basilise comen,</l>
<l>Ende hevet sinen aerm ghenomen</l>
<l>Ende taste den puls. Doe vragede hi:</l>
<l n="50">"Joseph, wat dinct u van mi?"</l>
<l>Die Jode sprac: "Nu hore mijn callen,</l>
<l>Die zonne sal metter zonnen vallen;"</l>
<l>Alse of hi seide: "Du suls echt,</l>
<l>Alse die zonne laet haer lecht,</l>
<l n="55">Saltu enden, ende dus namelike</l>
<l>Sal enden die zonne van erderike."</l>
<l>Basilis antworde sonder sorgen:</l>
<l>"Oft ic leve tote morghen,</l>
<l>Wat sal dan daer af wesen?"</l>
<l n="60">- "Here," sprac hi, "en mach niet wesen.</l>
<l>Dine ziele sal in di geduren</l>
<l>Cume die stont van ere uren."</l>
<l>Basilis sprac: "Oft ic ondraghe</l>
<l>Mijn lijf tote maergijn middaghe,</l>
<l n="65">Wat seghestu daertoe, man?"</l>
<l>Die Jode sprac: "So stervic dan."</l>
<l>- "Ja!" sprac Basilis, "du sult ontsterven</l>
<l>Den duvel, ende Gode uperven."</l>
<l>Doe sprac die Juede: "Ic versta</l>
<l n="70">Waerwaert dat dijn meenen gha.</l>
<l>Mine ghelove willic begeven,</l>
<l>Mogestu also lange leven."</l>
</div>
<div type="subchapter"><head type="subchapter">Hoe hi den duvel den jongelinc nam. XXXI.</head>
<l>                Basilis sette sine ghebede</l>
<l>Ane Gode, an sine mogenthede,</l>
<l>Dat hine so lange sparen woude,</l>
<l>Dat hi dien Juede behoude.</l>
<l n="5">Die Juede es smaergens comen</l>
<l>Ende heeftene levende vernomen.</l>
<l>Doe viel hi up sine knien</l>
<l>Ende lovede Gode mettien,</l>
<l>Dien die kerstine nu anebeden,</l>
<l n="10">Ende wart kerstijn daer ter steden;</l>
<l>Ende Basilis heeft messe ghedaen,</l>
<l>Ende ginc te bedde ende staerf saen.</l>
<l>Doe quam Joseph, die Jan hiet,</l>
<l>Ende alse hi den bisscop doot siet</l>
<l n="15">Ter selver tijt, ter selver stont,</l>
<l>Alse ghesproken hadde sijn mont,</l>
<l>Viel hi neder up sine berst</l>
<l>Ende seide: "Here Jhesus Kerst!</l>
<l>Vrient ons Heren! hadstut gebeden,</l>
<l n="20">Du waers noch in dire gesontheden."</l>
<l><pb n="2,72"/>                 Dus bleef doot in desen doene</l>
<l>Basilis, die in sinen sermoene</l>
<l>Menegen mensche bekeerde,</l>
<l>Ende dien God sonderlinge eerde.</l>
<l n="25">Upten jaersdach bleef hi doot,</l>
<l>Ende wart begraven met eren groot.</l>
<l>                Inden selven tiden mede</l>
<l>Was paues te Rome indie stede</l>
<l>Damasius, ende was vorwaer</l>
<l n="30">Doe in sijn XVste jaer;</l>
<l>Ende Jeronimus was doe mede</l>
<l>Te Bethleem indie stede,</l>
<l>Die hem liet werden te sure</l>
<l>Sere die Heileghe Scrifture,</l>
<l n="35">Daermen mede af tellen sal</l>
<l>Leringhe te wonderne al,</l>
<l>Ende sine vite, die scone es sere</l>
<l>Te horne, die mint onsen Here.</l>
</div>
<div type="subchapter"><head type="subchapter">Van sente Jheronimuse. XXXII.</head>
<l>                Jheronimus was geboren</l>
<l>In Pannonien, alse wijt horen,</l>
<l>Dat nu Hongerien heet.</l>
<l>Jonc was hi te Rome geleet,</l>
<l n="5">Ende daer ontfinc hi kerstijnhede.</l>
<l>Lettren ende gramarien mede</l>
<l>Leerdi van meester Donate,</l>
<l>Die makede dor der kinder bate</l>
<l>Enen bouc, die heet Donaet.</l>
<l n="10">Jheronimus ter scolen gaet,</l>
<l>Ende leerde in Griex philosophie</l>
<l>Ende in Latine die clergie;</l>
<l>Eubreusche lettren ende tale</l>
<l>Leerde hi utermaten wale.</l>
<l n="15">Moenc wart hi in sire joget,</l>
<l>Ende hilt hem emmer an die doget.</l>
<l>Maghet bleef hi al sijn lijf</l>
<l>Ende levede al sonder wijf,</l>
<l>Alse die pijnde na hem te gevene</l>
<l n="20">Elken van vulmaecten levene.</l>
<l>Doe hi hadde XXXIX jaer,</l>
<l>Wart hi in Rome sere maer,</l>
<l>Ende hem wart priesterscap gegeven</l>
<l>Ende teenen cardenael verheven,</l>
<l n="25">Ende was indie stat III jaer</l>
<l>Ende van clergien so maer,</l>
<l>Dat alt volc sprac openbare</l>
<l>Dat hi des pauescaps werdich ware.</l>
<l>Maer alse hi sach der clerke voere,</l>
<l n="30">Entie moenken so in roere,</l>
<l>Dat schande was ende zonde,</l>
<l>Want hijt ghedogen niet en conde,</l>
<l>Hi lachteret hem harde sere;</l>
<l>Dies wart hi ghehaet te mere</l>
<l n="35">Vanden paepscape, die hem laghe</l>
<l>Leiden bi nachte ende bi daghe,</l>
<l>Ende verkeerden sijn doen in aves.</l>
<l>Nochtan Damasius die paues</l>
<l>Haddene harde sere vercoren;</l>
<l n="40">Doch die clerken daden hem toren,</l>
<l>Ende hebbene teere stont gevaen</l>
<l>Ende wijfs clederen anghedaen,</l>
<l>Ghelijc of sine teere steden</l>
<l>Ghevaen hadden in dorperheden,</l>
<l n="45">Ende met dusghedane wort</l>
<l>Verstieten sine uter port.</l>
<l>                Doe hi van Rome verstoten was,</l>
<l>Quam hi ghevaren, alsict las,</l>
<l>Te Constantenoble, daer hi vant</l>
<l n="50">Den bisscop, Gregorius ghenant,</l>
<l>Eenen heilegen man ende enen vroeden.</l>
<l>Hem beval hi hem in hoeden,</l>
<l>Ende leerdem vele van siere const,</l>
<l>Dies hi hem drouch wel groten jonst.</l>
<l n="55">Van danen voer hi in Surien,</l>
<l><pb n="2,73"/> Omme te leerne meer clergien,</l>
<l>Ende omme te werdene hermite.</l>
<l>Daer bescreef hi Malcus vite,</l>
<l>Eens moencs die gevaen was,</l>
<l n="60">Die lustich was, nu merket das.</l>
</div>
<div type="subchapter"><head type="subchapter">Van Malcus aventuren. XXXIII.</head>
<l>                Malcus moeder ende vader</l>
<l>Wildene dwingen bede gader,</l>
<l>Dat hi trecken soude te wive;</l>
<l>Maer hi seide: hi wilde dat blive,</l>
<l n="5">Want hi sette hem te desen</l>
<l>Dat hi moenc wilde wesen.</l>
<l>Dus es hi henen stille verholen</l>
<l>Vader ende moeder ontstolen,</l>
<l>Ende vliet in hermitagen te hant,</l>
<l n="10">Daer hi vele moenken vant.</l>
<l>Mettem heeft hi hem begeven</l>
<l>Ende es aldaer een stic bleven.</l>
<l>Daer na quam hem inden moet,</l>
<l>Dattem sijn zin te lande stoet;</l>
<l n="15">Want hi hadde vernomen mare,</l>
<l>Dat sijn vader [doot] bleven ware,</l>
<l>Ende wilde troesten siere moeder</l>
<l>Ende maken des te vroeder,</l>
<l>Dat soe ghenen andren man en name.</l>
<l n="20">Den abt was dit ombequame,</l>
<l>Ende seide emmer openbare,</l>
<l>Dat des viants coringe ware.</l>
<l>Malcus seide: "Hiers geen vlien,</l>
<l>Ic moet miere moeder emmer sien;"</l>
<l n="25">So dattene sijn abt liet gaen,</l>
<l>Maer hi liet eersten menegen traen.</l>
<l>Dus so ginc hi henen mettien,</l>
<l>Ende hevet van verren versien</l>
<l>Gheselscap, die ghinder quamen,</l>
<l n="30">Omtrent wijf ende man te samen</l>
<l>Tote LXX wel bi ghetale.</l>
<l>Daer mede ghesellede hi hem wale;</l>
<l>Ende alsi aldus henen gaen,</l>
<l>Quamen si te ghemoete saen</l>
<l n="35">Roveren, heidine, Sarrasine,</l>
<l>Up paerden, up kemele, die hem pine</l>
<l>So groot daden, daer si ghingen,</l>
<l>Dat si aldie rote vinghen,</l>
<l>Ende deelden tgoet entie liede.</l>
<l n="40">Malcus den moenc ghesciede,</l>
<l>Dat hi ende eene kerstine vrouwe</l>
<l>Quamen te deele met groeten rouwe</l>
<l>Eenen heidinen tien male,</l>
<l>Diese brachte te siere zale,</l>
<l n="45">Daer eene vrouwe was, ende mense dwanc</l>
<l>Die tanebedene an haren danc.</l>
<l>Daer was hem bevolen mede</l>
<l>Die scaep te hoedene, alse hi dede,</l>
<l>So dattene die heidijn daer naer</l>
<l n="50">Dwanc ende dede vaer,</l>
<l>Dat hi ghemeenen soude sijn lijf</l>
<l>Jegen dat goede kerstijn wijf.</l>
<l>                Malcus nam die vrouwe onblide</l>
<l>Ende ledetse over ene zide</l>
<l n="55">Daer bi in ene hagedochte.</l>
<l>Een swert hi daer mettem brochte,</l>
<l>Ende seide: hi sloeghe hare liever doot,</l>
<l>Dan hi quaetheit dade so groot.</l>
<l>Die vrouwe sprac: "En doe mi niet!</l>
<l n="60">Al willestu doen dat men di hiet,</l>
<l>Ic bleve mi oec liever doot,</l>
<l>Dan ic dade dat men mi geboot.</l>
<l>Hout mi inder suverheden,</l>
<l>Ic sal wel wachten oec dijns vreden.</l>
<l n="65">Laet onsen here wanen dan,</l>
<l>Dat ic dijn wijf bem ende gi mijn man,</l>
<l>God saelt kennen ende ons lonen.</l>
<l>Wi mogen lichte hem dus honen,</l>
<l>Dat wi nachts te gader laghen,</l>
<l n="70">Eist dat wi wel over een dragen."</l>
<l>                Alse Malcus hort so wisen raet,</l>
<l>Dinket hem goet, na dien dat staet,</l>
<l><pb n="2,74"/> Ende minnedse vele te meer in desen,</l>
<l>Dan of soe sijn wijf hadde gewesen.</l>
<l n="75">Dus waren si lange stont te samen,</l>
<l>Dat si niet te gader en quamen,</l>
<l>So dat mense liet onbehoet;</l>
<l>Want here ende vrouwe vermoet,</l>
<l>Dat si tontgane hem niet ne pinen.</l>
<l n="80">Malcus began van rouwen dwinen,</l>
<l>Alse hi dochte om theilege leven,</l>
<l>Daer hi hem uut hadde verdreven,</l>
<l>Diesmen in hermitagen pleghet;</l>
<l>So dat de vrouwe te hem seghet,</l>
<l n="85">Want soe wart sijns rouwen geware,</l>
<l>Ende seide: wildi stille of openbare,</l>
<l>Soe wilde gherne, mocht gescien,</l>
<l>Mettem aventuren plien.</l>
<l>Dus sijn si over een ghedraghen.</l>
<l n="90">Des nachts si hem aldus bejagen:</l>
<l>Si hebben twee gheete geslegen,</l>
<l>Die velle genayt ende gedwegen,</l>
<l>Ende daer af gemaect II malen.</l>
<l>Dat vleesch ziedsi sonder talen,</l>
<l n="95">Dat si eten souden ter noot</l>
<l>In dien weghe lanc ende groot;</l>
<l>Ende si gingen henen vlien,</l>
<l>Ende dicke over hare scoudere sien.</l>
<l>Naden derden dach si saghen</l>
<l n="100">Hem tween na hem comen gejagen</l>
<l>Up II kemele cuersale,</l>
<l>Diese achtervolgeden wale;</l>
<l>Want si vonden in dat zant</l>
<l>Hare voetspore altehant.</l>
<l n="105">Doe saghen si ter rechter zide</l>
<l>Een hol, dat ondaen was wide.</l>
<l>Vervaert waren si in alre manieren</l>
<l>Van ghevenijnden dieren;</l>
<l>Nochtan die noot riet hem dat,</l>
<l n="110">Dat si vlien in dat ghat.</l>
<l>Doe so quam daer jeghen recht</l>
<l>Haer here ende een sijn knecht,</l>
<l>"Ende riepen up ons beden tsamen,</l>
<l>Dat wi uut dien ghate quamen;</l>
<l n="115">Ende alsi ons daer waenden winnen,</l>
<l>Was daer eene leuwinne binnen</l>
<l>Inden hole ter selver stont,</l>
<l>Al en waest hem niet cont,</l>
<l>Die gheworpen hadde aldaer."</l>
<l n="120">Doe soe horde dat mesbaer,</l>
<l>Es soe uten hole ghevaren,</l>
<l>Ende dodedse beede daer te waren</l>
<l>Ende brochtse in ghetogen</l>
<l>Deen naden anderen vor haer ogen.</l>
<l n="125">Doe worden si aldaer ter stede</l>
<l>In hopen ende in vreesen mede,</l>
<l>Want si die leuwinne ontsagen.</l>
<l>Des maergens, alst began dagen,</l>
<l>Nam die leuwinne haer kint,</l>
<l n="130">Ende gaet henen daer soe vint</l>
<l>Haer ghevouch, ende es gesceeden,</l>
<l>Ende laet gheent hol hem beeden.</l>
<l>Doe gingen si uut tien male,</l>
<l>Ende namen die kemele cursale,</l>
<l n="135">Diemen dromedaris heet,</l>
<l>Ende so henen daer mede ghereet,</l>
<l>Ende reden VIII dage, eer si quamen</l>
<l>Daer si sekerheit vernamen,</l>
<l>Ende si quamen in kerstijnre were,</l>
<l n="140">Daer si vonden tRoemsche here,</l>
<l>Ende waren vorden maerscalc brocht,</l>
<l>Diese hevet ondersocht,</l>
<l>Hoe hem hare aventure verginc.</l>
<l>Malcus teldem al die dinc,</l>
<l n="145">Ende si loveden onsen Here</l>
<l>(Dier dinc wonderde hem sere),</l>
<l>Ende Malcus bleef moenc daer na</l>
<l>Int lant van Mesopotania,</l>
<l><pb n="2,75"/> Ende sine lieve reine amie</l>
<l n="150">Beval hi Gode ende sente Marie,</l>
<l>Diese vort wel heeft behoet,</l>
<l>So dat soe quam ten ende goet.</l>
</div>
<div type="subchapter"><head type="subchapter">Noch van sente Jheronimuse. XXXIIII.</head>
<l>                Dese aventure van Malcus</l>
<l>Bescrivet ons sente Jeronimus.</l>
<l>Nu hort vort sijn selfs vite.</l>
<l>Jheronimus begerde met vlite</l>
<l n="5">Selve te proevene wat ware</l>
<l>Te levene in hermitagen scare,</l>
<l>Daer hi in was, alst wel sceen,</l>
<l>IIII jaer al achter een</l>
<l>Met moenken, die hem also sware</l>
<l n="10">Pijnden, dat openbare</l>
<l>Schinen mach in desen tiden,</l>
<l>Dat nu niemen en mochte liden;</l>
<l>Want hi doet aldus bekinnen</l>
<l>Sinen lieven tween caerminnen,</l>
<l n="15">Paulen ende Eustochen mede,</l>
<l>Die kenden sine heimelichede:</l>
<l>                "O wi!" seit hi, "mi gedinct das,</l>
<l>Dat ic in hermitagen was</l>
<l>In dat grote woeste lant,</l>
<l n="20">Dat die zonne hevet verbrant,</l>
<l>Daer die aerme moenken lagen</l>
<l>In hutten, open alse haghen.</l>
<l>Hoe dicken gedochte mi das,</l>
<l>Dat ic te Rome in feesten was.</l>
<l n="25">Ic sat alleene, want mijn gedochte</l>
<l>Was bedroevet harde onsochte.</l>
<l>Mijn aerm vel was dorronnen</l>
<l>Ende dorscenen metter zonnen,</l>
<l>Dat welnaer mijn been dorstac.</l>
<l n="30">Up mine crune enen zac,</l>
<l>Dat mi tfel was van hitten swart</l>
<l>Ende gelijc eenen steene hart.</l>
<l>Mijn leven dat was alle dagen</l>
<l>Suchten, weenen ende clagen;</l>
<l n="35">Ende alse mi dan die slaep verwan,</l>
<l>Daer ic jegen vacht nochtan,</l>
<l>Lagen mine aerme magre lede</l>
<l>Cume uptie blote erde mede.</l>
<l>Van spisen ende van dranke gerede</l>
<l n="40">Swigic best hier ter stede;</l>
<l>Want der zieker liede pusoen</l>
<l>Dat was cout water in haer doen,</l>
<l>Ende ghesodene spise mede</l>
<l>Dat hiet overdadichede.</l>
<l n="45">Ic maecte mi aldaer geselle</l>
<l>Omme die vreese vander helle,</l>
<l>Ende verdoemde mine lede</l>
<l>In dus swaren kaerker mede</l>
<l>Met serpenten, slangen ende ander diere.</l>
<l n="50">Ende al wasic in diere maniere,</l>
<l>Nochtan was mijn gedochte gans,</l>
<l>Ende was dicken dans</l>
<l>Metten mageden in mijn gepeins.</l>
<l>Ic hadde van aermoeden den weins,</l>
<l n="55">Want mine wangen waren bleec,</l>
<l>Alse die van hongre waren weec;</l>
<l>Nochtan en was niet te min</l>
<l>Int begeren mijn zin.</l>
<l>Mine vercoude leden bloot,</l>
<l n="60">Die welnaer scenen doot,</l>
<l>Daer in nochtan bernde mede</l>
<l>Die brant der onsuverhede.</l>
<l>Dus wasic alre hopen quite.</l>
<l>Doe viel ic neder met vlite,</l>
<l n="65">Alse Magdaleene, te Jhesus voeten,</l>
<l>Ende began weenen ende hem groeten,</l>
<l>Ende dwouch met tranen sine voete</l>
<l>Ende drogedse weder harde soete</l>
<l>Met minen hare: in derre maniere</l>
<l n="70"><pb n="2,76"/> Temperdic van sinen viere</l>
<l>Dat vechtende vleesch ende maket mat,</l>
<l>Want binder weke ic niet en at.</l>
<l>In scame mi niet jegen u, amien,</l>
<l>Mine onsalechede verlijen;</l>
<l n="75">Maer ic clage u aldas,</l>
<l>Dat ic niet en bem dat ic was.</l>
<l>Mi ghedinct wel dat ic lach</l>
<l>Ende riep nacht ende dach,</l>
<l>Ende slouch voer mine borst dan sere,</l>
<l n="80">Ende sesseerde min no mere,</l>
<l>Eer ic getroest was ende gescouden</l>
<l>Van Gode, die mi wilde behouden.</l>
<l>Mine celle, daer ic in lach,</l>
<l>Vruchtic selve ende ontsach,</l>
<l n="85">Ghelijc alse of soe weten mochte</l>
<l>Mijn gepeins ende mijn gedochte;</l>
<l>So wardic up mi selven erre,</l>
<l>Ende ginc indie wostine verre.</l>
<l>Saghic dan enege hole dale,</l>
<l n="90">Oft hoghe roetsen gescuert ende vale,</l>
<l>Daer vielic in mine gebede</l>
<l>Ende kaerkereerde minen lachame mede,</l>
<l>Ende dan na menech traen</l>
<l>Ende zuchten, dat ic uut liet gaen,</l>
<l n="95">Ende mine ogen inden hemel hingen,</l>
<l>Quamic dicke in sulken dingen,</l>
<l>Dat ic metten ingelen was,</l>
<l>Ende zanc vroilike ende las:</l>
<l>"<hi rend="italic">In odore</hi>," dat versekijn,</l>
<l n="100">Dat dicke singen die magede fijn.</l>
<l>                Of dan die ghene dit gedogen,</l>
<l>Die hare vleesch te magerne pogen</l>
<l>Ende verteren inden dullen live,</l>
<l>Ende haer gepeins es dus keytive:</l>
<l n="105">Wat gedoget die joncvrouwe dan,</l>
<l>Die alle weelde heeft sonder man?</l>
<l>Men mach wel seggen dat al bloet,</l>
<l>Dat soe es al levende doot."</l>
</div>
<div type="subchapter"><head type="subchapter">Vanden leuwe die hem diende. XXXV.</head>
<l>                Alse Jeronimus IIII jaer</l>
<l>Dus gelevet hadde daer,</l>
<l>Doe voer hi danen te Bethlem.</l>
<l>Daer versaemden ane hem</l>
<l n="5">Vele ghesellen in corter stont.</l>
<l>Daer maecti, alst es cont,</l>
<l>Een cloesterkijn ende een covent,</l>
<l>Dat tote hem quam al omtrent.</l>
<l>Daer studeerdi ende ontbant,</l>
<l n="10">Ende screef selve metter hant</l>
<l>L jaer ende anderalf mede</l>
<l>Der Scrifturen heimelijchede,</l>
<l>Daer hi aldie Byble besochte</l>
<l>Ende uten Ebreuscen in Latijn brochte.</l>
<l n="15">Daer dedi sine tande sagen;</l>
<l>Want men hordene dicke clagen,</l>
<l>Dat hi dat Suurs ende dat Caldeus,</l>
<l>Dat Arrabis ende dat Ebreus</l>
<l>Ten besten niet en conste gespreken,</l>
<l n="20">Die worde bughen, die tale breken.</l>
<l>                In Bethleem gesciedem mede</l>
<l>Dat hier nu staet te derre stede:</l>
<l>Eens up enen avont hi sat</l>
<l>Met sinen jongers ende at,</l>
<l n="25">Ende disputeerde van scrifturen.</l>
<l>Doe quam daer ter selver uren</l>
<l>Een groot leu, sachte gemoet,</l>
<l>Die hinkede an sinen enen voet,</l>
<l>Ende Jheronimus dedene dwaen,</l>
<l n="30">Ende wart daer geware saen,</l>
<l>Dattem een struuc daer in stac.</l>
<l>Te hant hi dat hout uuttrac,</l>
<l>Ende maket hem scone ende bant,</l>
<l>Entie leu genas te hant.</l>
<l n="35">Al siere felheit hi vergat,</l>
<l>Ende bleef aldaer ter stat</l>
<l>Onder die moenke sachte ende tam.</l>
<l><pb n="2,77"/> Jheronimus sach wel ende vernam,</l>
<l>Dattene God hem sende gemene</l>
<l n="40">Niet om den seeren voet alleene,</l>
<l>Maer om vriendscap. Hi hem beval,</l>
<l>Ende bider broederen rade al,</l>
<l>Dat hi den ezel hoeden soude,</l>
<l>Die te ghane plach ten woude</l>
<l n="45">Ende hout te draghene ten viere,</l>
<l>Dat hine wachte jegen ander diere.</l>
<l>Die leu dede datmen hem seide,</l>
<l>Ende hoede den ezel in de weide.</l>
<l>                Doe gevielt up enen dach,</l>
<l n="50">Dat die leu sliep aldaer hi lach,</l>
<l>Ende coepmanne quamen, die daer leden,</l>
<l>Ende sagen den ezel tiere steden</l>
<l>Sonder hoede ende namene mede</l>
<l>Om last te dragene, alse noot dede.</l>
<l n="55">Die leu ontspranc ende wart geware,</l>
<l>Dat sijn ezel verloren ware,</l>
<l>Ende sochtene lange ende vants niet.</l>
<l>Savonds, als hi vanden velde sciet,</l>
<l>Quam hi ter porten droeve ende spade:</l>
<l n="60">Hine dorste incomen van mesdade.</l>
<l>Die broedere sagene ende waren gram,</l>
<l>Dat hi sonder ezel quam,</l>
<l>Ende waenden dat hine hadde verbeten</l>
<l>Ende van groten hongre gheten,</l>
<l n="65">Ende hietene keren danen te hant</l>
<l>Ende eten dat remenant.</l>
<l>Ute gingen si mede tien stonden</l>
<l>Ende sochtene; alsijs niet en vonden,</l>
<l>Hebben sijt Jeronimuse getoget,</l>
<l n="70">Die seide: "Laet staen ende gedoget</l>
<l>Goedertierlike u verlies."</l>
<l>Den leu geboden si dies,</l>
<l>Sint hi den ezel verloes, haer dier,</l>
<l>Dat hi hout selve hale hier.</l>
<l n="75">Hi dede datmen hem geboot</l>
<l>Sonder felheit clene of groot.</l>
<l>                Eens es hi te velde gegaen,</l>
<l>Alse hi sinen aerbeit hadde gedaen,</l>
<l>Ghelijc alse hi den ezel sochte,</l>
<l n="80">Ofte hine ieweren vinden mochte,</l>
<l>Ende hevet comanne vernomen,</l>
<l>Die met kemelen geladen comen,</l>
<l>Ende sinen ezel als ende als</l>
<l>Met eenen zeelen omden hals,</l>
<l n="85">Die de kemelen leedde voren.</l>
<l>Die leu quam in groten toren,</l>
<l>Alse hi sinen ezel sach.</l>
<l>Hi grongierde, hi maecte geclach,</l>
<l>Ende coemt gesprongen metter vaert</l>
<l n="90">Te ghenen coeplieden waert.</l>
<l>Hi slouch met sinen sterte de aerde.</l>
<l>Die coeplieden vloen haerre vaerde,</l>
<l>Want het was elken om sijn leven.</l>
<l>Die leu heeft vor hem gedreven</l>
<l n="95">Ten cloester waert ten selven stonden</l>
<l>Wat anden ezel was gebonden.</l>
<l>Jheronimus heeft dit verstaen,</l>
<l>Ende hiet stille swigen saen</l>
<l>Entie porten updoen wide,</l>
<l n="100">Ende men die kemele in elke zide</l>
<l>Ontlade saen van haren laste,</l>
<l>Ende Gods wille ontbeide enter gaste.</l>
<l>Doe liep die leu harentare,</l>
<l>Ende voer elken broeder dare</l>
<l n="105">Viel hi neder uptie erde,</l>
<l>Ende neech hem harde werde</l>
<l>Van siere mesdaet sonderlinge.</l>
<l>Die broeders daden beteringe,</l>
<l>Dat si hem daden dragen hout</l>
<l n="110">Sonder redene ende scout.</l>
<l>Alsi, na haers meesters beheet,</l>
<l>Ghenen gasten hadden gereet</l>
<l>Sulc alsemen vercrigen mochte,</l>
<l>Quam daer een die mare brochte,</l>
<l n="115">Dat gaste vordie porte waren,</l>
<l>Die den abt spreken begaren.</l>
<l>Si quamen in ende al met allen</l>
<l><pb n="2,78"/> Sijn si voer Jeronimuse gevallen,</l>
<l>Ende begien, alse die hem scamen,</l>
<l n="120">Hare mesdaet altesamen,</l>
<l>Ende bidden hem dies aflaet.</l>
<l>Jheronimus heet dat elc upstaet,</l>
<l>Ende hiet hem vort, hoe soet gha,</l>
<l>Dat niemen vremt goet aneva,</l>
<l n="125">Ende hiet dat si eten gingen,</l>
<l>Ende dan al haer goet ontfingen;</l>
<l>Maer sine wilden in gere wise</l>
<l>Niet ontfaen van siere spisen,</l>
<l>Eer Jeronimus, diet node dede,</l>
<l n="130">Ontfinc van hem in hovescede</l>
<l>Van haerre olyen wel de helt</l>
<l>(Hiertoe daden si groot gewelt),</l>
<l>Ende van haren geslachte mede</l>
<l>Wilden si aldaer ter stede</l>
<l n="135">Dat sulke rente staende bleve,</l>
<l>Ende men elx jaers die olie geve.</l>
<l>Dus voeren si vro ende sonder scande</l>
<l>Daer si woenden te haren lande.</l>
</div>
<div type="subchapter"><head type="subchapter">Van Jheronimuse noch meer. XXXVI.</head>
<l>                Dese Jheronimus sere wel conde,</l>
<l>Diesmen hevet ware orconde,</l>
<l>Heidine boeke ende Joedsce mede,</l>
<l>Alsemen vint in meneger stede,</l>
<l n="5">Ende alse hi van hem selven screef,</l>
<l>Hoe hi bi naer verdoemet bleef,</l>
<l>Omme dat hi so gerne las</l>
<l>Heidine favelen, want daer in was</l>
<l>So menech dorescone wort,</l>
<l n="10">Dat wel smaect diet verstaet ende hort.</l>
<l>Hier omme so was hi gecastijt</l>
<l>Voer Gode, alse hi selve lijt</l>
<l>Ende scrijfter af aldus van hem:</l>
<l>                "Eens quamic in Jherusalem</l>
<l n="15">Ende liet thuus vrient ende maghe,</l>
<l>Ende sette tleven indie waghe,</l>
<l>Omme te dienne onsen Here.</l>
<l>Mine bouke die mindic sere,</l>
<l>Die ic te Rome maken dede,</l>
<l n="20">Ende voeredse emmer mede.</l>
<l>Doe gheviel mi teenen stonden,</l>
<l>Dat ic omme mine oude zonden</l>
<l>Menech zuchten ende menech traen</l>
<l>Van droever herten liet utegaen,</l>
<l n="25">Daer ic eens ten bouken ginc;</l>
<l>So gheviel mi daer die dinc,</l>
<l>Dat ic Platoens boeke nam,</l>
<l>Oft Cycerons, alst so quam,</l>
<l>Daer so scone sproken in stonden,</l>
<l n="30">Dat si mi ghenoeghen begonden,</l>
<l>Dat mine wort vingen den zin.</l>
<l>Alst dan quam ter herten in,</l>
<l>Dat beter ware die Heilege Scrifture,</l>
<l>So namic dan teere ander uren</l>
<l n="35">Eenen prophete ende began lesen;</l>
<l>So dochte mi die wort so ruud wesen,</l>
<l>Datter mine herte niet en mochte;</l>
<l>Ende omme dat mijn blende gedochte</l>
<l>Die claerheit vanden heilegen worden</l>
<l n="40">Niet verstont, alst die oren horden,</l>
<l>So teghict al der Scrifturen,</l>
<l>Ende [niet] miere blender naturen.</l>
<l>In desen quam mi an de rede,</l>
<l>Die mi also leede dede,</l>
<l n="45">Dat hi mi sooch dmaerch uten live,</l>
<l>Ende ic lach alse een keytive.</l>
<l>Huut ende been haddic alse niet,</l>
<l>Enten adem alse een die vliet</l>
<l>Ute minen live uut ende in;</l>
<l n="50">Daer ne was troest meer no min,</l>
<l>Danmen mine uutfert gereet.</l>
<l>Mettien dinct mi dat versceet</l>
<l>Mine ziele ute minen vate,</l>
<l>Ende men ledese haerre strate</l>
<l n="55">Ter vierescaren, daer de bailiu sat,</l>
<l>Die nie recht en maecte mat.</l>
<l>Daer waest so doreclaer,</l>
<l>Dat mi so groot anquam de vaer,</l>
<l><pb n="2,79"/> Dat ic ter erden viel mettien</l>
<l n="60">Ende niet upwaert en dorste sien.</l>
<l>- "Wie bestu?" began hi vragen sere.</l>
<l>- "Een kerstijn bem ic," antwordic, "Here!"</l>
<l>- "Du lieges", sprac die bailliu saen,</l>
<l>"Du best een cyceroniaen,</l>
<l n="65">Kerstijn en bestu meer no min;</l>
<l>Want daer dijn scat es, daers dijn zin."</l>
<l>Doe zwegic, ende hi hiet mi blouwen.</l>
<l>Daer ic was in desen rouwen,</l>
<l>Wrougede mi sere te hant</l>
<l n="70">Miere conscientien bant,</l>
<l>Dat ic die heidijnsce philosophie</l>
<l>Las voer die heilege prophecie,</l>
<l>Ende ic riep, alsemen mi slouch sere:</l>
<l>"Ontfaerme u mijns! ontfarmege Here!"</l>
<l n="75">                Die doe vorden bailliu stonden,</l>
<l>Voer mi bidden begonden,</l>
<l>Ende vielen te sinen knien,</l>
<l>Dat hi mi wilde verdragen indien</l>
<l>Dat in miere joget mi gesciede,</l>
<l n="80">Ende hi hem also beriede,</l>
<l>Dat hij mi tijt gave ende stade,</l>
<l>Dat ic beteringe gedade;</l>
<l>Ende wordic so meer te dwase</l>
<l>Dat ic heidijnsce worde lase,</l>
<l n="85">Dat ict ontgoude alte sware.</l>
<l>Ic die daer lach inden vare</l>
<l>Ende bevaen in sulker noot,</l>
<l>Ic hadde gerne noch also groet</l>
<l>Ende also swaer gelof gedaen,</l>
<l n="90">Ende begonde sweren saen:</l>
<l>"Here! ofte ic selke boeke</l>
<l>Meer lese, hebbe oft soeke,</l>
<l>So hebbic dijns geloghent mede."</l>
<l>Hier bi gaf men mi vrede</l>
<l n="95">Ende sendde mi weder in mijn vat.</l>
<l>Menegen wonderets die daer zat,</l>
<l>Alsi mi dogen sagen upslaen,</l>
<l>Daer uteliep menech heet traen.</l>
<l>Ende wet wel, ic nam des ghoem,</l>
<l n="100">Dat niet en was al ydel droem</l>
<l>(Dats Gode ende dien gedinge cont,</l>
<l>Daer ic in sorgen voren stont),</l>
<l>Ende ic die slaghe inden droem</l>
<l>Wel ghevoelde ende naems goem;</l>
<l n="105">Want mi die scoudren vanden slagen</l>
<l>Al swart ende vul wefflen lagen.</l>
<l>Voert hildix mi van diere ure</l>
<l>Al ane [die] Heileghe Scrifture."</l>
<l>                O wi! die den cost so groot</l>
<l n="110">Ane tGrael leggen, an Lanceloot,</l>
<l>Hadden si van desen bispele vaer,</l>
<l>Si lieten dborderen ende namen twaer!</l>
<l>                Nu suldi vort horen sine sproken,</l>
<l>Hoe Jeronimus gaet stoken</l>
<l n="115">Moenken, clerken ofte magede,</l>
<l>Wat hem wel ofte wers behagede.</l>
</div>
<div type="subchapter"><head type="subchapter">Van Jheronimus bloemen. XXXVII.</head>
<l>                Niet es saleger dan kerstijn diet,</l>
<l>Want God hem hemelrike onthiet.</l>
<l>                Niet en es onzaleger, sonder sage,</l>
<l>Dan leven onseker alle daghe.</l>
<l n="5">                Niet nes cranker, daent so staet</l>
<l>Dat hi hem tfleesch verwinnen laet.</l>
<l>                Niet nes staerker, datmen vint,</l>
<l>Dan die den duvel verwint.</l>
<l>                Salomoen was de wijste man,</l>
<l n="10">Nochtan dattene een wijf verwan.</l>
<l>                Dese wort seget hi bidi,</l>
<l>Datter werelt wille sijn vri.</l>
<l>Die wech es hoghe, inge ende smal,</l>
<l>Ende al te swaer so es de val;</l>
<l n="15">Ende alse een heeft vrije zinne,</l>
<l>Ontsegge de werelt ende vrouwen minne,</l>
<l>Dat hi de scande meer ontsie,</l>
<l>Oft hi valle oft hem messcie,</l>
<l><pb n="2,80"/> Dan een ander die gelof</l>
<l n="20">Noint en dede negeen daer of.</l>
<l>                Ic weet wel, seit hi, ende versta,</l>
<l>Dat ic in orloghe gha</l>
<l>Jeghen menegen, diet na sal leggen</l>
<l>Mine sproken ende mijn waerseggen.</l>
<l n="25">Doch en salic niemene noemen:</l>
<l>Die mi daerf vloeken of verdoemen,</l>
<l>Hare conscientie die hem wroeget</l>
<l>Dat si ten zonden sijn gevoeget.</l>
<l>                Wijs man pleget, alse hi verstaet</l>
<l n="30">Dat men [van] hem seget quaet,</l>
<l>Dat hi gebare als hijs niet horde,</l>
<l>Ende betert hem metten worde,</l>
<l>Ende veronwert sijn selves zin,</l>
<l>Ende en scelt weder meer no min.</l>
<l n="35">                Ic zie some met widen cuevelen</l>
<l>Crom gaen gelijc huevelen,</l>
<l>Upghescorst, met langen baerden;</l>
<l>Sine conen niet gehaerden</l>
<l>Dat si sceden vanden wiven.</l>
<l n="40">Gherne eten si ende bliven</l>
<l>Int geselscap daer sise sien,</l>
<l>Ende meer doude dan de jonge si vlien.</l>
<l>Dit dinct mi huwelijc sijn, godweet!</l>
<l>Maer datment geen huwelic en heet.</l>
<l n="45">Maer eist dattu moenc wilt wesen,</l>
<l>Sorch om dijn zingen ende dijn lesen,</l>
<l>Omme dine ziele, omme dijn gelof,</l>
<l>Ende stant sulker heimelicheit of</l>
<l>Diere moeder, up dat met hare</l>
<l n="50">Ander wijf ne coemt dare,</l>
<l>Die [di] lichte in dijn ghedochte</l>
<l>Alte sware wonden mochte.</l>
<l>                Jan Baptiste, lieve broeder!</l>
<l>Die hadde ene heilege moeder</l>
<l n="55">Ende was eens bisscops sone;</l>
<l>Nochtan en achte niet de ghone</l>
<l>Der moeder lieve, des vaders goet,</l>
<l>Dat hi hem kende also behoet,</l>
<l>Dat hire in dorste bliven mede</l>
<l n="60">In vreesen siere zuverhede.</l>
<l>Indie wostine es hi gevloghen,</l>
<l>Ende sach met begerliken ogen</l>
<l>Jhesum Cristum, dien hi begerde,</l>
<l>Ende andere dinge haddi onwerde.</l>
<l n="65">                Du moenc, merc wat ic di telle:</l>
<l>Dijn paradijs si dine celle;</l>
<l>Les die Scrifture met goeder moete,</l>
<l>Ende plucke die appele soete.</l>
<l>In dese weelde laet di ghenoeghen,</l>
<l n="70">Soe sal di ane Gode voegen.</l>
<l>                Wie es die hem beroemen mach,</l>
<l>Dat hi reine es? want die dach</l>
<l>Noch die sterren overwaer</l>
<l>Die en sijn voer Gode niet claer.</l>
<l n="75">Wats dat die mensce wijs leven sal?</l>
<l>Coringe eist ende ongeval.</l>
<l><pb n="2,81"/>                 Omme die ziele laet algader</l>
<l>Maghe, vriende, moeder, vader:</l>
<l>Dits eene wreede goedertierhede.</l>
<l n="80">Winne di selven, dats zalechede.</l>
</div>
<div type="subchapter"><head type="subchapter">Van sinen sproken. XXXVIII.</head>
<l>                Ghenoughet di clerc te sine,</l>
<l>Sette omme leren dine pine,</l>
<l>So dattu moghes leren dan</l>
<l>Andere ongeleerde man.</l>
<l n="5">Wilstu eer meester eer jonger wesen?</l>
<l>Waer hevestu oit gehort lesen,</l>
<l>Dat een eer ridder es eer seriant?</l>
<l>Dats ongehort in enech lant.</l>
<l>                Wiltu die Scrifture minnen,</l>
<l n="10">Du salt wel dijn vleesch verwinnen.</l>
<l>                Onledichede si van di ghemint,</l>
<l>Dat di die duvel niet ledich en vint;</l>
<l>Want ledicheit boven allen dingen</l>
<l>Es verwerret in coringen.</l>
<l n="15">In Egypten es die zede</l>
<l>In cloestren, in heilegher stede,</l>
<l>Dattere niemene ledich en si;</l>
<l>Ende dats die redene waer bi,</l>
<l>Dat hi leere sijn onderdaen,</l>
<l n="20">Ofne wille die viant bestaen,</l>
<l>Dat hine ledich niet en vinde.</l>
<l>                Het gheviel eenen Griexen kinde,</l>
<l>Dat in eenen cloester was,</l>
<l>Ende hem niet conste verweren das</l>
<l n="25">Met vastene noch met gere bede,</l>
<l>Noch met ghere heilechede,</l>
<l>Dat die jongelinc den brant</l>
<l>Van sinen vleesche te blusscene vant.</l>
<l>Die abt saghene in dese noot</l>
<l n="30">Ende dedere toe bendicheit groot,</l>
<l>Hoe dat hine behouden mochte;</l>
<l>So dat hi eenen daer toe brochte</l>
<l>In gehorsamecheden, dat hi dien</l>
<l>Nieweren en liete hem ontflien,</l>
<l n="35">Hine sprake hem swaerhede</l>
<l>Ende sloughene met roeden mede,</l>
<l>Ende alse hi dit hadde gedaen,</l>
<l>Ende men ter capitelen soude gaen,</l>
<l>Dat hine wrougede dan onsochte,</l>
<l n="40">Eer die ander claghen mochte.</l>
<l>So hordemen tgeruchte daer,</l>
<l>Entie den anderen was swaer,</l>
<l>Mettem liep aldie dinc</l>
<l>Ende al up dien jongelinc.</l>
<l n="45">Doe riep die jongelinc daernare,</l>
<l>Dat hi al beloghen ware,</l>
<l>Ende niemen wilde der waerheit volgen.</l>
<l>Alsene dabt sach dus verbolgen,</l>
<l>So verdrouch hine inden weene,</l>
<l n="50">Alse of hijs mettem ware allene,</l>
<l>Omme dat hijt also verworve,</l>
<l>Dat hi in rouwen niet ne storve.</l>
<l>Dit herde die jongelinc een jaer.</l>
<l>Doe vragedem dabt daer naer,</l>
<l n="55">Hoet hem stont in sijn gedochte,</l>
<l>Oft hi sijn vleesch iet dwingen mochte.</l>
<l>- "Hulpe!" seit hi, "in mach niet leven,</l>
<l>So nauwe so bem ic bedreven,</l>
<l>Men laet mi nemmermeer gerusten!</l>
<l n="60">Wat ongevalle soude mi lusten?"</l>
<l>Hadde dese ledich moeten bliven</l>
<l><pb n="2,82"/> Ende alleene, die minne van wiven</l>
<l>Haddene gheworpen so ter neder,</l>
<l>Hine ware niet geresen weder.</l>
<l n="65">                Die hem dan wille begeven,</l>
<l>Gheve den aermen, niet sinen neven,</l>
<l>Sijn goet, ende wese gehorsam,</l>
<l>Oft en diet niet dat hi quam.</l>
<l>Heeft hi niet, wat mach hem scaden?</l>
<l n="70">Hi es van groten laste ontladen.</l>
<l>........</l>
<l>........</l>
<l>Dit werc es hart ende sere swaer,</l>
<l>Ic lijes, hets recht ende waer;</l>
<l n="75">Maer die loen die volgen sal</l>
<l>Die en es niet harde smal.</l>
</div>
<div type="subchapter"><head type="subchapter">Vanden selven. XXXIX.</head>
<l>                Clerc, die in kerken es gegoet,</l>
<l>Behoude sinen name, so es hi vroet.</l>
<l>Hi sal hem pinen ende castijen,</l>
<l>Dat hi dar siere namen lijen;</l>
<l n="5">Want in Griex ludet sijn wort,</l>
<l>Dat hi met lote Gode toehort,</l>
<l>Of dat hem God es toegevallen</l>
<l>Met rechten lote boven hem allen.</l>
<l>Dese sullen besitten Gode</l>
<l n="10">Ende behouden sine gebode,</l>
<l>Ende God salse besitten mede</l>
<l>Alse sine rechte ervachtichede.</l>
<l>Die schat ende scone juweele</l>
<l>Ende erve besit te sinen deele,</l>
<l n="15">Ende daer an sine herte leghet,</l>
<l>God hevet hem sijn erve ontseget.</l>
<l>                Clerc, groot coepman sekerlike,</l>
<l>Ende aerm man saen worden rike,</l>
<l>Ende dorpere saen worden here,</l>
<l n="20">Dese drie scuwe emmermere,</l>
<l>Ghelijc oft ware eene plaghe,</l>
<l>Die der werelt anelaghe.</l>
<l>                Wiven scuwen, dats clerken doen.</l>
<l>Wie was staerker dan Samsoen,</l>
<l n="25">Ende heileghere dan David mede?</l>
<l>Wie was van meerre wijshede</l>
<l>Dan Salomoen, die vroede?</l>
<l>Doch vincse dwijf sonder hoede.</l>
<l>Ghedinc omme dit bispel scaerp,</l>
<l n="30">Dat soe inden rouwe waerp</l>
<l>Adam in dit aerme gras,</l>
<l>Dien de hoede bevolen was.</l>
<l>                Clerken sullen hem versamen</l>
<l>An gheselscap van goeder namen,</l>
<l n="35">Noch croke winden, no toppen maken.</l>
<l>Heileghe minne en wille niet smaken</l>
<l>Gingebras no zeduware,</l>
<l>Musscaten noch gyngebare,</l>
<l>No wedersenden no ontfaen</l>
<l n="40">Clenode, noch laten gaen</l>
<l>Salute, subtijleke ghedicht</l>
<l>Ende met sconen rimen verlicht.</l>
<l>Hier coemt af scande ende scade,</l>
<l>Van weelde comen dese mesdaden.</l>
<l n="45">Dits al in leeken lieden mesprijs,</l>
<l>Ja onder heidine; in alre wijs</l>
<l><pb n="2,83"/> Es goet te wetene, dat dit gewerke</l>
<l>Sware zonde es onder clerke.</l>
<l>Elc man si wel in dier hoede:</l>
<l n="50">In segge niet, dat onder de goede</l>
<l>Dit es ofte ie ghesciede;</l>
<l>Maer onder alderande liede,</l>
<l>Wat ordine heefti of wat abite,</l>
<l>Heeten si moenken oft hermite,</l>
<l n="55">Weder het si wijf of man,</l>
<l>Men vinter onder, daermen nochtan</l>
<l>Beede ziet goet ende quaet;</l>
<l>Enter quader liede mesdaet,</l>
<l>Alsi die becopen sere,</l>
<l n="60">Dat es al der goeder eere.</l>
</div>
<div type="subchapter"><head type="subchapter">   Noch vanden selven. XL.</head>
<l>                Bisscops eere leghet daer an,</l>
<l>Dat hi die rente besceden can,</l>
<l>Dat si den aermen comen in de hande.</l>
<l>Het es allen papen scande,</l>
<l n="5">Dat si studeren in haren moet,</l>
<l>Hoe si meerren mogen haer goet.</l>
<l>Hets menech te priesterscap gecoren,</l>
<l>Die was in eene keete geboren,</l>
<l>Ende cume hadde te siere noot</l>
<l n="10">Oint selves half broot.</l>
<l>Nu mach hi cume gebudelt eten,</l>
<l>Hi hevet des waters vergheten,</l>
<l>Hi kent mede, bier ende wijn,</l>
<l>Wanen dat si comen sijn;</l>
<l n="15">Hi verstaet wel ende eis vroet,</l>
<l>Eist visch, eist vleesch, waert es gevoet;</l>
<l>Ende coepmens lettel omme tgelt,</l>
<l>So eist over goet ghetelt.</l>
<l>Der aermere hevet hi al vergeten,</l>
<l n="20">Hets al omme sijns selves eten:</l>
<l>Hijs pape worden omme sijn gemac.</l>
<l>Owi! lacen! verdoemt zac!</l>
<l>Wat lone hi vor Gode verliest,</l>
<l>Die sinen loen hier verkiest!</l>
<l n="25">                Du priester, minne bouke ende scolen,</l>
<l>Leere dijn volc, en laet niet dolen.</l>
<l>Bisscop ende priester, peinst talre tijt,</l>
<l>Dat ghi ghene heren en sijt,</l>
<l>Maer ghi sijt ons Heren knechte.</l>
<l n="30">Eeret die kerke na den rechte,</l>
<l>Hebbet clederen naer uwen staet,</l>
<l>Noweder te diere noch te quaet.</l>
<l>                Ic en prise niet noch en love,</l>
<l>Dat bisscop ende priestere volgen hove,</l>
<l n="35">Oft si weeldich sijn ende rike.</l>
<l>Nu antwort mi die gelike,</l>
<l>Dat si den aermen staen in staden</l>
<l>Met beden, alsi sijn verladen:</l>
<l>Een onscout es saen gheveinst,</l>
<l n="40">Een kint vindet al ongepeinst.</l>
<l>Ic segge di, vrient, dat een here</l>
<l>Eenen reenen priester doet meer ere,</l>
<l>Dan hi enen riken doet.</l>
<l>Es oec een here also ghemoet,</l>
<l n="45">Dat hi niet doe, hine si zat,</l>
<l>So radic di voer dbeste dat,</l>
<l>Dattu treckes vanden hove</l>
<l>Ende du Gode angaes met love,</l>
<l>Die die dinc wel mach keren,</l>
<l n="50">Entie meer mach dan al de heren.</l>
<l>                Die priester hevet scande groot,</l>
<l><pb n="2,84"/> Diemen dicke te hove noot,</l>
<l>Ende ghenen tiden wederseghet.</l>
<l>                Ic wilde men en geens biddens pleget,</l>
<l n="55">Ende datmen selden ofte niet</l>
<l>Ontfange scoenheit diemen biet.</l>
<l>                Clerken, ghi sult hier verstaen,</l>
<l>Alle die kerkelijc goet ontfaen,</l>
<l>Dien heetic, dat si scuwen gaerne</l>
<l n="60">Vremt goet vele te bewaerne;</l>
<l>Want haer recht heet ende haer leven,</l>
<l>Dat si haer selves goet wech geven.</l>
<l>Haer goet hebben si so genomen,</l>
<l>Dat den aermen sta te vromen.</l>
<l n="65">Diet dan dorperlike huden</l>
<l>Ende niet en deelen den aermen luden,</l>
<l>Dat gaet, ane mijn rechte gelove,</l>
<l>Boven allen roveren rove,</l>
<l>Daer de aerme buten staet ende swelt,</l>
<l n="70">Ende du sult houden dijn grote ghelt,</l>
<l>Ende du souts seggen ende sijn so coene:</l>
<l>"Hi hevet genouch van sinen doene."</l>
</div>
<div type="subchapter"><head type="subchapter">Vanden selven meer. XLI.</head>
<l>                Eist dat mijn raet iet dieden mach,</l>
<l>So hore den genen die wonder sach:</l>
<l>Dat bem ic. Ic rade der maghet,</l>
<l>Die Gode int herte draghet,</l>
<l n="5">Dat soe scuwe altoes den wijn,</l>
<l>Ghelijc alse der zielen venijn.</l>
<l>Dat sijn te waren die den viant</l>
<l>Teersten neemen in de hant,</l>
<l>Omme te vechtene up de joghet.</l>
<l n="10">Vrecheit, hoverde, ander ondoget</l>
<l>Ende gierecheit men lichte verdrijft;</l>
<l>Dus den viant die met ons blijft,</l>
<l>Wi draghene waer so wi varen.</l>
<l>Wijn ende joget, wats dat te waren?</l>
<l n="15">Dats dobbel brant ende ongier:</l>
<l>Twi ghietmen olye int vier?</l>
<l>                Noe dranc wijn ende daer mede</l>
<l>Vergat hi sine scamelijchede;</l>
<l>Loth die dranc oec den wijn,</l>
<l n="20">Ende sliep bider dochter sijn.</l>
<l>Nemmermeer en waerter toe comen,</l>
<l>Haddijs te vele niet genomen.</l>
<l>Die Gode nutten ende diene minnen,</l>
<l>Al ne hebben si niet binnen</l>
<l n="25">Diere spise ende staerken dranc,</l>
<l>Dat alleene gaet sinen ganc,</l>
<l>Si latens hem lichte genoegen.</l>
<l>                Die ziele moet haer emmer voegen,</l>
<l>Dat soe en gene dinc en verkiese;</l>
<l n="30">Men en vint en ghene so riese,</l>
<l>Sine verminnen enege dinc.</l>
<l>Maget, peins ende hier up dinc:</l>
<l>Dine herte dat soe minne Gode,</l>
<l>Ende tfleesch sta te sinen gebode,</l>
<l n="35">Ende deene minne dandre verdrive,</l>
<l>Ende God emmer boven blive.</l>
<l>                Dat edel magedoem van Marien</l>
<l>Doet mi reinecheit benedien.</l>
<l>Nu machmen spreken van achter:</l>
<l n="40">"Dese spreect alse thuwelijc lachter,</l>
<l><pb n="2,85"/> Dat God hevet gebenedijt!"</l>
<l>Ende wie es die des niet en lijt,</l>
<l>Huwelijc en si oec te prisene?</l>
<l>Maer des en staet mi niet te wisene.</l>
<l n="45">Vrouwen sijn des sonder toren,</l>
<l>Magedoem en gaeter te voren.</l>
<l>Ondanc hebbe [dien] huwelic wanhaget,</l>
<l>Van huwelike coemt menege maget.</l>
<l>Laet den huwelike hier dragen crone,</l>
<l n="50">Enten mageden inden trone.</l>
<l>Beede behoren si themelrike,</l>
<l>Maer die loen esser ongelike.</l>
<l>Twi nijdstu, moeder, dire dochter,</l>
<l>Dat soe leven wille te sochter,</l>
<l n="55">Want soe den ridder hier ontseget</l>
<l>Ende anden Coninc es geweghet?</l>
<l>Leere di ghenoegen, cortelike</l>
<l>Wordstu swegher in hemelrike.</l>
</div>
<div type="subchapter"><head type="subchapter">Noch vanden selven. XLII.</head>
<l>                Scuwe, maget, sulke clerke,</l>
<l>Die bidi scuwen de kerke,</l>
<l>Om dat si kennen willen ende scouwen</l>
<l>Beede vrouwen ende joncvrouwen,</l>
<l n="5">Ende priesterscap bidi ontfaen,</l>
<l>Dat si te bet mogen gaen</l>
<l>Daer vrouwen sijn ende mageden mede,</l>
<l>Om te sprekene heimelichede.</l>
<l>Dese setten al haer doen,</l>
<l n="10">Haer surcoet ende haer caproen,</l>
<l>Hoe hare gescoyte ten besten staet,</l>
<l>Om specie ende mossceliaet,</l>
<l>Dat si wel rieken vanden crude;</l>
<l>Nuwe scoen met behagelen hude,</l>
<l n="15">Thaer gelu enten crooc,</l>
<l>Met vingerlinen verciert oec:</l>
<l>Si gaen rechts of si pleyen souden.</l>
<l>Hier af, maget, saltu di houden,</l>
<l>Ende peinsen dicke ende vele:</l>
<l n="20">Dit en sijn niet clerke, maer menestrele.</l>
<l>                Sulke sijn van sulkere vite,</l>
<l>Dat si in simpelen abite</l>
<l>Des maergens tileke upstaen,</l>
<l>Ende van huse thuse gaen</l>
<l n="25">Ende groeten hier ende daer;</l>
<l>Ende daermense noot gaen si naer,</l>
<l>Ende spreken metten monde vrede,</l>
<l>Maer therte meent al gierechede.</l>
<l>Sien si iet selsiens, si tastent an</l>
<l n="30">Ende prisent utermaten dan.</l>
<l>Van haerre noot si so spreken,</l>
<l>Dat si den lieden dat ontbreken,</l>
<l>Ende ment hem gevet altesamen,</l>
<l>Dor scande meer dan in Gods namen.</l>
<l n="35">Dese altoes, waer sise scouwen,</l>
<l>Sullen scuwen die joncvrouwen;</l>
<l>Want aergre vele dat si sijn</l>
<l>Dan enegerande venijn.</l>
<l>                Maget, dune salt niet vrec wesen;</l>
<l n="40">Ende dat en verstant niet in desen,</l>
<l>Dat ict also verstoet,</l>
<l>Alse te stane omme vremde goet,</l>
<l>Want het wreect der werelt wet</l>
<l>Die hem met vremden goede besmet;</l>
<l n="45">Maer dat hare wesen heet,</l>
<l>Sal soe wech gheven ghereet.</l>
<l>Nu segstu dus: "Ic bem een kint,</l>
<l><pb n="2,86"/> Dat aermoede en kent een twint:</l>
<l>Of ic dan niet en houde,</l>
<l n="50">Ende ic dan come te miere oude</l>
<l>Ende ic mi niet gehelpen can,</l>
<l>Wie sal mijns ontfaermen dan?"</l>
<l>Hore Gods wort ende wes sonder vrucht:</l>
<l>Hi spreect: "Die voglen indie lucht</l>
<l n="55">Ne sayen niet, ende hebben ghenouch."</l>
<l>Hets van mageden onghevouch,</l>
<l>Soe merke den boem wel ghecleet,</l>
<l>Die van wevene no van spinnen en weet.</l>
<l>Wij comen indie werelt bloot,</l>
<l n="60">Noch wine draghen clene no groot.</l>
<l>Sulc spaert ende en weet wien te baten,</l>
<l>Ende blijfter selve omme verwaten.</l>
<l>Ende hier af hore een bispel,</l>
<l>Wat in Egypten ghevel.</l>
</div>
<div type="subchapter"><head type="subchapter">Noch van hem. XLIII.</head>
<l>                Een moenc was die niet gedochte,</l>
<l>Dat Judas onsen Here vercochte</l>
<l>Omme XXX penege van selvere,</l>
<l>Hine wilde sijn een scatdelvere,</l>
<l n="5">Ende dede jeghen sijn belof,</l>
<l>Doe hi stoet der werelt of,</l>
<l>Jegen die regele ende jegen de heleghe,</l>
<l>Ende hilt emmer C sceleghe,</l>
<l>Die hi wan alse linijnwevere.</l>
<l n="10">Daer af en was hi geen vortgevere,</l>
<l>Maer men vantse, alse hi was doot,</l>
<l>Onder hem cleene ende groot.</l>
<l>Daer waren moenken int covent</l>
<l>V<hi rend='sup'>c</hi> ofte daer ommetrent,</l>
<l n="15">Bi hem elc in sine celle.</l>
<l>Daer vragede elc sinen gheselle,</l>
<l>Wat men best mettien ghelde dade.</l>
<l>Sulke vonden te haren rade,</l>
<l>Dat ment best den aermen gave;</l>
<l n="20">Andere seiden, dat men die have</l>
<l>Der kerken best soude anedragen;</l>
<l>Andere seiden: "Men geeft den maghen."</l>
<l>Doe quam daer Macharius,</l>
<l>Pompo ende Ysidorus</l>
<l n="25">Ende andere ouden, diet hadden verheest,</l>
<l>Ende spraken vanden Heilegen Gheest,</l>
<l>Dat niemen sijns gelts ne behoeve;</l>
<l>Maer dat ment metten doden groeve,</l>
<l>Ende tgelt henen metten riese</l>
<l n="30">Voere ten euweliken verliese.</l>
<l>Dit was ghedaen; maer dese vaer</l>
<l>Ginc in Egypten verre ende naer.</l>
<l>Nu hort ende siet waert varen sal,</l>
<l>Ende wacht u jegen den swaren val.</l>
<l n="35">Beter es verliesen dan</l>
<l>Dat men behouden niet en can</l>
<l>Ende men moet laten up eenen dach,</l>
<l>Dan hem diet al vermach.</l>
<l>                Ghi moenke, mageden ende clerke,</l>
<l n="40">Hebbic iet in desen werke</l>
<l>Messeit, dats dat ic niet en weet;</l>
<l>Ic en hebbe altoes niemene leet,</l>
<l>Ende ic en hebbe niemen genoemt,</l>
<l>Maer zonde moet sijn verdoemt.</l>
<l n="45">Dien te na gaet mine sprake,</l>
<l>Biddic te beterne sine sake.</l>
<l>                Hier endic Jeronimus wort,</l>
<l>Ende ghae up mine materie vort.</l>
</div>
<div type="subchapter"><head type="subchapter">Van sente Firmine van Amiens. XLIIII.</head>
<l>                In keyser Gratiaens tiden,</l>
<l>Daer wi die redene af lieten liden,</l>
<l>Die in Amiens crone ontfinc,</l>
<l><pb n="2,87"/> Also ons hier voren besciet de dinc,</l>
<l n="5">So was een man, hebben wi verstaen,</l>
<l>Ende hiet Faustimiaen,</l>
<l>Ende was portre vander stede</l>
<l>Ende bailliu van Gallen mede.</l>
<l>Hi hadde een eenech sonekijn,</l>
<l n="10">Dat dedi dopen, ende hiet Firmijn</l>
<l>Na sente Firmine den maertelare,</l>
<l>Die voer onsen Here es mare.</l>
<l>Dit was een kint van goeder zede,</l>
<l>Ende diende Gode in siere jonchede,</l>
<l n="15">Ende wies in wijsheden ende in dogede</l>
<l>Te manne van siere jogede,</l>
<l>So dat hi wart bisscop mede</l>
<l>Tote Amiens indie stede,</l>
<l>Daer hi in dogeden claer</l>
<l n="20">Gode diende menech jaer.</l>
<l>Tien tiden was gemanc in Gallen</l>
<l>Heidine ende kerstine met allen,</l>
<l>So dat daer indie stede</l>
<l>Vele heidijndoems was mede;</l>
<l n="25">So dat die bisscop ghewan,</l>
<l>Aldaer hi lach die heileghe man</l>
<l>Sente Firmine den maertelare,</l>
<l>Dat hijt maecte van afgoden clare,</l>
<l>Ende hevet gesticht ende halpse wijen</l>
<l n="30">Eene kerke in deere van Marien,</l>
<l>Der Moeder Gods. Die kerstine liede</l>
<l>Gaven offrande ende grote miede,</l>
<l>So dat sise cortelike</l>
<l>Maecten scone ende seere rike.</l>
<l n="35">                Eens gheviel hem indie kerke,</l>
<l>Dat hi ende sine clerke</l>
<l>Up eenen Paeschdach messe daden.</l>
<l>Daer togede die Gods genade</l>
<l>Den troen ondaen met groter eren</l>
<l n="40">Ende Jhesus Cristus palme ons Heren,</l>
<l>Die daer sacrament vor hem dede</l>
<l>Ende heileget aldaer ter stede.</l>
<l>Met dien ziene, met diere dinc</l>
<l>Ende met diere heilechede die hi ontfinc,</l>
<l n="45">Wart hi gheheilecht daer so sere,</l>
<l>Dat hi van danen vorwaert mere</l>
<l>Van allen zonden bleef onbesmet.</l>
<l>Hoe menechwaerven hi hem set</l>
<l>Sijn bloet te stuertene omme Gode,</l>
<l n="50">Dat was om niet, al sach hijt node.</l>
<l>Vul miraclen was sine vite;</l>
<l>Doch ennes hi sijns loens niet quite.</l>
<l>Heilechlike dedi sinen ende</l>
<l>In Septembre uptie kalende.</l>
<l n="55">                Sidert was daer ter selver stat</l>
<l>Sente Honoreit diere bisscop sat,</l>
<l>Ende eens dede messe daer</l>
<l>Up onser Vrouwen outaer,</l>
<l>Daer onse Here metter hant</l>
<l n="60">Sinen lachame gaf, dien hi prant</l>
<l>Met omoedicheden groot,</l>
<l>Ende bleef heilech al in sine doot.</l>
</div>
<div type="subchapter"><head type="subchapter">Van sente Salviuse. XLV.</head>
<l>                Sidert quam aldaer ter stede</l>
<l>Een ander heilech bisscop mede,</l>
<l>Sente Salvius, die menegen dach</l>
<l>In scholen leerde ende lach,</l>
<l n="5"><pb n="2,88"/> Ende was tien tiden sekerlike</l>
<l>Dat den keyser Heinrike</l>
<l>Die Vrancsce crone toebehorde.</l>
<l>Bi sinen rade, bi sinen worde</l>
<l>Dede die coninc meneghe dinc,</l>
<l n="10">Die hem te eeren verginc.</l>
<l>Die bisscop plach sinen lieden</l>
<l>Die heilege Scrifture bedieden,</l>
<l>Om te treckene vander helscer pine.</l>
<l>Dese wiste wel van sente Fiermine</l>
<l n="15">Dien maertelare, die de stede</l>
<l>Eerst an Gode bekeren dede,</l>
<l>Daer hi lach in onser Vrouwen kerke,</l>
<l>Die van zuverliken gewerke</l>
<l>Ghefondeert was, alst staet hier vore.</l>
<l n="20">Van sente Firmine den confessore,</l>
<l>Die daer lach indie selve stede,</l>
<l>Ne consti niet geweten mede.</l>
<l>Des bat hi dicke onsen Here</l>
<l>Met heeten tranen wenende sere,</l>
<l n="25">Dat hi hem der eren jonde,</l>
<l>Dat hine in sinen tiden vonde.</l>
<l>Eens riep hi te samen ter kerken</l>
<l>Manne ende wive ende oec de clerke,</l>
<l>Ende predecte ons Heren wort,</l>
<l n="30">Ende sette hem te vastene vort</l>
<l>III daghe, omme dat God verbare,</l>
<l>Waer Fiermijn laghe, die maertelare.</l>
<l>Selve lach hi ende bat</l>
<l>Up die erde, van hongre mat.</l>
<l n="35">Binnen drien dagen si niet ne scieden</l>
<l>Uter kerken met alden lieden,</l>
<l>Ende daden te Gode beede ende claghe.</l>
<l>Ter dageraet inden derden daghe</l>
<l>So hevet Salvius versien</l>
<l n="40">Uten trone comen mettien</l>
<l>Een licht claerre dan die dach,</l>
<l>Ende sceen recht daer Fiermijn lach.</l>
<l>Gode seit hi groten danc,</l>
<l>Ende dede toter steden ganc</l>
<l n="45">Daer dat licht up was gestaen:</l>
<l>Daer hiet die bisscop graven gaen.</l>
<l>Die soetste lucht quam daer uut,</l>
<l>Die noint gaf eenech cruut,</l>
<l>Ende so si naerre quamen den here,</l>
<l n="50">So die soetheit daer quam mere.</l>
<l>Die lucht ginc dbisscopdoem aldure</l>
<l>Ende buten dien onder die gebure,</l>
<l>Ende oec mede in Beavesijn,</l>
<l>Dattem allen dochte sijn</l>
<l n="55">Dat si waren int paradijs.</l>
<l>Hier mede waren si alle wijs,</l>
<l>Dat Salvius in dien stonden</l>
<l>Sente Fiermine hadde vonden,</l>
<l>Ende quamen dus na hare gepeins</l>
<l n="60">Ghevaren tote Amiens,</l>
<l>Ende vonden haer gepeins al waer</l>
<l>Ende menege miracle claer.</l>
<l>Teerst dat die bisscop uter erden</l>
<l>Fiermine uphief met groter werden,</l>
<l n="65"><pb n="2,89"/> Togede God daer sine gewout.</l>
<l>Het was een winter suur ende cout,</l>
<l>VIII daghe naer Dertiendach,</l>
<l>Dat groot ijs upt lant lach,</l>
<l>Ende wart so waerm ende so heet,</l>
<l n="70">Dat tfolc wat doen en weet;</l>
<l>Entie hitte, sonder ghilen,</l>
<l>Stont achter een drie wilen.</l>
<l>Daer men den maertelare drouch ter stat,</l>
<l>Quamen lieden inden pat</l>
<l n="75">Hem teeren te ghemoete,</l>
<l>Ende worpen hem onder die voete</l>
<l>Hare clederen hem te eeren.</l>
<l>Doe saghen si die bome verkeren,</l>
<l>Loveren ende bloemen draghen,</l>
<l n="80">Ende sere wel rieken inder haghen.</l>
<l>Dies wonderdem van sulken saken.</l>
<l>Ghene telgen si afbraken</l>
<l>Ende stroyeden hem te love.</l>
<l>Die mersce omtrent entie hove</l>
<l n="85">Worden met lelyen ende met crude</l>
<l>Ende met rosen, daer die lude</l>
<l>Anesagen, al bespreet.</l>
<l>Wie so bevoelden eenech leet,</l>
<l>Entie dan stroyeden die bloemen,</l>
<l n="90">Sijn genesen ende becomen.</l>
<l>Dus leden si alle, diet verheesten,</l>
<l>Ghenen dach met groter feesten.</l>
<l>                Dat ic hier nu hebbe bescreven,</l>
<l>Ghesciede in Gratiaens leven,</l>
<l n="95">Die keyser tote Rome was,</l>
<l>Ende staerf, alsict las,</l>
<l>Int carnation ons Heren,</l>
<l>Alse ons die ystorien leren,</l>
<l>CCC jaer LXXX ende sevene,</l>
<l n="100">Ende voer henen ten langen levene,</l>
<l>Daer wi alle moeten varen</l>
<l>Metten heilegen maertelaren!</l>
<l>In desen worden so endicke</l>
<l>Den eersten bouc vanden derden sticke.</l>
</div>
</div>
<div type="chapter"><head type="chapter"><pb n="2,90"/> III PARTIE. II BOEK. HIER BEGHINT DIE ANDER BOUC VAN DER DERDER PAERTIEN.</head>
<div type="subchapter"><head type="subchapter">Hoe Theodosius keyser wart. I.</head>
<l>                Nu Gratiaen doot es bleven</l>
<l>Ende Valentiniaen verdreven,</l>
<l>Alse u die bouc bediet hier voren</l>
<l>Ende ghijt noch hier na sult horen,</l>
<l n="5">So wart keyser Theodosius.</l>
<l>Ons Heren jaer screefmen aldus,</l>
<l>CCC VII jaer ende LXXX.</l>
<l>Eenech here was hi ende machtich</l>
<l>XI jaer al achter een,</l>
<l n="10">Goet kerstijn, alst dicken sceen.</l>
<l>VI jaer voren, alse wi lesen,</l>
<l>Haddi met Gratiane ghewesen</l>
<l>Keyser int lant van Orient.</l>
<l>Nu hevet hem God aneghesent,</l>
<l n="15">Dat hi alleene hilt dat rike</l>
<l>Ende gewant vromelike.</l>
<l>                Maximus, alsic eerst seide,</l>
<l>Die hem keysers name anleide,</l>
<l>Hi quam dore tlant van Gallen,</l>
<l n="20">Omme trike te winne met allen,</l>
<l>Van grote Bertaengen met machte;</l>
<l>Want hi van Constantijns geslachte</l>
<l>Comen was, diemen hiet den Groten,</l>
<l>Wildi hem daer ane ghenoten.</l>
<l n="25">Doe gheviel hem, dat hi quam,</l>
<l>Dat hi Martine vernam,</l>
<l>Ende vele bisscoppe vor hem quamen,</l>
<l>Die hem neghen alle te samen:</l>
<l>Martijn alleene niet ne neech.</l>
<l n="30">Hine ontsach niemens gedreech,</l>
<l>Up dat hi dede dat hem betaemde.</l>
<l>Maximuse hi te biddene scaemde;</l>
<l>Maer lach hem over enech last,</l>
<l>Sine bede was so vast,</l>
<l n="35">Dat al sceen dat hi hiete.</l>
<l>Sine hoocheit rekende hi te niete,</l>
<l>Ende al was hi gebeden ten male,</l>
<l>Hi ontseit hem met bouder tale,</l>
<l>Ende sprac: sijns maels wille hi niet plegen,</l>
<l n="40">Die eenen keyser heeft verslegen</l>
<l>Enten anderen verjaget.</l>
<l>Maximus, diet al verdraghet,</l>
<l>Togede dat hi trike ontfinc</l>
<l>Sijns ondanx, in waerre dinc,</l>
<l n="45">Ende hi bider Gods ghenaden</l>
<l>Ende biden ridderen, dies hem baden,</l>
<l>Die wapene droege int gevecht,</l>
<l>Om te bescermene tRoemsce recht.</l>
<l>So dat hi Martine behout</l>
<l n="50">Met beden bi deser onscout,</l>
<l>Dat hi mettem ter taflen at</l>
<l><pb n="2,91"/> Ende neven siere siden zat.</l>
<l>Die scinke brochte den coninc wijn</l>
<l>Metten nappe, alst noch coustumen sijn.</l>
<l n="55">Hi hiet datmenne Martine geeft;</l>
<l>Want hi selve hope heeft,</l>
<l>Dat hi naer den heilegen man</l>
<l>Drinken sal alre eerst daer an.</l>
<l>Maer Martijn dranc ende gavene saen</l>
<l n="60">Naest hem sinen capelaen;</l>
<l>Want hem in sijn herte dochte,</l>
<l>Dats niemen bet waert wesen mochte,</l>
<l>Noch geen keyser noch here groet</l>
<l>Ne mochte sijn papen genoot.</l>
<l n="65">Maximus wonderets ende alden heren;</l>
<l>Nochtan, alsi ter redenen keren,</l>
<l>Dincket hem ende seggen echt,</l>
<l>Dat Martijn dede wel ende recht.</l>
</div>
<div type="subchapter"><head type="subchapter">Hoe dorloghe began tusscen Theodosiuse ende Maximus. II.</head>
<l>                Maximus, alsic ghewouch,</l>
<l>Diet keyserike an hem drouch,</l>
<l>Die trac over in Ytale;</l>
<l>Want hi verdreef altemale</l>
<l n="5">Gratiaens broeder Valentiniane,</l>
<l>Ende Justine, die Arriane,</l>
<l>Siere moeder, die met onwette</l>
<l>Hare jegen die heilege kerke sette,</l>
<l>Ende dede wederroupen mede</l>
<l n="10">Die dinc die soe scriven dede,</l>
<l>Om sente Ambrosise, ende gebieden.</l>
<l>Dus moeste soe met haren lieden</l>
<l>Met onneren rumen tlant,</l>
<l>Alse des geloven viant.</l>
<l n="15">Dus hadde Maximus Ytale.</l>
<l>Maer dat hi tonrechte ende niet wale</l>
<l>Was comen an de keysercrone,</l>
<l>Scoutene Ambrosis teersten scone;</l>
<l>Daer omme en wildijs niet laten,</l>
<l n="20">Bidi heeftene die bisscop verwaten.</l>
<l>Hi voer danen van zinne verfiert,</l>
<l>Om sine orloghe hi visiert;</l>
<l>Want hi hevet dat verstaen,</l>
<l>Dat Theodosius quam saen</l>
<l n="25">Hem te soukene ute Oriente,</l>
<l>Ende brinct mettem menege tente</l>
<l>Ute Azien, ute Affrike mede,</l>
<l>Om te winnene die mogenthede.</l>
<l>Nu trect Maximus in Aquileren;</l>
<l n="30">Daer wille hi hem een stic verweren</l>
<l>Ende ontbeiden sinen viant.</l>
<l>Hi besette zee ende lant:</l>
<l>Die zee met scepe, oft so quame,</l>
<l>Dat hi hem die vaert bename</l>
<l n="35">Vanden lande van Ytale;</l>
<l>Die lande besette hi altemale;</l>
<l>Want dinganc, die van Grieken coemt,</l>
<l>Es so inge ende so verdoemt,</l>
<l>Diemen dore laet liden,</l>
<l n="40">Die boven staet ende wille striden,</l>
<l>Die ingange sijn so inge,</l>
<l>Hi mach met eenen cleenen dinghe</l>
<l>Dat here verderven al,</l>
<l>Dat tusscen den roetsen liden sal.</l>
</div>
<div type="subchapter"><head type="subchapter">Hoe Theodosius porde up Maximus. III.</head>
<l>                Theodosius ghedochte,</l>
<l>Dattene te groter eeren brochte</l>
<l>Sijn voerzate Gratiaen,</l>
<l>Ende hevet in sinen moet gedaen,</l>
<l n="5">Dat hine emmer wille wreken,</l>
<l>Ende Maximuse daer af steken,</l>
<l>Oft selve daer omme bliven doot.</l>
<l>Al Orienten hi ontboot,</l>
<l>Ende es te Constantinoble comen.</l>
<l n="10">Sinen sone hevet hi ghenomen,</l>
<l><pb n="2,92"/> Archadiuse, ende heeftene gheset</l>
<l>Keyser over die Roemsce wet</l>
<l>In Orienten, ende trac vort</l>
<l>Te Tessalonen indie port.</l>
<l n="15">Daer vant hi ridderen een groet deel,</l>
<l>Die van herten al geheel</l>
<l>Valentiniane waren hout;</l>
<l>Nochtan hadden si met gewout</l>
<l>Maximuse hulde ghesworen,</l>
<l n="20">Alsi alle hulpe verloren.</l>
<l>Van danen trac hi altemale</l>
<l>Met sinen here up Ytale,</l>
<l>Ende hem quam te ghemoete saen</l>
<l>Die vluchtege Valentiniaen,</l>
<l n="25">Die verstoten was vanden keyserrike,</l>
<l>Ende hi ontfinckene vaderlike,</l>
<l>Theodosius, ende hem oec dede</l>
<l>Harde grote werdichede.</l>
<l>Dus trac vort die goede man</l>
<l n="30">Jegen Maximuse den tyran,</l>
<l>Die minder vele was ghehacht</l>
<l>Indie wapene ende indie macht</l>
<l>Dan Maximus; maer hi was boven</l>
<l>In sijn kerstijnlijc geloven,</l>
<l n="35">Ende hi vertroeste hem an Gode allene,</l>
<l>Die meer mach dan al ghemeene</l>
<l>Die werelt al, ende dat al niet</l>
<l>Jegen Gods macht niet en diet.</l>
<l>                Maximus die was gheseten</l>
<l n="40">In Aquileren, alse wi weten,</l>
<l>Om te besiene vro ende blide</l>
<l>Den zeghe van sinen stride.</l>
<l>Andragatus, een sijn grave,</l>
<l>Onderwant hem daer ave,</l>
<l n="45">Dat hi die dinc neder ende hoghe</l>
<l>Ordineerde van den orloghe.</l>
<l>Een man waest van rade wijs,</l>
<l>Ende bejagede menegen prijs.</l>
<l>Die zee haddi entie riviere</l>
<l n="50">Entie berghe in alre maniere</l>
<l>Tallen ingangen so wel beset,</l>
<l>Dat hi des zeghen moedde te bet.</l>
<l>Oec haddi ridderscaps genouch</l>
<l>Daertoe, meer dan int gevouch;</l>
<l n="55">Maer daventure was hem gram.</l>
<l>Ende alse hi mare dies vernam,</l>
<l>Dat hem Theodosius bi laghe,</l>
<l>Wilde hi nachts met eere laghe</l>
<l>Den here bestaen onversien</l>
<l n="60">Ende sconfieren of doen vlien,</l>
<l>Ende nam ghene scare met machten,</l>
<l>Die dinganc vanden berghe wachten,</l>
<l>Ende voer daer met te scepe,</l>
<l>Dat hi den keyser daer mede begrepe.</l>
<l n="65">Theodosius was dit cont;</l>
<l>Maer inder selver nacht stont,</l>
<l>Also hem God gaf den raet van hogen,</l>
<l>Es hi ten berghe waerts getogen</l>
<l>Ende up die vaste nauwe pade</l>
<l n="70">Al ombekent, bi vroeden rade,</l>
<l>Want sijns niemene en vermoede.</l>
<l>Dus quam hi over sonder hoede</l>
<l>Tote Aquileren uptie stat,</l>
<l>Eermens wiste dit of dat,</l>
<l n="75">Ende hevet die stat beleit mettien,</l>
<l>Eerne Maximus mochte versien,</l>
<l>Ende so beseten met siere scare,</l>
<l>Dat hi en mach vlien hare no dare.</l>
</div>
<div type="subchapter"><head type="subchapter">Maximus doot ende ander dinc. IIII.</head>
<l>                Die vander stede si en wouden</l>
<l>Noch en dorsten die stat niet houden</l>
<l>Jegen den gherechten here.</l>
<l>Sonder wederstriden sere</l>
<l n="5">So wan Theodosius die port,</l>
<l>Sonder slachtinghe ende mort,</l>
<l>Ende hevet Maximuse gevaen,</l>
<l>Die te voren, sonder waen,</l>
<l>Den Alemannen enten Gallen</l>
<l n="10">Entien van Ytalen met allen</l>
<l>Vruchtelijc was, man ende wiven.</l>
<l><pb n="2,93"/> Dies dedene die keyser ontliven,</l>
<l>Ende alt volc ginc in hant</l>
<l>Sonder mort ende brant.</l>
<l n="15">                Andragatus, die danen was,</l>
<l>Ende was in wane comen das</l>
<l>Dat hi den keyser soude begaen,</l>
<l>Quam daer hem drouch sijn waen</l>
<l>Dat hi laghe met sinen here.</l>
<l n="20">Hine vant daer niemen ter were,</l>
<l>Hem twifelde waer hi gevloen ware.</l>
<l>Mettien quam hem die mare,</l>
<l>Dat sijn here ware doot.</l>
<l>Die rouwe quam hem so groot,</l>
<l n="25">Dat hi uten scepe spranc</l>
<l>Ende hem selven daer verdranc.</l>
<l>Dus wan dese keyser goet</l>
<l>Den zege sonder stuerten bloet;</l>
<l>Want hi hem ane Gode troeste,</l>
<l n="30">Diene uter noot verlooste.</l>
<l>Dus bleef Maximus verslegen;</l>
<l>Want hi hem niet en sette daer jegen,</l>
<l>Dat hi gebetert hadde den ban,</l>
<l>Die hem upwarp die heilege man</l>
<l n="35">Sente Ambrosis van Meilane.</l>
<l>Dus pleghet mettem te gane,</l>
<l>Die niet en acht, eist wijf of man,</l>
<l>Upter heileger kerken ban.</l>
<l>                Maximus hadde eenen sone,</l>
<l n="40">Victor was gheheten die ghone;</l>
<l>Die wart bereden ende gesleghen</l>
<l>In Gallen, daer hi wilde pleghen</l>
<l>Te berechtene al dat lant;</l>
<l>Want die vader settet hem in hant</l>
<l n="45">Ende hietene keyser noemen,</l>
<l>Alse hi wilde in Ytale comen.</l>
<l>Dus eist altemale doot</l>
<l>Van Maximuse, cleene ende groot;</l>
<l>So dat nieman vanden sinen</l>
<l n="50">Om trike meer en dorste pinen.</l>
<l>                Dus wan Theodosius Ytale</l>
<l>Ende tlant van Gallen altemale,</l>
<l>Ende sette weder inden rike</l>
<l>Valentiniane gheweldelike,</l>
<l n="55">Omme deere die hem hadde gedaen</l>
<l>Sijn broeder, die keyser Gratiaen,</l>
<l>Ende hietene sijn geselle wesen.</l>
<l>                In eenen mesdoene quam na desen</l>
<l>Theodosius wan ene stat,</l>
<l n="60">Daer Jueds volc ende kerstijn in zat,</l>
<l>Ende si die jonge moenken bespotten,</l>
<l>Ende gheviel vanden kerstinen zotten,</l>
<l>Dat si verbranden hare synagoge.</l>
<l>Dese claghe quam vor den keyser hoghe.</l>
<l n="65">Hi hiet den bisscop weder maken</l>
<l>Die synagoghe, die de sine braken;</l>
<l>Maer Ambrosis van Meilane</l>
<l>Ghinc hem dus met enen sermoene ane:</l>
<l>"God hevet di van enen aermen man</l>
<l n="70">Keyser gemaect, nu merket dan,</l>
<l>Ende dinen sone oec ghecroent,</l>
<l>Ende dine vianden ghehoent</l>
<l>Ende sinen ridders ghegheven,</l>
<l>Ende du heves sine viande verheven:</l>
<l n="75">Dits qualike gedanet onsen Here!"</l>
<l>Doe sprac die keyser: "Es dit mijn ere,</l>
<l>Dattu dus sermoens van mi?"</l>
<l>Die bisscop sprac: "Ic doet bidi,</l>
<l>Dattu di beters eert God wreect.</l>
<l n="80">Mi dinket, dat hi met di spreect,</l>
<l>Die di mesprijst quade dine."</l>
<l>Eer hi den keyser ontfinc</l>
<l>Ten outare, so sekerde hi daer,</l>
<l>Dat hi dat gebot te swaer</l>
<l n="85">                Wederbieden soude saen:</l>
<l>Dus heeft hine ter messen ontfaen.</l>
</div>
<div type="subchapter"><head type="subchapter">Theodosius mesdaet. V..</head>
<l>                In Theodosius vijfte jaer</l>
<l><pb n="2,94"/> Gheviel hem ene mesdaet swaer.</l>
<l>In Grieken es ene stede scone,</l>
<l>Die gheheten es Tessalone,</l>
<l n="5">Groot ende daer in vele liede,</l>
<l>Daer een mesfal in gesciede;</l>
<l>Want die daer van des keysers wegen</l>
<l>Dat gerechte souden pleghen,</l>
<l>Worden jegen die ghemeente in stride;</l>
<l n="10">Maer tfolc quam up hem so stide,</l>
<l>Dat sise worpen met steenen doot,</l>
<l>Ende daer nontgincs no clene no groet.</l>
<l>Doe den keyser die mare quam,</l>
<l>Wart hi tornech ende gram,</l>
<l n="15">Ende liet hem den moet verwinnen.</l>
<l>Hem allen, diere waren binnen,</l>
<l>Hiet hi dat men ontlive,</l>
<l>Kindere, manne ende wive,</l>
<l>Also dat hi achterliet</l>
<l n="20">Dat hi niet wel en besciet</l>
<l>Die sculdege entie onsculdege daer.</l>
<l>Verslegen waerre over waer</l>
<l>Omtrent V<hi rend='sup'>M</hi> bi getale.</l>
<l>Dese mare vernam altemale</l>
<l n="25">Sente Ambrosis van Meilane.</l>
<l>Hen gheviel niet lanc daer ane,</l>
<l>Dat Ambrosius vernam,</l>
<l>Dat die keyser te Meilane quam</l>
<l>Ende wilde indie kerke gaen;</l>
<l n="30">Maer ter dore ontmoetene saen</l>
<l>Ambrosis, die hem an sinen danc</l>
<l>Verboot daer den inganc,</l>
<l>Ende seide: "Keyser! en wetstu niet,</l>
<l>Wat zonden dat di es gesciet?</l>
<l n="35">Wilstu emmer met overdaden</l>
<l>Deene zonde up dandere laden?</l>
<l>Lichte dine keyserlike macht</l>
<l>Doet dat men der zonden niet en acht:</l>
<l>Het betaemt wel hogen zinne,</l>
<l n="40">Dat redene mogentheit verwinne.</l>
<l>Elc man sal gedinken des,</l>
<l>Dat die mensce sterfelijc es,</l>
<l>Ende peinsen omme sine ouderingen,</l>
<l>Dat si storven ende te nieute gingen,</l>
<l n="45">Ende dat selve moet gescien.</l>
<l>Men sal niet up die joget sien,</l>
<l>No up macht, noch up rijchede,</l>
<l>Maer up die aerme menscelichede.</l>
<l>Peinstu om dijn keyserrike?</l>
<l n="50">Ja, du best here over dijn gelike;</l>
<l>Maer een Coninc es boven al,</l>
<l>Diet al maecte ende doemen sal.</l>
<l>Welke oge saltu keren</l>
<l>Up dien gemenen tempel ons Heren?</l>
<l n="55">Wiltu dine hande heffen te Gode,</l>
<l>Die gemaect hebben so vele dode?</l>
<l>Daer druupt noch af in dinen moet</l>
<l>Dat onsculdege menscen bloet.</l>
<l>Soudstu met dinen onreinen monde</l>
<l n="60">Dorren ontfaen nu ter stonde</l>
<l>Ons Heren lachame ende sijn bloet,</l>
<l>Daer du met dire overmoet</l>
<l>So menegen met daets ontliven?</l>
<l>Trec bet achter, het moet bliven.</l>
<l n="65">Ontfanc dinen ban nu te baten,</l>
<l>Daer di God met bint int verwaten.</l>
<l>Wes onderhorich minen monde,</l>
<l>Di salre af comen gesonde."</l>
</div>
<div type="subchapter"><head type="subchapter">Theodosius beteringe. VI.</head>
<l>                   Theodosius, die dit horde,</l>
<l>Es gehorsam deser worde;</l>
<l>Want hi was een godlic man,</l>
<l>Ende bekennede wel daer an,</l>
<l n="5">Wat den papen anegaet</l>
<l>Ende wat den lantsheren bestaet.</l>
<l>Wenende naer dese tale</l>
<l>Es hi ghekeert te siere zale,</l>
<l>Ende was VIII nachte achter een</l>
<l n="10">In zuchtene ende in groten ween,</l>
<l><pb n="2,95"/> Ende het began den Kerstdach naken.</l>
<l>Een die mercte dese saken,</l>
<l>Een hiet Rufijn, een groet drussate,</l>
<l>Ende gaet ten keyser siere strate,</l>
<l n="15">Want hi vermocht doe bet allene.</l>
<l>Alse hi den keyser sach in wene,</l>
<l>Vragedi wat hem gebrac.</l>
<l>Doe versuchti ende sprac:</l>
<l>"Rufijn, ic saels di berechten.</l>
<l n="20">Siet, die broedbidders ente knechten</l>
<l>Mogen indie kerke comen</l>
<l>Ende Gode bidden ende nomen,</l>
<l>Ende ic en mager in hebben stede:</l>
<l>Hemelrike es mi ontseget mede."</l>
<l n="25">Rufijn sprac: "Eist u lief, here!</l>
<l>Dat ic toten bisscop kere,</l>
<l>Ende ic hem bidde dat hi te hant</l>
<l>U ontbinde, want hi u bant?"</l>
<l>- "Neen!" sprac die keyser, "dans niet;</l>
<l n="30">Ic en wille, wats gesciet:</l>
<l>Sijn bant es groot ende gerecht.</l>
<l>Ambrosis die en onsiet echt</l>
<l>No weder mogentheit no here,</l>
<l>Dat hi die Gods wet iet verkere."</l>
<l n="35">Rufijn seide dat hi gaen woude,</l>
<l>Want hi den bisscop bringen soude,</l>
<l>"Alsic hope ende wel weet."</l>
<l>Die keyser sprac: "So ganc gereet."</l>
<l>Dus es Rufijn woch gegaen,</l>
<l n="40">Entie keyser volgedem saen,</l>
<l>Alse die hope ontfinc daer of</l>
<l>Om des Rufijns gelof.</l>
<l>Maer alsene Ambrosis heeft versien,</l>
<l>- "Rufine!" sprac hi saen mettien,</l>
<l n="45">"Du slachts den onscamelen honde!</l>
<l>Dese mort quam uut dinen monde.</l>
<l>Ne scaemstu niet te dire onneren</l>
<l>Te bassene jegen dwort ons Heren?"</l>
<l>Maer Rufijn met omoeden bat,</l>
<l n="50">Want hi quame uppe dat,</l>
<l>Dat hi sine wort wille sachten</l>
<l>Ende siere werdichede achten.</l>
<l>Ambrosius antworde echt,</l>
<l>Alse die gene die stont vort recht,</l>
<l n="55">Ende seide: Wien soet quame te vromen,</l>
<l>Hine liets in die kerke niet comen;</l>
<l>"Maer wille hi de keyserlike macht</l>
<l>Keren in onrechtere cracht,</l>
<l>Dat willic harde gerne ontfaen."</l>
<l n="60">Rufijn brinct die mare saen</l>
<l>Den keyser, wat die bisscop sprac.</l>
<l>Doe seide die keyser: "Mijn ongemac,</l>
<l>Dat ic wel hebbe verbuert,</l>
<l>Willic doghen ende aventuert,</l>
<l n="65">Ende wille gaen vor sinen ogen</l>
<l>Ende sine rechte onwerde gedoghen."</l>
<l>Dus es hi comen toter dueren;</l>
<l>Maer vort wil hijs niet aventueren,</l>
<l>Want hi vanter Ambrosius vore</l>
<l n="70">Sittende inden palore.</l>
<l>Doe bat hi hem also houde,</l>
<l>Dat hine absolveren soude.</l>
<l>Doe sprac die bisscop: "Du best hier</l>
<l>Comen alse een keyser fier,</l>
<l n="75">Alse die Gods wet wille versmaden."</l>
<l>Doe seide die keyser: "Ic wille genaden,</l>
<l>Ic en dar in comen twint;</l>
<l>Maer ic bidde u, here! ontbint</l>
<l>Mine bande hier ter stede,</l>
<l n="80">Ende bit voer mi Gode mede!</l>
<l>Ne sluut vor mi die duere niet,</l>
<l>Die God selve tondoene hiet</l>
<l>Allen die in berouwen staen."</l>
<l>- "Wat hevestu," sprac hi, "dan gedaen</l>
<l n="85"><pb n="2,96"/> Te penetencien van dinen zonden?</l>
<l>Hoe heefstu gesalvet dine wonden?"</l>
<l>Doe sprac die keyser: "Die medicine</l>
<l>Wijst mi, ic doere af die pine."</l>
</div>
<div type="subchapter"><head type="subchapter">Dit es van sire doghet. VII.</head>
<l>                Ambrosius antworde saen:</l>
<l>"Want du heves aldus mesdaen,</l>
<l>Ende du dit gebot uutgaves</l>
<l>Sonder redene al in aves,</l>
<l n="5">Alse dien de gramscap hadde ontset,</l>
<l>So doet scriven dese wet:</l>
<l>Dats, alse tfonnesse es bescreven,</l>
<l>Dat gaet jegen iemens leven,</l>
<l>Ofte oec van eneger plaghe,</l>
<l n="10">Dat ment verste XL daghe,</l>
<l>Tote dien datmen besocht hevet,</l>
<l>Eerment over recht uutgevet.</l>
<l>Dus machment weten sonder haest,</l>
<l>Watten rechte daer af es naest.</l>
<l n="15">Wort goet ghegeven, so ga vort;</l>
<l>Eist onrecht, so eist goet gestort."</l>
<l>                Die keyser vinct gerne an</l>
<l>Dattem riet die wise man.</l>
<l>Altehant hevet hi gheset</l>
<l n="20">Ende ghescreven sulke wet;</l>
<l>Ende altehant al ongewert</l>
<l>Hevet hine daer geabsolvert.</l>
<l>Dus es hi indie kerke gegaen.</l>
<l>Upt pavement viel hi saen,</l>
<l n="25">Ende wenede ende dreef mesbaer,</l>
<l>Ende sleet mede sijns selfs haer,</l>
<l>Ende bat ane Gode ghenaden</l>
<l>Van sinen swaren mesdaden.</l>
<l>Alse hi offren soude gaen,</l>
<l n="30">Stont hi up met weene saen,</l>
<l>Ende heeft gheoffert naden zede.</l>
<l>Doe ginc hi staen ter stede</l>
<l>Inden choer daer hem goet dochte.</l>
<l>Ambrosius saen te hem rochte</l>
<l n="35">Den choerbisscop ende vragede gereit,</l>
<l>Twi die keyser daer ontbeit.</l>
<l>Die keyser seide: "Naet sacrament."</l>
<l>Alse Ambrosius dat bekent,</l>
<l>Ontboot hi den keyser echt:</l>
<l n="40">"Die choer ware der papen recht,</l>
<l>Die Gods lachame heffen ende sluten;</l>
<l>Maer der leeker ware daer buten,</l>
<l>Ghemaect die liede in te stane</l>
<l>Ghemeenlike ende in te gane."</l>
<l n="45">Die keyser nam met hovescen moede</l>
<l>Dit castien al in goede,</l>
<l>Ende ontboot den bisscop mede:</l>
<l>"Hine deet omme ghene condichede,</l>
<l>Maer omme dat coustume ware</l>
<l n="50">Te Constantinoble, waendi dare</l>
<l>Al dat selve mede pleghen;"</l>
<l>Ende hine seide niet daer jegen,</l>
<l>Maer Gode danct hi ende Marien</l>
<l>Omme sulc leren, om sulc castijen.</l>
<l n="55">                Dese bisscop ende dese here</l>
<l>Waren bede wert groter ere;</l>
<l>Want die bisscop niet ontsach</l>
<l>Wat hoocheit anden keyser lach,</l>
<l>Hine seidem sijn behout,</l>
<l n="60">Alse heilech man ende stout.</l>
<l>Dese en ginc tasten no smeken,</l>
<l>Noch ontsculdegen nochte streken,</l>
<l>Maer over mids seidi tware;</l>
<l><pb n="2,97"/> Dese en sweech niet van vare.</l>
<l n="65">Dusdaen raet ware goet te hove,</l>
<l>Maer ic wane men saen verscrove.</l>
<l>Dese keyser weeldich ende hoghe,</l>
<l>Entie so stout was in orloghe</l>
<l>Enten wapenen so goet,</l>
<l n="70">Dat hi de Chyten wederstoet,</l>
<l>Die Alexander wilen ontsach,</l>
<l>Entie Goten up enen dach</l>
<l>Onderdede met ghewelt</l>
<l>Ende al noch bedwongen helt,</l>
<l n="75">Ende Maximuse, den groten tyran,</l>
<l>Sonder verranesse verwan;</l>
<l>In allen orlogen, in alre wijs</l>
<l>En bejagedi nie so groten prijs,</l>
<l>Alse die omoedichede,</l>
<l n="80">Die hi an den bisscop dede,</l>
<l>Die hem verboot sinen tempel.</l>
<l>Dus sijn dese twee exempel:</l>
<l>Een den papen, dander den heren,</l>
<l>Dat sire doghet an mogen leren.</l>
</div>
<div type="subchapter"><head type="subchapter">Van Placella der keyserinnen. VIII.</head>
<l>                Een wijf hadde hi, hiet Placelle,</l>
<l>Die was sijns bedden geselle,</l>
<l>Die met weldoene hare pijnde.</l>
<l>Hare dochte dat hare herte dwijnde,</l>
<l n="5">Alsoe cranken oft aermen vant,</l>
<l>Soene halp hem metter hant;</l>
<l>Ende daer soe aermen dienen soude,</l>
<l>Soe en rochte noch en woude</l>
<l>Dat hare halp wijf of man;</l>
<l n="10">Maer selve ginc soe te voet dan</l>
<l>Te haren huuskine daer si lagen,</l>
<l>Ende began den zieken dragen</l>
<l>Hare karitate tier stede,</l>
<l>Ende ten gasthusen mede,</l>
<l n="15">Ende vragedem wat hem was orbare,</l>
<l>Ende dan gaf soet hem aldare,</l>
<l>Ende dwouch den zieken hare vate,</l>
<l>Ende proevede wat elc ate</l>
<l>Selve mede in haren mont,</l>
<l n="20">Ende gaeft hem tetene tier stont,</l>
<l>Ende dede selve al dat recht</l>
<l>Dat dierne doen soude ofte knecht.</l>
<l>Oec antworde soe dus den lieden,</l>
<l>Die hare dit wilden verbieden:</l>
<l n="25">"Keyseren die gheven tsout</l>
<l>Haren lieden selver ende gout;</l>
<l>Om tfordeel vanden keyserrike</l>
<l>Dits mijn doen sekerlike,</l>
<l>Dat ons God behoede, diet al can."</l>
<l n="30">                Dus sprac soe an haren man:</l>
<l>"Lieve! bepeinst u in desen,</l>
<l>Wat ghi wilen hebt ghewesen,</l>
<l>Ende waertoe dat ghi nu sijt comen;</l>
<l>Hoe u God hevet ghenomen</l>
<l n="35">Van mater dinc ter groter eere:</l>
<l>Peinst hier omme emmermere,</l>
<l>Sone maget niet sijn gine sult eren</l>
<l>Den Here boven allen heren.</l>
<l>Merct dat hi u gaf tkeyserike,</l>
<l n="40">Ende berechtet nu redenlike."</l>
<l>Dus troeste die goede vrouwe</l>
<l>Haren man met goeder trouwe,</l>
<l>Ende dedene van neder te hoghen</l>
<l>Alle daghe omme weldoen pogen.</l>
<l n="45">                Hier na wart die keyser te rade,</l>
<l>Dat best ware dat hi dade</l>
<l>Al dat Roemsche rike dure</l>
<l>Die templen vellen ente mure,</l>
<l>Daermen den afgoden in dede</l>
<l n="50">Hare sacrificie ende haren dienst mede,</l>
<l>Om die dolinghe te brekene</l>
<l>Ende dat ongelove te verstekene.</l>
<l>Eene wet dedi doe maken,</l>
<l>Dat alle die lieden braken,</l>
<l n="55">Die onder die Roemsce macht waren,</l>
<l>Die temple metten outaren,</l>
<l>Daermen in eerde afgode;</l>
<l>Maer men dwanc niemen in gebode</l>
<l><pb n="2,98"/> Kerstijn te werdene met gewelt,</l>
<l n="60">Om dat hi kerstijndoem niet wel helt,</l>
<l>Diere sijn ondancs ane quam.</l>
<l>Dies wart menech heidijn gram;</l>
<l>Maer voer Constantijn den Groten,</l>
<l>Die kerstijn wart ende vele genoten,</l>
<l n="65">Ende van lazerscepe genas,</l>
<l>Was deerste die te Rome was</l>
<l>Keyser, die de kerke verhief.</l>
<l>Hi verboot, seghet die brief,</l>
<l>Sacrificie den heidinen doe,</l>
<l n="70">Ende sloot hare temple toe;</l>
<l>Doch en brac hise niet al te samen.</l>
<l>                Na hem sine kindere quamen,</l>
<l>Die hilden die selve wet,</l>
<l>Die de vader hadde gheset.</l>
<l n="75">                Doe quam die quade Juliaen,</l>
<l>Die dat kerstijndoem liet gaen</l>
<l>Ende wart des duvels man;</l>
<l>Dese hiet sacrificie vort an</l>
<l>Maken al openbare</l>
<l n="80">Voer der afgoden outare.</l>
<l>                Daer na quam Joviniaen,</l>
<l>Ende verboot dat weder saen.</l>
<l>                Valentiniaen quam naer desen,</l>
<l>Ende liet also die sake wesen;</l>
<l n="85">Maer doe hi staerf, sijn broeder Valent</l>
<l>Die gaf orlof al ommetrent,</l>
<l>Dat leec volc naer sinen wille</l>
<l>Pleghen soude, lude ende stille,</l>
<l>Siere voere ende siere nature,</l>
<l n="90">Ende dat Roemsche rike aldure;</l>
<l>Ende kerstinen dedi oec verslaen,</l>
<l>Die niet wilden sijn Arriaen.</l>
<l>                Doe verslegen was die ghone,</l>
<l>Quam Gratiaen, sijns broeder sone,</l>
<l n="95">Die desen Theodosius</l>
<l>Te keysere mede verhief aldus.</l>
<l>Al tote noch plach theidine diet</l>
<l>Sacrificie, ende en liets niet,</l>
<l>Te doene vordie afgode;</l>
<l n="100">Maer dese vellet met sinen gebode.</l>
<l>Nu hort hoe menege dolinge men vant</l>
<l>Int Roemsce rike in menech lant.</l>
</div>
<div type="subchapter"><head type="subchapter">Vanden morthusen die hi brac. IX.</head>
<l>                Te Rome waren inde port</l>
<l>Grote huse van groter mort,</l>
<l>Daermen plach eere zede,</l>
<l>Alt broot te backene vander stede.</l>
<l n="5">Die backeren, die des ambachts plagen,</l>
<l>Visierden daer in langen daghen,</l>
<l>Dat siere af roofhuse stichten;</l>
<l>Want in kelneren ghedichten,</l>
<l>Diepe ende onder derde, waren querne,</l>
<l n="10">Die niet goet waren tontberne,</l>
<l>Ende ommetrent die huse mede</l>
<l>Waren tavernen, daermen in dede</l>
<l>Dorpernie niet wel clene;</l>
<l>Want men hilter in wijf gemene,</l>
<l n="15">Om volc te hoenne clene ende groet,</l>
<l>Die daer quamen of om broot . . . .</l>
<l>Want alsi quamen, ene valduere</l>
<l>Was daer ghemaect heimelijc ter cure:</l>
<l>Die lietmen gaen, doe viel soe neder.</l>
<l n="20">Nemmermeer en quamer een up weder;</l>
<l>Maer daer bleven si onderdaen</l>
<l>Entie namen die querne man,</l>
<l>Ende hare leven vort meer dure</l>
<l>Bleven si in alsulke labure,</l>
<l n="25">Tote dat elc sijn leven liet.</l>
<l><pb n="2,99"/>                 Eens es die dinc also gesciet,</l>
<l>Dat Theodosius ridder een</l>
<l>Daertoe quam, alst wel sceen,</l>
<l>Indie taverne; ende als hire in was,</l>
<l n="30">Viel hi neder (want men plach das,</l>
<l>Alsemen wilde indie taverne),</l>
<l>Ende hi viel neder indie querne;</l>
<l>Maer hi spranc up metter vaert</l>
<l>Ende trac daer uut te hant sijn zwaert,</l>
<l n="35">Alse hi wiste waer hi was.</l>
<l>Dandere wilden hem pinen das,</l>
<l>Dat sine houden wilden daer binnen;</l>
<l>Maer hine liet hem niet verwinnen</l>
<l>Ende slouchse metten swerde doot.</l>
<l n="40">Somech een daer ontscoot,</l>
<l>So dat hi doch met utequam,</l>
<l>Ende clagede dies den keyser gram.</l>
<l>Die keyser hiet die backers verslaen</l>
<l>Altehant, ende also saen</l>
<l n="45">Destruweerde hi altemale</l>
<l>Die pesterie van hogen te dale.</l>
<l>                Dit ende andere quade zeden,</l>
<l>Quade wette, quade steden,</l>
<l>Veldi te Rome ghemeenlike</l>
<l n="50">Ende over al int Roemsce rike,</l>
<l>Beede in Azien ende in Afferike</l>
<l>Ende in Europen des ghelike,</l>
<l>Ende hiet die mamerien vellen,</l>
<l>Alsic u hier naer sal tellen.</l>
</div>
<div type="subchapter"><head type="subchapter">Hoemen die mamorien brac. X.</head>
<l>                   Een heilech bisscop, hiet Marceel,</l>
<l>Die kerstijn was al geheel,</l>
<l>Heefter hem nerenstelike toe geset,</l>
<l>Alse die keyser uutgaf die wet,</l>
<l n="5">Datmen die templen vellen soude,</l>
<l>Ende bestont also houde,</l>
<l>Vele meer upten troost van Gode</l>
<l>Dan bi des keysers gebode.</l>
<l>Die bailliu van Orient</l>
<l n="10">Was in sine stat gesent</l>
<l>Tote Apamus omme die wet,</l>
<l>Die Theodosius hadde gheset:</l>
<l>Twee dusent ridders in sire scare.</l>
<l>Hier omme wart dat volc in vare.</l>
<l n="15">Daer was een tempel edel sere,</l>
<l>Ghemaect van outs in Jupiters ere,</l>
<l>Daer was in menech diere ornament.</l>
<l>Die bailliu, diere was gesent,</l>
<l>Wilde tgene vellen of hi mochte;</l>
<l n="20">Maer hem selven dat wel dochte,</l>
<l>Datmen gevellen mochte dat were:</l>
<l>So groot waest ende so sterc.</l>
<l>Die steenen waren hart ende groet,</l>
<l>So staerc yser ende loot</l>
<l n="25">Hadde die steene also gebonden,</l>
<l>Dat sise versceden niet en conden.</l>
<l>                Marceel die bisscop hi versach,</l>
<l>Dat twifel anden bailliu lach,</l>
<l>Ende hietene tandren steden keren</l>
<l n="30">Ende daer doen tgebot sijns heren.</l>
<l>Selve bat hi nerenstelike</l>
<l>Onsen Here van hemelrike,</l>
<l>Dat hi raet gheve ende gewelt,</l>
<l>Hoemen ghenen tempel velt.</l>
<l n="35">                Ten alrenaesten dage daer an</l>
<l>So quam ghinder een simpel man,</l>
<l>Die een pijnre oint hadde gewesen,</l>
<l>Ende vermat hem van desen,</l>
<l>Dat hi den tempel soude breken,</l>
<l n="40">Ende hi en wilde nemmee bespreken</l>
<l>Dan men hem gave hure,</l>
<l>Oft hi breken mochte de mure.</l>
<l>Die bisscop behiet hem dat.</l>
<l>Die tempel stoet in vaster stat,</l>
<l n="45">Viercante, ende hadde IIII pilaren</l>
<l>In viere ziden oec te waren,</l>
<l>Met colummen scone ende groot.</l>
<l>Elc portael hem selven sloot</l>
<l><pb n="2,100"/> Vaste in des tempels masieren.</l>
<l n="50">Daer ginc die man onder minieren,</l>
<l>Ende nam hem haer fundament,</l>
<l>Ende ondersettet al omtrent</l>
<l>Van droghen houte ende genoech,</l>
<l>Dat gene mamerie drouch,</l>
<l n="55">Ende stakere in den brant;</l>
<l>Maer hi ginc uut te hant,</l>
<l>Want een duvel ghinder quam,</l>
<l>Die den viere de macht benam.</l>
<l>Alse dit dicken es geproevet</l>
<l n="60">Ende niet en diet, dies sere droevet</l>
<l>Dat kerstijn volc diet anesach,</l>
<l>Haren bisscop, die doe lach</l>
<l>Ende ruste, daden sijt verstaen.</l>
<l>Die liep inder kerken saen,</l>
<l n="65">Ende viel up geent pavement,</l>
<l>Ende bat Gode, diet al bekent,</l>
<l>Dat hi nemmermeer gedoge,</l>
<l>Dat die viant sine macht toge;</l>
<l>Maer toghe sine miracle iet,</l>
<l n="70">Dat dongevallege heidijn diet</l>
<l>Niet in sulken dingen come,</l>
<l>Dattem sulker dinc berome.</l>
<l>Alse hi dit hadde gebeden,</l>
<l>Water seindi daer ter steden,</l>
<l n="75">Ende riep sinen dyaken an,</l>
<l>Die was een goet kerstijn man,</l>
<l>Ende hietene lopen darewaert</l>
<l>Ende vier in steken metter vaert,</l>
<l>Ende dat water daer in gieten.</l>
<l n="80">Dies en conde niet genieten</l>
<l>Die viant, hine moeste dane;</l>
<l>Ende dat vier begonste te gane,</l>
<l>Ende dat vier deet bernen clare,</l>
<l>Gelikerwijs oft olye ware,</l>
<l n="85">Ende dat hout wart saen verbrant,</l>
<l>Entie columben sonken te hant.</l>
<l>Doe sonken neder die portale</l>
<l>Teenen hope altemale;</l>
<l>Doe vielen die masieren al,</l>
<l n="90">Ende maecten een so groot gescal,</l>
<l>Dats die stat al wart geware.</l>
<l>Tfolc liep ginder al teere scare,</l>
<l>Ende hebben die hande upgeheven,</l>
<l>Want die viant was verdreven.</l>
<l n="95">                Alsonder desen veldi mede,</l>
<l>Die bisscop, in meneger stede</l>
<l>Temple ende mamerien,</l>
<l>Teeren Gode ende sente Marien,</l>
<l>Ende was een heilech man ende mare,</l>
<l n="100">Ende wart sidert maertelare.</l>
</div>
<div type="subchapter"><head type="subchapter">Hoe Cheraphis tempel wart gevelt. XI.</head>
<l>                Ten selven tiden, alsict vant,</l>
<l>So was in Egypten lant</l>
<l>Tote Alexandrien een tempel mede,</l>
<l>Dat wilen gaf dor eene bede</l>
<l n="5">Die ander keyser Constantijn</l>
<l>Hem, die tongelove sijn</l>
<l>Houden wilden ende anevaen;</l>
<l>Want hi was een Arriaen.</l>
<l>Theophilus, die daer ter steden</l>
<l n="10">Bisscop was, hi heeft gebeden</l>
<l>Den keyser, want hi was tevallen,</l>
<l>Dat menne breken soude met allen.</l>
<l>Els waser niet an dat dochte</l>
<l>Dan weghe. Alsijt nauwe besochte</l>
<l n="15">Om te suverne, vant hire holen,</l>
<l>Goet in te scuulne hem die stolen,</l>
<l>Ende vanter oec also wel</l>
<l>Onreinecheit ende duvels spel.</l>
<l>Alse die heidine worden geware,</l>
<l n="20">Dat hare mort wart openbare,</l>
<l>Die langhe tijt verholen was,</l>
<l>Worden si sere droeve das,</l>
<l>Ende gebaerden alse uten zinne,</l>
<l>Rechts oft hem die duvel ware inne,</l>
<l n="25">Ende worden vechtende upter straten</l>
<l><pb n="2,101"/> Uptie kerstine utermaten.</l>
<l>Die kerstine hadden de vorder hant,</l>
<l>Maer elc besmette node den bant,</l>
<l>Diemen hout in kerstijnhede,</l>
<l n="30">Dats wel dogen ende vrede;</l>
<l>So dat die heidine dicke wonden</l>
<l>Donse, ende te menegen stonden</l>
<l>Sloughen sise doot oec mede:</l>
<l>Onse kerstine hilden vrede;</l>
<l n="35">So dat hem tfolc weren bestoet,</l>
<l>Ende drevense weder over voet</l>
<l>Die heidine tharen onneren</l>
<l>In Seraphis tempel, haers heren,</l>
<l>Die was hoge ende vast gestaen.</l>
<l n="40">Daer traken si in mettem gevaen</l>
<l>Een deel kerstijn, die si wilden</l>
<l>Dat si hem an Seraphis hilden.</l>
<l>Dies niet en daden sloegen si doot</l>
<l>Met tormente harde groot;</l>
<l n="45">Some hingen sise vort ende weder,</l>
<l>Some worpen sise van hogen neder</l>
<l>Ende braken hem die lede ontwee:</l>
<l>Dus hadden donse menech wee.</l>
<l>Seraphis tempel die stont</l>
<l n="50">Up enen hogen berch niet ront,</l>
<l>Hondert trappen hooch of mere,</l>
<l>Van groten steenen dorvast sere,</l>
<l>Ende dat hoghe, wijt ende lanc,</l>
<l>Dicke waest ende sere stranc.</l>
<l n="55">Seraphis beelde stont daer in</l>
<l>So groot, so stranc, dat meer no min</l>
<l>Ne sceen dan oft een man ware,</l>
<l>Sine aerme ondaen harentare,</l>
<l>Ende slouch an elke want</l>
<l n="60">Vanden temple metter hant.</l>
<l>Het was van alderande mettale,</l>
<l>Van allen houte also wale.</l>
<l>Oec wasere ene dinc van dien,</l>
<l>Dat men te wondre mochte ansien,</l>
<l n="65">Een bedrieghenlijc exemple;</l>
<l>Want ant hogeste vanden temple</l>
<l>Was jegen der zonnen upgaen</l>
<l>Een clene veinsterkijn gestaen,</l>
<l>Om dat in somege tijt vanden jare,</l>
<l n="70">Alse die zonne upgegaen ware,</l>
<l>Dat soe ghinder doreschene,</l>
<l>So soude dat schinen hene</l>
<l>Ende tlicht Seraphis slaen inden mont;</l>
<l>Ende alse geent volc sach tier stont,</l>
<l n="75">So seiden si danne: "De zonne groet</l>
<l>Seraphise ende oec ghemoet."</l>
<l>Dan was ghinder daer toe mede</l>
<l>Van enen subtilen smede</l>
<l>Ghemaect ene zonne van yserwerke.</l>
<l n="80">Boven anden balke vander kerke</l>
<l>So hadsoe enen toochsteen, diese uptooch.</l>
<l>So maecten si enen roep hooch,</l>
<l>Alse tgene upwaert weder clam:</l>
<l>Dat die zonne orlof nam</l>
<l n="85">An Seraphise, ende soe vaert</l>
<l>Heenen thaerre rusten waert.</l>
<l>Oec was mede die tale nochtan:</l>
<l>Quame ane Seraphis enech man,</l>
<l>Dat die erde schueren soude,</l>
<l n="90">Entie man sinken also houde,</l>
<l>Entie hemel vallen neder.</l>
<l><pb n="2,102"/> Onse kerstine hilden hem so weder,</l>
<l>Dat si den heidinen met stride</l>
<l>Den tempel afwonnen vro ende blide;</l>
<l n="95">Maer omme dese visevase</l>
<l>Waren some kerstine so dwase,</l>
<l>Dat si dbeelde niet dorsten roeren.</l>
<l>Alsi waren in deser voeren,</l>
<l>Quam een ridder staerc ende rasch</l>
<l n="100">Met gelove, wel int aernasch,</l>
<l>Ende clam up met ere hanthaex.</l>
<l>Hine ontsach gheens ongemaex,</l>
<l>Ne maer met eere handaex lange</l>
<l>Slouch hi Seraphis inde wange.</l>
<l n="105">Tfolc dat riep sere ende mesliet:</l>
<l>Hemel noch erde en scuerde niet.</l>
<l>Die ridder slouch dicke genouch,</l>
<l>So dat hi tcoper doreslouch,</l>
<l>Daer thovet mede was gecleet:</l>
<l n="110">Thout was verrot ende stoef gereet.</l>
<l>Thoeft slouch hi hem af, ende ander lede</l>
<l>Worden hem afgeslegen mede.</l>
<l>Men trakene af ende niet geel;</l>
<l>Elc gegreper af een deel,</l>
<l n="115">Ende sleepten den ouden sot.</l>
<l>Sijn hovet dat was so verrot,</l>
<l>Datter meneghe muus uut woet,</l>
<l>Diere lange in hadde gebroet.</l>
<l>                Aldaer so worden ander afgode</l>
<l n="120">Tebroken bi des keysers gebode</l>
<l>Biden bisscop Theophilus</l>
<l>In Egypten, ende menech bedehus.</l>
<l>Hennes niemen dies gelovet</l>
<l>Wat men daer vant kindere hovet,</l>
<l n="125">Vrouwen ghesplet ende ondaen,</l>
<l>Om dat si wilden daer bi verstaen</l>
<l>Ende bi nigromancien sien</l>
<l>Die dinc die souden gescien,</l>
<l>Ende haren goden al verwoet</l>
<l n="130">Offren des menschen bloet.</l>
</div>
<div type="subchapter"><head type="subchapter">Vanden heidinen pape Tyran. XII.</head>
<l>                In Egypten was een man,</l>
<l>Een haer pape, hiet Tyran,</l>
<l>Ende hi was Saturnus pape;</l>
<l>Hi was een harde onreine knape.</l>
<l n="5">Alse die lieden quamen inden tempel</l>
<l>Anebeden na sijn exempel</l>
<l>Saturnuse, ende hi versach</l>
<l>Vrouwen daer scoenheit ane lach,</l>
<l>Die voerbaerste vander stede,</l>
<l n="10">Ende hem luste te sine daer mede,</l>
<l>So seidi dan: hem hadde ontboden</l>
<l>Saturnus, vader vanden goden,</l>
<l>Dat die man hiete den wive,</l>
<l>Dat soe nachts inde kerke blive.</l>
<l n="15">So was die man vro, die sot,</l>
<l>Om dat gewerdegede haer god</l>
<l>Sijn wijf te hebbene inder manieren,</l>
<l>Ende deedse dan scone verchieren,</l>
<l>Ende gaf hare dan clenoets vele,</l>
<l n="20">Datse die god tsinen spele</l>
<l>Niet veronwerde noch versmade.</l>
<l>So brochtmense ten tempel spade,</l>
<l>Hare vrient ende hare man.</l>
<l>So slootse dan die quade Tyran,</l>
<l n="25">Ende gaf up die slotelen saen,</l>
<l>Ende elc es thuuswaert gegaen.</l>
<l>                Dan alst was donker nacht,</l>
<l>So hadde die Tyrant gewacht,</l>
<l>Die valsce, diet sint becochte,</l>
<l n="30">Ende quam dor ene hagedochte</l>
<l>Onder derde int beelde gegaen,</l>
<l>Daert gemaect hadde sijn staen</l>
<l>An eene want ende achter open.</l>
<l>Alse hire dan in was gecropen,</l>
<l n="35">So mochti sien twijf liggen mede</l>
<l>Nerenstelike in hare gebede;</l>
<l>So sprac hi dor des beelden mont</l>
<l><pb n="2,103"/> Dat hi wilde daer ter stont.</l>
<l>So wart dat domme wijf vervaert</l>
<l n="40">Ende vro, omme dat soe soude sijn waert:</l>
<l>Met Saturnuse sijn ghemeene,</l>
<l>En dochte hare eere niet cleene!</l>
<l>So haddi dradekine ghemaect</l>
<l>Andie lampten ende traect,</l>
<l n="45">Ende dede utegaen dat lecht.</l>
<l>Dan ondedi dat beelde recht,</l>
<l>Ende ginc uut te ghenen wive,</l>
<l>Ende was also metter keytive.</l>
<l>                Dit haddi menechwerf gebrouwen</l>
<l n="50">Metten alre edelsten vrouwen;</l>
<l>So dat hi eeschede teere ure</l>
<l>Eene vrouwe van reenre nature,</l>
<l>Al waest dat soe heidijn was.</l>
<l>Dese wart geware das,</l>
<l n="55">Alse hi int beelde spreken began,</l>
<l>So horedsoe, dat was die Tyran,</l>
<l>Die valsche pape, bi sinen lude;</l>
<l>Ende alsoe thuus quam, riep soe lude:</l>
<l>"Wapene over den mordenare!"</l>
<l n="60">Dien man was te moede sware</l>
<l>Om sijns wijfs lachter enten sinen,</l>
<l>Ende dede ghenen pape pinen,</l>
<l>So dat hi lijede die dinc,</l>
<l>Ende men te sinen hole ginc,</l>
<l n="65">Ende men slouch den galghaert doot.</l>
<l>Ghinder was de scande groot,</l>
<l>Alse elc donnere ente scande</l>
<l>Van wive ende van kinde cande.</l>
<l>Saturnus ende sine kerke mede</l>
<l n="70">Wart tebroken daer ter stede.</l>
<l>                Dusdane mort, dusdane scende,</l>
<l>Vantmen in Egypten ende kende.</l>
<l>Men brac die kerken altemale</l>
<l>Sonder eeneghe wedertale;</l>
<l n="75">Maer enen afgod lieten die heren</l>
<l>Staen den heidinen tonneren:</l>
<l>Dat was een beelde van ere apinnen,</l>
<l>Datment weten moge ende kinnen,</l>
<l>Dat die heidinen waren so sot,</l>
<l n="80">Dat si dat eerden alse enen god.</l>
<l>                Men vant in steene gehouwen daer</l>
<l>Van daer te voren menech jaer,</l>
<l>Dat Seraphis tempel worde gescent,</l>
<l>Alse dat cruce worde bekent.</l>
<l n="85">                Nu hevet Egypten ene riviere,</l>
<l>Heet Nylus; dats hare maniere,</l>
<l>Dat soe in sekeren tiden hoghe</l>
<l>Wast ende net die lande droghe;</l>
<l>Ende alsoe es gedaelt neder,</l>
<l n="90">So es daer dat rechte zaet weder,</l>
<l>Ende sonder reghen, alse wijt horen,</l>
<l>So wint men daer dat coren.</l>
<l>So plachmen alle jare des,</l>
<l>Alse die riviere ten mindsten es,</l>
<l n="95">Datmen dan die mate nam;</l>
<l>Ende alse soe dan ten hogesten quam,</l>
<l>Soe nam men dan die mate des,</l>
<l>Ende drougene inden tempel Seraphis,</l>
<l>Ghelijc oft water quame</l>
<l n="100">Ende van hem sinen wasdoem name.</l>
<l>Doe sijn beelde dus was ghevelt</l>
<l>Ende verbernet met ghewelt,</l>
<l>Seide dat domme heidine diet:</l>
<l>Seraphis en soude niet</l>
<l n="105">Vergheten siere groter onnere;</l>
<l>Hine liete Nylus nemmermere</l>
<l>Den lande te baten comen,</l>
<l>Maer hi sout met droocheit verdomen.</l>
<l>God wilde togen openbare,</l>
<l n="110">Dat Nylus vele te milder ware</l>
<l>Dan Ceraphis, die valsce god,</l>
<l>Ende dede naer sijn ghebot</l>
<l>Nyluse wassen, na haerre maniere,</l>
<l>Hoghere dan die grote riviere</l>
<l n="115">Noint te voren hadde gegaen.</l>
<l>Doe riepen die heidine saen,</l>
<l>Diere geloven niet en wouden:</l>
<l>Nylus ware vertsuft van ouden.</l>
<l>Vele nochtan, die dit sagen,</l>
<l n="120"><pb n="2,104"/> Daden hem dopen in dien dagen.</l>
<l>                Dus viel meneghe mamerie</l>
<l>In Arabien ende in Surie,</l>
<l>In menegen lande harentare,</l>
<l>Dat te telne te lanc ware.</l>
</div>
<div type="subchapter"><head type="subchapter">Hoe Baptisten hoeft was vonden. XIII.</head>
<l>                In Theodosius seste jaer</l>
<l>Vantmen, lesen wi vorwaer,</l>
<l>Dat hovet van sente Janne Baptisten,</l>
<l>Dat sere lettel lieden wisten</l>
<l n="5">In wat steden dat het lach.</l>
<l>Ystorien doen ons gewach,</l>
<l>Dat die quade Herodias,</l>
<l>Doe Baptiste onthovet was,</l>
<l>Sijn hooft hiet soe dat men name,</l>
<l n="10">Ende ment verre vanden lachame</l>
<l>Graven soude ende versceden;</l>
<l>Want versaemden si onder hem beden,</l>
<l>Soe ontsach hare, sonder waen,</l>
<l>Dat hi van dode up soude staen.</l>
<l n="15">                Doe dede soet heimelike met paise</l>
<l>Graven binnen haren pallaise;</l>
<l>Maer die lachame wart gedragen</l>
<l>In Samarien met groter clagen.</l>
<l>Ter erden lach hi in gere steden</l>
<l n="20">Menegen dach met groten vreden</l>
<l>Tote keyser Juliaens tiden.</l>
<l>Doe en conden niet verbliden</l>
<l>Die heidine, doe si dat sagen,</l>
<l>Datmen daer brochte zieke gedragen,</l>
<l n="25">Dat si gesont wech streken,</l>
<l>Sine wildent anden doden wreken,</l>
<l>Ende worpen uten grave de bene.</l>
<l>Doe gaderden sise weder reene,</l>
<l>Ende stakender vier an te hant,</l>
<l n="30">Ende maecten daer af enen brant,</l>
<l>Ende worpen tpulver metten winde.</l>
<l>Maer God, die dese dinc bekinde,</l>
<l>Bewaret so dat ginder quamen</l>
<l>Metten heidinen te samen</l>
<l n="35">Moenken van Jherusalem,</l>
<l>Ende gaderden daer met hem</l>
<l>Van siere beenen een groet deel,</l>
<l>Al en hadden sise niet geheel,</l>
<l>Ende brochtense mettem gedragen</l>
<l n="40">Ten bisscop Phillipe, die in dien dagen</l>
<l>Te Jherusalem bisscop was.</l>
<l>Dien dochte wel int herte das,</l>
<l>Dat hi onwert ware van dien scatte,</l>
<l>Ende sendde altehanden datte</l>
<l n="45">Anastasiuse den vrien,</l>
<l>Bisscop van Alexandrien.</l>
<l>Die maecte ter selver ure</l>
<l>Ene almarijs inden mure</l>
<l>In sine sanctuwarie saen,</l>
<l n="50">Ende deet lettel lieden verstaen,</l>
<l>Dat hi in alselke stat</l>
<l>Leide sulken vermaerden scat;</l>
<l>Want hi peinsde, dat noch hier naer</l>
<l>Vonden soude werden over menech jaer.</l>
<l n="55">                Hier naer so wart het bekent</l>
<l>Den moenken van Orient,</l>
<l>Die quamen te Jherusalem waert</l>
<l>Te doene hare bedevaert,</l>
<l>Dat daer in Herodes palays lach</l>
<l n="60">Sente Jans hoeft up dien dach;</l>
<l>Want die inghel seit hem wale.</l>
<l>Doe voeren si tote Herodes zale,</l>
<l>Ende alse hem seide dingel oec:</l>
<l>"Saghen si risen enen rooc</l>
<l n="65">Uter erden, daer souden sijt mede</l>
<l>Vinden uptie selve stede,"</l>
<l>Si vondent daert hem was belovet,</l>
<l>Ende droeghen mettem thovet</l>
<l>Indie stat te Jherusalem,</l>
<l n="70">Ende daer daden sijt van hem.</l>
<l>Sidert haddent dieve gestolen,</l>
<l>Ende leident wech verholen</l>
<l>In eene hagedochte onwerde.</l>
<l><pb n="2,105"/> Daer laget lange onder derde,</l>
<l n="75">Onthier ent selve sente Jhan</l>
<l>Ondecte eenen heilegen man,</l>
<l>Enen hermite, ende wijsdem tgat,</l>
<l>Ende seide: "Mijn hoeft leget in dat;</l>
<l>Nem dat met di ende voert danen,</l>
<l n="80">Ende draget den bisscop Jordanen</l>
<l>Van Alexandrien; want daer gemene</l>
<l>Een groet deel es van minen bene."</l>
</div>
<div type="subchapter"><head type="subchapter">Vanden selven noch. XIIII.</head>
<l>                Over ene stont daer naer,</l>
<l>In weet over hoe menech jaer,</l>
<l>Hiet een moenc Felicius,</l>
<l>Die ginc te Jherusalem aldus</l>
<l n="5">In peligrimagen alse dander daden,</l>
<l>Om te hebbene de Gods genaden.</l>
<l>Dien seide dinghel sulke dinge,</l>
<l>Dat hi tote Alexandrien ginge:</l>
<l>Daer soudi sente Jans hoeft vinden</l>
<l n="10">Metten anderen heilegen kinden,</l>
<l>Die te Bethlem waren onthovet,</l>
<l>Doe Herodes was verdovet,</l>
<l>Alse hi te dodene Gode dochte;</l>
<l>Dat hi dat name ende brochte</l>
<l n="15">In Acquitaengen int lant van Gallen.</l>
<l>Hi dede des ingels gebot met allen,</l>
<l>Ende leide gheenen dieren scat</l>
<l>In een mandekijn, ende na dat</l>
<l>Hevet hi geselscap genomen,</l>
<l n="20">Ende es saen te scepe comen;</l>
<l>Ende doe si henen voeren, sere</l>
<l>Bat Felicius onsen Here,</l>
<l>Dat God sinen inghel sende,</l>
<l>Diene te diere stat gehende,</l>
<l n="25">Daer hi wille dat toe come</l>
<l>Die scat van genen heilechdome.</l>
<l>                Alse hi was in derre bede,</l>
<l>Quam een zwerc daer ter stede,</l>
<l>Dat gheent scip al ommevinc;</l>
<l n="30">Ende alse geent zwerc henen ginc,</l>
<l>Quam ene duve, wit alse de snee,</l>
<l>Up geent scip min no mee,</l>
<l>Ende esser boven up gestaen</l>
<l>Dach ende nacht sonder wech gaen,</l>
<l n="35">Tote dat si leden waren Spaengen,</l>
<l>Ende quamen int lant van Acquitaengen</l>
<l>Ter havene daer si souden sijn,</l>
<l>Die Agylon hiet in Latijn.</l>
<l>Dat scip rumden si metter vaert</l>
<l n="40">Ende gingen te lande waert;</l>
<l>Ende alsi dus hebben gegaen</l>
<l>II milen, vonden si, sonder waen,</l>
<l>Aldaer versleghen up dat velt</l>
<l>Der Wandelen coninc ende sine gewelt</l>
<l n="45">Mettem, omtrent XX dusent man;</l>
<l>Want hi was comen met scepe an</l>
<l>Ter selver havene daer si quamen,</l>
<l>So dat sijs niemare vernamen,</l>
<l>Die coninc Pippijn ende sijn here,</l>
<l n="50">Ende quamen jegen hem ter were,</l>
<l>Ende slougent altemale doot,</l>
<l>Dat van sulker scare groot</l>
<l>Niemene ontfoer ongewont,</l>
<l>Ende hine verloes ter selver stont</l>
<l n="55">Alles meer dan XX man;</l>
<l>Maer die beste warent nochtan</l>
<l>Van sinen here vele te voren:</l>
<l>Dies haddi in sine herte toren.</l>
<l>Ende alsi henen rumden tfelt,</l>
<l n="60">Quam hem an vaec met gewelt,</l>
<l>So dat hire dede sine tente slaen,</l>
<l>Ende es te hant rusten gegaen</l>
<l>Ende sliep inden pauwelioene.</l>
<l>Doe quam hem in enen visioene</l>
<l n="65">Eene soete stemme ane:</l>
<l>"Wat hevestu slapen nu te gane?</l>
<l>Di naect nu ende dinen here</l>
<l>Heilechdoem van over mere,</l>
<l><pb n="2,106"/> Vanden groten Baptisten Janne</l>
<l n="70">Ende der onnosele kindere nochtanne,</l>
<l>Die God ontliven liet dor hem</l>
<l>Onder die scare van Bethlem;</l>
<l>Ende dor sine werdicheden</l>
<l>Gaf di God den zeghe heden.</l>
<l n="75">Si comen hier gegaen na di</l>
<l>Alse pelegrime, ende sijn di bi:</l>
<l>Die voerbaerste heet Felicius.</l>
<l>Ganc hem te gemoete aldus,</l>
<l>Noedse met di ende doe hem eere;</l>
<l n="80">Du salt wonder sien van onsen Here."</l>
<l>                Puppijn die staet up gereet</l>
<l>Ende doet dat men hem heet,</l>
<l>Ende quam hem te gemoete dan</l>
<l>Wel met XXX<hi rend='sup'>M</hi> man,</l>
<l n="85">Ende voerde die XX dode man voren,</l>
<l>Die hi ten wighe hadde verloren,</l>
<l>Ende hevet die pelegrime gegroet</l>
<l>Ende wel ontfaen, alse hise gemoet.</l>
<l>                Gheent heilechdoem dat hi brochte</l>
<l n="90">In eenen paenre, so hi scoenst mochte,</l>
<l>Sette hi up elken doden man</l>
<l>Van sinen ridders: daer sachmen an,</l>
<l>Dat biden doden die dode upstonden.</l>
<l>Menech wonder, es waer vonden,</l>
<l n="95">Ghesciede meer van sente Janne.</l>
<l>Die coninc Pippijn ende sine manne</l>
<l>Maecte eenen cloester daer</l>
<l>In sine eere saen daer naer,</l>
<l>Ende heeftere rente toe gegheven,</l>
<l n="100">Daer die moenke up souden leven,</l>
<l>Ende daer so liet hi mede dan</l>
<l>Thovet vanden heilegen man.</l>
</div>
<div type="subchapter"><head type="subchapter">Van Claudiaens bloemen. XV.</head>
<l>                In des selves Theodosius tiden,</l>
<l>Daer ic die wort liet voren liden,</l>
<l>Wart te Meaus in Jherusalem</l>
<l>Een kint geboren. Men sach an hem,</l>
<l n="5">Dat vander naflen nederwaert was een,</l>
<l>Ende twee voete ende twee been;</l>
<l>Boven der navelen waser twee:</l>
<l>Twee borste, twee hovede min no mee,</l>
<l>Alse elc vulmaect mensche hevet,</l>
<l n="10">Dien nature sijn recht gevet.</l>
<l>Deen hovet sliep ende dander wiec;</l>
<l>Deen was gesont, dander ziec.</l>
<l>Somwile sliepen si tsamen beede;</l>
<l>Somwile dede deen den anderen lede,</l>
<l n="15">Ende onderplatten hem ende speelden,</l>
<l>Alse noch kindere doen in weelden.</l>
<l>Twee jaer waren si oec out.</l>
<l>Alse deen doot was ende cout,</l>
<l>So levedere dander IIII daghe naer:</l>
<l n="20">Dit was wonder ende waer.</l>
<l>                In desen tiden, hebben wi verstaen,</l>
<l>Was die poete Claudiaen,</l>
<l>Die heidine, die wel geraecte,</l>
<l>Die twee scone boeke maecte,</l>
<l n="25">Daer ic hier af sal noemen</l>
<l>Die proverbien entie bloemen.</l>
<l>                Ic en clage nemmermere</l>
<l>Dat die scalc clemme ter ere;</l>
<l>Want God laet daer omme gescien,</l>
<l n="30">Alsi hem selven hoghe sien,</l>
<l>Dat hi swaerre si de val,</l>
<l>Alse hi tumelen sal int dal.</l>
<l>                Men mach wel afhouwen een let,</l>
<l>Omme dats alt lijf vare te bet.</l>
<l n="35">                Minne es blent tallen stonden,</l>
<l>Ja, daermen mint die zonden;</l>
<l>Want dore vriendscap, sonder waen,</l>
<l>Heeft men dicken zonde gedaen.</l>
<l>                Alse du dijns selves here macht sijn,</l>
<l n="40">So es al die werelt dijn.</l>
<l>                Wes di selven allene niet vroet,</l>
<l><pb n="2,107"/> Maer wes alder werelt goet;</l>
<l>Dine vrome en souc niet allene,</l>
<l>Ne maer alder werelt ghemeene.</l>
<l n="45">                Luxurie, dat soete venijn,</l>
<l>Die zinne daer du inne wilt sijn,</l>
<l>Dien beneemstu al die macht,</l>
<l>Du maecst hem vanden dage nacht.</l>
<l>                Overmoet, hoverdichede</l>
<l n="50">Verduwet menege edele zede.</l>
<l>                Dat die vader qualike bejaget,</l>
<l>Alst die sone an hem draget,</l>
<l>Sietmen dicken dat hi dat goet</l>
<l>Noch alse qualike verdoet.</l>
<l n="55">                Theodosius, dese heileghe here,</l>
<l>Die sine dinge sette ter ere,</l>
<l>Hadde te sinen rade de beste,</l>
<l>Die hi vant in eneger veste,</l>
<l>Clerke, ridderen al in een.</l>
<l n="60">Mettem was Jan Damasseen</l>
<l>Sijn raet ende sijn capelaen;</l>
<l>Een heilech man was hi, sonder waen,</l>
<l>Dichtere ende scrivere mede</l>
<l>Die beste, die was in enege stede.</l>
<l n="65">Hort hoe hi anden keyser quam,</l>
<l>Also ict inder jeesten vernam.</l>
</div>
<div type="subchapter"><head type="subchapter">Van Janne Damassene. XVI.</head>
<l>                Jhan was van Damas geboren</l>
<l>Ende hadde clergie vercoren.</l>
<l>Binnen XII jaren leerdi wale</l>
<l>Alle die arten liberale,</l>
<l n="5">Ende dor die minne van onser Vrouwen,</l>
<l>Die hi dienen wilde met trouwen,</l>
<l>So hevet hi hem moenc begeven,</l>
<l>Ende bleef maget al sijn leven,</l>
<l>Ende hilt vroylike ende blide</l>
<l n="10">Altoes onser Vrouwen getide.</l>
<l>Doe wart hi priester, ende zanc met trouwen</l>
<l>Messe gerne van onser Vrouwen.</l>
<l>Van hare maecti gebede,</l>
<l>Response ende antiffene mede,</l>
<l n="15">Menech dicht ende menech werc,</l>
<l>Dat noch minnet menech clerc.</l>
<l>Edele lieden gaven hem ghinder</l>
<l>Omme te leerne hare kinder.</l>
<l>Die leerdi nerenstelike ende wel</l>
<l n="20">Goede seden sonder fel,</l>
<l>Gode te dienne ende te eerne,</l>
<l>Ende dat sij consten vort te leerne.</l>
<l>                Eens so ginc hi buten der stede,</l>
<l>Ende sine scolaren mettem mede,</l>
<l n="25">Omme hem te meyene buten mure.</l>
<l>Doe gheviel hem ene aventure,</l>
<l>Dat Sarrasine sonder gelove,</l>
<l>Die hem vele generen met rove,</l>
<l>Haelden roof up die stat,</l>
<l n="30">Beesten, lieden, ende in dat</l>
<l>Wart mede onder dandre man</l>
<l>Ghevaen dese selve Jhan,</l>
<l>Ende voerdene mettem in Persij.</l>
<l>Also verre so quam hi,</l>
<l n="35">Dat hi eenen te deele gevel,</l>
<l>Die hem niet en was te fel.</l>
<l>Getrouwelike so dedi al</l>
<l>So wat dat men hem beval.</l>
<l>Sijn tydech vasten ende waken,</l>
<l n="40">Sine bedinghe ende ander saken</l>
<l>Enten dienst van onser Vrouwen</l>
<l>Plach hi gerne ende met trouwen.</l>
<l>Sijns heren hulde gewan hi daer of.</l>
<l>Die heidijn gaf hem goeden orlof</l>
<l n="45">Vri te gane binnen der sale,</l>
<l>Ende sprac hem an dusdane tale:</l>
<l>"Lieve Jan! mi dinct groet wonder</l>
<l>Dine grote wijsheit al besonder,</l>
<l>Scriven, dichten ende singen,</l>
<l n="50">Entie hovesceit van wandelingen.</l>
<l>Ic hebbe een kint ende mint sere:</l>
<l>Leere dat wel dor mine eere,</l>
<l>Oftu ons der lieve jonnes,</l>
<l>Al dat selve dattu connes;</l>
<l n="55"><pb n="2,108"/> Oft noch also gheviele di,</l>
<l>Dattu quames van ons vri,</l>
<l>Dat wi dijns gedochten bet."</l>
<l>Hiertoe heeft hem Jhan geset,</l>
<l>Ende leerde tkint in corten jaren</l>
<l n="60">So naturlike wel te waren,</l>
<l>Dat sijns meesters hant ente sine</l>
<l>In dichtene ende inden Latine</l>
<l>Niemen onderkennen mochte,</l>
<l>Dat menegen groet wonder dochte.</l>
<l n="65">                Hier na quam Theodosius mare,</l>
<l>Waer Jan van Damas ware,</l>
<l>Ende hi dochte hem nutte wesen</l>
<l>Beede in dichtene ende in lesen,</l>
<l>In scrivene ende in hogen rade,</l>
<l n="70">Dat hine te hove halen dade.</l>
<l>Doe sendde die keyser in Persi</l>
<l>Ten ghenen, dat hine liete vri,</l>
<l>Ende hine hem sende also houde,</l>
<l>Oft hi tlijf behouden woude.</l>
<l n="75">Doe ne dorst laten die man,</l>
<l>Ende sendene te Constantinoble dan,</l>
<l>Daer hem die keyser eere dede,</l>
<l>Ende gaf hem daer indie stede</l>
<l>Eene abdie, die hem dochte,</l>
<l n="80">Daer hi met rasten in leven mochte,</l>
<l>Daer hi selve totem ginc,</l>
<l>Ende vragedem alsulke dinc</l>
<l>Alse orborlijc was den rike,</l>
<l>Ende Jan die riet hem kerstijnlike.</l>
</div>
<div type="subchapter"><head type="subchapter">Vanden selven Janne. XVII.</head>
<l>                Nu moeste Jan saen naer desen</l>
<l>In vernoye geproevet wesen,</l>
<l>Dat die Gods eere entie sine</l>
<l>Wassen soude met deser pine.</l>
<l n="5">Sijn jongre, dien hi hadde geleert</l>
<l>In Persij, heeftene wel na onteert;</l>
<l>Want die duvel riet hem vort,</l>
<l>Dattem vernoyede, alse hi hort</l>
<l>Dat sijn meester hadde vele eren,</l>
<l n="10">Ende peinst hoe hine mach onteren.</l>
<l>Nu dichte hi ende screef oec mede</l>
<l>No min no mee dan sijn meester dede,</l>
<l>Datmen maniere ende hant</l>
<l>Beedegader alleens vant.</l>
<l n="15">Hi dichte te hant enen brief,</l>
<l>Ende sendene, alse een mordadich dief,</l>
<l>Te Constantinoble in die stede,</l>
<l>Ende warpene in die zale mede,</l>
<l>Daer hi moeste in corten stonden</l>
<l n="20">Vanden rade worden vonden.</l>
<l>                Dus sprac die brief harde na bi:</l>
<l>"Tsinen vrienden in Persij</l>
<l>Die priester Jan Damasseen,</l>
<l>Onder die moenke der minster een,</l>
<l n="25">Saluut! Wi doen u verstaen,</l>
<l>Dat die keyser, sonder waen,</l>
<l>Ghesent hevet sijn grote here</l>
<l>In orloghe, in staerker were,</l>
<l>Verre in messelike lande</l>
<l n="30">Jegen menegerande viande,</l>
<l>Entie keyserlike stat</l>
<l>Constantinoble wert saen mat</l>
<l>Ende dandere staden al omtrent,</l>
<l>Want tfolc wert saen wech gesent;</l>
<l n="35">Ende ghi oec wise lieden sijt,</l>
<l>Coemt sekerlike, het es nu tijt,</l>
<l>Ende winnet sonder twifel tlant;</l>
<l>Want het vallet in uwe hant."</l>
<l>Ghene brief hi wart vonden</l>
<l n="40">Ende ghedregen ten selven stonden</l>
<l>Vorden keyser ende ghelesen.</l>
<l>"Verraden!" riepen si alle met desen,</l>
<l>Ende men sochtene weder ende vort,</l>
<l>Wie gedicht hadde sulke mort.</l>
<l n="45">Men sach die hant ende dat gescrichte:</l>
<l>Doe wart men geware lichte</l>
<l>Ende men drouges over een,</l>
<l>Dat ware Jhan Damasseen.</l>
<l>Altehant was hi gesocht</l>
<l n="50"><pb n="2,109"/> Ende daer vorden keyser brocht</l>
<l>Onwerdelike. Hem wonderts sere,</l>
<l>Hoe hi so saen van grotre eere</l>
<l>Ghevallen ware in groter onwaerde.</l>
<l>Tfolc riep up hem ende gebaerde:</l>
<l n="55">"Verradre pape! moenc vernoyert!"</l>
<l>Ende wart so sere up hem vergiert,</l>
<l>Datmen met pinen verboot,</l>
<l>Dat sine niet en scuerden doot,</l>
<l>So dat die keyser zwigen hiet,</l>
<l n="60">Ende sprac aldus als hine ziet:</l>
<l>                "Ay! quaet verradere Jhan!</l>
<l>Wat so gelach di daer an,</l>
<l>Dattu mi aldus wils honen</l>
<l>Ende goet met quade lonen?</l>
<l n="65">Wat gelach di an die scande,</l>
<l>Dattu mi ende al minen lande</l>
<l>Dus dorperlike wilds verraden?</l>
<l>Les dine lettre met staden."</l>
<l>Hi las die lettre, hem wonderets sere,</l>
<l n="70">Ende seide: "En waerheit, here!</l>
<l>Wie sore omme staet te blivene,</l>
<l>Dits van dichtene ende van scrivene</l>
<l>Mine maniere min no mere;</l>
<l>Maer ic keert an onsen Here,</l>
<l n="75">Dat ict no weder screef no dichte."</l>
<l>Doe riepen si alle up hem gedichte:</l>
<l>"Hi waent met logenen ontgaen!</l>
<l>Hi hevets verbuert! men doden saen!"</l>
</div>
<div type="subchapter"><head type="subchapter">Noch vanden selven. XVIII.</head>
<l>                Die jugen traken over zide,</l>
<l>Ende droegen over een tien tide,</l>
<l>Datmenne niene ontlive bi desen,</l>
<l>Want hi den keyser hadde gewesen</l>
<l n="5">Also heimelijc al sijn leven;</l>
<l>Maer die hant, die hadde gescreven</l>
<l>So grote mort, soudemen afslaen.</l>
<l>Dit was ghinder saen gedaen.</l>
<l>                Jhan hi dancte onsen Here</l>
<l n="10">Vanden verliese, vandien sere;</l>
<l>Maer dat hem swaerst was int gedochte,</l>
<l>Dat was dat hi niet en mochte</l>
<l>Gode teeren der messen pleghen.</l>
<l>Die hant, die hem af was geslegen,</l>
<l n="15">Hiet die keyser hem te scanden,</l>
<l>Datmense hangen soude te handen</l>
<l>In sinen cloestre daer hi was.</l>
<l>Nu gheviel hem saen na das,</l>
<l>Alse hi tijt hadde, dat hi met rouwen</l>
<l n="20">Ginc voer dbeelde onser Vrouwen,</l>
<l>Ende ontecte sine aerme bloot,</l>
<l>Ende toghede die wonde root,</l>
<l>Ende ginc hovescelike rampeneren</l>
<l>Up hare, die niemen wille deren,</l>
<l n="25">Ende seide: "Vrouwe vanden trone!</l>
<l>Sijn dit onser pinen lone?</l>
<l>Es dit diere dienstliede zalichede?</l>
<l>Vrouwe! si also! ic lije mede:</l>
<l>Du wils mi zondare nu ten stonden</l>
<l n="30">Gheselen voer mine zonden;</l>
<l>Maer twi wraecstut ane dien lede,</l>
<l>Die dinen dienst so dicken dede?</l>
<l>Dese hant, die nu es of,</l>
<l>Screef dine ymne ende dinen lof</l>
<l n="35">Ende dinen zanc des gelike;</l>
<l>Enten Vader van hemelrike</l>
<l>Heeft soe gheoffert menechwerven,</l>
<l>Den aermen zondare te bederven,</l>
<l>Dijns lieves kints vleesch ende bloet."</l>
<l n="40">Alse hi weenende, aldus gemoet,</l>
<l>Menechwaerven hem dus mesliet,</l>
<l>Es up eenen nacht gesciet,</l>
<l>Naer dat jammerlike geclach,</l>
<l>Daer hi up sijn bedde lach</l>
<l n="45">Ende van moethede nemmeer en riep,</l>
<l>Ende hi no weder wiec no sliep,</l>
<l>So quam der mageden coninghinne</l>
<l>Met bliden aensichte, daermen inne</l>
<l><pb n="2,110"/> Grote claerheit sach, ende troesten na tgone,</l>
<l n="50">Ende sprac: "Wat doestu? sone!"</l>
<l>Hi seide doe: "Wapene! Vrouwe!</l>
<l>Wat vragedi na minen rouwe?</l>
<l>Maer waer waerdi up die ure,</l>
<l>Dat mi gheviel dese aventure?</l>
<l n="55">Nu siet, Vrouwe! te miere onnere,</l>
<l>Ja te uwer selver, dats mere,</l>
<l>Hanct mine hant in gene kerke."</l>
<l>Soe seide: "Nu getroesti sterke!</l>
<l>Hi mach di lichte geven de hant,</l>
<l n="60">Die mensceit van nieute vant."</l>
<l>Met desen worde siet hi ane</l>
<l>Waer soe ter kerken begint te gane,</l>
<l>Ende brinct die hant daer neder</l>
<l>Ende setteds hem anden aerm weder,</l>
<l n="65">Ende hevet soeten orlof genomen.</l>
<l>Mettien es hi them selven comen</l>
<l>Ende danckets sere onser Vrouwen;</l>
<l>Ende alsemen mochte den dach scouwen,</l>
<l>Dedi die moenken te samen,</l>
<l n="70">Ende togedem allen doe si quamen,</l>
<l>Dat hi siere hant al was genesen.</l>
<l>Si loveden mettem Gode van desen.</l>
<l>Te hant hevet hi hem gecleet</l>
<l>Ende met messegewaden gereet,</l>
<l n="75">Ende zanc messe van onser Vrouwen.</l>
<l>Die keyser horet ende quaemt scouwen,</l>
<l>Ende custe selve sine hant.</l>
<l>Nauwe vragedi ende ondervant,</l>
<l>Ofte hi kende vrient of neve,</l>
<l n="80">Die na hem dichte ende screve.</l>
<l>Doe seidi: ja hi, alleene de ghone</l>
<l>In Persi, sijns heren sone.</l>
<l>Doe was bevonden ende bevraget,</l>
<l>Dat hi die mort hadde bejaget,</l>
<l n="85">Ende Jhan bleef vorwaert mere</l>
<l>Met Theodosius groot here.</l>
</div>
<div type="subchapter"><head type="subchapter">Valentiniaens doot. XIX.</head>
<l>                Valentiniaen die was</l>
<l>In Gallen gevaren, alsict las,</l>
<l>Alse te berechtene Occident,</l>
<l>Ende Theodosius Orient:</l>
<l n="5">Dus hadden si beede ghemeenlike</l>
<l>Onder hem ghedeelt tkeyserike.</l>
<l>Daer sat hi ene stont met vreden</l>
<l>Tote Lyons inder steden,</l>
<l>Ende hadde mettem eenen grave,</l>
<l n="10">Die hem brochte des levens ave,</l>
<l>Die Arbogastes hiet bi namen,</l>
<l>Die was meester altesamen</l>
<l>Van sinen ridderscepe algader;</l>
<l>Maer hi dede alse een verrader</l>
<l n="15">Ende hevet sinen here vermort,</l>
<l>Ende omme te deckene dat wort,</l>
<l>Hinc hine in sine camere daer,</l>
<l>Datmen waende over waer,</l>
<l>Dat hi hem selven hadde verdaen;</l>
<l n="20">Doch wiste tfolc alsonder waen,</l>
<l>Dat Arbogastes selve was</l>
<l>So overdadich, datmen das</l>
<l>Die waerheit wiste dies al claer,</l>
<l>Waest dat hi hem selven verhinc daer,</l>
<l n="25">Dat hijt van vernoye dede.</l>
<l>Dus waser ane twifelichede,</l>
<l>Weder hi hem selven verhinc,</l>
<l>So Arbogastes dede die dinc.</l>
<l>Met rechte staerf hi quader doot</l>
<l n="30">Omme pine, die hi so groot</l>
<l>Den goeden sente Ambrosise dede,</l>
<l>Ende Justine sijn moeder mede.</l>
<l>Ende want dat Arbogastes die felle</l>
<l>Theodosius, sijns heren geselle,</l>
<l n="35">Ontsach, alse hijt soude horen,</l>
<l>So hevet hi eenen keyser gecoren,</l>
<l>Die Eugenius hiet bi namen,</l>
<l>Dat si onder hem tween te samen</l>
<l>Theodosius souden wederstaen;</l>
<l n="40">Maer si ontgoudent daer na saen.</l>
<l>                Dese Eugenius, alse wi lesen,</l>
<l>Hadde een scolemeester gewesen,</l>
<l>Ende wart upgaende ende vernam,</l>
<l>So dat hi te hove quam</l>
<l n="45"><pb n="2,111"/> Ende wart brievere indie zale.</l>
<l>Daer naer verginct hem so wale,</l>
<l>Dat hi ridderscap ontfinc</l>
<l>Ende quam te hogere dinc,</l>
<l>Ende was een man die dorewale</l>
<l n="50">Was geraect in sine tale:</l>
<l>Dies was hi te bet gehort,</l>
<l>Doch was hi van cranker gebort;</l>
<l>Ende Arbogastes sijn geselle,</l>
<l>Die mordadeghe entie felle,</l>
<l n="55">Was geboren ute Gallen,</l>
<l>Van maten lieden afgevallen.</l>
<l>Nu hebben dese trike verwerret,</l>
<l>Haren here doot, ende vererret</l>
<l>Theodosius, dies niet en laet,</l>
<l n="60">Alse hijt weet, hine wreect de daet.</l>
</div>
<div type="subchapter"><head type="subchapter">Hoe Theodosius hem sette ter wrake. XX.</head>
<l>                Nu es Eugenius bekent</l>
<l>Keyser int lant van Occident,</l>
<l>Al waest jegen tgemene recht;</l>
<l>Want hi want sonder ghevecht,</l>
<l n="5">Ende oec en was hi niet gecoren</l>
<l>Van hem daer die dinc an horen.</l>
<l>Nu hadde dese grote mort</l>
<l>Theodosius ghehort,</l>
<l>Dat sijn geselle dus doot es bleven,</l>
<l n="10">Ende Eugenius verheven</l>
<l>Hem heeft omme keyser te sine</l>
<l>Van Occident, dus eist anschine.</l>
<l>Hine wille dit niet gedogen,</l>
<l>Dat hine sal voer sinen ogen</l>
<l n="15">Int Roemsce rike keyser weten,</l>
<l>Diet recht also hevet vergeten,</l>
<l>Dat hi den rechten here verraet,</l>
<l>Hine wille wreken de overdaet.</l>
<l>Hi gadert dat hi mach gemene,</l>
<l n="20">Uut grote Azien ende uut tclene,</l>
<l>Vanden Grieken, vanden Goten,</l>
<l>Groot ridderscap in roten,</l>
<l>Ende maecter hem wiselike mede.</l>
<l>Te Constantinoble in de stede</l>
<l n="25">Maecti sinen sone Archadius</l>
<l>Keyser te sine up aldus,</l>
<l>Dat hijt bleve in Orient;</l>
<l>Selve wille hi in Occident</l>
<l>Striden uptie mordeners fel,</l>
<l n="30">Die tonrechte, ende anders niet el,</l>
<l>Haren here hadden verdaen</l>
<l>Ende trike wilden anevaen.</l>
<l>                Ten nieuwen gerse setti sine vaert</l>
<l>Van Grieken te Ytalen waert,</l>
<l n="35">Ende vragede eenen heilegen man,</l>
<l>Eenen moenc, die hiet Jhan,</l>
<l>Wat hem daer soude gescien,</l>
<l>Daer hi heenen soude tien;</l>
<l>Want hi hadde hem doe voerseit,</l>
<l n="40">Alse hi hem hadde ghereit</l>
<l>Up Maximuse den tyran,</l>
<l>Dat hi verwinnen soude den man.</l>
<l>Nu so dede hi hem bekinnen,</l>
<l>Dat hi die twee soude verwinnen,</l>
<l n="45">Ende cortelike also wale</l>
<l>Daer naer sterven in Ytale.</l>
<l>                Die tyrannen hadden hem beset</l>
<l>Te wiseleker ende vele te bet,</l>
<l>Om dat si in tonrechte waren.</l>
<l n="50">Si hadden beset hare scaren</l>
<l>Ten geberchte, ten ingange,</l>
<l>Daer sij mochten houden lange</l>
<l>Met cleenre pinen eens keysers here;</l>
<l>Want niemen mochter comen ter were.</l>
<l n="55">Die heidine, die waren mede</l>
<l><pb n="2,112"/> Onder die Roemsce mogenthede,</l>
<l>Hadden Theodosiuse alle leet,</l>
<l>Ende beloveden hem gereet,</l>
<l>Eugeniuse, waert dat hi vochte,</l>
<l n="60">Hi soude den wijch winnen sochte;</l>
<l>Want hare gode belgen sere</l>
<l>Up Theodosiuse den here,</l>
<l>Dat hi hare monstren brac</l>
<l>Ende hise dorperlike verstac.</l>
</div>
<div type="subchapter"><head type="subchapter">Hoe hi an Gode sette sijn striden. XXI.</head>
<l>                Theodosius alse hi vernam,</l>
<l>Datmen up hem te wighe quam,</l>
<l>Dedi papen halen omtrent</l>
<l>Ende al dat kerstine covent,</l>
<l n="5">Ende ginc met bisscoppen ende met clerken</l>
<l>Tallen maerteleren kerken,</l>
<l>Ende ginc gecleet met eere hare,</l>
<l>Dat si des riken namen ware</l>
<l>Ende sine bescermen wouden.</l>
<l n="10">Die heidine, die dat weren souden,</l>
<l>Offerden hare offeranden</l>
<l>Haren goden, hem te scanden,</l>
<l>Ende baden grote wraken</l>
<l>Up hem, die hare coustumen braken:</l>
<l n="15">Des achte Theodosius cleene.</l>
<l>                Henen trocken si ghemeene</l>
<l>Toten berghe van Monju</l>
<l>Met groten here, aldaer hi nu</l>
<l>Overtrecken wille in Gallen;</l>
<l n="20">Maer nu quam niemare hem allen,</l>
<l>Dat Eugenius, alsemen seget,</l>
<l>Hadde die overvaert beleghet</l>
<l>Met ridderscepe, met valscher lagen.</l>
<l>Alse die baerberiene dit sagen,</l>
<l n="25">Sijn si den keyser ontweken.</l>
<l>Selve so es hi gestreken</l>
<l>In een bedehuus daer bi.</l>
<l>Onsen Here so bat hi</l>
<l>Al dien nacht met groten weene,</l>
<l n="30">Dat hi hem holpe alleene,</l>
<l>So dat hi omme dese sake</l>
<l>Al vermoyet was van vake.</l>
<l>In drome sach hi twee man,</l>
<l>Die wit abijt hadden an</l>
<l n="35">Ende saten up twee witte paerde,</l>
<l>Ende hieten dat hi hem niet vervaerde,</l>
<l>Ende hi sine ridders in de dageraet</l>
<l>Hiete dat elc te wapenen vaet;</l>
<l>Want si seiden: si quamen daer</l>
<l n="40">Omme te troestene sinen vaer.</l>
<l>Deen seidem voert an:</l>
<l>Hi ware dewangeliste Jan;</l>
<l>Ende dander seide hem openbare,</l>
<l>Dat hi Phillips dapostel ware.</l>
<l n="45">Doe wart hi vro ende bat vort ane</l>
<l>Onsen Here in sine trane;</l>
<l>Ende talre eersten dat dagede,</l>
<l>Riep hi te wapenen ende jagede</l>
<l>Sine ridderen up te stride,</l>
<l n="50">Ende quam alleene, in Gode blide,</l>
<l>Treckende voer sine scaren,</l>
<l>Daer die pade so nauwe waren,</l>
<l>Dat men hare no dare en mochte</l>
<l>Nieweren wiken, alsemen vochte.</l>
</div>
<div type="subchapter"><head type="subchapter">Hoe hi zeghe vacht metter bede. XXII.</head>
<l>                Teersten dat hi dus treckende quam,</l>
<l>Eer hijt wiste ofte vernam,</l>
<l>Indie grakinge vanden daghe,</l>
<l>Was hi midden eere laghe,</l>
<l n="5">Daer Abityo die grave</l>
<l>Hoedere was gemaect ave.</l>
<l>Die barbariene ontvloen hem daer,</l>
<l>Alse sine saghen inden vaer;</l>
<l>Ende dit liet God aldus gescien,</l>
<l n="10">Datmen merken mochte ende sien,</l>
<l>Dat hi te helpene wel hadde macht</l>
<l><pb n="2,113"/> Die hem troeste an die Gods cracht.</l>
<l>                Alse Abityo versach,</l>
<l>Dat die keyser, aldaer hi lach,</l>
<l n="15">In sine laghe dus es comen,</l>
<l>Heeft hine vriendelijc genomen</l>
<l>Ende lievelike, alse sinen gerechten here,</l>
<l>Ende troestene utermaten sere;</l>
<l>Want teersten dat hine sach in dogen,</l>
<l n="20">Ne conste sine herte gedoghen</l>
<l>Dattem iet ware messciet;</l>
<l>Maer hi seide: "Here! nu siet,</l>
<l>Vergevet mi dat ic jegen u was.</l>
<l>Ghi siet wel die waerheit das,</l>
<l n="25">Dat ic u mochte u leven nemen;</l>
<l>Maer ic en can des niet getemen.</l>
<l>Ic wille u helpen metten minen</l>
<l>Ende oec omme u vordeel pinen."</l>
<l>Die keyser vergaeft hem te hant.</l>
<l n="30">Doe leeddine anden cant</l>
<l>Vanden berghe, tote dat hi quam</l>
<l>Daer hi die viande vernam</l>
<l>Liggende up eene riviere.</l>
<l>Daer vielmen te samen sciere,</l>
<l n="35">Ende Theodosius entie sine</l>
<l>Worden verladen indie pine,</l>
<l>So dat hem dochte hebben verloren.</l>
<l>Alse hi dat sach, trac hi voren</l>
<l>Up eene hoghe roedse mettien,</l>
<l n="40">Dat hi verre mochte sien,</l>
<l>Ende warp den scilt wech metten swerde,</l>
<l>Ende knielde neder up die erde</l>
<l>Ende hief die hande up, ende dede</l>
<l>Te Gode dus sine bede:</l>
<l n="45">"Almachtich God!" seit hi, "Here!</l>
<l>Hets di cont, ende ic kere</l>
<l>Dit ane di, dat ic den strijt</l>
<l>Anevinc nu terre tijt</l>
<l>In Jhesum Cristum, dijns Soens, ere,</l>
<l n="50">Met rechte alse een gerecht here,</l>
<l>Alse mi die menege doet verstaen.</l>
<l>Of ic anders hebbe gedaen</l>
<l>In fierheit, in overmoet,</l>
<l>Dat wreect, Here! an mijn bloet!</l>
<l n="55">Ende of mine dinc oec redene si,</l>
<l>Ende ic upten troest van di</l>
<l>Bestaen hebbe minen viant,</l>
<l>Leene ons dine rechte hant,</l>
<l>Dat niet en seggen die heidine scaren:</l>
<l n="60">"Waer es hare God gevaren?</l>
<l>Hi die hem crucen liet,</l>
<l>Hine can hem gehelpen niet.""</l>
<l>Met desen worden rees een wint,</l>
<l>Die God den vianden ansint;</l>
<l n="65">Want dat si schoten keerde weder</l>
<l>Ende viel up die vianden neder,</l>
<l>Ende wondden haer selves here.</l>
<l>Scoten si quareel ochte spere</l>
<l>An keyser Theodosius zide,</l>
<l n="70">Dat vlooch weder inden stride,</l>
<l>Meer dan iemene geloven conde,</l>
<l>Ende elke schote was ene wonde.</l>
<l>Doe sagen der viande macht,</l>
<l>Dat God voerden keyser vacht,</l>
<l n="75">Ende worden so sere vervaert,</l>
<l>Dat si vloen ten tenten waert.</l>
<l>                Eugenius sach tspel verloren;</l>
<l>Die vlucht en heefti niet vercoren,</l>
<l>Maer hi wart int ende gevaen.</l>
<l n="80">Vorden keyser quam hi gegaen</l>
<l>Ende es hem te voeten gevallen,</l>
<l>Ende bat genade voer hem allen.</l>
<l>Die ridders en wilden gedogen niet</l>
<l>Dattem genade ware gesciet,</l>
<l n="85">Want hi den keyser hadde vererret</l>
<l>Ende dat Roemsce rike verwerret,</l>
<l>Ende dadene onthoveden saen.</l>
<l>Arbogastes hevet dit verstaen,</l>
<l>Ende hevet hem selven metten swaerde</l>
<l n="90">Doersteken, want hi hem vervaerde;</l>
<l>Ende al dat here in Gallen lant</l>
<l>Dat ginc Theodosiuse in hant;</l>
<l>Entie heidine waren confuus,</l>
<l><pb n="2,114"/> Die waenden dat hare bedehuus</l>
<l n="95">Hare gode souden wreken:</l>
<l>Nu en wisten si wat spreken.</l>
</div>
<div type="subchapter"><head type="subchapter">Theodosius doot ende ander dinc. XXIII.</head>
<l>                Dese Theodosius, alse wijt horen,</l>
<l>Was van Spaengen geboren,</l>
<l>Eens ridders sone, die Honorius hiet.</l>
<l>Alsoment bescreven ziet,</l>
<l n="5">Was hi vanden keyser Trayane</l>
<l>Ute geboren, na onsen wane,</l>
<l>Al was gedaelt sijn geslachte.</l>
<l>So hovesch was hi ende so sachte,</l>
<l>Ende met vromechede so gemene,</l>
<l n="10">Dat sijn vordeel was cleene;</l>
<l>Ghene ondersceet, gene overdade,</l>
<l>Sonder die keyserlike gewade,</l>
<l>Die hi dor ordine recht dede an:</l>
<l>Anders waest een gemene man.</l>
<l n="15">Milde was hi allen lieden;</l>
<l>Maer die met dogeden utescieden,</l>
<l>Alse kerstijn volc getrouwe ende goet,</l>
<l>Dien was hi alre best ghemoet.</l>
<l>Gherne leidi sine minne</l>
<l n="20">An volc van eenvoudegen zinne;</l>
<l>Simple zinne groet ende claer</l>
<l>Mercti te wondere ende wrochter naer.</l>
<l>Grote ghichten dorsti wel</l>
<l>Te tijt geven ende niet el.</l>
<l n="25">Van zwaerre mesdaet vererrede sijn moet,</l>
<l>Maer doch was hi te bugene goet.</l>
<l>Alse hi gepayst hadde sijn rike</l>
<l>In Gallen wel ende vroedelike,</l>
<l>Entie Persiene entie Goten</l>
<l n="30">Bedwongen hadde met sinen roten,</l>
<l>Bleef hi te Meylanen doot,</l>
<l>Dat schade was ende jammer groet.</l>
<l>In dat seventienste jaer,</l>
<l>Dat hem Gratiaen trac naer</l>
<l n="35">Ende hem die keysercrone gaf,</l>
<l>Daer vele dogeden quam af,</l>
<l>Int sestichste jaer van sire oude,</l>
<l>Staerf hi ende voer ter moude.</l>
<l>Sijn lachame was van Meilane</l>
<l n="40">Ghevoert, met rouwen ende met trane,</l>
<l>Te Constantinoble inde stede,</l>
<l>Ende naer sine werdichede</l>
<l>Indie keyserlike stat begraven</l>
<l>Eerlike ende met groter haven.</l>
<l n="45">                Inden tiden des Theodosius</l>
<l>Was paues die goede Damasius,</l>
<l>Die bi sente Jheronimus bede</l>
<l>Den zoutre eerst uutgeven dede,</l>
<l>Datmenne lase inde kerken.</l>
<l n="50">Jeghen hem setten de clerken</l>
<l>Te Rome, die heren wilden sijn,</l>
<l>Ende was daer een, hiet Ursijn,</l>
<l>Die hem hovet ende voghet</l>
<l>Vanden Vriesen hevet getoget,</l>
<l n="55">Die de kerke wilde verwerren.</l>
<l>Hem dedi wijen sonder merren</l>
<l>Paues te Rome indie stede</l>
<l>Jegen recht, coustume ende zede.</l>
<l>Hier af quam werringe groot,</l>
<l n="60">Dat mer menegen om slouch doot</l>
<l>Indie kerke ende in heilegen staden;</l>
<l>Doch bider Gods genaden</l>
<l>Quamen die goede papen tsamen,</l>
<l>Ende droegen over een ende namen</l>
<l n="65"><pb n="2,115"/> Ursine die stole ente macht;</l>
<l>Doch bat hi so dach ende nacht,</l>
<l>Datmen sijns ontfaermen soude</l>
<l>Ende men hem gave, want hi woude,</l>
<l>Van Napels dat bisscopdoem.</l>
<l n="70">Dies was hi vro ende hads roem,</l>
<l>Dattem comen was aldus.</l>
<l>Doe quam weder Damasius,</l>
<l>Ende staerf in siere eeren daer,</l>
<l>Alse hi hadde LXXX jaer.</l>
<l n="75">Na Damasius was paues ziden</l>
<l>In des Theodosius tiden</l>
<l>Siricius, die uter port</l>
<l>Van Rome verdreef ende heeft testort</l>
<l>Die ongelovege Manicieen,</l>
<l n="80">Ende en lieter niet bliven een.</l>
<l>Die XXXste paues was dese</l>
<l>Van Rome, also alsict lese,</l>
<l>Ende waest XV jaer.</l>
<l>                Nu suldi vort horen hier naer</l>
<l n="85">Der heileger lieden leven, die waren</l>
<l>In des Theodosius jaren.</l>
</div>
<div type="subchapter"><head type="subchapter">   Van Janne den Anacorite. XXIIII.</head>
<l>                In keyser Theodosius tijt</l>
<l>Was een heilech anacorijt</l>
<l>In Egypten ende hiet Jan.</l>
<l>Anacoriten hieten de man,</l>
<l n="5">Die met covente niet en gingen</l>
<l>Onder abten in wandelingen,</l>
<l>Maer in wildernessen saten,</l>
<l>Ofte in clusen, ende hadden gelaten</l>
<l>Allen troost van erderike,</l>
<l n="10">Ende peinsden alleene om hemelrike.</l>
<l>Dese Jan hadde eene cluse</l>
<l>Nauwe vercoren tsinen huse,</l>
<l>Up eene roetse ongeweghet</l>
<l>Ende hoghe, also men ons seghet.</l>
<l n="15">Teere veinstren liet hi hem sien</l>
<l>Somegen mensche, alst mochte gescien;</l>
<l>Maer dat was selden somech eenen,</l>
<l>Ende altoes wiven ne gheenen.</l>
<l>Sente Jheronimus sprac desen,</l>
<l n="20">Alse hire in hadde gewesen</l>
<l>Van sinen XLsten jaren in</l>
<l>C jaer, recht X min,</l>
<l>Ende dat ten veinsterkine alleene.</l>
<l>                Eens quam daer met groten weene</l>
<l n="25">Een edel man te sinen huse,</l>
<l>Ende bat dat hi in sine cluse</l>
<l>Sijn wijf te hem comen liete,</l>
<l>Die was in groten verdriete</l>
<l>Van herten, om te scouwene an</l>
<l n="30">Dat anscijn vanden heilegen man.</l>
<l>Dit hevet hi al wederseghet,</l>
<l>Omme dat hi niet en pleghet</l>
<l>Wijf te siene, omme die dinc</l>
<l>Dat hi indie cluse ghinc.</l>
<l n="35">Doch die edel man bat</l>
<l>Ende seide over waerheit dat:</l>
<l>Hen mochte sinen wive gescien,</l>
<l>Dat soene mochte anesien,</l>
<l>Soe soude sterven eer iet lanc.</l>
<l n="40">Doe seide Jan ten man: "Nu ganc,</l>
<l>Dijn wijf sal mi sien te nacht;</l>
<l>Maer sech hare, dat soe niet en acht</l>
<l>Hier te comene; want, saelt gescien,</l>
<l>Soe sal mi up haer bedde sien."</l>
<l n="45">                Henen ginc die man, alse hi dit hort,</l>
<l>Ende peinsde wat dieden mach dit wort,</l>
<l>Ende hevet sinen wive ghetelt,</l>
<l>Diet oec over truffe helt.</l>
<l>Snachts alse soe in rasten lach,</l>
<l n="50">Ghene vrouwe in slape sach</l>
<l>Den selven Janne voer haer staen,</l>
<l>Die hare seide aldus saen:</l>
<l>"Wijf! dine gelove die es groot,</l>
<l><pb n="2,116"/> Dies comic hier om dine noot,</l>
<l n="55">Dinen wille te vervulne;</l>
<l>Maer wachti meer so te dulne,</l>
<l>Dattu meer begers so sere</l>
<l>Die gheene, die dienen onsen Here,</l>
<l>Vlescelike te scouwene ane;</l>
<l n="60">Maer pine di te verstane</l>
<l>Gheestelike hare wesen."</l>
<l>Aldus hevet hi dit wijf genesen.</l>
<l>                Een dyaken te hem quam,</l>
<l>Ende hi vragede, alse hine vernam,</l>
<l n="65">Oft hi clerc ware ghewijt;</l>
<l>Maer die gheene die en lijt</l>
<l>Der crunen niet dor sinen omoet;</l>
<l>Maer die goede man hi verstoet</l>
<l>Dat hi clerc was, ende sprac ende hiet:</l>
<l n="70">"Lieve sone! en liech mi niet,</l>
<l>Noch dor quaet no dor goet,</l>
<l>Noch dor neghenen omoet,</l>
<l>No dore ghewin, no dor verlies."</l>
<l>                Dese Jan die plach oec dies,</l>
<l n="75">Alsemen hem zieke wilde bringen,</l>
<l>Dat hijs niet en wilde gehingen;</l>
<l>Maer hi sendde siere olien daer,</l>
<l>Dan worden si verlost sevels claer.</l>
<l>Hine at altoes ne ghene spise</l>
<l n="80">Met viere gemaect in gere wise:</l>
<l>Dies was hi droghe als een hout,</l>
<l>Calu ende van live cout.</l>
<l>                Hort wat bispel dese Jan</l>
<l>Sprac van eenen verweenden man.</l>
</div>
<div type="subchapter"><head type="subchapter">Vanden duvel die eenen moenc bedrooch. XXV.</head>
<l>                Een moenc lach in ene hagedochte,</l>
<l>Die niet en wilde leven sochte,</l>
<l>Want hi was van scaerpen live,</l>
<l>Vul dogeden, updat met hem blive;</l>
<l n="5">So dat hi hem hier up verliet,</l>
<l>Ende hine gaeft al Gode niet,</l>
<l>Dat hi wel mochte hebben gedaen.</l>
<l>Die viant hevet dit verstaen,</l>
<l>So dat hi in eens wijfs gedane</l>
<l n="10">Teere avontstonden maecte te gane,</l>
<l>Als ofse verdolt ware in de wostine.</l>
<l>Vermoyt veinsde soe hare te sine,</l>
<l>Ende sat vor des mans hagedochte;</l>
<l>Rechts oft soe nemmeer en mochte,</l>
<l n="15">Liet soe hare vallen daer in</l>
<l>Voer des mans voete meer no min,</l>
<l>Ende bat genaden: "Hets so gescepen,</l>
<l>Die nacht hevet mi hier begrepen;</l>
<l>Laet mi hier bliven goedertiere,</l>
<l n="20">Oft mi sullen eten die diere."</l>
<l>Hi ontfincse, want hem verdochte,</l>
<l>Ende vragede wat soe int wout sochte;</l>
<l>Maer soe, die genoech liegen conde,</l>
<l>Visierde daer in cortre stonde</l>
<l n="25">Loghenen, ende sayeder inne mort,</l>
<l>Gheveinsde oversoete wort:</l>
<l>Nu visieresoe hare kaytive,</l>
<l>Nu vulmaect van sconen live,</l>
<l><pb n="2,117"/> Ende met scoenre geveinsder tale</l>
<l n="30">Vinc soe den man altemale;</l>
<l>So dat die duvel dat vernam</l>
<l>Ende hem doe bet naerre quam,</l>
<l>Ende sprac met naectere wort.</l>
<l>Ten joncsten quam soe so vort,</l>
<l n="35">Dat soene nam biden baerde,</l>
<l>Alse of soet dade in groter waerde;</l>
<l>Daer naer helsedsoene also sochte,</l>
<l>Alse wijf eenen man helsen mochte,</l>
<l>Ende vinc aldus valschelike</l>
<l n="40">Den ridder Gods van hemelrike;</l>
<l>Want den man verdrouch de zin.</l>
<l>Daer bi ghedochti meer no min</l>
<l>Dat leven, dat hi hadde geleet;</l>
<l>Ende alse hi vuldoen waende gereet</l>
<l n="45">Sinen wille ende gripen twijf,</l>
<l>Verghinc geent ghebose lijf</l>
<l>Alse eene scade; want hen was</l>
<l>Anders niet dan een ghedwas.</l>
<l>Die viant sciet dus vanden sotte</l>
<l n="50">Met scerne ende met groten spotte;</l>
<l>Ende indie lucht waren duvele vele,</l>
<l>Om toe te siene te sulken spele,</l>
<l>Ende riepen lude: "O meester groot!</l>
<l>Ghi wanet sijn eens ingels genoot</l>
<l n="55">Ende wesen des hemels geselle,</l>
<l>Hoe sidi dus gedwelmet inde helle?</l>
<l>Nu proevet dat verwaent moet</l>
<l>Emmer vallet onder voet."</l>
<l>Doe wart die man na uten zinne,</l>
<l n="60">Ende quam van desen beghinne</l>
<l>In een vele aergre spel;</l>
<l>Want hi in wanhopen vel,</l>
<l>Ende wart so quaet in corter stonde,</l>
<l>Dat hi cume liet eenege zonde.</l>
</div>
<div type="subchapter"><head type="subchapter">Van enen bekeerden zondare. XXVI.</head>
<l>                Dit bispel, dat hier volget an,</l>
<l>Plach te rekene dese Jan.</l>
<l>                Een zondare was, een keytijf,</l>
<l>Die leedde een dorzondich lijf,</l>
<l n="5">So dat Gode verdochte daer af,</l>
<l>Ende hi hem kennesse gaf.</l>
<l>Dese sloet hem in enen grave,</l>
<l>Omme met weenne te wasscene ave</l>
<l>Die zonden entie ondoget,</l>
<l n="10">Die hij dede in siere joghet.</l>
<l>Emmer lach hi neder ter moude,</l>
<l>Noch sine ogen hi en woude</l>
<l>Te hemele waert iet laten comen,</l>
<l>Noch den name ons Heren nomen.</l>
<l n="15">Alleene lach hi ende zuchte,</l>
<l>Alse die Gods vonnesse duchte.</l>
<l>Snachts quamen daer int graf</l>
<l>Duvelen ende wildene bringen daer af,</l>
<l>Ende riepen: "Wat doestu daer in?</l>
<l n="20"><pb n="2,118"/> Vernoyert man in dinen zin!</l>
<l>Sidert dattu best versaet</l>
<l>In alle dorperlike quaet,</l>
<l>Ende di oec gebreect de cracht</l>
<l>Te doene dattu heves gedacht,</l>
<l n="25">So wiltu goet kerstijn wesen,</l>
<l>Ende Gode bidden ende lesen,</l>
<l>Ende waens aldus met derre pine</l>
<l>Bet varen dan met ons te sine.</l>
<l>Com met ons ende leede dinen tijt</l>
<l n="30">In ghenouchten ende in delijt,</l>
<l>Die wile dattu leven sult.</l>
<l>Du best swaerlike verdult,</l>
<l>Dattu di selven dus verters</l>
<l>Ende voer tijt tormenteers.</l>
<l n="35">Alse swaer es die pine hier,</l>
<l>Alse sal sijn int helsche vier.</l>
<l>Dincti torment sijn spel ende ghile,</l>
<l>So beit eene corte wile:</l>
<l>Du sult des al wesen sat!</l>
<l n="40">Hier omme raden wi di dat,</l>
<l>Dattu ontfaes onse prosent,</l>
<l>Dattu soete heves bekent."</l>
<l>                Die zondare lach ende sweech al stille,</l>
<l>Ende liet hem roupen haren wille.</l>
<l n="45">Die duvelen riepen dicken dat</l>
<l>Ende zwaerre worden daer ter stat;</l>
<l>Maer hine verporrede hem niet dane.</l>
<l>So dat die duvele sagen ane,</l>
<l>Dat hi haerre wort niet en achte,</l>
<l n="50">Voeren si upten man met crachte</l>
<l>Ende gaven hem slagen groot,</l>
<l>Ende lietene liggen over half doot;</l>
<l>Nochtan en rumedi niet de stede,</l>
<l>Daer hi lach in sine ghebede.</l>
<l n="55">Upten anderen dach quamen si ten kere,</l>
<l>Ende sloughene noch also sere;</l>
<l>Nochtan en condsine niet verdriven,</l>
<l>Ende seide: hi liete hem eer ontliven.</l>
<l>Ter derder nacht quamen si echt,</l>
<l n="60">Ende sloughen den aermen knecht</l>
<l>So dat al te wonderne was;</l>
<l>Ende alse hem selven dochte das,</l>
<l>Dat hi sterven soude daer ave,</l>
<l>Nochtan bleef hi inden grave.</l>
<l n="65">Alse dat die duvelen saghen,</l>
<l>Ghingen si roupen ende claghen:</l>
<l>"Du heves zeghe up ons ghevochten!"</l>
<l>Doe gingen si vlien dat si mochten.</l>
<l>                Hort noch een bispel bedieden</l>
<l n="70">Van verweenden begevenen lieden.</l>
</div>
<div type="subchapter"><head type="subchapter">   Van eenen die wel na was gevallen. XXVII.</head>
<l>                Een moenc was in ene wostine,</l>
<l>Vul dogeden, alst was anscine;</l>
<l>Want God gaf hem dor sine goede</l>
<l>Sine spise ende sine voede</l>
<l n="5">Te siere noetdorst openbare,</l>
<l>Ghelijc oft een ingel ware;</l>
<l>Want elx dages alse hi etens rochte,</l>
<l>Ghinc hi in sine hagedochte,</l>
<l>Daer vant hi sine tafle gerecht,</l>
<l n="10">Ende broot van soeter smaken echt</l>
<l>Ende wit waest sere dat hi at,</l>
<l>Ende dancte Gode alse hi was sat,</l>
<l>Ende ginc dan te sinen dingen,</l>
<l>Gode loven ende singhen;</l>
<l n="15">So dat hi hem van siere doghet</l>
<l>So verwaende ende verhoghet,</l>
<l><pb n="2,119"/> Also dat hi alle daghe</l>
<l>Een deel wart lat ende traghe,</l>
<l>Ende emmer trager nacht ende dach,</l>
<l n="20">So dat hi te slapene plach</l>
<l>Langhe, ende liet sijn gebede,</l>
<l>Ende hem quam inden slaep mede</l>
<l>Een onreine quaet gedochte,</l>
<l>Dies hi verdriven niet en mochte.</l>
<l n="25">Doch viel hi somwile in gebede,</l>
<l>Ende alse hi eten soude mede,</l>
<l>Vant hi up sine tafle dbroot,</l>
<l>Alst hem God sendde tsire noot.</l>
<l>Hi at, nochtan en beterde hi niet</l>
<l n="30">Van dat hem sine herte riet,</l>
<l>Ende hine verstont niet, dat dat clene</l>
<l>Emmer wart so meer onrene.</l>
<l>Ten lesten so quam hem ane mede</l>
<l>Een swaer brant der onsuverhede,</l>
<l n="35">Dies hi niet en conste vergeten.</l>
<l>Naer sine gebede ginc hi eten,</l>
<l>Ende vant sijn broot een deel besmet:</l>
<l>Hem wonderets, nochtan hi et</l>
<l>Van dat hem God sende daer.</l>
<l n="40">Binnen derden daghe daer naer</l>
<l>Wart hi drievoudechlike becort;</l>
<l>Want in sine herte lach ene mort,</l>
<l>Van eenen wive die ghedane,</l>
<l>Ende dochte dat soe hem taste ane</l>
<l n="45">Ende soe onder hem oec laghe.</l>
<l>Doch ginc hi ten naesten dage,</l>
<l>Alse hi plach, te sinen getide;</l>
<l>Maer sine ogen liepen wide,</l>
<l>Ende sijn zin wandelde so wale;</l>
<l n="50">Doch ginc hi te sinen male:</l>
<l>Onrene broot ende droge hi vant,</l>
<l>Ende becnaget omtrent den cant.</l>
<l>Hi verzuchte ende viel in weene;</l>
<l>Maer die tranen waren so clene,</l>
<l n="55">Dat si gheblusschen niet en conden</l>
<l>Den brant dien hi drouch van zonden.</l>
<l>Doch at hi, al en ginct niet wel in,</l>
<l>So dattem in sinen zin</l>
<l>Tgepeins so wee heeft gedaen,</l>
<l n="60">Dat hi snachts es upgestaen,</l>
<l>Ende so dor die wostine vort</l>
<l>Henen daer bi teere port,</l>
<l>So dat hi daer bi versach</l>
<l>Moenken cellen, alst was dach.</l>
<l n="65">Aldaer hevet hi hem gerust</l>
<l>Ende at met, want hem des lust.</l>
<l>Doe baden hem die broedere daer,</l>
<l>Alse eenen man van zinne claer</l>
<l>Ende wijs van vroeden rade,</l>
<l n="70">Dat hi hem een sermoen dade,</l>
<l>Ende vrageden bi wat dinghe</l>
<l>Men den viant best ontginghe,</l>
<l>Ende hoemen best verdriven mochte</l>
<l>Quade, onreine, dorpre ghedochte.</l>
<l n="75">Dies maecti hem een sermoen,</l>
<l>Hoemen dat soude doen;</l>
<l>Ende alse dies sermoens was een ende,</l>
<l>Gheviel dat hi hem selven kende,</l>
<l>Ende hi te sinen zinnen keert,</l>
<l n="80">Ende seide: "Die eenen anderen leert</l>
<l>Ende hem selven dan bedrieget,</l>
<l>Dats een die dorperlike lieghet.</l>
<l>Twi en doe ic niet als een wijs man,</l>
<l>Ende doe dies ic enen anderen jan?"</l>
<l n="85">Dus hevet hi an hem selven genomen,</l>
<l>Dat hi swaerlike es ondercomen,</l>
<l>Ende nam orlof alse hi eerst mochte,</l>
<l>Ende keerde tsiere haghedochte,</l>
<l>Ende viel te hant in sijn gebede</l>
<l n="90">Ende sprac met groter omoedichede:</l>
<l>"God Here! hadstut mi niet genomen,</l>
<l>Ic ware nu ter hellen comen."</l>
<l>Int hol meslaet hi hem sware,</l>
<l>Ende lach altoes in eene hare,</l>
<l n="95">Ende weende in groter ellende,</l>
<l>Tote dattem God den ingel sende,</l>
<l><pb n="2,120"/> Die hem seide: "Hout dinen vrede!</l>
<l>God hevet ontfaen dine gebede</l>
<l>Ende hevet di al vergheven.</l>
<l n="100">Nu wachte vort wel dijn leven,</l>
<l>Ende du di selven oec vermaens,</l>
<l>Dattu di nemmermeer verwaens."</l>
<l>                Dit sijn die sproken entie vite</l>
<l>Van sente Janne Anacorite.</l>
<l n="105">Nu hort van sente Martine vort,</l>
<l>Die te Tours leget in de port.</l>
<l>Sine vite bescrivet aldus</l>
<l>Severus Sulpicius.</l>
</div>
<div type="subchapter"><head type="subchapter">Van sente Martine van Tours. XXVIII.</head>
<l>                Martijn, also alse wijt horen,</l>
<l>Was van Pannonien geboren,</l>
<l>Dat Hongerie heet in onse tale.</l>
<l>Ghevoet was hi in Ytale</l>
<l n="5">Tote Pavien in die stede;</l>
<l>Van ridderen uut geboren mede,</l>
<l>Al was hi van heidinen maghen.</l>
<l>Wapene haddi gedraghen</l>
<l>Onder den jongen Constantijn;</l>
<l n="10">Daer naer onder den neve sijn,</l>
<l>Den vernoyerden Juliaen;</l>
<l>Maer sijns ondanx, sonder waen,</l>
<l>Want van kinde was hem God hout;</l>
<l>Want doe hi X jaer was out,</l>
<l n="15">Jeghen moeder ende vader wille</l>
<l>Sloep hi henen harde stille,</l>
<l>Ende eeschte dat doepsel daer;</l>
<l>Ja, doe hi hadde XII jaer,</l>
<l>Wildi hermiten leven leden,</l>
<l n="20">Ende hine waers niet afgesceden,</l>
<l>Maer dat hi was te cranc van jaren;</l>
<l>Nochtan was sijn gedochte twaren</l>
<l>Omme cloestre oft omme kerken.</l>
<l>Dus began hi jonc dit werken,</l>
<l n="25">Dat hi daer naer, alse hijt vermochte,</l>
<l>In groten heilegen wille vulbrochte.</l>
<l>                Hier naer quam een gebot ginder,</l>
<l>Datter ouder lieder kinder</l>
<l>Ridders ordine souden ontfaen.</l>
<l n="30">Die vader wroegede Martine saen,</l>
<l>Want hi sinen heilegen wille benijt.</l>
<l>Daer wart hi ter selver tijt</l>
<l>Ghebonden ende ghespannen saen,</l>
<l>Ende moeste ridderscap ontfaen,</l>
<l n="35">Alse hi XV jaer hadde recht;</l>
<l>Doch wildi mettem maer enen knecht.</l>
<l>Nochtan diendi sinen garsoen,</l>
<l>Ende vagede ende trac af sine scoen,</l>
<l>Ende diendem dicken daer si quamen</l>
<l n="40">Ende aten menechwaerf te samen.</l>
<l>Ende al en was hi kerstijn niet,</l>
<l>Nochtan up dat aerme diet</l>
<l>Haddi ontfaermenesse menechfoude.</l>
<l>Hine behilt niet van sinen zoude</l>
<l n="45">Dan den dagelijcschen cost,</l>
<l>Daer hi sinen noot bi verlost.</l>
</div>
<div type="subchapter"><head type="subchapter">Hoe sente Martijn sinen mantel deelde. XXIX.</head>
<l>                Eens so es hi comen ghereden</l>
<l>In die porte vander steden</l>
<l>Tote Amiens in winter tide.</l>
<l>Gheen ghelt haddi an sine zide,</l>
<l n="5">Ende els nemmeer te ghere tijt</l>
<l>Dan sijn ridderlijc abijt</l>
<l>Ende sijn aernasch, dattem quam mede.</l>
<l>Daer gemoete hi vordie stede</l>
<l>Eenen aermen naecten, die sere bat,</l>
<l n="10">Datmen dor Gode hem gave wat;</l>
<l>Niemene en gaf daer den aermen.</l>
<l>Martijn dien begans ontfaermen;</l>
<l>Dat swert nam hi ende dede nemmee</l>
<l>Ende sneet den mantel mids ontwee:</l>
<l n="15"><pb n="2,121"/> Deene heelt heefti wech gegeven,</l>
<l>Ende dander heelt es hem bleven.</l>
<l>Nachts alse hi in slape lach,</l>
<l>Onsen Here Jhesum hi sach</l>
<l>Dat cleet hebben angedaen,</l>
<l n="20">Dat die aerme hadde ontfaen,</l>
<l>Ende hordem seggen dit wordekijn:</l>
<l>"Die ongedoepte Martijn</l>
<l>Hevet mi met sinen clede gedect."</l>
<l>                Te sinen XVIII jaren hi trect</l>
<l n="25">Ten doepsele ende wart kerstijn man.</l>
<l>Doe quam mare saen daer an</l>
<l>Juliane, dat in Gallen</l>
<l>Die baerberiene waren gevallen,</l>
<l>Ende Juliaen wildse verstriden,</l>
<l n="30">Ende gaf doe ten selven tiden</l>
<l>Sinen ridderscepe scat,</l>
<l>Om te troestene te bat.</l>
<l>Maer Martijn, sonder waen,</l>
<l>En wilde nemmeer tsout ontfaen.</l>
<l n="35">Hi seide: hi ware ridder ons Heren,</l>
<l>Hine wilde nemmeer hem an vechten keren.</l>
<l>Doe antworde Juliaen:</l>
<l>Hi wilde van vare achtergaen.</l>
<l>Martijn sprac sonder sorge ghene:</l>
<l n="40">"Ghewapijnt metten cruce alleene,</l>
<l>Sonder scilt ende sonder swert,</l>
<l>Willic doreriden onververt</l>
<l>Alle die vianden, sonder waen."</l>
<l>Doe wart Martijn daer gevaen</l>
<l n="45">Des anders dages te doene dat,</l>
<l>Dat hi hem aldus vermat.</l>
<l>Des naests dages sochten vrede</l>
<l>Die viande daer ter stede;</l>
<l>Ende dit dede al onse Here</l>
<l n="50">Dor Martijns sijns ridders ere,</l>
<l>Dat niemen te diere tijt</l>
<l>Bloet soude stuerten inden strijt.</l>
</div>
<div type="subchapter"><head type="subchapter">Hoe hi die werelt begaf. XXX.</head>
<l>                Dus es hi ridderscaps afgestaen,</l>
<l>Ende es tote Poytiers gegaen</l>
<l>Tote sente Ylarise tier tijt,</l>
<l>Diene wijede acolijt.</l>
<l n="5">In sinen slaep hiet hem onse Here,</l>
<l>Dat hi te sinen lande kere</l>
<l>Danen dat hi was geboren.</l>
<l>Martijn deet ende seide te voren,</l>
<l>Dat hi soude in desen ganc</l>
<l n="10">Pine gedogen groot ende stranc.</l>
<l>Al dit gesciede alse hijt vorsprac;</l>
<l>Want doe hi dor tgeberchte trac,</l>
<l>Es hi onder rovers comen,</l>
<l>Daer hem tlijf es na genomen.</l>
<l n="15">Hem worden sine hande gebonden</l>
<l>Achter hem, ende gevaen tien stonden,</l>
<l>Ende si vrageden hem, oft hi ware</l>
<l>Doe in eenegen groten vare.</l>
<l>- "Neen ic, entrouwen!" antworde hie,</l>
<l n="20">"Ic en was so seker nie;</l>
<l>Want dontfaermecheit van Gode</l>
<l>Es emmer mede ende voerbode</l>
<l>Mettem die pine hebben inden moede."</l>
<l>Die ghene, diene hadde in de hoede,</l>
<l n="25">Horden spreken ende leerde</l>
<l>So verre dat hi hem bekeerde,</l>
<l>Ende hevet Martine laten gaen,</l>
<l>Ende leedene te weghe weder saen.</l>
<l>Sidert heeftmen dat vernomen,</l>
<l n="30">Dat hi ten goeden levene es comen.</l>
<l>                Doe quam hem die viant ane,</l>
<l>Rechts in eens menscen gedane,</l>
<l>Ende seide dattem in allen weghen</l>
<l>Die duvel soude wesen jegen.</l>
<l n="35">Martijn sprac: "Wat soes gesciet,</l>
<l>God helpe mi! In ontsie di niet."</l>
<l>Dus heeft die viant orlof genomen.</l>
<l>                Martijn es te lande comen</l>
<l>Ende hevet sire moeder bekeert;</l>
<l n="40">Maer sijn vader bleef ongeleert</l>
<l>Ende es heidijn bleven doot.</l>
<l>Menege pine zwaer ende groot</l>
<l>Daden hem die Arriane,</l>
<l>Want hise pijnde te wederstane.</l>
<l n="45"><pb n="2,122"/> Si gingen hem sere an met slane;</l>
<l>So dat hi quam te Meilane,</l>
<l>Daer hebbene die Arriane verdreven,</l>
<l>Ende hi heeft sinen wech geheven</l>
<l>Met eenen pape altehant,</l>
<l n="50">Ende voer liggende in een eylant</l>
<l>Buten alder liede lude.</l>
<l>Daer at hi wortelen ende crude,</l>
<l>So dat hi ebruen at,</l>
<l>Ende es gevenijnt cruut dat;</l>
<l n="55">Maer alse hem tvenijn te wee dede,</l>
<l>Verwan hijt al met siere bede.</l>
<l>                Binnen desen tiden, dus eist bescreven,</l>
<l>Was Ylaris slands verdreven</l>
<l>Om die ongelovege Arriane,</l>
<l n="60">Die hi pijnde te wederstane;</l>
<l>Ende Martijn die heeft vernomen,</l>
<l>Dat hi sal te lande comen,</l>
<l>Ende es hem comen te gemoete</l>
<l>Ende ontfinckene met scoenre groete,</l>
<l n="65">Ende es te Poytiers gevaren.</l>
<l>Niet verre buten der stat te waren</l>
<l>Hevet hi ene abdie berect,</l>
<l>Daer hi II dode heeft gewect.</l>
<l>Deen, dat es een heidijn man,</l>
<l n="70">Dien hi wisen ende leren began</l>
<l>Die kerstine wet, want hi woude</l>
<l>Dat hi kerstijn werden soude;</l>
<l>So dat hi viel in eenen rede,</l>
<l>Ende Martijn was daer niet ter stede,</l>
<l n="75">Doe die heidijn bleef doot.</l>
<l>Martijn dreef rouwe groot</l>
<l>Teersten dat hi weder quam</l>
<l>Ende hi die niemare vernam.</l>
<l>Upten doden viel hi daer</l>
<l n="80">Ende wenede ende dreef mesbaer.</l>
<l>So vele riep hi ende bat,</l>
<l>Dat hi upstont daer ter stat,</l>
<l>Ende was oec gedoept daer</l>
<l>Ende levede sint menech jaer.</l>
<l n="85">Alsemen vragede omme sijn versceet,</l>
<l>Seidi, dat hi was geleet</l>
<l>Daer die wise rechtre zat,</l>
<l>Ende ghewiset daer ter stat</l>
<l>Inden swaren parlemente,</l>
<l n="90">Dat hi voere ten tormente.</l>
<l>Doe quamen II ingele, die seiden dare,</l>
<l>Dat hi de selve mensce ware,</l>
<l>Daer sente Martijn voren bade.</l>
<l>"Doe hiet die rechter, datmen dade</l>
<l n="95">Mij wederkeren in mijn vat,</l>
<l>Want daer Martijn voren bat.</l>
<l>Dus wardic met beden groot</l>
<l>Verwecket na mine doot."</l>
<l>                Niet lange daer na geviel mede,</l>
<l n="100">Dat Martijn leet teere stede;</l>
<l>Doe hordi tfolc in mesbare,</l>
<l>Ende hi vragede wat daer ware,</l>
<l>Ende men seidem, dat eens edels mans knecht</l>
<l>Hem selven hadde verhangen echt.</l>
<l n="105">Martijn ginc up dien dach</l>
<l>Int cellekijn daer die dode lach,</l>
<l>Ende hiet alt volc buten wesen.</l>
<l>Upten doden lach hi na desen</l>
<l>Eene stonde, ende dede</l>
<l n="110">Dat hi genas bi siere bede,</l>
<l>Ende hilt Martijns rechter hant,</l>
<l>Ende Martijn, diene selve prant,</l>
<l>Leeddene voert van daer hi lach,</l>
<l>Daer die meneghe toe gesach.</l>
</div>
<div type="subchapter"><head type="subchapter">Hoe hi bisscop daer na wart. XXXI.</head>
<l>                Niet langhe hier na wart hi gebeden</l>
<l>Te Tours te wesene inder steden</l>
<l>Bisscop, dese selve Martijn;</l>
<l>Maer dat en mochte niet lichte sijn,</l>
<l n="5">Want met genen clenen dinghen</l>
<l><pb n="2,123"/> Mochtmenne van sinen cloester bringen;</l>
<l>So dat een portre was te Tours,</l>
<l>Die an Martine bat succoers,</l>
<l>Ende viensde dat sinen wive mesquame,</l>
<l n="10">Ende bat hem dat hi daer quame,</l>
<l>Ende viel oec up sine knien,</l>
<l>Eer hem dat mochte gescien</l>
<l>Dat hi mettem danen ginc.</l>
<l>Nu was also begaet die dinc,</l>
<l n="15">Dat liede waren weder ende vort</l>
<l>Tusscen daer ende Tours der port,</l>
<l>Die hem emmer anquamen mede,</l>
<l>Tote dat sine hadden inde stede.</l>
<l>                Alsene alt volc dus coes geheel,</l>
<l n="20">Waren clerken ende bisscoppe een deel,</l>
<l>Die seiden: het ware onscone</l>
<l>Eenen ongeachten persone,</l>
<l>Datmenne teenen bisscop name,</l>
<l>Die int anscijn es onbequame,</l>
<l n="25">Entie oncuusch van clederen ware</l>
<l>Ende ru met verwerreden hare.</l>
<l>Maer tfolc en keerder hem niet an;</l>
<l>Want die lachtren waenden den man,</l>
<l>Si prijsdene in groten goede</l>
<l n="30">Alse den minre der aermoede.</l>
<l>                Dus wart hi bisscop gecoren.</l>
<l>Sulc alse hi hadde gesijn te voren,</l>
<l>Doe bleef hi in alre goede,</l>
<l>Vul van groten aermoede</l>
<l n="35">Ende van onwerden abite.</l>
<l>Hine scout altoes niet quite</l>
<l>Der moenke leven ende hare zede,</l>
<l>Ende hilt dorwel die bisscopstede.</l>
<l>Een stic lach hi inder cellen</l>
<l n="40">Biden monstre; maer dat quellen</l>
<l>Vanden lieden brac sinen vrede.</l>
<l>Doe dedi maken buten der stede</l>
<l>Eenen cloestre, II milen bi,</l>
<l>Daert eenlijc was ende vri,</l>
<l n="45">Ende altoes toeginc maer een pat,</l>
<l>Daer hi in ene celle zat.</l>
<l>Daer volgeden hem met jongers LXXX,</l>
<l>In Gode goet ende crachtech,</l>
<l>Diere in berghen holen maecten,</l>
<l n="50">Daer si baden in ende waecten.</l>
<l>Al dat si hadden was gemeene,</l>
<l>Wijns en plachmer groet no clene,</l>
<l>Die ziecheit en ginge hem te naer.</l>
<l>Vele drougher kemels haer,</l>
<l n="55">Sachte abijt moestmen daer vlien.</l>
<l>Sint warter menech bisscop van dien;</l>
<l>Want elke kerke die was vro,</l>
<l>Mocht hem ghescien also,</l>
<l>Dat si van Martijns cloester binnen</l>
<l n="60">Bisscop of priester mochten gewinnen.</l>
<l>                Niet verre te Tours vander stede</l>
<l>Ende niet verre vanden cloester mede</l>
<l>Was een monster, daer die gemene</l>
<l>Gheloep hadden, groot ende cleene;</l>
<l n="65">Want also was daer de mare,</l>
<l>Dat daer laghe een maertelare.</l>
<l>Oec so stonter in een outaer,</l>
<l>Die de bisscop aldaer</l>
<l>Gheset hadde in ouden tiden;</l>
<l n="70">Maer Martijn en liet also niet liden,</l>
<l>Want hine gelovede niet lichte das,</l>
<l>Des hi seker niet en was.</l>
<l>Toter steden voer hi saen</l>
<l>Ende ginc upten grave staen,</l>
<l n="75">Ende bat Gode dor sine genade,</l>
<l>Dat hi hem verstaen dade,</l>
<l>Wie dat ware dat laghe daer.</l>
<l>Ter luchter ziden sach hi hem naer</l>
<l>Een wonder van wilder gedane,</l>
<l n="80">Alse een gheest te scouwene ane.</l>
<l>Doe hiet hi hem seggen dare,</l>
<l>Hoe hi hiete ende wies hi wert ware.</l>
<l>Dander antwordem, daer hi staet,</l>
<l>Sinen name ende sine mesdaet,</l>
<l n="85">Ende seide: hi hadde rovere gewesen,</l>
<l>Ende verslegen daer bi desen,</l>
<l>Ende tfolc bedroghen ware sere,</l>
<l><pb n="2,124"/> Die hem daden eeneghe ere;</l>
<l>Want hine hadde groet no clene</l>
<l n="90">Metten maertelaren ghemene;</l>
<l>Want si waren inder vrouden,</l>
<l>Ende hi indie helle behouden.</l>
<l>Die daer waren horden dien,</l>
<l>Maer niemen en mochten gesien.</l>
<l n="95">Doe seide Martijn openbare,</l>
<l>Dat dat volc bedrogen ware,</l>
<l>Ende dede ontmaken den outaer,</l>
<l>Ende scuerde die peligrimage daer.</l>
</div>
<div type="subchapter"><head type="subchapter">Van sinen miraclen. XXXII.</head>
<l>                Hier naer gheviel hem, dat hi ginc</l>
<l>Up enen dach omme sine dinc,</l>
<l>Dat hi hadde onder hande.</l>
<l>Dat heidine diet vandien lande</l>
<l n="5">Quam hem te gemoete teere scare,</l>
<l>Ende brochten enen doden dare.</l>
<l>Alse Martijn dat volc verheeste,</l>
<l>Waendi dat si eene feeste</l>
<l>Van afgoden hadden begaen.</l>
<l n="10">Een cruce maectire voren saen,</l>
<l>Ende hietse staen vander Gods cracht.</l>
<l>Niemen van hem en hadde macht</l>
<l>Dat hi vorder hadde gegaen.</l>
<l>Ghenen doden lieten si staen,</l>
<l n="15">Ende elc wonderde wattem mesquam;</l>
<l>Maer teerst dat Martijn vernam,</l>
<l>Dat si daer eens doden plaghen,</l>
<l>Liet hise gaen ende wech draghen:</l>
<l>Dus stonden si stille ende ghingen,</l>
<l n="20">Alse hem Martijn wilde gehingen.</l>
<l>                Eens soudi in eene stede</l>
<l>Eenen ouden tempel vellen mede,</l>
<l>Alse hi dede; doe nam hi ghoem,</l>
<l>Dat daer stont een pijnboem,</l>
<l n="25">Dien hi wilde ter neder houwen.</l>
<l>Alse tgeent die heidine scouwen,</l>
<l>Sone wilden sijs gehingen niet,</l>
<l>Al eist vanden temple gesciet;</l>
<l>Want hare gelove laghere an.</l>
<l n="30">Doe seide die heileghe man,</l>
<l>Dat ghene macht en leget ant hout,</l>
<l>Maer an Gode leget al gewout:</l>
<l>Die boem moeste gevellet wesen,</l>
<l>Want biden duvel was hi belesen.</l>
<l n="35">Doe seider een stout, een fel:</l>
<l>"Ghetrouwestu dinen God so wel,</l>
<l>Wi sullen den boem vellen saen;</l>
<l>Ende alse hi valt du sultene ontfaen,</l>
<l>Ende eist dat dijn God metti es,</l>
<l n="40">Du blives al ongescadet des."</l>
<l>Hi seide dat hijt gerne dade.</l>
<l>Die heidine achten clene der scade</l>
<l>Van haren bome, want si te hant</l>
<l>Doden wanen haren viant.</l>
<l n="45">Te hant bonden si den man</l>
<l>Ter stat daer die boem nygen began,</l>
<l>Ende si gingen vroilike houwen.</l>
<l>Die moenken, die tgene anescouwen,</l>
<l>Worden valu ende bleec,</l>
<l n="50">Maer Martijn was die niene weec;</l>
<l>Ende alse die boem was verre genegen,</l>
<l>Slouch hi dat cruce ons Heren jegen,</l>
<l>Ende ghelijc alst een wint ware,</l>
<l>Wart die boem gehuert van dare</l>
<l n="55">Ende aves gesteken over weder,</l>
<l>Dat die dorpers na vielen neder,</l>
<l>Die ane dander zide stonden;</l>
<l>Some ontlopen oec niet en conden.</l>
<l>Den heidinen wonderts, maer sere vro</l>
<l n="60">Warens alle die moenken doe,</l>
<l>Ende loveden onsen Here dan.</l>
<l>Cume was eenech heidijn man,</l>
<l>Die tgene sach, hem en warts te bet</l>
<l>Ende ontfinc ons Heren wet;</l>
<l n="65">Ende daer Martijn velde mamerien,</l>
<l>Dedi emmer Gods huse wijen.</l>
</div>
<div type="subchapter"><head type="subchapter">Vanden selven. XXXIII.</head>
<l>                Eens soudi in eene stede</l>
<l><pb n="2,125"/> Eens afgods huus vellen mede;</l>
<l>Ende alse gheweldich wart de brant,</l>
<l>Stac die wint dat vier te hant</l>
<l n="5">Up een huus, dat stont daer an.</l>
<l>Alst Martijn sach, die heilege man,</l>
<l>Es hi upt huus geclommen sciere,</l>
<l>Ende warp hem selven jegen den viere,</l>
<l>Dat het en scaedde meer een twint;</l>
<l n="10">Maer het keerde hem jegen den wint,</l>
<l>Ende en scaedde nieweren niet,</l>
<l>Sonder daer hem Martijn hiet.</l>
<l>                Oec was daer teere ander stede</l>
<l>Een sere rike tempel mede,</l>
<l n="15">Dat die heidine hadden wert.</l>
<l>Martijn dien te velne begert.</l>
<l>Dat werden hem die heidine roten</l>
<l>Ende hebbene fellike verstoten.</l>
<l>Doe voer hi ter stat daer bi,</l>
<l n="20">Ende drie daghen so lach hi</l>
<l>In asschen ende in sine hare</l>
<l>Vastende, ende bat Gode dare,</l>
<l>Dat hi met menscelikere cracht</l>
<l>Dat te voldoene heeft gene macht,</l>
<l n="25">Dat God selve dat wille vellen.</l>
<l>Doe quamen daer II gesellen,</l>
<l>Twee inglen die hem helpen wilden,</l>
<l>Met tween speren, met II schilden;</l>
<l>Die seiden: God hadse daer ghesent,</l>
<l n="30">Dat si dat dorpre covent</l>
<l>Verjagen souden ende verdriven,</l>
<l>Ende in Martijns hulpe bliven.</l>
<l>Martijn keerde weder doe.</l>
<l>Aldaer die heidine saghen toe,</l>
<l n="35">Trac hi den tempel al ter neder,</l>
<l>Ende vellede voert ende weder</l>
<l>Die vermalendijede outare,</l>
<l>Entie afgoden al openbare</l>
<l>Die wreef hi rechts al te mulle:</l>
<l n="40">Hen conden geweren niet die dulle.</l>
<l>Wel naer si alle, die saghen toe,</l>
<l>Ontfingen kerstijndoem al doe.</l>
<l>                Teere andere steden soudi oec vellen</l>
<l>Eenen tempel; maer die gesellen</l>
<l n="45">Ende der dorpers een groot here</l>
<l>Stonden daer voren ter were,</l>
<l>Entie coenste van hem allen</l>
<l>Quam metten swerde them gevallen.</l>
<l>Martijn warp den mantel hene</l>
<l n="50">Ende boot den bloten hals omme tgene;</l>
<l>Ende alse die heidijn den slach uphief,</l>
<l>Waest hem leet ofte lief,</l>
<l>Hi viel ter erden achterwaert,</l>
<l>Utermaten sere vervaert,</l>
<l n="55">Ende heeftem genade gebeden.</l>
<l>Martijn vergaeft hem tier steden.</l>
<l>                Echt een ander, daer hi brac</l>
<l>Eenen afgod, naer hem stac</l>
<l>Met eenen knive; maer altoes</l>
<l n="60">Ne wisti waer hine verloes.</l>
<l>                Oec was hi machtich in desen</l>
<l>Een evel saen te genesen,</l>
<l>Dat oint man selden te hem quam,</l>
<l>Die sine ghesonde niet en nam.</l>
</div>
<div type="subchapter"><head type="subchapter">   Vanden selven noch meer. XXXIIII.</head>
<l>                Oec gesciede, alsict vernam,</l>
<l>Dat hi in eens mans huus quam.</l>
<l>Alse hi uptie zulle es comen,</l>
<l>Bleef hi staende ende heeft vernomen,</l>
<l n="5">Alse hi seide, eenen viant</l>
<l>Einselike aldaer te hant.</l>
<l>Hi hiet hem dat hi danen sciede.</l>
<l>Eenen vander meiseniede</l>
<l>Daer binnen so es hi gevaren.</l>
<l n="10">Doe began hi sere mesbaren,</l>
<l>Ende scoren alle te samen,</l>
<l>Die hem te gemoete quamen.</l>
<l>Thuus wart altemale in roere,</l>
<l>Ende ghinder wart vremde voere.</l>
<l n="15">Dat volc vlo al ghemeene,</l>
<l>Maer Martijn gemoetene allene,</l>
<l>Ende hiet hem dat hi soude staen.</l>
<l>Doe ginc hi metten tanden slaen,</l>
<l><pb n="2,126"/> Ende gaepte oft hi biten soude.</l>
<l n="20">Martijn stac hem also houde</l>
<l>Sinen vinghere inden monde,</l>
<l>Ende seide, oft hi biten conde,</l>
<l>Ende God des orlof gave,</l>
<l>Dat hi den vingre al bete ave.</l>
<l n="25">Maer die vinger was in diere gebare</l>
<l>Oft een gloyende yser ware,</l>
<l>Ende en dorste, wats ghesciet,</l>
<l>An sinen vingher comen niet.</l>
<l>Ende alse Martijn den viant</l>
<l n="30">Met pinen ende met tormente bant,</l>
<l>Dat hi sceden moeste van dien,</l>
<l>Ne wisti waer henen vlien,</l>
<l>Want hi hem den mont verboot.</l>
<l>Beneden dat hi utescoot,</l>
<l n="35">Alst betaemde tsinen doene,</l>
<l>Met eenen onreinen menisoene.</l>
<l>                Te Parijs quam hi mede</l>
<l>Toter porten vander stede</l>
<l>Met vele volx indie stat.</l>
<l n="40">Een mallade ghinder sat,</l>
<l>Die einselijc was te scouwene an.</l>
<l>Martijn custe dien man</l>
<l>Ende seindene oec mede,</l>
<l>Dat hi ghenas daer ter stede.</l>
<l n="45">Ja, in die vasen van sinen clede</l>
<l>Ghenas menech van groten lede;</l>
<l>Dat haer oec van siere hare</l>
<l>Ghenas menegen harentare.</l>
<l>                Oec was een die hiet Paulijn,</l>
<l n="50">Die hadde verloren die ogen sijn</l>
<l>Met eere perlen, die hi genas,</l>
<l>Martijn, doe hijs gebeden was.</l>
<l>                Oec gheviel daer ene dinc,</l>
<l>Daer Martijn up enen solre ginc</l>
<l n="55">Met eere leedere, ende viel neder</l>
<l>Bi al ghenen trappen weder,</l>
<l>Ende hadde menege zware wonde,</l>
<l>Eer hi die erde ghetaken conde.</l>
<l>Aldaer droegene sine gesellen</l>
<l n="60">Also gewont te siere cellen.</l>
<l>Sine pine was groot ende zwaer.</l>
<l>Snachts so quam die ingel daer,</l>
<l>Die hem streecte sine wonden,</l>
<l>Ende settedse weder, die hem mestonden,</l>
<l n="65">Alle die ghequetste lede.</l>
<l>Des maergens haddi der smerten vrede,</l>
<l>Dat elken mensche dochte das,</l>
<l>Dat hi niet gequetst en was.</l>
</div>
<div type="subchapter"><head type="subchapter">Van sinen weldaden. XXXV.</head>
<l>                Het gheviel up eenen dach,</l>
<l>Dat Martijn tsire cellen lach,</l>
<l>Quam die viant om sinen toren,</l>
<l>Ende brochte eens ossen horen</l>
<l n="5">In sine rechtre hant bebloet,</l>
<l>Ende riep, alse een die es verwoet,</l>
<l>Ende sine bliscap gedecken en conde</l>
<l>Van siere vuulre quader zonde,</l>
<l>Ende riep: "Waer es dine macht groet?</l>
<l n="10">Ic hebbe enen vanden dinen doot!"</l>
<l>Martijn die hiet dat quamen</l>
<l>Alle sine moenken te samen,</l>
<l>Ende seidem des duvels tellen,</l>
<l>Ende hiet datmen besochte de cellen</l>
<l n="15">Ende offere iemene ware messciet.</l>
<l>Sinen moenken en werreden niet;</l>
<l>Maer een huusman was int wout,</l>
<l><pb n="2,127"/> Die ghehuurt was te haelne hout:</l>
<l>Anders gebrake hem geen man.</l>
<l n="20">- "So gaet," sprac hi, "daer jegen dan."</l>
<l>Niet verre gingen si tien stonden</l>
<l>Ende hebben ghenen huusman vonden</l>
<l>Liggende up sine doot.</l>
<l>Hi teldem sijn mesfal groot,</l>
<l n="25">Dattene die osse onsachte</l>
<l>Hadde gesteken in sijn gemachte,</l>
<l>Ende mettien dedi sinen ende.</l>
<l>Anders en mochte die viant scende</l>
<l>Sente Martine doen aldaer,</l>
<l n="30">Noch hem terden oec bet naer.</l>
<l>                Die duvel ginc dicke visieren</l>
<l>In harde meneger manieren,</l>
<l>Hoe hi ghehonen mochte den man,</l>
<l>Ende dede menege gedane oec an,</l>
<l n="35">Dat men wel bekennen mochte;</l>
<l>Maer dat was dat niet en dochte,</l>
<l>Wantene Martijn doden dede</l>
<l>Metten cruce ende metter bede.</l>
<l>                Sine moenken seiden, dat si horden</l>
<l n="40">Den duvel orlogen met worden</l>
<l>Martine met groten gewelde:</l>
<l>Twi hi in sinen cloestre helde</l>
<l>Selken broeder ende daer geset,</l>
<l>Die hare kerstijnlike wet</l>
<l n="45">Naden doepsele te menegen stonden</l>
<l>Verbuert hadden met quaden zonden;</l>
<l>Ende alsi danne wilden afstaen,</l>
<l>Dat hise te moenken wilde ontfaen;</l>
<l>Ende brochten openbare vort</l>
<l n="50">Hare zonden ende hare mort.</l>
<l>Martijn antworde te hant</l>
<l>Stoutelike den viant:</l>
<l>"Die doude zonden wilde begeven</l>
<l>Ende leeden een beter leven,</l>
<l n="55">Sijns salmen hebben ontfarmechede</l>
<l>Ende ontbindene daer toe mede;</l>
<l>Wantene God selve ontfaet,</l>
<l>Alse hi sine zonden laet."</l>
<l>- "Neen!" sprac die viant, "dans niet.</l>
<l n="60">Dien dorper zonden sijn gesciet,</l>
<l>Ende naden doepsele valt in mesdaden,</l>
<l>God en doet hem ghene ghenaden."</l>
<l>- "Du lieghes!" antworde Martijn weder,</l>
<l>"Du selve die viels hier neder,</l>
<l n="65">Ongevallege! wildstu laten</l>
<l>Dat volc bedrieghen, die liede haten,</l>
<l>Ende daets van dinen zonden claghe</l>
<l>Voerden coomst vanden doemesdage,</l>
<l>Die saen coemt, verwaten ries!</l>
<l n="70">Ic troeste mi an Gode dies,</l>
<l>Dat di God ontfinge mede</l>
<l>In sine grote ontfaermechede."</l>
</div>
<div type="subchapter"><head type="subchapter">Hoene die viant wilde honen. XXXVI.</head>
<l>                Eens quam in sire chellen</l>
<l>Die viant selve vander hellen,</l>
<l>Met groter claerheit ombevaen,</l>
<l>Diere clederen angedaen,</l>
<l n="5">Up sijn hovet eene crone</l>
<l>Van goude ende van gesteente scone,</l>
<l>Int anscijn sere blide mede;</l>
<l>Ende Martijn lach in sine gebede</l>
<l>Ende sach up hem mettien,</l>
<l n="10">Ende hem verdonkerde dat sien,</l>
<l>So grote claerheit quam hem jegen.</l>
<l>Beede langhe si stille zwegen.</l>
<l>Die duvel sprac eerst ten beginne:</l>
<l>"Martijn! merc ende bekinne,</l>
<l n="15">Wien dattu hier anesies:</l>
<l>Ic bem Cristus, ghelove dies.</l>
<l>Alsic hier neder wilde varen,</l>
<l>Wildic mi di eerstwaerf verbaren."</l>
<l>Martijn zweech omme dit doen,</l>
<l n="20">Ende mercte sine vergoude scoen</l>
<l>Ende sine chierheit groot ende claer,</l>
<l>Ende hine antworde niet een haer.</l>
<l>Anderwaerf sprac Sathanas:</l>
<l>"Martijn! sprec, wat twifelstu das</l>
<l n="25"><pb n="2,128"/> Te gelovene dattu sies?</l>
<l>Ic bem Cristus, gelove dies."</l>
<l>Die Heileghe Gheest dede bekinnen</l>
<l>Te hant Martine van binnen,</l>
<l>Dat die duvel was, niet God;</l>
<l n="30">Ende hi antworde den zot</l>
<l>Ende sprac aldus ongehoent:</l>
<l>"Niet gepuerpert, no ghecroent</l>
<l>Sone hevet Cristus beheten</l>
<l>Dat hi sal hier neder beeten.</l>
<l n="35">Ic en ziene in de selve gedane</l>
<l>Dat hi ontfinc die doot ane,</l>
<l>Ende des crucen tekijn vor hem bringen,</l>
<l>In gelove niet die dinghen."</l>
<l>Ende met dien worde voer hi dane,</l>
<l n="40">Alse een mist te siene ane;</l>
<l>Entie vule quade felle</l>
<l>Ende liet vul stancs sine celle,</l>
<l>So dat men weten mochte clare,</l>
<l>Dat die quade viant ware.</l>
<l n="45">Dit plach Martijn de liede</l>
<l>Te rekene wat hem gesciede,</l>
<l>Al waest dat hijt node vulbrochte,</l>
<l>Dat iemen in roem merken mochte;</l>
<l>Maer omme die simple te waerscuwene</l>
<l n="50">Ende omden viant te verduwene,</l>
<l>So brachti dese aventure vort.</l>
<l>                Eens haddene die viant becort,</l>
<l>Also alst hier achter staet.</l>
<l>Martine quam in sinen raet,</l>
<l n="55">Dat hi wilde henen varen</l>
<l>Sijn bisscopdoem sien ende bewaren,</l>
<l>Ende quam teere stat gevaren</l>
<l>Teenen bisscopdoeme te waren,</l>
<l>Dat onder Tours was; ente clerke</l>
<l n="60">Hadden gemaect bider kerke</l>
<l>Ene stede, daer hi herbergen soude,</l>
<l>Ende om dat uutnemende coude</l>
<l>So hadder vier in gewesen;</l>
<l>Maer het was gevaget van desen,</l>
<l n="65">Ende maecten hem een bedde van stro</l>
<l>Vele te samen, ende waren vro,</l>
<l>Ende vergaten den heten haert.</l>
<l>Martijn ginc te rusten waert;</l>
<l>Maer hem mesquam ende dochte,</l>
<l n="70">Dat sijn bedde was so sochte;</l>
<l>Want met eere hare ande erde</l>
<l>Plach hi te liggene dor sine ou'de.</l>
<l>Doe warp hi henen al dat stro,</l>
<l>Alse die der weelden was onvro,</l>
<l n="75">So dat som tstro van desen</l>
<l>Quam daer tfier hadde gewesen.</l>
<l>Hi lach selve up de erde bloet;</l>
<l>Maer sine moetheit groot</l>
<l>Die dede hem daer rusten sachte.</l>
<l n="80">Maer alst quam ter middernachte,</l>
<l>Wart daer vanden heeten stene</l>
<l>Dat stro ontsteken, groet ende clene;</l>
<l>Ende Martijn, die in slape was,</l>
<l>Die en wiste een twint niet das,</l>
<l n="85">Ende wart [in wake] al onversien</l>
<l>Mids inden viere doe mettien.</l>
<l>Die viant, die gerne besochte</l>
<l>Hoe dat hine belopen mochte,</l>
<l>Dedene so verhaesten mede,</l>
<l n="90">Dat hi te spade viel int gebede;</l>
<l>Maer hi wilde de dore ontsluten,</l>
<l>Alse die gerne ware daer buten.</l>
<l><pb n="2,129"/> Doch hevet hem de haest benomen,</l>
<l>Dat hi niet uut mochte comen,</l>
<l n="95">Entie brant quam hem so naer,</l>
<l>Dattem verbernde cleet ende haer;</l>
<l>So dat hi quam in sinen zinne,</l>
<l>Ende hi warts int herte in inne,</l>
<l>Dat hi bet viele int gebede</l>
<l n="100">Dan hi vloe teeneger stede.</l>
<l>Doe nam hi den scilt des geloven,</l>
<l>Ende viel inden brant van boven,</l>
<l>Ende settet al in onsen Here.</l>
<l>Die brant sette hem ten kere,</l>
<l n="105">Die vlamme wart cout te hant,</l>
<l>Ende hi lach mids inden brant</l>
<l>In sine bedinghen sonder vaer.</l>
<l>Sine moenken waren daer</l>
<l>Buten ende horden dat vier craken;</l>
<l n="110">Met crachte si die dore braken</l>
<l>Ende hebben Martine uutgetrect:</l>
<l>Up ander dinc en hebben si gemect</l>
<l>Dan si waenden altehant,</l>
<l>Dat hi verbornen ware inden brant.</l>
<l n="115">Hi seide, dattene die viant</l>
<l>Noint also onbewest en vant;</l>
<l>Want hine noit vinden mochte</l>
<l>Dat hi de vlucht ie versochte,</l>
<l>Sonder nu al eenlike mede . . . .</l>
<l n="120">Int gelove ende int gebede.</l>
<l>Ende alse langhe als hi met vluchte</l>
<l>Dat vier scuwede ende vruchte,</l>
<l>Also lange ghevoeldi das,</l>
<l>Dattem tfier sere fel was;</l>
<l n="125">Maer teerst dat hi ter beden vel,</l>
<l>So gelovede hi mede wel,</l>
<l>Dat hi mids stont inden viere</l>
<l>Ghelijc indes daus maniere.</l>
<l>Dus wart Martijn geproevet daer</l>
<l n="130">Ende goet vonden inden vaer.</l>
<l>                Hier laten wi van siere vite:</l>
<l>Niet dat hier mede al es quite,</l>
<l>Maer cortelike hier naer</l>
<l>Sal mer af horen meer ende waer,</l>
<l n="135">Ende hoe hi sijn leven ende</l>
<l>Sonder zonde ende sonder scende.</l>
</div>
<div type="subchapter"><head type="subchapter">Van sente Morile. XXXVII.</head>
<l>                In desen tijt, in deser wile,</l>
<l>Vinden wi lesende van Morile,</l>
<l>Die van Meilane was geboren,</l>
<l>Ende bisscop tAngiers vercoren.</l>
<l n="5">Dese was Martine worden cont</l>
<l>Tien tiden ende ter selver stont</l>
<l>Dat hi moene was te Meilane,</l>
<l>Maer doe verdrevene die Arriane.</l>
<l>Doe bleef Morijl indie port</l>
<l n="10">Metten goeden sente Ambrosiuse vort,</l>
<l>Diene ter clergien wijede</l>
<l>Ende crune gaf ende benedijede.</l>
<l>Daer naer rumedi met allen</l>
<l>Italen ende quam in Gallen,</l>
<l n="15">Ende quam te Tours inde stat,</l>
<l>Daerne dwanc ende sere bat</l>
<l>Sente Martijn, hine consts ontgaen,</l>
<l>Ende dedene priesterscap ontfaen.</l>
<l>Daer naer es hi tAngiers comen,</l>
<l n="20">Ende hevet daer bi vernomen</l>
<l>Enen tempel al vul afgode.</l>
<l>Die goede man hi horet node,</l>
<l>Dat die viant die lieden scende.</l>
<l>Hi maectem ghinder gehende;</l>
<l n="25"><pb n="2,130"/> Hi sach dattem gebrac de macht</l>
<l>Tgeent te brekene met sire cracht,</l>
<l>Ende bat Gode, dat hi met allen</l>
<l>Die mamerie dade vallen.</l>
<l>Doe quam een vier van boven neder,</l>
<l n="30">Dat al verbrande hoge ende neder,</l>
<l>Tempel, afgoden also wel,</l>
<l>So dat al ter neder vel.</l>
<l>Alse te sticken was theydine gewerke,</l>
<l>Maecti ginder eene kerke,</l>
<l n="35">Ende deedse sente Martine wijen.</l>
<l>Daer diendi Gode ende sente Marien</l>
<l>XII jaer ter selver stede</l>
<l>In vastene ende in gebede mede.</l>
<l>                Herden waren daer inder wachte,</l>
<l n="40">Ende gheviel den enen bi nachte,</l>
<l>Dattene venijnde een serpent.</l>
<l>Gheent venijn liep ommetrent</l>
<l>In sine aderen, entie knecht</l>
<l>Begonste al te swelne echt,</l>
<l n="45">So datter hope clene no groot</l>
<l>An en was dan die doot.</l>
<l>Doe drougen si over een tier wile,</l>
<l>Dat sine best droughen Morile.</l>
<l>Met goeden wille si dit daden,</l>
<l n="50">Ende baden hem genaden.</l>
<l>Morijl seinde daer den knecht,</l>
<l>Ende daertoe in sijn wondekijn echt</l>
<l>Maecti een cruce van sinen spuwe.</l>
<l>Daer gesciede miracle nuwe;</l>
<l n="55">Want dat venijn al uteran</l>
<l>Weder uter wonden dan,</l>
<l>Entie knecht es ghenesen,</l>
<l>Ende keerde te woude met desen.</l>
</div>
<div type="subchapter"><head type="subchapter">Van sinen heileghen daden. XXXVIII.</head>
<l>                Niet verre van siere stede,</l>
<l>Daer hi woende ende dit wonder dede,</l>
<l>Was een berch, daer tien stonden</l>
<l>Hare afgoden harde vele up stonden.</l>
<l n="5">Daer waert wildi henen quellen</l>
<l>Entie afgoden algader vellen.</l>
<l>Van verren so riepen dan</l>
<l>Ghene duvele ten goeden man:</l>
<l>"Morijl! wat heefture ons mede,</l>
<l n="10">Dattu ons soucs al hier ter stede?</l>
<l>Wine conen weten te waren,</l>
<l>Waer wi in dit lant ontfaren."</l>
<l>Doe seinde hi te hant die stat;</l>
<l>Sine conden niet gedogen dat,</l>
<l n="15">Sine zongen haren droeven zanc,</l>
<l>Ende vloen ende lieten groten stanc.</l>
<l>Te hant so heefti geboden,</l>
<l>Die beelden vanden afgoden</l>
<l>Datmense te samen droughe sciere,</l>
<l n="20">Ende mense verberne in enen viere.</l>
<l>Oec dedi ter selver stat</l>
<l>Eenen cloester maken na dat.</l>
<l>                Eens souden coemanne liden</l>
<l>Daer hi woende in ghenen tiden,</l>
<l n="25">Ende voerden mettem enen man,</l>
<l>Dien si vercopen wilden dan.</l>
<l>Die ghene ontspranc hem ende riep:</l>
<l>"Wapene!" ende in die kerke hi liep</l>
<l>Ende viel up Morijls voete,</l>
<l n="30">Ende bat hem dat hi bidden moete,</l>
<l>Dat hi quite moete gaen;</l>
<l>Want hi dieflike was gevaen</l>
<l>In sijn lant ende so belopen,</l>
<l>Ende nu voerdemen omme vercopen.</l>
<l n="35">Nu es die priester uutgegaen,</l>
<l>Ende bat ghenen here saen,</l>
<l>Datmenne hem vercopen soude,</l>
<l>Want hine so verlossen woude.</l>
<l>Die here en wilde des niet doen</l>
<l n="40">Ende hiet uuttrecken den garsoen.</l>
<l>Die knapen en dorstens laten niet,</l>
<l>Sine daden dat haer here hiet,</l>
<l>Entie gevangene riep sere:</l>
<l>"Ontfaerme u mijns, priester, here!"</l>
<l n="45">Morijl viel up sine knien</l>
<l>Ende bat onsen Here mettien,</l>
<l>Dat hi sine genaden groot</l>
<l><pb n="2,131"/> Hem sende toe te derre noot.</l>
<l>Doe wart te hant uptie stede</l>
<l n="50">Die here bevaen met enen rede,</l>
<l>Die so swaer was ende so groot,</l>
<l>Dat hi cortelike bleef doot.</l>
<l>Selc vanden knapen hem vervaerden</l>
<l>Ende waenden sinken inder aerden,</l>
<l n="55">Ende baden Morile dor sine houde,</l>
<l>Dat hi haers ontfaermen soude,</l>
<l>Ende dat hi vor den doden bade,</l>
<l>Dattem God dade ghenade.</l>
<l>Morijl wart tongemake</l>
<l n="60">Ende ontsach hem, dat de sake</l>
<l>Wesen mochte vanden riese</l>
<l>Van live ende van ziele verliese,</l>
<l>Ende weende sere ende versuchte,</l>
<l>Ende bat Gode, dien hi duchte,</l>
<l n="65">Dat hi den man gave sijn leven.</l>
<l>Noch hine heeft niet upgeheven</l>
<l>Sinen lachame vander erde,</l>
<l>Eer anden doden lijf verbaerde,</l>
<l>Ende eer hi hadde bejaget met vlite</l>
<l n="70">Ghenen gevangene mede quite.</l>
<l>Die coemanne van haren zonden</l>
<l>Gaven hem mede tien selven stonden</l>
<l>Grote ghiften, omme sine stede</l>
<l>Oec te verchierne mede.</l>
<l n="75">Hi ontfinct ende gaeft der kerken</l>
<l>Enten aermen in goeden gewerken.</l>
<l>                Een scip geladen voer in de Lore</l>
<l>Ende soude liden daer vore,</l>
<l>Daer woende die heilege Morile.</l>
<l n="80">Een storm quam ter selver wile,</l>
<l>Dat dat scip ontroedert waert,</l>
<l>Entie scipmanne sere vervaert</l>
<l>Dreven tusscen wint ende waghe.</l>
<l>Groot was dat roepen entie clage,</l>
<l n="85">Ende menscen hulpe en dooch hem niet.</l>
<l>Alse dat scipvolc dat siet,</l>
<l>Riepen si an Morile genaden:</l>
<l>"Bidt Gode voer onse mesdaden!</l>
<l>Want du daets den doden upstaen."</l>
<l n="90">Morijl liep ten oevere saen,</l>
<l>Ende seinde wint ende waghe,</l>
<l>Datse vallen soude die vlaghe.</l>
<l>Beede wint ende waghe vel,</l>
<l>Ende dat scip quam alse wel</l>
<l n="95">Behouden al toten lande,</l>
<l>Entie sciplieden custen sine hande.</l>
<l>                Dese goede man hi plach</l>
<l>Te visenteerne nacht ende dach</l>
<l>Sieke of kerken in sinen tiden.</l>
<l n="100">Eenen ezel plach hi riden,</l>
<l>Want hi qualike gaen mochte.</l>
<l>Een dief was die hem bedochte</l>
<l>Dat hi hem dien ezel stal;</l>
<l>Maer die duvel ghalt hem al,</l>
<l n="105">Want hi retene den nacht aldure.</l>
<l>Smorgens stont hi vor Morijls dure</l>
<l>Entie ezel bi hem mede.</l>
<l>Daer lijede hi siere dorperhede.</l>
<l>Doe begrepene die viant mettien</l>
<l n="110">Ende wildene danen doen vlien,</l>
<l>Omme dat hi niet en soude genesen;</l>
<l>Maer Morijl hevet [in] desen</l>
<l>Den viant verjaget uten man,</l>
<l>Ende vergaf hem mede nochtan.</l>
<l n="115">Wantene die noot stelen dede,</l>
<l>Gaf hi hem aldaer ter stede</l>
<l>Drie ghuldine besante daer,</l>
<l>Ende hietene Gode bevolen daer naer.</l>
</div>
<div type="subchapter"><head type="subchapter">Hoe sente Morijl bisscop wart. XXXIX.</head>
<l>                Alse die mare ginc harentare</l>
<l>Van Morile, hoe heilech hi ware,</l>
<l>Staerf die bisscop van Angiers.</l>
<l>Hi die niene hadde fiers</l>
<l n="5">In siere herten, dat was Martijn,</l>
<l>Die hiet ghinder bisscop sijn</l>
<l>Morile, want hi hads de macht.</l>
<l>Eermen daertoe brochte het dede cracht;</l>
<l>Maer teersten dat hi quam ter kerken</l>
<l n="10">Met Martine ende met andren clerken,</l>
<l><pb n="2,132"/> Beette neder, dies gelovet,</l>
<l>Eene witte duve up sijn hovet.</l>
<l>Vele waerre diet sagen an.</l>
<l>Daer wijedene die heilege man</l>
<l n="15">Van Tours Martijn ter selver wile</l>
<l>Bisscop van Angiers Morile.</l>
<l>Alse hi dus bisscop was gecoren,</l>
<l>Was hi goet ende heilech te voren.</l>
<l>Hij pijndem in dogeden te tierne</l>
<l n="20">Ende sijn volc te bestierne,</l>
<l>Ende God gaf hem gratie so groot,</l>
<l>Dat hi was apostels genoot;</l>
<l>Want hi den viant dede vergeten</l>
<l>Wien so hi hadde beseten,</l>
<l n="25">Entie zieke ghenas hi mede</l>
<l>Al gheellike met sire bede,</l>
<l>Entie blende sonderlinghe</l>
<l>Ghenas hi metter seininghe.</l>
<l>                Eens seidi messe ende sine clerke.</l>
<l n="30">Doe quamer een wijf inde kerke</l>
<l>Ende brochte een ziec kint, want soe woude</l>
<l>Dat hijt kerstijn doen soude;</l>
<l>Want soe tkint ontfangen mede</l>
<l>Hadde bi des goets mans bede;</l>
<l n="35">Want soe in wel langer stonde</l>
<l>Van haren man geen hebben conde.</l>
<l>Die vrouwe bat hem dat hijt dope,</l>
<l>Dat kint, eert die doot belope.</l>
<l>Die bisscop dede den dienst so lange,</l>
<l n="40">Dat tkint staerf bi sevels bedwange.</l>
<l>Alse Morijl dit hevet verstaen,</l>
<l>Ende hi messe hadde gedaen,</l>
<l>Teech hijt siere traecheit groot,</l>
<l>Dat dat kint was heidijn doot.</l>
<l n="45">Om te beterne die roukeloeshede,</l>
<l>So ontstal hi uter stede</l>
<l>Ende voer uut sinen bisscopdoeme.</l>
<l>Die slotelen vanden heilechdoeme</l>
<l>Vergat hi ane hem, wat saels mee?</l>
<l n="50">Ende es comen toter zee,</l>
<l>Ende so te scepe, ende vaert te hant</l>
<l>Danen in een onbekennet lant.</l>
<l>Alse hi verre quam vanden lande,</l>
<l>Versach hi ane hem ende becande</l>
<l n="55">Den slotel vander sacristien.</l>
<l>Dit wildi al den viant tijen;</l>
<l>Ende alse hise wel waent besien,</l>
<l>Vielen si indie zee mettien.</l>
<l>Met tranen so sprac hi dit wort:</l>
<l n="60">"In kere nemmermeer te mire port,</l>
<l>Eer mi die dinc moghe gescien,</l>
<l>Dat ic mine slotele moghe sien."</l>
<l>                Alse hi quam in vremden lande,</l>
<l>Daerne niemen in en kande,</l>
<l n="65">Dede hi sine bisscops cledere of,</l>
<l>Ende quam gaende in eens rijcs mans hof,</l>
<l>Ende verhuurdem vort an</l>
<l>Aldaer te sine hofman,</l>
<l>Ende God gaf hem gratie mede,</l>
<l n="70">Dat hi wel diende daer ter stede:</l>
<l>Dies was hi metten goeden man waert.</l>
<l>Goet stic was hi in dese vaert.</l>
<l>                Hier binnen quam tAngiers in de port</l>
<l>Van Gode gesent een vreselijc wort</l>
<l n="75">Ende seit, dat men den bisscop hale,</l>
<l>Oftie stat verdervet altemale.</l>
<l>Die heren metten edelinghen</l>
<l>Ghemeenlike teenen rade ginghen,</l>
<l>Wien menre omme senden mochte,</l>
<l n="80">So dat men hem vieren sochte</l>
<l>Datmen loet die bedervechede.</l>
<l>Die sochtene in meneger stede</l>
<l>Europen omme wel na met allen.</l>
<l>Ten vijften jare keerden si in Gallen</l>
<l n="85">Ende dorgingen Bertaengen dat clene.</l>
<l>Daer worden si vro alle gemeene;</l>
<l>Want si in enen steen vonden</l>
<l>Bescreven ten selven stonden,</l>
<l>Datter Morijl te scepe ginc.</l>
<l n="90">Vro waren si deser dinc,</l>
<l>Ende sijn te scepe waert gegaen.</l>
<l>Over die zee zeilden si saen,</l>
<l>Daerse God wilde bestieren.</l>
<l>Indie zee voeren si inder manieren,</l>
<l n="95"><pb n="2,133"/> Ende gheviel dat een visch groot</l>
<l>Uter zee in haer scip scoot:</l>
<l>Dies dancten si Gode saen.</l>
<l>Teerst si den visch hebben ondaen,</l>
<l>Vonden si die slotele met allen,</l>
<l n="100">Die den bisscop waren ontfallen.</l>
<l>Si kendense ende worden in vare,</l>
<l>Dat haer here verdronken ware.</l>
<l>Doch lieten si Gode die dinc bestieren,</l>
<l>Ende voeren onder hem vieren</l>
<l n="105">So verre dat si ten hove quamen,</l>
<l>Daer si haren here vernamen;</l>
<l>Want si horden te diere wile</l>
<l>Bi namen noemen Morile,</l>
<l>Dat hi quame ende wermoes brochte,</l>
<l n="110">Sulc alse sijn here eten mochte.</l>
<l>Mettien si alle up hem sien</l>
<l>Ende verkendene mettien.</l>
<l>Ghevallen sijn si hem te voeten</l>
<l>Ende baden hem in haerre groeten,</l>
<l n="115">Dat hi tAngiers comen woude:</l>
<l>En dadijs niet, de stede soude</l>
<l>Verderven sekerlike sonder waen.</l>
<l>Een stic wildire jegen staen,</l>
<l>Ende seide: "Hi swoer bi onsen Here,</l>
<l n="120">Dat hi nemmermeer en kere,</l>
<l>Ic en hebbe die slotle te voren</l>
<l>Der kerken, die ic hebbe verloren."</l>
<l>Si togendse hem ten selven stonden,</l>
<l>Ende seiden hoe sise hadden vonden.</l>
</div>
<div type="subchapter"><head type="subchapter">Hoe hi verwecte vander doot Renate. XL.</head>
<l>                Die mare liep verre ende sere,</l>
<l>Ende alst quam vorden here</l>
<l>Ende diene hilden over hofman,</l>
<l>Si neghen hem nu vorwaert an</l>
<l n="5">Alse eenen bisscop, dies werdich was.</l>
<l>Men gaf hem gichten ende genoech das</l>
<l>Dies hi mochte hebben noot.</l>
<l>Al quam hi aerm ende bloot,</l>
<l>Si willen dat hi rike kere</l>
<l n="10">Te sinen lande met groter ere.</l>
<l>                Dus moeste Morijl te lande varen.</l>
<l>Snachts sach hi enen ingel twaren,</l>
<l>Diene te lande hiet keren mede,</l>
<l>Ende seide dat hi dor sine bede</l>
<l n="15">Sijn volc al hevet berecht,</l>
<l>Ende hi hem levende noch den knecht</l>
<l>Gheven soude, dor wies doot</l>
<l>Dat hi uten lande scoot,</l>
<l>Ende daer hi omme es verseert.</l>
<l n="20">Dus es hi te lande gekeert,</l>
<l>Daermen hem grote ere dede.</l>
<l>Alse hi tAngiers quam in de stede,</l>
<l>Es hi gegaen tes kints grave,</l>
<l>Ende hiet die erde werpen ave,</l>
<l n="25">Ende ginc onsen Here vermanen</l>
<l>Nerenstelike met heten tranen;</l>
<l>Ende alse hi upstont vander bede,</l>
<l>So stont up die dode mede,</l>
<l>Ende dopet te hant, dat was sijn raet,</l>
<l n="30">Ende hiet indie vonte Reinaet.</l>
<l>Dien brachti up teenen man,</l>
<l>Ende leider grote leringe an,</l>
<l>Ende wart na sine doot oec mede</l>
<l>Bisscop tAngiers indie stede.</l>
<l n="35">                Desen Morile oec ghevel,</l>
<l>Dat een man was so fel,</l>
<l>Die des daghes brac die viere</l>
<l>Jegen trecht in quader maniere,</l>
<l>Dat hi ginc houwen met ere bile.</l>
<l n="40">Daer verheelde ter selver wile</l>
<l>Bile ende hant te samen bede.</l>
<l>Ghetorment met groten lede.</l>
<l>Doe riep hi ane hem genaden</l>
<l>Van sinen groten mesdaden,</l>
<l n="45">Ende hi genas aldaer ter stede</l>
<l>Bi des heilechs bisscops bede.</l>
<l>                Oec gheviel desen Morile,</l>
<l>Dat hi quam up eene wile</l>
<l>Ende wilde verre over zee varen,</l>
<l n="50">Entie scepe ende sciplieden die waren</l>
<l><pb n="2,134"/> Allegader over dander zide.</l>
<l>Over die riviere wide</l>
<l>Quamen die scepe dor sine bede,</l>
<l>Sonder mans hulpe mede,</l>
<l n="55">Ende hi voer over entie sine</l>
<l>Sonder enech mannes pine.</l>
<l>Ende alse doe quamen na dat</l>
<l>Die verliede om haren verscat,</l>
<l>Hiet hine hem geven, want hine woude</l>
<l n="60">Dat iemen van hem beclagen soude.</l>
<l>                Altoes plach dese heilege wise</l>
<l>Te levene bi crancker spise,</l>
<l>Ende een lettel waters te drinken mede.</l>
<l>Indie vastene was sine zede,</l>
<l n="65">Dat hi over den derden dach</l>
<l>Droghe broot tetene plach,</l>
<l>Ende dat in davonstonde alleine,</l>
<l>Ende dan dranc hi laeuwe fonteine.</l>
<l>Sijn broed was gerstijn na sine zede,</l>
<l n="70">Dat darsch hi ende moel oec mede.</l>
<l>In vasten tijt quam hi selden uut</l>
<l>Onder der lieder gheluut,</l>
<l>Maer binnen in ene celle getrect,</l>
<l>In asschene ende in hare bedect.</l>
<l n="75">Nochtan en was hi mager no vale,</l>
<l>Maer root ghelijc der rosen wale.</l>
<l>Alse hi bisscop wart te waren,</l>
<l>Was hi out van LX jaren,</l>
<l>Ende XXX jaer hevet hi berecht</l>
<l n="80">Den bisscopstoel tote Angiers echt.</l>
<l>Doemen doot ten grave drouch,</l>
<l>Ghesciede daer wonders genouch.</l>
<l>Twee die te samene waren gedragen,</l>
<l>Ende noch noit met ogen sagen,</l>
<l n="85">Teersten si quamen andie bare,</l>
<l>Sagen si wel ende clare,</l>
<l>Omme datmen sage wat hi vermochte,</l>
<l>Diemen daer ter erden brochte.</l>
</div>
<div type="subchapter"><head type="subchapter">Van Arseniuse van Rome. XLI.</head>
<l>                Oec was in Theodosius tiden,</l>
<l>Daer ic liet dit werc af liden,</l>
<l>Arsenius in Rome mare,</l>
<l>Die tote sinen XLsten jare</l>
<l n="5">Met keysers hadde ommegegaen,</l>
<l>Senatur ende ridders name ontfaen;</l>
<l>Daer naer heefti hem begeven,</l>
<l>Ende leedde eens moencs leven</l>
<l>LV jaer also wel,</l>
<l n="10">Daer hem menech wonder ghevel.</l>
<l>Van hem lesen wi aldus,</l>
<l>Dat doe hem hilt Arsenius</l>
<l>In die keyserlike zale,</l>
<l>Bat hi Gode in sine tale,</l>
<l n="15">Dat hi hem wijsde wech ende stede,</l>
<l>Daer ane lage sine zalichede.</l>
<l>Mettien hem eene stemme bediede:</l>
<l>"Arsenius! vlie ende scuwe die liede,</l>
<l>So machtu behouden wesen."</l>
<l n="20">Arsenius wart moene na desen.</l>
<l>Echt bat hi alse hi teersten bat,</l>
<l>Entie inghel seidem dat:</l>
<l>"Arsenius! ruste, zwijch ende vlie.</l>
<l>Dit sijn pointen, dese drie,</l>
<l n="25">Daer ghene zonden uut en risen."</l>
<l>Dus vloe hi na derre wisen</l>
<l>In hermitage indie wostine,</l>
<l>Daer hi dogede menege pine.</l>
<l>Hi plach upten Saterdach,</l>
<l n="30">Alse hi die zonne dalen sach,</l>
<l>Dat hi hem ten oesten keerde,</l>
<l>Ende bat also alsem God leerde,</l>
<l>Die hande te hemele geheven,</l>
<l>Ende daer en was en geen begeven,</l>
<l n="35">No handen dalen, no sitten neder,</l>
<l>Onthier entie zonne weder</l>
<l>In sine ogen sceen so claer,</l>
<l>Dattem dupsien wart te zwaer.</l>
<l>Alle nachten, hoe soet gaet,</l>
<l n="40">Waecti toter dageraet,</l>
<l>Ende alse hi moeste bi naturen</l>
<l>Een deel inden slaep geduren,</l>
<l>So sprac hi den slaep dus an:</l>
<l>"Com, quaet knecht! com hare dan."</l>
<l n="45"><pb n="2,135"/> Doe looc hi die ogen ende zat,</l>
<l>Ende sliep een lettelkijn na dat,</l>
<l>Doe stont hi up te sinen bederven.</l>
<l>                Arsenius sprac menechwerven:</l>
<l>"Ons lieden, dien de werelt smaect,</l>
<l n="50">Ende daer in sijn oec wel geraect,</l>
<l>Ende conen al dat mer in vint,</l>
<l>Wine hebben niet een twint;</l>
<l>Maer dese moenke Egyptiene,</l>
<l>Diet swaer leven plegen te pliene,</l>
<l n="55">Hebben met anebedene bejaget</l>
<l>Die wijsheit die boven draget."</l>
<l>                Een broeder, een simpel man,</l>
<l>Sprac dus Arseniuse an:</l>
<l>"Lieve vader! in someger uren</l>
<l n="60">Stridic up der scrifturen,</l>
<l>Die ic leerde; maer meer no min</l>
<l>Ne nopense mi herte no zin,</l>
<l>Want ic en canse niet verstaen,</l>
<l>Waerwaert dat de redene gaen."</l>
<l n="65">                Arsenius die antworde te waren:</l>
<l>"Merc up dese toveraren,</l>
<l>Die serpenten beghilen:</l>
<l>Sine verstaen te ghere wilen</l>
<l>Dat si spreken ende lesen,</l>
<l n="70">Maer die serpente sijn vroet van desen;</l>
<l>Si kennen die macht der worden saen,</l>
<l>Ende sijn hem onderdaen.</l>
<l>Aldus saelt met ons wesen:</l>
<l>Al en verstaen wi niet dat wi lesen,</l>
<l n="75">Die vianden worden versaghet</l>
<l>Mettien worden ende verjaghet;</l>
<l>Want die cracht vanden Heilegen Geest,</l>
<l>Die de wort vant, jagetse meest."</l>
<l>                Eene vrouwe up enen daghe</l>
<l n="80">Ontboot hem dat soene gerne sage.</l>
<l>Hi seide: dat en mochte niet wesen,</l>
<l>Ende soe antworde te hant na desen:</l>
<l>"In Gode so ghelovic al,</l>
<l>Dat ickene eer iet lanc sien sal."</l>
<l n="85">Ter cellen quam soe tenen stonden,</l>
<l>Ende heeftene daer buten vonden,</l>
<l>Ende es te sinen voeten bleven.</l>
<l>Met onwerden heeft hise upgeheven,</l>
<l>Ende sach up hare ende sprac mettien:</l>
<l n="90">"Sich! wiltu mijn anscijn sien?"</l>
<l>Van scamen en dar soe niet</l>
<l>Dat soe upten man gesiet,</l>
<l>Ende hi seide: "Ennes di niet cont,</l>
<l>Dat die wive te meneger stont</l>
<l n="95">Vulmaecte liede hebben gevelt?</l>
<l>Laet di genoegen datmen di telt</l>
<l>Die dinghe die nu gescien."</l>
<l>Soe sprac: "Ic en wille di niet sien;</l>
<l>Maer bidt voer mi, dies biddic sere."</l>
<l n="100">Doe sprac hi: "Gode, onsen Here,</l>
<l>Biddic, dat tgepeins van di</l>
<l>Van miere herten versteken si."</l>
<l>                In sinen ende lach hi in vare,</l>
<l>Ende men vragedem wat het ware.</l>
<l n="105">- "Waerlike, ic vervare mie,</l>
<l>Ende dese vaer quam mi van die</l>
<l>Sidert dat ic moenc waert."</l>
<l>Die abt, diene dus sach vervaert</l>
<l>Ende diene te hemele varen sach,</l>
<l n="110">Sprac aldus daer hi lach:</l>
<l>"Salech bestu, Arsenius, here!</l>
<l>Du bewenesti hier so sere;</l>
<l>Want die hem niet bewenen hier,</l>
<l>Sullen weenen int helsche vier."</l>
</div>
<div type="subchapter"><head type="subchapter">Van Heraclides aventuren. XLII.</head>
<l>                In Theodosius skeysers tiden,</l>
<l>Die tkerstijnhede dede verbliden,</l>
<l>So was sente Heraclides,</l>
<l>Die groet wonder bestont des</l>
<l n="5">Beede te vervrescene ende te siene mede,</l>
<l>In Egypten in menege stede,</l>
<l><pb n="2,136"/> In Lybia ende in Surie,</l>
<l>In Sycaia, in Mesopotanie,</l>
<l>In Calabren, in Principaet,</l>
<l n="10">Der moenken enter hermiten staet,</l>
<l>Ende maecter af enen bouc van bloemen,</l>
<l>Dien ic tParadijs horde noemen,</l>
<l>Daer dese aventuren in staen</l>
<l>Sonder boerden al bevaen,</l>
<l n="15">Niet van truffen vanden Grale,</l>
<l>Maer met waerheit geproevet wale.</l>
<l>                Dus begint in derre wise</l>
<l>Sijn bouc vanden Paradise.</l>
<l>Heraclides, die heilege, de vrie,</l>
<l n="20">Hi spreect: Ic quam tAlexandrie</l>
<l>Int ander jaer dat God woude</l>
<l>Dat Theodosius die oude</l>
<l>Die keysercrone hadde ontfaen.</l>
<l>Daer so hebbe ic vonden saen</l>
<l n="25">Ysidorius den priester te waren</l>
<l>Vander ouder van LXX jaren,</l>
<l>Die geen vleesch at no linijn drouch,</l>
<l>No selves broods at genouch;</l>
<l>Doch onste hem onse Here das,</l>
<l n="30">Dat hi vet van live was,</l>
<l>Dat hine hilt over vraet,</l>
<l>Die niet en kende sijn gelaet.</l>
<l>Dese plach aerme broeders tontfane,</l>
<l>Die achter lande plagen te gane.</l>
<l n="35">So omoedich was hi mede,</l>
<l>Dat hi den vianden vreese dede,</l>
<l>Daer si siere scaden worden geware.</l>
<l>Oec merctic eens openbare,</l>
<l>Aldaer hi over tafle zat,</l>
<l n="40">Dat hi weende aldaer hi at.</l>
<l>Mi wonderets, ende ic wilde weten,</l>
<l>Ende hi seide: "Ic scame mi eten,</l>
<l>Want mi God hevet gegeven</l>
<l>Beede ondersceet ende leven,</l>
<l n="45">Ende ic scine werdich der spise</l>
<l>Te nuttene vanden paradise,</l>
<l>Ende van diere genouchten versaden,</l>
<l>Die ons Cristus heeft beraden."</l>
<l>                Desen Ysidorius hordic lijen,</l>
<l n="50">Dat indie stat tAlexandrien</l>
<l>Eene maget was ende diende enen here,</l>
<l>Dat hise minnede so sere,</l>
<l>Dat hi hare bat genouch</l>
<l>Omme te doene sijn gevouch;</l>
<l n="55">Maer sijn wille es achterbleven.</l>
<l>Nu heefse die here upgegheven</l>
<l>Eenen bailliu, die up dien dach</l>
<l>Die kerstine te maertelien plach,</l>
<l>Die haer dede menegen torment:</l>
<l n="60">Int ende liet hise al ongescent.</l>
<l>Doe dedi maken een coperijn vat,</l>
<l>Ende dede pec wallen in dat,</l>
<l>Ende seide: "Ten eenen moetstu keren:</l>
<l>Smake dit, of doe den wille dijns heren."</l>
<l n="65">- "Neen!" sprac soe, "omme dit al mede</l>
<l>En verliesic niet mine suverhede.</l>
<l>Bi den hovede dijns heren manic dies,</l>
<l>Des keysers, dien du sere ontsies,</l>
<l>Oftu mi wilt alhier verslaen,</l>
<l n="70">En werp mi niet al geel in saen;</l>
<l>Doet mi in sinken al in een,</l>
<l>Teerst mine voete ende dan mijn been,</l>
<l>Ende also upwaert let na let,</l>
<l>Dattu merken moges te bet,</l>
<l n="75">Wat vaster zinne mi Cristus gaf,</l>
<l>Daer du niet en wetes af."</l>
<l>Also was soe in gelate,</l>
<l>Ende bleef so vaste in karitate,</l>
<l>Dat soe en gedochte en gene hitte</l>
<l n="80">Sonder te roepene dat ocht ditte,</l>
<l>Tote dat hare tpec quam in de sterte:</l>
<l>Doe so endde hare die smerte.</l>
<l><pb n="2,137"/> Jonc wasic, doe mi seide dus</l>
<l>Dit wonder Ysidorius.</l>
<l n="85">                Doe so badic hem na desen,</l>
<l>Dat hi mi leerde moenc wesen.</l>
<l>Doe leeddi mi in ene wostine,</l>
<l>Ende sette mi met eenen te sine,</l>
<l>Die hiet Thoroteus Tebaen,</l>
<l n="90">Die LX jaer, alsonder waen,</l>
<l>Ghelegen hadde in de hagedochte,</l>
<l>Ende beval dat hi mijns rochte.</l>
<l>So hart dese van levene was,</l>
<l>Dat hi plach alle daghe das,</l>
<l n="95">Alse die zonne dorehete sceen,</l>
<l>Stene te dragene over een</l>
<l>Neven die zee, ende telken jare</l>
<l>Maecti eene chelle dare,</l>
<l>Teerst dat eenech moenc quame,</l>
<l n="100">Diese hebben wilde, dat hise name,</l>
<l>Die selve ghene maken en conde.</l>
<l>Ende alsic danne seggen begonde:</l>
<l>"Vader! du best out van jaren,</l>
<l>Twi verslaestu dus sonder sparen</l>
<l n="105">Dinen lachame? hets groete mort,"</l>
<l>So hevet hi mi dan geantwort:</l>
<l>"Hi doot mi, ende ic dodene weder."</l>
<l>Hine plach niet te zittene neder,</l>
<l>Noch te streckene, clene no groet.</l>
<l n="110">Aerm crudekijn ende lettel broot</l>
<l>Ende waters een bore wat,</l>
<l>Dit was dat hi dranc ende at.</l>
<l>Snachts leet hi den dach met pinen,</l>
<l>Ende sdaghes so vlacht hi linen</l>
<l n="115">Vanden bomen, die hi vercochte,</l>
<l>Ende verterde dat mer omme brochte:</l>
<l>Dies plach hi sijn leven lanc.</l>
<l>Sliep hi, dat was an sinen danc,</l>
<l>Ende alsic hem dan bat datte,</l>
<l n="120">Dat hi laghe up ene matte,</l>
<l>Dat en constic niet ghetalen.</l>
<l>                Eens hiet hi mi water halen;</l>
<l>Doe lach een serpent inden pit,</l>
<l>Ende ic keerde weder ydel omme dit.</l>
<l n="125">Doe seidi mi dese sake:</l>
<l>"Wat! of hem die duvel make</l>
<l>Serpent in allen pitte gemene,</l>
<l>Soudstu dan drancs derven allene?"</l>
<l>Doe haeldic water ende brocht den man,</l>
<l n="130">Ende hi seinet ende dranct dan,</l>
<l>Ende seide: "Dat dat cruce bewacht,</l>
<l>Daer en heeft die viant gene macht."</l>
</div>
<div type="subchapter"><head type="subchapter">Van Didimus van Alexandrien. XLIII.</head>
<l>                Te Alexandrien sagic nochtan</l>
<l>Dydimus, eenen andren man,</l>
<l>Die oint hadde gewesen blent</l>
<l>Sint hi van IIII jaren was bekent,</l>
<l n="5">Ende hi hem noch noit en keerde</l>
<l>An meestre, die hem lettre leerde.</l>
<l>Hi was van wijsheden so bekent,</l>
<l>Dat hi Nieuwe ende Oude Testament</l>
<l>Van worde te worde al ontbant,</l>
<l n="10">So datmen niemen en vant</l>
<l>Vor dien tijt diet bet conde.</l>
<l>Hi telde mi oec teere stonde</l>
<l>Dese worde, ende seide aldus:</l>
<l>"Om den quaden Julianus</l>
<l n="15">Wasic," seit hi, "wilen in sorghen;</l>
<l>Want hi mi wilde al verworgen</l>
<l>Ende dat ten kerstijnhede bestont.</l>
<l>Eens wardic in mijn herte gewont</l>
<l>In rouwen, dat ic al den dach</l>
<l n="20">Toter nacht wel vaste lach.</l>
<l>In enen droem vielic van rouwen,</l>
<l>Daer mi God in dede scouwen:</l>
<l>IIII ridders, dochte mi, sagic riden</l>
<l><pb n="2,138"/> Up IIII witte paerde tien tiden</l>
<l n="25">Die riepen harde lude tier stat:</l>
<l>"Segt ons Dydimuse dat:</l>
<l>Heden, tusscen middach ende noene,</l>
<l>Staerf in twifeliken doene</l>
<l>Die quade keyser Juliaen.</l>
<l n="30">Stant up ende ganc eten saen,</l>
<l>Ende tote Anastasiuse vare,</l>
<l>Ende sech hem mede dese mare."</l>
<l>Ic mercte," seiti, "dach ende wile,</l>
<l>Ende vant al waer, sonder ghile."</l>
<l n="35">                Oec telde mi Dydimus mede,</l>
<l>Dat hi wiste teere stede</l>
<l>Ene joncvrouwe, die Alexandria hiet,</l>
<l>Die haren scat algader liet,</l>
<l>Ende besloot hare in een graf,</l>
<l n="40">Daermen hare teenen gate gaf</l>
<l>Hare spise, dier soe mochte plien,</l>
<l>Ende binnen X jaren en hadse gesien</l>
<l>No weder wijf noch man.</l>
<l>Alsicse sprac, ic vragen began</l>
<l n="45">Ten ghate, daer toe quamen de gaste,</l>
<l>Twi soe besloten ware so vaste.</l>
<l>Soe seide: "Wilen was een man,</l>
<l>Die hem ane mi quetsen began,</l>
<l>Want hi mi hadde vercoren;</l>
<l n="50">Ende ic en wildem doen ghenen toren,</l>
<l>No ontseggen no oec wroughen,</l>
<l>Ende wilde mi liever hier toe voegen,</l>
<l>Ende hier te sine al dore mine oude,</l>
<l>Dan ic die ziele quetsen soude,</l>
<l n="55">Die gemaect es te Gods gelike."</l>
<l>Doe vragedic weder nerenstelike:</l>
<l>"Hoe mogestu verdriven dan</l>
<l>Onnutte gepeinse, alst di coemt an</l>
<l>In die enecheit daer du best inne?"</l>
<l n="60">Soe sprac: "In des dages beginne</l>
<l>Dan ben ic in mine gebede,</l>
<l>Ende spinne vlas oec mede;</l>
<l>Dan ga ic pensen ende maerken</l>
<l>Om apostelen ende om patriarken,</l>
<l n="65">Om maertelaren ende om propheten,</l>
<l>Die en laten mi niet qualijc beheten.</l>
<l>Dus leve ic in derre wise</l>
<l>Tote dien dat ic neme spise;</l>
<l>Ende alset gaet ten avonde waert,</l>
<l n="70">Met groter rasten al onvervaert</l>
<l>Benedijc Gode ende danke.</l>
<l>Henen tidic ende cranke,</l>
<l>Ende ontbeide Gods hope,</l>
<l>Weltijt ic minen ende belope."</l>
</div>
<div type="subchapter"><head type="subchapter">Van Heraclides sproken. XLIIII.</head>
<l>                Heraclides spreect vort hier naer:</l>
<l>Alsic hadde geweest een jaer</l>
<l>Onder der cloesteriere partie</l>
<l>Om tlant van Alexandrie,</l>
<l n="5">Ende ic hadde daer bekent</l>
<l>II<hi rend='sup'>M</hi>, ofte daer ommetrent,</l>
<l>Goeder liede, doe ginc ic ghereet</l>
<l>Ten berghe die Nithere heet,</l>
<l>Daer in waren manne vive</l>
<l n="10">Ende elc van sonderlinghen live,</l>
<l>Dat seere te wonderne scheen.</l>
<l>Maercillius so hietere een,</l>
<l>Die was voerbaerst ende seide ons mede,</l>
<l>Dat hi kende daer ter stede</l>
<l n="15">Enen heileghen die Amon hiet,</l>
<l>Die van vadere ende moeder versciet.</l>
<l>Jonc bleef hi ende cleene,</l>
<l><pb n="2,139"/> Sijn oem vervogedene alleene</l>
<l>Tote sinen XXII jaren.</l>
<l n="20">Daer naer dwanc hine te waren,</l>
<l>Dat hi moeste nemen ene bruut;</l>
<l>Maer doe dat volc was al uut</l>
<l>Vander camere daer si in laghen,</l>
<l>Hi entie bruut, alsi doe plagen,</l>
<l n="25">Es hi uut dien bedde gegaen</l>
<l>Ende sloot die dore saen.</l>
<l>Eenen bouc hevet hi naer desen</l>
<l>Ghenomen enter bruut gelesen,</l>
<l>Ende began hare een sermoen</l>
<l n="30">Van magedoeme, van mageden doen,</l>
<l>So dat God onse Here dede</l>
<l>Sine gratie daertoe mede,</l>
<l>Ende soe seide: soe woude bliven</l>
<l>In reinecheden ende niet met wiven.</l>
<l n="35">Dus waren si te samen daer,</l>
<l>Ghescedens bedde, XVIII jaer.</l>
<l>Daer naer ginc hi in de wostine</l>
<l>Te Nythere, aldaer hi pine</l>
<l>Dogede XXII jaer.</l>
<l n="40">Sente Anthonis sach voerwaer,</l>
<l>Alse hi staerf, sine ziele upvaren</l>
<l>Ghesellet metter ingelen scaren.</l>
<l>                An dien berch wandelde so</l>
<l>Een heilech man, hiet Pambo.</l>
<l n="45">Hem so gaf eene joncvrouwe,</l>
<l>Eene heileghe ende eene getrouwe,</l>
<l>Van selvere wel CCC maerc.</l>
<l>Pambo sat over sijn waerc,</l>
<l>Ende maecte dinc van wedewinden;</l>
<l n="50">Alse hi vernam tgeent goet hem sinden,</l>
<l>Seidi dit wort ende el niet:</l>
<l>"God geefs den loen diet al siet."</l>
<l>Sinen drussate hi beval:</l>
<l>"Nem dat men di ghevet al,</l>
<l n="55">Ende gef den aermen broederen vort."</l>
<l>Die vrouwe stoet ende hort,</l>
<l>Dat hi hare weder om tgrote goet</l>
<l>Of danc of benedixic en doet.</l>
<l>Alsoet nemmeer siet, seit soe mere:</l>
<l n="60">"Ic segge di wel vor waerheit, here!</l>
<l>Dat die coufre hadde in</l>
<l>CCC maerc selvers, niet min."</l>
<l>Hine hevet thovet niet upgeheven,</l>
<l>Maer dese antworde heefti gegeven:</l>
<l n="65">"Dochter! dijn seggen ware goet,</l>
<l>Gavestu dor mi dusdanech goet;</l>
<l>Maer nu ghevestut den Here,</l>
<l>Die so hoghe ende so sere</l>
<l>Prijsde twee coperine vierlinge.</l>
<l n="70">Swijch ende laet dese dinghe;</l>
<l>Want die de berghe weget in de scale,</l>
<l>Hi kennet dine ghichten wale."</l>
</div>
<div type="subchapter"><head type="subchapter">Van eenen Ammonius. XLV.</head>
<l>                Dese Pambo die liet</l>
<l>Enen jongre, die Ammonius hiet,</l>
<l>Die was gecoren ende geheest mede</l>
<l>Bisscop tsine teere stede.</l>
<l n="5">Dien heeft die gemeente gevaen,</l>
<l>Ende hebbene geleit saen</l>
<l>Bisscop te sine an sinen danc.</l>
<l>Hi stonter jegen ende spranc,</l>
<l>Ende seide: altoos in sijn leven</l>
<l n="10">En wildi ghene wostine begeven.</l>
<l>Alse hi sach dat niet en dochte</l>
<l>Wat dat hi gebidden mochte,</l>
<l>Sneet hi af sine luchtre ore,</l>
<l>Ende seide: "Nu nes niemen so dore,</l>
<l n="15">Die mi bisscop kiesen sal;</l>
<l>Want dat recht ontseget al,</l>
<l>Dat wie so mincsel heeft ontfaen</l>
<l>En geen bisscop mach sijn, sonder waen."</l>
<l>Nu sprac daer een bisscop goet,</l>
<l n="20">Die daer te jegenworden stoet:</l>
<l>"Dese zede ende dese wet</l>
<l>Es onder die Jueden gheset;</l>
<l>Maer men brinc mi vort heden</l>
<l>Eenen dien de nese af es gesneden,</l>
<l n="25">Es hi els van goeden live,</l>
<l><pb n="2,140"/> Ic wille dat hi bisscop blive."</l>
<l>Ende alse hine wilde dwingen vort,</l>
<l>Doe antwordi dese wort:</l>
<l>"Laet mi vri nu tesen tiden,</l>
<l n="30">Ofte ic sal mine tonge afsniden;</l>
<l>Want dore hare eist, ic wane,</l>
<l>Dat ghi mi dese gewelt legt ane."</l>
<l>Doe si dat sagen hebsine begeven,</l>
<l>Dat sine te bisscoppe niet verheven.</l>
<l n="35">                Eens wilde dese sijn vlesch verwinnen,</l>
<l>Ende quam hem coringe van binnen;</l>
<l>Doe gloyede hi een yser heet,</l>
<l>Ende verbernde ende sneet</l>
<l>Sijn lijf omtrent, dore das</l>
<l n="40">Dat hi al vul luxurien was.</l>
<l>                Anden berch daer was in</l>
<l>Een ander, hiet Benjamin,</l>
<l>Die met crancker spisen daer</l>
<l>Ghelevet hadde LXXX jaer,</l>
<l n="45">Ende van sulker doget beseget,</l>
<l>Up wien hi die hant leghet</l>
<l>Of wien dat hi benedijt,</l>
<l>Dat hine van alre ziecheit quijt.</l>
<l>Heraclides seide: desen</l>
<l n="50">Sagen wi so teblasen wesen,</l>
<l>Dat ongelovelijc ware dit.</l>
<l>Hi seide: "Lieve kindere, bit,</l>
<l>Dat mine ziele hier bi si claer:</l>
<l>Ghesonde of ziecheit vorwaer</l>
<l n="55">Van live ne sal meer no min</l>
<l>Breken no maken minen zin."</l>
<l>Sine celle was wijt gemaect dor dat,</l>
<l>Daer hi VIII maent in zat.</l>
<l>Daer sat hi sonder raste in;</l>
<l n="60">Nochtan dies meer no min,</l>
<l>Wie hem toe quam, hi was genesen</l>
<l>Van wat evele het mochte wesen.</l>
</div>
<div type="subchapter"><head type="subchapter">Vanden wive die merie wart. XLVI.</head>
<l>                Twee Macharise waren gesien:</l>
<l>Deen was een Egyptien,</l>
<l>Die hadde geseten IX jaer</l>
<l>In eene wostine aldaer,</l>
<l n="5">Ende quamer te sinen XXX jaren;</l>
<l>Die jegen des duvels scaren</l>
<l>Ende in te ghevene ghesonde</l>
<l>Grote macht hadde te diere stonde,</l>
<l>Ende oec liet hem God voersien</l>
<l n="10">Dingen die souden ghescien.</l>
<l>Ten lesten wart hi priester mede</l>
<l>Ghewijt indie selve stede.</l>
<l>                Doe was oec een Egyptien,</l>
<l>Ende hadde eens mans wijf versien,</l>
<l n="15">Ende minnedse met dommen zinne;</l>
<l>Maer die vrouwe ontseide de minne,</l>
<l>Want soe rechte lieve gewan</l>
<l>An haren getrouweden man.</l>
<l>Doe sach hi eenen toverare,</l>
<l n="20">Dien gaf hi miede ende bat hem dare,</l>
<l>Dat hi dat wijf hem minnen dade,</l>
<l>Ocht datse doch haer man versmade;</l>
<l>So dat bi des duvels aert</l>
<l>Die vrouwe so bevangen waert,</l>
<l n="25">Dat hiere eene merie af maecte.</l>
<l>Haer man, die bi hare lach ende waecte,</l>
<l>Ende sach van hare dese sake,</l>
<l>Wart utermaten tongemake,</l>
<l>Ende hare oec die tale ghebrac,</l>
<l n="30">Weltijt hi an hare sprac.</l>
<l>Papen hevet hiere toe bracht,</l>
<l>Maer hen es hare niet gesacht.</l>
<l>Doe bant hise alse eene beeste,</l>
<l>Ende so henen, daer hi verheeste</l>
<l n="35">Metten wive indie wostine</l>
<l><pb n="2,141"/> Macharijs entie moenken sine.</l>
<l>Alsoe bi siere cellen quam,</l>
<l>Waren die moenken up hem gram,</l>
<l>Dat hi ene merie brochte dare.</l>
<l n="40">Doe seidi, dat sijn wijf ware,</l>
<l>"Ende wart dus daer soe bi mi lach.</l>
<l>Dies es," sprac hi, "de derde dach,</l>
<l>Dat soe en gene spise en onbeet."</l>
<l>Macharijs, die dit voerweet,</l>
<l n="45">Sprac den moenken ane onwerde,</l>
<l>Ende seide: "Ghi sijt selve perde,</l>
<l>Want ghi met paerds ogen siet.</l>
<l>Hets een wijf, en twifelets niet,</l>
<l>Al dinct soe merie in u ogen:</l>
<l n="50">Die toverie hevetse bedroghen."</l>
<l>Wijnwater nam hi tier stont,</l>
<l>Ende ghoot hare inden mont,</l>
<l>Ende sprac vor hare sine gebede,</l>
<l>Ende soe ghenas aldaer ter stede,</l>
<l n="55">Ende hiet hare eeten geven dan</l>
<l>Ende thuuswaert keren met haren man,</l>
<l>Ende hiet hare openbare,</l>
<l>Dat soe gerne te messen ware</l>
<l>Ende soe dicken daertoe ginghe,</l>
<l n="60">Ende dat sacrament ontfinge,</l>
<l>Ende hare bedinghe niet en liete;</l>
<l>Want soe quam inden verdriete,</l>
<l>Dat soe binnen weken vive</l>
<l>Ter kerken en ginc alse kerstine wive.</l>
<l n="65">                Van desen Macharis vintmen mede,</l>
<l>Dat te hem inder woester stede</l>
<l>Een ongelovech meester quam,</l>
<l>Die te desputeerne up hem nam,</l>
<l>Want hi was een philosophe groot,</l>
<l n="70">Ende seide, dat naer dese doot</l>
<l>Ne ghene verrisenesse en ware.</l>
<l>Macharis hadde sijn proeven ommare</l>
<l>Ende sine staerke philosophie:</l>
<l>- "Com hare," sprac hi, "ende lije</l>
<l n="75">Dattu metten ogen sies."</l>
<l>Doe leedde hi den groten ries</l>
<l>Daer een dode begraven lach,</l>
<l>Ende verwectene up dien dach,</l>
<l>Ende seide: "Prouf al dattu wout,</l>
<l n="80">Ic wane du dies geloven sout.</l>
<l>Wat helpt dine scrifture?</l>
<l>God es boven der nature."</l>
</div>
<div type="subchapter"><head type="subchapter">Van Macharis van Alexandrien. XLVII.</head>
<l>                Een ander Macharis so was mede</l>
<l>Te Alexandrijen indie stede</l>
<l>Pape, daer ic Heraclides geselle</l>
<l>(Sprac hi) was in ene celle.</l>
<l n="5">Met hem wasic drie jaer,</l>
<l>Ende sach hem doen miracle claer.</l>
<l>In sinen zin haddi ontfaen,</l>
<l>Alse hi iet goets mochte verstaen</l>
<l>Dat onder heilech volc gesciede,</l>
<l n="10">So wildi leven alse die liede.</l>
<l>                Nu hordi dat moenken waren,</l>
<l>Hieten Tampenoise, die nemmer sparen</l>
<l>In XL nachten na hare maniere</l>
<l>Niet eten dat coemt te viere.</l>
<l n="15">Dit leven nam hi te waren</l>
<l>Te houdene te VII jaren.</l>
<l>Dit leven hilt hi vaste also,</l>
<l>Dat hi niet en at dan colen ro.</l>
<l>Hi stont wel XX jaer daer uut,</l>
<l n="20">Dattem elx dages vercramp de huut</l>
<l><pb n="2,142"/> Van hitten ende snachts van coude,</l>
<l>Dat hi den slaep verwinnen woude.</l>
<l>                Eens zat hi in sine celle</l>
<l>Ende eene vlo beettene inden velle,</l>
<l n="25">Die doodde hi up sinen voet;</l>
<l>Ende doe hi rennen sach dat bloet,</l>
<l>Begreep hi sijns selves herte,</l>
<l>Dat hi so wrac sine smerte.</l>
<l>An hem selven wrac hi so dit,</l>
<l n="30">Dat hi inden marasch gaet ende zit</l>
<l>Al naect, daer die vliegen waren so fel,</l>
<l>Dat si dorbeeten eens evers vel.</l>
<l>VI maent zat hire ende was dorsteken,</l>
<l>Dattem die leden moesten breken,</l>
<l n="35">Ende zwal ende wart openbare</l>
<l>Ghedaen oft hi lasers ware.</l>
<l>Alse hi quam te siere cellen,</l>
<l>Sone kendens niet sine gesellen,</l>
<l>Sonder alleene biden worden,</l>
<l n="40">Dat si Macharis spreken horden.</l>
<l>                Eens quam hem in sinen zinne</l>
<l>Dat hof te siene, daer si inne</l>
<l>Begraven waren die toveraren,</l>
<l>Die wilen bi Pharao waren</l>
<l n="45">Jeghen den heileghen Moyses:</l>
<l>Dat was Mambro ende Jammes.</l>
<l>Die heidine hadden gemaect daer</l>
<l>Een diere werc van stenen zwaer,</l>
<l>Ghelijc alst ware een paradijs;</l>
<l n="50">Want si wilden des wesen wijs,</l>
<l>Dat si daer na hare doot</l>
<l>In souden varen met vrouden groot.</l>
<l>In midden stont een diepe putte</l>
<l>Te haerre lavenessen nutte.</l>
<l n="55">Macharis wiste wel waert stont,</l>
<l>Maer die woch was hem oncont.</l>
<l>Bi sterren ende bi zonne beede</l>
<l>Nam hi daer waert sijn gelede;</l>
<l>Ende alse hi was den hove bi,</l>
<l n="60">Quamen ende maecten groet gecri</l>
<l>LXX duvelen omme hem gevlogen,</l>
<l>Also alse hem rouke vertogen,</l>
<l>Ende seiden: "Macharis! wat wiltu</l>
<l>Hier in onsen lande nu?</l>
<l n="65">Late di genoegen dine wostine.</l>
<l>Twi doelstu omme onse pine?</l>
<l>Hier en coemt niemen levende mede</l>
<l>In onse hof, in onse stede,</l>
<l>Sidert datse ons wilen gaven</l>
<l n="70">Onse broeders, die hier liggen begraven."</l>
<l>Macharis antworde mettien:</l>
<l>"Ic wille die stat allene besien,</l>
<l>Ende dan wechgaen; laet u gedogen."</l>
<l>Doe vlogen si van sinen ogen.</l>
<l n="75">Ende alse hi die stat hadde besien,</l>
<l>Dedi XX daghe te dien,</l>
<l>Eer hi te siere cellen es comen,</l>
<l>Daer hi den wech af hadde genomen.</l>
<l>Ghedregen haddi te siere noot</l>
<l n="80">Mettem water ende broot,</l>
<l>So dat hem waters gebrac.</l>
<l>Doe haddi noot ende ongemac,</l>
<l>Dat hi wel na verdaerf tier ure.</l>
<l>Bi hem sach hi ene creature,</l>
<l n="85">Dat een linijn eleet hadde ane;</l>
<l>Voer hem begonste dat te gane,</l>
<l>In sine hant met ere apulle,</l>
<l>Daer in was fonteine tfulle:</l>
<l>Drupende sach hi dit gaen.</l>
<l n="90">Hi wanet achterlopen saen,</l>
<l>Maer en mochtem niet gescien.</l>
<l>Die hope ende des waters upsien</l>
<l>Dedene lopen metter vaert</l>
<l>Achter die dinc drie dachvaert.</l>
<l n="95"><pb n="2,143"/> Mettien hi vele bufflen vernam,</l>
<l>Ende ene buffelinne quam</l>
<l>Met enen calve, die vor hem stoet,</l>
<l>So dat hare dmelc droep onder voet.</l>
<l>An hare sooch hi sijn gevouch,</l>
<l n="100">Onthier ende hijs hadde genouch.</l>
<l>Die buffelinne volgede mede</l>
<l>Tote dat hi quam te siere stede.</l>
<l>                Teere ander tijt gesciede hem dit,</l>
<l>Dat hi maecte eenen pit,</l>
<l n="105">Moenke te lavene al omtrent.</l>
<l>Daer quam aspis, een serpent,</l>
<l>Wies beete niemen en mach ontgaen,</l>
<l>Hine moeter omme sterven saen,</l>
<l>Ende beet hem daer ene wonde.</l>
<l n="110">Daer nam hi ter selver stonde</l>
<l>Dat dier ende scoret mids ontwee,</l>
<l>Ende seide: "Hoe waerstu emmermee</l>
<l>So coene, dattu mi quaems gehende,</l>
<l>Ende di God hier niet en sende?"</l>
</div>
<div type="subchapter"><head type="subchapter">Noch vandien selven. XLVIII.</head>
<l>                Dese Macharis horde mare,</l>
<l>Dat een scaerp leven ware,</l>
<l>Dat die Tambenoise plagen,</l>
<l>Ende dede an in ghenen daghen</l>
<l n="5">Werelijc abijt ende es daer comen.</l>
<l>Haren meester heefti vernomen,</l>
<l>Pachomius, inder abdien.</l>
<l>Die hadde den geest van prophetien,</l>
<l>Maer God [en] haddem dat ontdect,</l>
<l n="10">Dat Macharis quam daer getrect.</l>
<l>Hi bat datmenne ontfinge dare.</l>
<l>Doe sprac hi: "Du heves te vele jare</l>
<l>Onder onse broeders te sine,</l>
<l>Die ghewone sijn der pine</l>
<l n="15">Ende des vastens van kintscen dagen.</l>
<l>Dune sout niet connen gedragen,</l>
<l>Ende utelopen om dijn gebreken,</l>
<l>Ende die vlouken ende verspreken,</l>
<l>Dien du niet en mochts verbolgen."</l>
<l n="20">Al die weke liet hine verbolgen,</l>
<l>Dat hine niet nontfinc ter stat.</l>
<l>Macharis vaste ende bat:</l>
<l>"Ontfanc mi, abt! want ic mi binde,</l>
<l>Eist datmen mi trager vinde</l>
<l n="25">In pinen, in vastene ende in gebede,</l>
<l>Dan enen anderen hier ter stede,</l>
<l>Ic wille dat men mi verdrive."</l>
<l>Dabt wille dat hi blive.</l>
<l>Nu waren ghinder moenken wale</l>
<l n="30">XIIII<hi rend='sup'>c</hi> bi ghetale.</l>
<l>Macharis dat abijt anenam.</l>
<l>Hi sach, alst te vastenen quam,</l>
<l>Sulken eten eens den dach,</l>
<l>Sulc die twee daghe vastens plach,</l>
<l n="35">Ende sulc vaste der daghe vive;</l>
<l>Sulc was oec so staerc van live,</l>
<l>Dat hi nachts stont teere stede</l>
<l>Al stocstille in sine gebede,</l>
<l>Ende sdages in sijn werc zat</l>
<l n="40">Ende wan met pinen dat hi at.</l>
<l>                Macharis stont XL nachte</l>
<l>In sijn gebede in een gedachte,</l>
<l>Ende hine ontbeet clene no groot,</l>
<l>No weder water nochte broot,</l>
<l n="45">No hine knielde, no hine lach</l>
<l>Up die erde nacht no dach,</l>
<l>Ende at een lettel colebladen</l>
<l>Rou Sondages met goeder staden:</l>
<l>Anders en nutte niet de man,</l>
<l n="50">Ende hem sprac niemen een wort an.</l>
<l><pb n="2,144"/> Met herten bat hi ende met genente.</l>
<l>Van palmbomen haddi rente,</l>
<l>Die int water hadden geleghen;</l>
<l>So maecti, alse dandere pleghen,</l>
<l n="55">Daer af zeelkine ende ander dinc,</l>
<l>Dat algader omme spise ginc.</l>
<l>Andere worden geware das,</l>
<l>Dat hi so scaerp van live was;</l>
<l>Doe worden si, naer ende verre,</l>
<l n="60">Up haren meester een deel erre,</l>
<l>Ende seiden: "Wanen brachstu desen?</l>
<l>Bi hem sullen wi gescent wesen;</l>
<l>Want hi levet inder gebare</l>
<l>Alse oft gheen mensche en ware.</l>
<l n="65">Of du moets desen verdriven,</l>
<l>Oft onser geen en sal hier bliven."</l>
<l>Pachomius onsen Here bat,</l>
<l>Dat hi hem vertogede dat,</l>
<l>Wie hi ware die nieuwe man;</l>
<l n="70">Ende doe hijt wiste, liep hi dan</l>
<l>Te hem ende trakene in sine celle,</l>
<l>Ende custene ende sprac: "Lieve geselle!</l>
<l>Du best die grote Macharis.</l>
<l>Twi heledstut mi, ent waer is?</l>
<l n="75">Groten danc seggic di omme dat</l>
<l>Du heves onse kindere ghemat,</l>
<l>Want si hem niet en dorren vermanen</l>
<l>Van groten levene; niemen mach wanen,</l>
<l>Datmen doch den ghenen vint,</l>
<l n="80">Die sijn leven nieweren en bint.</l>
<l>Kere ter stat danen du best comen;</l>
<l>Want wi hebben an di vernomen,</l>
<l>Daer wi vele an hebben geleert."</l>
<l>Dus es Macharis thuus gekeert.</l>
<l n="85">                Van desen Macharis salic waer</l>
<l>Ende meer scriven noch hier naer,</l>
<l>Ende van anderen moenken mede,</l>
<l>Die in meneger wilder stede</l>
<l>Achter erderike, indie wostinen,</l>
<l n="90">Hem dor onsen Here met pinen</l>
<l>Gheneerden ende leedden scaerp leven,</l>
<l>Also alse wel hevet bescreven</l>
<l>Eraclides, die dat besochte</l>
<l>So waer so hijt verpinen mochte.</l>
<l n="95">Den anderen bouc latic hier bliven,</l>
<l>Ende sal u vanden derden scriven.</l>
</div>
</div>
<div type="chapter"><head type="chapter"><pb n="2,145"/> III PARTIE. III BOEK.</head>
<div type="subchapter"><head type="subchapter">Hoe Archadius ende Honorius keyser worden. I.</head>
<l>                Alse Theodosius was bleven,</l>
<l>Alst hier voren es bescreven,</l>
<l>Ontfingen dat Roemsche rike</l>
<l>Sine twee kinderen mogendelike.</l>
<l n="5">Archadius die wart bekent</l>
<l>Keyser in al Orient:</l>
<l>Dats van Grieken ende van Tessale,</l>
<l>Ende van Azien altemale.</l>
<l>Honorius hilt mogendelike</l>
<l n="10">Beede Europen ende Affrike.</l>
<l>Rufijn was van Orient</l>
<l>Meester maerscalc al bekent</l>
<l>Onder Honoriuse in de zale;</l>
<l>Sider verbuerde hijt altemale.</l>
<l n="15">In Afferike hadde beset,</l>
<l>Omme tlant te dwingen te bet,</l>
<l>Honorius, dien hi tlant liet,</l>
<l>Eenen grave, die Gilde hiet.</l>
<l>Dese twee broederen sekerlike</l>
<l n="20">Ontfingen tRoemsce keyserike</l>
<l>Int jaer ons Heren, wet vorwaer,</l>
<l>Twee min dan CCCC jaer,</l>
<l>Ende regneerden, alse wijt vernamen,</l>
<l>XIII jaer beede te samen.</l>
<l n="25">                In derre twier keysers tiden</l>
<l>Gheviel sulc orlogen ende striden,</l>
<l>Alsic u hier bescriven sal.</l>
<l>Ghilde, dien Honorius beval</l>
<l>Affrike te berechtene,</l>
<l n="30">Settem jegen recht te vechtene,</l>
<l>Ende settem mede oec indien,</l>
<l>Dat hi sinen here wilde ontien</l>
<l>Affrike jegen sinen eet,</l>
<l>Want hi Theodosiuse doot weet,</l>
<l n="35">Alse een ongetrouwe, een fel.</l>
<l>Maer sijn broeder Massayel</l>
<l>Ne wils niet metten broeder bliven,</l>
<l>Noch sinen rechten here verdriven,</l>
<l>Maer ontfoer hem saen ginder,</l>
<l n="40">Ende liet hem sine II kinder,</l>
<l>Ende es gevaren in Ytale.</l>
<l>Ghilde vernemet altemale,</l>
<l>Dattem sijn broeder heeft begeven</l>
<l>Ende sine kindere daer sijn bleven,</l>
<l n="45">Ende slouch die jongelinge doot</l>
<l><pb n="2,146"/> Inden torne moede groot.</l>
<l>                Honorius heeft dit verstaen,</l>
<l>Ende sendde sijn here saen</l>
<l>In Affrike, ende beval</l>
<l n="50">Massayele sijn here al,</l>
<l>Die gerne bestont sulke sake</l>
<l>Omme siere kinder wrake,</l>
<l>Ende sochte den broeder int lant,</l>
<l>Alse sinen dootslegen viant.</l>
<l n="55">Daer hi henen metten here trac,</l>
<l>Gheviel hem dat hi sach ende sprac</l>
<l>Hermiten, moenken in enen woude,</l>
<l>Die honger, hitte ende groet coude</l>
<l>Daer dogeden om ons Heren minne.</l>
<l n="60">Hem bat hi met nerensten zinne,</l>
<l>Dat si mettem wilden varen</l>
<l>Ende hem met haerre beden bewaren.</l>
<l>Ten lesten ghebat hi hem dat.</l>
<l>Selve vaste hi ende bat</l>
<l n="65">Onsen Here mettem tsine mede,</l>
<l>Ende bejagede met siere bede</l>
<l>Ende bider heileger kinder doget,</l>
<l>Dattene God so hevet verhoget,</l>
<l>Dat hi wan ter selver tijt</l>
<l n="70">Sonder vechten zeghe ende strijt,</l>
<l>Ende wrake siere kinder vort</l>
<l>Sonder lose quade mort.</l>
</div>
<div type="subchapter"><head type="subchapter">   Vanden verradere Ghilden. II.</head>
<l>                Ghilde hadde dorloghe siene:</l>
<l>Onder Romeine ende Barberiene</l>
<l>Haddi LXX dusent man.</l>
<l>Die broeder sochtene nochtan</l>
<l n="5">Met V dusent man alleene,</l>
<l>Over heide, struuc ende steene.</l>
<l>Up eene riviere quaemsi te samen,</l>
<l>Die Ardalioen hiet bi namen.</l>
<l>Nu was die toeganc daer so ynge,</l>
<l n="10">Dat Massayel ontsach de dinge,</l>
<l>Ende hadde gerne achtergetrect,</l>
<l>Alse die liever te vechten mect</l>
<l>Upt slichte velt, mocht hem gescien;</l>
<l>Maer die nacht quam up mettien,</l>
<l n="15">Dat hijs niet en conde vulbringen.</l>
<l>Hi ende sijn volc slapen gingen,</l>
<l>Ende hevet sente Ambrosius versien</l>
<l>Snachts in sinen slaep mettien,</l>
<l>Die nychtinge was doot te voren.</l>
<l n="20">Hi sach waer die here vercoren</l>
<l>Eenen stoc indie hant drouch;</l>
<l>Uptie erde stac hi ende slouch,</l>
<l>Ende wijsdem waer hi woude</l>
<l>Dat hi zeghe vechten soude.</l>
<l n="25">- "Hier, hier!" sprac hi driewaerf.</l>
<l>Massayel, dient wel bedaerf,</l>
<l>Peinsde wat bediede dat,</l>
<l>Ende peinsde dat hi hem die stat</l>
<l>Wisede waer hi vechten soude,</l>
<l n="30">Waert dat hi zege winnen woude;</l>
<l>Ende dat hi driewaerf seide mede:</l>
<l>"Hier!" dat meende daer ter stede</l>
<l>Te vechtene upten derden dach.</l>
<l>Dus bat hi Gode ende lach</l>
<l n="35">Met sinen moenken in sijn gebet</l>
<l>Toten derden daghe ende let,</l>
<l>Ende wart sinen viant jegen,</l>
<l>Diene al omme hadde belegen.</l>
<l>Die ghene die in den vorwijch waren,</l>
<l n="40">Alsi up hem quamen gevaren,</l>
<l>Alse hise gemoete inden dale,</l>
<l>Sprac hi hem an vriendelike tale;</l>
<l>Maer die vaenedragere quam voren</l>
<l>Ende sprac overdaet ende toren,</l>
<l n="45">Ende trac te wighe indie liede;</l>
<l>Maer niemen vanden andren diede,</l>
<l>No van ridderen, no van knechten,</l>
<l>Ne hadden herte omme vechten.</l>
<l>Mettien Massayel daer slouch</l>
<l n="50">Hem die die baniere drouch,</l>
<l>Omme sine tale onwerde,</l>
<l>In den aerm metten zwerde,</l>
<l>So dat hem daerm ontsanc sciere,</l>
<l>Ende liet sinken die baniere.</l>
<l n="55"><pb n="2,147"/> Dandere scaren, die achter quamen,</l>
<l>Alsi saghen ende vernamen</l>
<l>Den vaen ter neder vallen,</l>
<l>Waenden si dat al met allen</l>
<l>Die vordste scare ware upgegeven,</l>
<l n="60">Ende omme te behoudene haer leven</l>
<l>Gaven si hem up, die leven wilden,</l>
<l>Ende staken tscerpe up vanden scilden,</l>
<l>Ende quamen alle sonder fel</l>
<l>Inder genaden Massayel;</l>
<l n="65">Entie Barbariene, die daer waren</l>
<l>Met haren scilden inder scaren,</l>
<l>Waren alle ondaen van vare,</l>
<l>Ende vloen nu hare, nu dare.</l>
<l>Gylde quam in sulker vrucht,</l>
<l n="70">Dat hi hem sette ter vlucht</l>
<l>Ende viel in een scip dapperlike,</l>
<l>Omme te rumene Afferike;</l>
<l>Maer dat en halp hem niet een twint,</l>
<l>Want hem was jeghen die wint</l>
<l n="75">So ongier ende oec so scaerp,</l>
<l>Dat hine weder ant lant waerp,</l>
<l>Ende hi oec te ghere stonde</l>
<l>Afferike niet gherumen en conde,</l>
<l>Dat hi van steden te steden vlo.</l>
<l n="80">Doch mesfielt hem also,</l>
<l>Dat hi ane die selve vaert</l>
<l>Met eenen stroppe verworget waert.</l>
</div>
<div type="subchapter"><head type="subchapter">Hoe Archadius verraders storven. III.</head>
<l>                Massayel bi derre sake</l>
<l>Ghewan an sinen broeder wrake,</l>
<l>Ende vergat ons Heren ghave,</l>
<l>Die hem sijns viants dus halp ave,</l>
<l n="5">Ende verhief hem int gheval;</l>
<l>Want hi vergat der moenke al,</l>
<l>Die hem holpen metter bede,</l>
<l>Dat hi quam te diere hoochede,</l>
<l>Ende dedem pine ende verdriet.</l>
<l n="10">Oec en spaerde hi die kerke niet,</l>
<l>Ende wart dorfier in sine wort.</l>
<l>Hier omme so wart hi vermort,</l>
<l>Omme datmen bi desen leere,</l>
<l>Dat God maect den aermen here,</l>
<l n="15">Ende werptene neder onder voet</l>
<l>Weltijt so hijs niet ghemoet.</l>
<l>                Dus stont in Honorius rike,</l>
<l>[Die] Gallen, Ytale ende Affrike</l>
<l>Ende tRoemsche rike hilt in Westen.</l>
<l n="20">Sijn broeder Archadius hilt de vesten</l>
<l>Van Grieken ende van Orient.</l>
<l>Die hadde Rufijn ghesent</l>
<l>Met ridderscape indier bederven,</l>
<l>Die pijnde hoe hi mochte ontherven</l>
<l n="25">Den keyser ende here bliven;</l>
<l>Maer hine mochts niet vuldriven,</l>
<l>Want die ridders jonc ende out</l>
<l>Warens haren here hout.</l>
<l>Ende alstem also gesciede,</l>
<l n="30">Dat Rufijn ende sine liede</l>
<l>Te Constantinoble binnen quam,</l>
<l>Ende dat Archadius vernam,</l>
<l>Quam hi ter porten hem teeren,</l>
<l>Omme te willecomene die heren.</l>
<l n="35">Teersten dat si den keyser saghen,</l>
<l>Ne wilden si hem niet clagen,</l>
<l>Dat ridderscap, over Rufine,</l>
<l>Noch oec wroegen stillekine,</l>
<l>Dat hi den keyser was onhout;</l>
<l n="40">Maer si sloughene met gewout,</l>
<l>Ende wrakent, daer hi toesach,</l>
<l>Voer sine ogen up dien dach.</l>
<l>                Alse dus Rufijn was verslegen,</l>
<l><pb n="2,148"/> Settem een ander daer jegen,</l>
<l n="45">Die bi namen hiet Gainas,</l>
<l>Ende meester gemaket was</l>
<l>Van keyser Archadius here,</l>
<l>Hoe hi ghevonde sonder were</l>
<l>Den keyser ende hine ontlive,</l>
<l n="50">Ende hi selve keyser blive;</l>
<l>Doch datmen die dinc vernam,</l>
<l>Eer hi des te hovede quam,</l>
<l>Ende was up hem geproevet claer:</l>
<l>Doe was hi onthovet daer.</l>
<l n="55">                Naer sine doot niet harde lanc</l>
<l>So quam met eenen here stranc</l>
<l>Van Cyten coninc Roylus</l>
<l>Upten keyser Archadius,</l>
<l>Alse diene te verdrivene mect,</l>
<l n="60">Ende es over die riviere ghetrect,</l>
<l>Die Hyster bi namen heet,</l>
<l>Ende es een aerm, alsemen weet,</l>
<l>Die uter Dunouwen coemt,</l>
<l>Entiemen in Latijn so noemt.</l>
<l n="65">Die quam met ongetelden here</l>
<l>Ende dorreet alsonder were</l>
<l>Tracien ende aergeret al,</l>
<l>Beede up berch ende int dal,</l>
<l>Dat van Grieken es een deel.</l>
<l n="70">Mettien viel hi al gheel</l>
<l>Met sinen here voer die stede</l>
<l>Te Constantenoble, ende dede</l>
<l>Sine here logieren daer up dat</l>
<l>Te winne die keyserlike stat.</l>
<l n="75">Archadius ende sijn volc mede</l>
<l>Setten ane Gode hare bede,</l>
<l>Dat hi die stat moete quiten</l>
<l>Van den ongebuerden Syten,</l>
<l>Ende God heeftene daer gehort,</l>
<l n="80">Ende sendde ghinder vor die port</l>
<l>Onder die Syten een ongeweder,</l>
<l>Dat hare lijtsen vielen neder,</l>
<l>Ende blexeme ende donder so groot,</l>
<l>Dat die Syten slouch te doot</l>
<l n="85">Ende verbrande ghene here</l>
<l>Enten coninc sonder were.</l>
<l>Dus waren die heidine ghescent,</l>
<l>Ende dus hevet God troest gesent</l>
<l>Den keyser, omme dat hi hem helt</l>
<l n="90">Getrouwelike an die Gods gewelt,</l>
<l>Ende hi gheboot oec na den vader</l>
<l>Die mamerien alle gader</l>
<l>Entie afgoden te brekene mede</l>
<l>In elc lant, in elke stede.</l>
<l n="95">                Hier laten wi vanden keyseren bliven,</l>
<l>Ende sullen noch meer van hem scriven</l>
<l>Hier naer, alst tijt es ende stonde.</l>
<l>Nu sullen wijs u geven conde,</l>
<l>Wie waren die heilege liede,</l>
<l n="100">Die, alse dese dinc gesciede,</l>
<l>Berechten die heileghe kerke</l>
<l>Met leringen, met goeden gewerke.</l>
</div>
<div type="subchapter"><head type="subchapter">Van sente Janne Goudijnmont. IIII.</head>
<l>                In des selves keysers tiden,</l>
<l>Daer wi die jeesten af overliden,</l>
<l>So was sente Jan Guldijnmont,</l>
<l>Diemen also hiet tier stont</l>
<l n="5">Omme dat hi sprac also scone,</l>
<l>Bet dan iemen onder skeysers crone.</l>
<l>Dese was van Antyochen geboren,</l>
<l>Ente bisscoppe gecoren</l>
<l>Te Constantinoble indie port.</l>
<l n="10">So scone waren sine wort,</l>
<l>Datse niemene versconen en conde;</l>
<l>Maer sijn begripen was ene wonde</l>
<l>Dullen riesen die clerken hieten</l>
<l>Enter clerken leven lieten;</l>
<l n="15">Want hi proevede openbare,</l>
<l>Dat die pape onwerdich ware,</l>
<l><pb n="2,149"/> Dat men hem voer eneghen here</l>
<l>Soude biden priester doen eere,</l>
<l>Die niet also wilde leven,</l>
<l n="20">Alse vander kerken es uutgegeven.</l>
<l>So reine was hi vanden live</l>
<l>Ende so onsculdich van allen wive,</l>
<l>Dat hi al ontsinnet dochte</l>
<l>Welken tijt dat hi weten mochte,</l>
<l n="25">Dat enech man dede dorper dinc,</l>
<l>Die der crunen aneginc.</l>
<l>Ende omme dat hi hem daer bi</l>
<l>Dies int herte kende vri,</l>
<l>Was hi elken man te zwaer,</l>
<l n="30">Die den vrouwen ginc te naer.</l>
<l>Te scaerp dochti in desen dingen,</l>
<l>So dat hi den jongelinghen</l>
<l>Hoverdich hiet wesen ende fier;</l>
<l>Want dor zwert ne geen no vier,</l>
<l n="35">Noch dattere af mochte comen naer,</l>
<l>Sone liet hi te sprekene waer.</l>
<l>                Alse hi bisscop was verheven,</l>
<l>Hilt hi hem in een fier leven,</l>
<l>Also dat sulken dochte das</l>
<l n="40">Fierre dan betame was;</l>
<l>Want hi vele clerke ontsette,</l>
<l>Die hem niet en hilden bi wette,</l>
<l>Want hise wilde maken vroet.</l>
<l>Dies seiden si dat hi ware verwoet,</l>
<l n="45">Ende haettene allegader,</l>
<l>Ende hildene niet alse over vader,</l>
<l>Ende hier mede ende om andere saken</l>
<l>Quetsten sine in achterspraken,</l>
<l>Ende seiden dat hem ware</l>
<l n="50">Alrehande volc ommare;</l>
<l>Want hi met niemene eten woude,</l>
<l>No ghedogen dat iemen soude</l>
<l>Eten te sinen male,</l>
<l>Ende dit was eene ware tale.</l>
<l n="55">Doch wat so men van hem sprac,</l>
<l>Altoos omme gene dinc hi brac</l>
<l>Sijn heileghe leven min no mere,</l>
<l>Ende hine spaerde vrouwe no here,</l>
<l>No ghenen edelinc in dien daghen,</l>
<l n="60">Hoe hoghe dat hi was van maghen:</l>
<l>                Want Eutropius des keysers raet</l>
<l>Die dede den keyser doen quaet,</l>
<l>Eene wet maken jegen die clerke:</l>
<l>So wie so vlo indie kerke,</l>
<l n="65">Dat menne danen met gewoude,</l>
<l>Waer hi mesdadich, trecken soude.</l>
<l>Niet langhe daer na so gesciede,</l>
<l>Dat Eutropius onder ander liede</l>
<l>Indie kerke vlo dore vaer,</l>
<l n="70">Want die keyser was hem zwaer.</l>
<l>Daer hi biden outare lach,</l>
<l>Ende tgheent sente Jan versach,</l>
<l>Maecti van hem een sermoen</l>
<l>Ende begrepene in dit doen;</l>
<l n="75">Want hi maken dede die wet,</l>
<l>Diene vinc in hare net.</l>
<l>Oec hietene die keyser daer vaen</l>
<l>Ende sijn hovet aveslaen.</l>
<l>                Dese Jan bekeerde vele liede</l>
<l n="80">Vanden heidijnschen diede,</l>
<l>Ende gaf ghelt omme sulke sake,</l>
<l>Datmen die mamerien brake.</l>
<l>Hi bekeerde vele Arriane,</l>
<l>Ende vele Syten brochti ane,</l>
<l n="85">Dat si dat heidijnscap ontgingen</l>
<l>Ende kerstijnheit ontfingen.</l>
</div>
<div type="subchapter"><head type="subchapter">Van sinen miraclen mee. V.</head>
<l>                Enen ongelovegen man gevel,</l>
<l>Dat hi wart gelovende wel</l>
<l>Bi sente Janne Goudijnmonde;</l>
<l>So dat hi cume bekeren conde</l>
<l n="5">Sijn wijf, omme dat hi gerne woude,</l>
<l><pb n="2,150"/> Dat soe mettem bliven soude</l>
<l>In gherechten huweleke.</l>
<l>So dat gheviel in eere weke,</l>
<l>Dat soe ginc met haren man</l>
<l n="10">Toten selven sente Jan,</l>
<l>Updat soe van siere hant name</l>
<l>Met haren man Gods lichame.</l>
<l>Doch drouch soe donreine sacrament,</l>
<l>Daer soe hare eerst an hadde bekent,</l>
<l n="15">Dat haer pape hadde belesen,</l>
<l>Doe soe ongelovech hadde gewesen,</l>
<l>Met hare ende gaeft haren joncwive.</l>
<l>Aldaer ontfinc die keytive</l>
<l>Gods lachame van sente Janne,</l>
<l n="20">Ende gebaerde also nochtanne</l>
<l>Dat soene nutte, maer dats bleven:</l>
<l>Soe heeftene haren joncwive gegeven,</l>
<l>Ende nam dat broot vermalendijt,</l>
<l>Dat haer pape hadde ghewijt;</l>
<l n="25">Ende alsoet stac in haren mont,</l>
<l>Wart een steen ter selver stont.</l>
<l>Mettien so viel soe aldare</l>
<l>Te sente Jans voeten van vare,</l>
<l>Ende seide van worde te worde</l>
<l n="30">Hare zonde ende hare morde,</l>
<l>Ende togede oec ghenen steen,</l>
<l>Dien sach an menech een.</l>
<l>Dien leidemen wel ende hilten daer</l>
<l>Langen tijt ende menech jaer.</l>
<l n="35">                Dese Jan, alsic seide ere,</l>
<l>Diene spaerde vrouwe no here,</l>
<l>Keyser nochte keyserinne,</l>
<l>Bisscop no clerc dor gene minne,</l>
<l>Hine begreepse sere ende sware,</l>
<l n="40">Mesdaden si iet openbare.</l>
<l>Hier omme hieten si desen</l>
<l>Een sere fel bisscop wesen,</l>
<l>Ende worden hem gehat van zinne</l>
<l>Eudoxia die keyserinne</l>
<l n="45">Entie bisscoppe entie clerke,</l>
<l>Ende wart gesteken uut sire kerke.</l>
<l>Maer die gemeente vanden lieden,</l>
<l>Die dat algader wederrieden,</l>
<l>Want sine kenden heilech ende goet,</l>
<l n="50">Dreven so groot overmoet,</l>
<l>Dat menne weder, wien leet of lief,</l>
<l>In sine kerke met eren verhief.</l>
<l>Doch sinen zin noch sinen zede,</l>
<l>Noch sine grote omoedichede</l>
<l n="55">Ne liet hi altoes wiken niet,</l>
<l>So datmen anderwaerven verstiet</l>
<l>Te Constantynoble uter stede.</l>
<l>Maer altehant onse Here dede</l>
<l>Miraclen so groot van erdbeven,</l>
<l n="60">Dat si waenden laten tleven.</l>
<l>Doe seiden die vander stat,</l>
<l>Dattem onse Here dede dat,</l>
<l>Omme dat si om sine rechtechede</l>
<l>Den bisscop staken uter stede,</l>
<l n="65">Ende hebbene weder gehaelt met eren</l>
<l>Beede die mindere metten heren.</l>
<l>                Sente Epiphanius, deylege man,</l>
<l>Die was jegen hem nochtan,</l>
<l>Die bisscop was van Salaminen,</l>
<l n="70">Beede met rade ende met pinen.</l>
<l>Ende alse hi tfolc hem sach so hout</l>
<l>Ende om hem driven ongedout,</l>
<l>Ghinc hi te scepe metter vaert,</l>
<l>Ende wilde thuus te Cypren waert,</l>
<l n="75">Ende ontboot Janne uptie stat:</l>
<l>"Ic hope sekerlike dat,</l>
<l>Dattu geen bisscop sterven en sout."</l>
<l>Jan, die in sine herte was bout,</l>
<l>Ontboot hem weder altehant:</l>
<l n="80">"Ic hope dattu in dijn lant</l>
<l>Nemmermeer en keres niet."</l>
<l>Ende beede die dinghe sijn gesciet;</l>
<l>Want Epyphanius staerf in de vaert,</l>
<l>Daer hi voer te Cypren waert;</l>
<l n="85">Ende Jan wart derdewaerf verdreven,</l>
<l>Ende leedde in ellenden sijn leven,</l>
<l>Daer sidert omme in corten dagen</l>
<l><pb n="2,151"/> Te Constantynoble gesciede plagen.</l>
<l>                Dese Jan maecte vele bouke,</l>
<l n="90">Daer ic somege bloemen af souke.</l>
<l>                Na dien dat ic tgelove kinne,</l>
<l>Dit es doget ende cracht van zinne,</l>
<l>Voer Gode reckelic te gevroedene,</l>
<l>Ende vordie werelt hem te hoedene.</l>
<l n="95">Dits een goet dat geen man,</l>
<l>Diet hevet, verliesen can;</l>
<l>Ghesonde, scat ende mogenthede,</l>
<l>Dat beneemt siecheit ende onvrede.</l>
<l>                Die rike waent datmen priset,</l>
<l n="100">Alsemenne metten vingre wiset,</l>
<l>Dat dat si eere ende lof.</l>
<l>Neent niet, dat doet al of,</l>
<l>Hets al lieghen ende smeeken:</l>
<l>Dat si nyghen ende streeken,</l>
<l n="105">Dats algader omme dat goet.</l>
<l>Wiltu hier af wesen vroet,</l>
<l>Mac di aerm ende proef dan,</l>
<l>Of di iemen lachtren can.</l>
<l>Die di meest prijsden, sullen di scuwen</l>
<l n="110">Ende dinen lachter met vernuwen.</l>
<l>                Alse een van sinen viant hort</l>
<l>Seggen enegerande wort,</l>
<l>Eist eerachtech, sone wil hi niet</l>
<l>Gheloven dattem es gesciet;</l>
<l n="115">Eist quaet, so moet wesen waer.</l>
<l>Dus sijn die ogen selden claer,</l>
<l>Die verdonkert sijn van binnen</l>
<l>Of met nide, of met minnen.</l>
<l>                In wille niet dat enech man</l>
<l n="120">An hem selven geproeven can,</l>
<l>Dat hi vaste minne draghet</l>
<l>In hemelrike, wat elc man vraget;</l>
<l>Want alse eenen die minne trect,</l>
<l>Al aerbeit ennes niet gemect.</l>
<l n="125">Al dat ons zwaer es, waer ons clene,</l>
<l>Hadden wi vasten wille alleene;</l>
<l>Want die Gode met herten mint,</l>
<l>Allen aerbeit, diemen vint,</l>
<l>Al quame hi an hem met gewout,</l>
<l n="130">Die minne Gods maket al cout.</l>
<l>                Hets groot verlies, datmen wel seget</l>
<l>Ende men niet der doget pleghet.</l>
<l>                Dat prisic een heilech leven:</l>
<l>Weldoen ende alse zondaren beven.</l>
<l n="135">                En weet niemen ende men leret node,</l>
<l>Wat goede het es genoegen Gode.</l>
<l>Hine sochte nemmer der werelt lof,</l>
<l>Die de vrome wiste hier of.</l>
<l>                Gheloeft mi dies, ennes ghene doget</l>
<l n="140">So cleene, die ghi verliesen moghet</l>
<l>Voer Gode ten joncsten stonden;</l>
<l>Want hi sal onse zonden</l>
<l>So scaerpelike trecken vort,</l>
<l>Dat no weder gepeins noch wort</l>
<l n="145">Sal daer mogen achterbliven:</l>
<l>So dorren wi coenlike scriven,</l>
<l>Dat hi die cleene weldaden al</l>
<l>Groot ende hoghe merken sal.</l>
<l>                Hets swaerre pine ende meerre berste,</l>
<l n="150">Dat anscijn van Jhesum Kerste</l>
<l>Te verliesene ten joncsten daghe,</l>
<l>Dan es al die helsche plaghe.</l>
</div>
<div type="subchapter"><head type="subchapter">Van sente Donate. VI.</head>
<l>                Wi vinden lesende aldus:</l>
<l><pb n="2,152"/> Tien tiden dat Archadius</l>
<l>Ende Honorius keyseren waren,</l>
<l>Dat doe ghinghen vele maren</l>
<l n="5">Up enen bisscop, hiet Donaet,</l>
<l>Die was van wel groter weldaet.</l>
<l>                Een drake so was in sinen tiden,</l>
<l>Die man no beeste en liet liden</l>
<l>In eenen weghe daer hi lach;</l>
<l n="10">Alse beesten leden, daert menich sach,</l>
<l>Die verslant hi ende beet.</l>
<l>So dat die bisscop daer leet,</l>
<l>Daer lach dat onreine dier,</l>
<l>Entie beeste ongier</l>
<l n="15">Gapede up hem tien stonden,</l>
<l>Alse diene gerne hadde verslonden.</l>
<l>Donaet seinde hem tier stont</l>
<l>Ende spuwede den drake inden mont,</l>
<l>Ende hi viel up die stede doot.</l>
<l n="20">Die viant hi was so groot,</l>
<l>Dattene XVI ossen met gewelt</l>
<l>Cume geslepen consten upt velt,</l>
<l>Daer hi te pulvere was verbrant;</l>
<l>Want hi anders al dat lant</l>
<l n="25">Ontreint hadde met quader lucht,</l>
<l>Dies die liede hadden vrucht.</l>
<l>                Tien selven tiden, hebwi verstaen,</l>
<l>Was oec mede sente Epyphaen</l>
<l>Bisscop te Cypers in Salamine,</l>
<l n="30">Die sente Janne dede pine,</l>
<l>Die gheheten es Ghuldijnmont,</l>
<l>Alsic hier voren maecte cont.</l>
<l>Te sinen grave brinctmen gebonden</l>
<l>Vele lieden noch tesen stonden,</l>
<l n="35">Die den viant hebben in,</l>
<l>Ende si comen in haren zin.</l>
<l>Van herten was hi so milde,</l>
<l>Dat hi al tsine geven wilde.</l>
<l>Men gaf hem dicken gelt ende scat,</l>
<l n="40">Ende altemale gaf hi dat</l>
<l>Den aermen, nu daer, nu hier.</l>
<l>Dies balch hem sijn tresorier,</l>
<l>Want hi vruchte dat de kerke</l>
<l>Niet ne soude hebben, no de clerke.</l>
<l n="45">Nu quam een ten tresoriere</l>
<l>Met enen zac vul penninge sciere,</l>
<l>Ende gaf hem tgene ende voer dane,</l>
<l>Noch en liet niet te verstane,</l>
<l>Wie hi ware of wanen hi quam.</l>
<l n="50">Wie so dese dinc vernam,</l>
<l>Hilt dit over miracle groot,</l>
<l>Dat God daer sende tsire noot.</l>
<l>                Noch een wonder geviel hem mede:</l>
<l>Hi quam ridende teere stede,</l>
<l n="55">Daer aerme waren ende wilden honen.</l>
<l>Deen geselle ginc bidden ende cronen,</l>
<l>Ende dander maectem den doden.</l>
<l>Die biddere bat te sinen noden</l>
<l>Epiphaniuse, daer hi leet,</l>
<l n="60">Dat hi hem gave gelt of cleet,</l>
<l>Daer hine mede brochte ter aerde;</l>
<l>Dies bat hi sere ende mesbaerde.</l>
<l>Die bisscop quam weder ter stede</l>
<l>Ende dede vore hem sine bede,</l>
<l n="65">Dattem God moeste beraden</l>
<l>Beede ruste ende genaden,</l>
<l>Ende hi gaf hem van sinen goude,</l>
<l>Daer hine mede graven soude,</l>
<l>Ende troostene ende sprac mede:</l>
<l n="70">"Vrient! laet dine serichede:</l>
<l>Men mach met screiene, sonder waen,</l>
<l>Niemen doen vander doot upstaen.</l>
<l>Die doot en machmen scuwen niet."</l>
<l>Alse Epiphanius danen sciet,</l>
<l n="75">Gaet dander sinen geselle steken</l>
<l>Ende begonstem dus anspreken:</l>
<l>"Stant up, wi sullen met dire pine</l>
<l>Heden vro sijn inden wine."</l>
<l>Om niet hi nopede ende trac,</l>
<l n="80">Want dander nemmermeer wort en sprac.</l>
<l>Als hine doot siet, loept hi saen</l>
<l><pb n="2,153"/> Naden bisscop Epyphaen.</l>
<l>Wenende bat hi genade,</l>
<l>Dat hi den bisscop upstaen dade.</l>
<l n="85">Epyphanius troeste den anderen</l>
<l>Ende hietene danen weder wanderen:</l>
<l>Hine verwecte den doden niet.</l>
<l>Dats, wanic, bidi gesciet,</l>
<l>Om dat ons Here niet en woude</l>
<l n="90">Datmen met hem spotten soude.</l>
</div>
<div type="subchapter"><head type="subchapter">Van sente Martijns doot. VII.</head>
<l>                Inden tiden dat zalichlike</l>
<l>Berechten tRoemsce keyserike</l>
<l>Archadius ende Honorius,</l>
<l>Die kindere Theodosius,</l>
<l n="5">In haren vijften jare bleef doot</l>
<l>Sente Martijn, die here groot.</l>
<l>Sine doot ende sine vite mede</l>
<l>Bescreef met groter wijshede</l>
<l>Severus Sulpicius.</l>
<l n="10">Van sire doot seget hi aldus:</l>
<l>                Martijn wiste ende kende</l>
<l>Lange te voren sinen ende,</l>
<l>Ende seide sinen jongren mede</l>
<l>Sine doot, sinen langen vrede;</l>
<l n="15">Also dat hi heeft bekent,</l>
<l>Dat in sijn bisdoem een covent</l>
<l>In eene kerke was in werren:</l>
<l>Daer waert wil hi sonder merren</l>
<l>Ende daer maken pays ende vrede,</l>
<l n="20">Ende staerf in sulke zalichede.</l>
<l>Hine liet sijn porren niet bidi,</l>
<l>Al was hem sijn sterven bi.</l>
<l>Hi voer henen in gere stede</l>
<l>Ende vele siere jongren mede.</l>
<l n="25">Daer hi trac bi ere riviere,</l>
<l>Sach hi vogelen van dier maniere,</l>
<l>Dat si doken int water neder,</l>
<l>Ende doe quamen si up weder</l>
<l>Ende brochten up visscen tien stonden,</l>
<l n="30">Die si gierlike verslonden.</l>
<l>- "Dit es," sprac hi daer te handen,</l>
<l>"Eene ghelike van vianden;</l>
<l>Want si laghen ende vaen</l>
<l>Die dulle vissce ende eten saen;</l>
<l n="35">Noch sine connen hem so geladen,</l>
<l>Dat si haren buuc versaden."</l>
<l>                Mettien heet hi alle die scaren</l>
<l>Metten worden die machtech waren,</l>
<l>Dat si dat water begaven,</l>
<l n="40">Ende si henen gingen scaven</l>
<l>In woesten lande ende in droghen,</l>
<l>Om dat God daer wilde toghen,</l>
<l>Dat hi den vogelen mochte gebieden,</l>
<l>Die den viant dreef uten lieden.</l>
<l n="45">Alle die vogelen te samen</l>
<l>Orlof andie riviere namen,</l>
<l>Ende so ten drogen lande saen,</l>
<l>Daerse Martijn henen hiet gaen;</l>
<l>Dies daer menech hadde wonder,</l>
<l n="50">Diet anesach besonder,</l>
<l>[Dat sine cracht was so groet,</l>
<l>Dat hi den vogelen gheboet.]</l>
<l>                Martijn quam te gere stede,</l>
<l>Ende maecte daer den vrede</l>
<l n="55"><pb n="2,154"/> Ende brocht al in goeden staet.</l>
<l>Nu hiet ghene stat Condaet,</l>
<l>Daer hem anequam die doot.</l>
<l>Daer hi hadde wille groot</l>
<l>Thuus, so quam hem de rede</l>
<l n="60">Ende hem faelgierden alle de lede.</l>
<l>Sine jongren riep hi al</l>
<l>Ende seide, dat hi saen sterven sal.</l>
<l>Doe wordsi wenende alle gader</l>
<l>Ende seiden: "Wien laetti ons, vader?</l>
<l n="65">Waeromme wildi ons begeven?</l>
<l>Wie sal ons helpen na dijn leven?</l>
<l>Alse du onse herde best doot,</l>
<l>Wie sal ons helpen uter noot?</l>
<l>Wi weten wel, die herte dine</l>
<l n="70">Begert met Gode te sine;</l>
<l>Maer dijn loen en mindert niet,</l>
<l>Al worde dijn lijf gelinget iet."</l>
<l>Doe wart hi beroert daer mede,</l>
<l>Alse een die vul der ontfarmechede</l>
<l n="75">Altoos vloyede in onsen Here,</l>
<l>Ende sprac aldus wenende sere:</l>
<l>"Here God! lieve Here mijn!</l>
<l>Oft ic noch den volke dijn</l>
<l>Nutte bem ende orbare,</l>
<l n="80">Hoe so els die sake vare,</l>
<l>Der pinen willic niet ontflien;</l>
<l>Maer dijn wille moet ghescien.</l>
<l>Behoet, Here! ende verborghe</l>
<l>Die ghene daer ic voren sorghe."</l>
<l n="85">                Dits een onverwonnen man,</l>
<l>Dien de doot vervaren en can</l>
<l>Noch die aerbeit oec verladen,</l>
<l>Ende settet al in Gods genaden.</l>
<l>                Al lach hi ziec dus inden rede,</l>
<l n="90">Dies te min hi niet en dede</l>
<l>Sine weldaet, niet te min</l>
<l>Altoos bat hi Gode in sinen zin.</l>
<l>Sijn edel bedde was openbare</l>
<l>Asschen, ghemul ende eene hare.</l>
<l n="95">Sine jongren hem sere baden,</l>
<l>Dat hi dogede dor genaden</l>
<l>So vele, datmen stro drouch</l>
<l>Een lettel onder hem ende niet genouch.</l>
<l>- "Neen," sprac hi, "dan betamet niet,</l>
<l n="100">Dat den kerstijn dat geseiet</l>
<l>Dat hi sterve dan in messe.</l>
<l>Ic mesdoe selve ende messe,</l>
<l>Willict in andren exemplen togen."</l>
<l>Met handen beede ende met ogen</l>
<l n="105"><pb n="2,155"/> Lach hi te hemele waert al meest.</l>
<l>Sinen onverwonnenen gheest</l>
<l>Wildi van bedingen niet ontladen;</l>
<l>Ende alse hem die papen baden,</l>
<l>Dat hi hem ter ziden kere,</l>
<l n="110">Omme hem te rustene te mere:</l>
<l>- "Neen," sprac hi, "broederen! laet gescien,</l>
<l>Laet mi meer te hemele sien</l>
<l>Dan neder ter erden waert,</l>
<l>Dat die gheest, daer hi begaert,</l>
<l n="115">Vrilike te Gode tide."</l>
<l>Doe sach hi neven siere zide</l>
<l>Den duvel staen harde naer,</l>
<l>Ende hi seide: "Wat doestu daer?</l>
<l>Bloedeghe beeste! dune vinds an mi</l>
<l n="120">Niet dat te mesgripene si:</l>
<l>Abrams scoot sal mi ontfaen."</l>
<l>Mettien liet hi den gheest uutgaen,</l>
<l>Dat seiden si die stonden daer,</l>
<l>Dat sijn anscijn wart so claer,</l>
<l n="125">Alse oft hi openbare</l>
<l>Vander doot verresen ware,</l>
<l>Ende al sijn lijf al bloot</l>
<l>Sonder smette clene of groot.</l>
</div>
<div type="subchapter"><head type="subchapter">Hoet Severijn van Coelne wiste. VIII.</head>
<l>                Te desen tiden sente Severijn</l>
<l>Was te Coelne upten Rijn</l>
<l>Bisscop, ende was een heilech man.</l>
<l>Up enen Zonnacht so waest dan</l>
<l n="5">Te mattijntide dat Martijn staerf.</l>
<l>Severijn quam ter selver waerf</l>
<l>Te mattinen, ende gine na sine zeden</l>
<l>Visenteren die heilege steden.</l>
<l>Ter selver tijt hordi scone</l>
<l n="10">Die inglen singen inden trone,</l>
<l>Daer sente Martijn dede sinen ende.</l>
<l>Sinen coerbisscop riep hi gehende,</l>
<l>Ende vragede oft hi den zanc</l>
<l>Horde enter ingle geclanc.</l>
<l n="15">Dander seide: "Neen ic, here!"</l>
<l>Doe seidi: "Nu pijndi sere,</l>
<l>Hore nauwe ende stant up dinen staf."</l>
<l>Hi rechte den hals ende oren hi gaf,</l>
<l>Maer cleene no groet en hordi das:</l>
<l n="20">Ic wane hijs cume werdich was</l>
<l>Te horne sulken soeten zanc.</l>
<l>Ter erden vielen si eer iet lanc</l>
<l>Beede te samene, ende baden</l>
<l>Gode dor sine genaden,</l>
<l n="25">Dat hi dat horen moeste mede.</l>
<l>Doe stonden si up daer ter stede,</l>
<l>Ende dede vragen den archidiaken:</l>
<l>"Sech, horedstu noch enege saken?"</l>
<l>- "Jaic," sprac hi, "ene scare,</l>
<l n="30">Rechts oft inden hemel ware;</l>
<l>Maer ic en weet niet wat si."</l>
<l>- "Ic segt di," sprac hi, "hore na mi:</l>
<l>Die bisscop van Tours, Martijn, mijn here,</l>
<l>Die es nu doot min no mere,</l>
<l n="35">Ende dinglen voerne inden trone</l>
<l><pb n="2,156"/> Met zange utermaten scone.</l>
<l>Entie duvel metten sinen</l>
<l>Quam hem an ende wilden pinen</l>
<l>Hem te houdene; maer hine mach</l>
<l n="40">Ane hem niet vinden dattem toelach.</l>
<l>Hier omme was hi hem te verre:</l>
<l>Dus sciet hi danen confuus ende erre."</l>
<l>                Inden selven tiden mede</l>
<l>Was te Meilane in die stede</l>
<l n="45">Sente Ambrosis, die dit sach</l>
<l>Upten selven Zondach,</l>
<l>Dat ic hier nu sal tellen.</l>
<l>Hi stont met sinen gesellen</l>
<l>In sine kerke ende seide messe.</l>
<l n="50">Hi, die lesen soude die lesse,</l>
<l>Plach dat hi niet wech ginc,</l>
<l>Eer dat hem wijsde die dinc</l>
<l>Te anevane die heilege man.</l>
<l>Upten outaer leende hi dan,</l>
<l n="55">Sente Ambrosius, vor hem allen,</l>
<l>Ende es in enen slaep gevallen.</l>
<l>Hem en dorste niemen weeken</l>
<l>Noch oec biden clede trecken;</l>
<l>Maer elc beidde ende sach,</l>
<l n="60">Tote dat naer was middach.</l>
<l>Doe spraken si an hem daer hi staet,</l>
<l>Ende seiden: "Here! die tijt gaet.</l>
<l>Heet datmen lese dit geles;</l>
<l>Want dit volc al moede es,</l>
<l n="65">Dat nu ontbeit hier vort."</l>
<l>Ambrosius hem saen antwort</l>
<l>Ende seide: "Nu hout dinen moet:</l>
<l>Dit slapen was mi harde goet;</l>
<l>Want God hevet mi besonder</l>
<l n="70">Ghetoget miracle ende wonder.</l>
<l>Wet dat ic den broeder mijn,</l>
<l>Dats van Tours sente Martijn,</l>
<l>Die te nacht versciet vor dage,</l>
<l>Graven halp alsonder saghe,</l>
<l n="75">Ende mi gebrac een capiteel,</l>
<l>Dat ic niet vullas geheel,</l>
<l>Want ghi mi wecket also saen."</l>
<l>Met wondere worden si bevaen,</l>
<l>Ende mereten tijt, dach ende ure,</l>
<l n="80">Ende vonden waer die aventure,</l>
<l>Dat hi des dages was, sonder waen,</l>
<l>Daer Martijn was ter erden gedaen;</l>
<l>Nochtan saghen indie kerke</l>
<l>Sinen lachame tfolc entie clerke.</l>
</div>
<div type="subchapter"><head type="subchapter">Wat Severus sach van sire doot. IX.</head>
<l>                Severus Sulpicius</l>
<l>Die screeffer af mede aldus</l>
<l>Tote sinen vrient Aurelioen.</l>
<l>Hi seget: "Mi quam een visioen</l>
<l n="5">Te voren, alse sente Martijn staerf.</l>
<l>Ic hadde geweent, alse mi bedaerf,</l>
<l>Om mine zonden; maer anden dage</l>
<l>Na mijn weenen, na mine claghe,</l>
<l><pb n="2,157"/> Es mi een winken anecomen,</l>
<l n="10">Alst dicken wilen doet hem somen,</l>
<l>Ende so sie ic vor mi staen</l>
<l>Sente Martijne selve saen,</l>
<l>Met cleederen wit ende diere.</l>
<l>Sijn anscijn geleec den viere,</l>
<l n="15">Sijn ogen alse sterren claer</l>
<l>Ende puerperijn sijn haer,</l>
<l>Dat ickene cume anesien mochte;</l>
<l>Doch kendickene, als mi dochte.</l>
<l>Hi loech up mi met soeten monde,</l>
<l n="20">In sine hant haddi tier stonde</l>
<l>Enen bouc inden selven abite,</l>
<l>Dien ic screef van siere vite.</l>
<l>Ic neech ende custe sine knien,</l>
<l>Ende, also alse wi noch plien,</l>
<l n="25">Hebbic sine benedixie gebeden,</l>
<l>Ende hi leide ter selver steden</l>
<l>Sijn hant up mijn hovet sochte.</l>
<l>Alsi sine wort vulbrochte,</l>
<l>Die ter zeiningen bestaen,</l>
<l n="30">Saghic in sine ogen saen,</l>
<l>Ende in mochte niet werden sat</l>
<l>Up hem te siene te diere stat.</l>
<l>Mettien upwaert indie lucht</l>
<l>Ontfoer hi mi met groter vlucht</l>
<l n="35">Inden hemel, ende daer na eer iet lanc</l>
<l>Saghic upvaren den selven ganc</l>
<l>Sinen jongre van levene groot,</l>
<l>Die mede niewinge was doot.</l>
<l>Doe wildic volgen, ic aerm ries,</l>
<l n="40">Ende wilde mi bewinden dies.</l>
<l>In wake wardic omme dit doen.</l>
<l>Dus wardic vro om dit visioen;</l>
<l>Maer daer quam inder wilen</l>
<l>Een jongelinc, die sonder ghilen</l>
<l n="45">Ons seide met goeden moede,</l>
<l>Dat doot ware Martijn de goede,</l>
<l>Ende dat twee moenken te Tours quamen,</l>
<l>Die de mare brochten te samen.</l>
<l>Doe ginc mi die rouwe ane,</l>
<l n="50">Ende mi ontfielen oec die trane,</l>
<l>Ende al noch, vrient, sonder waen,</l>
<l>En willic ghenen troost ontfaen.</l>
<l>Dies willic, alse vrient getrouwe,</l>
<l>Dattu deels an minen rouwe;</l>
<l n="55">Nochtan wetic wel albloot,</l>
<l>Dattu en heves geens wenens noot;</l>
<l>Want hi de werelt hevet verwonnen</l>
<l>Ende gecroent sit boven der sonnen;</l>
<l>Nochtan canic mi in ghenen dingen</l>
<l n="60">Van weennene iet bedwinghen.</l>
<l>Hem biddic altoos met genende,</l>
<l>Dat hi mi sine benedixie sende</l>
<l>Omme onse aerme zondaren."</l>
<l>                Sente Martijn was out van jaren,</l>
<l n="65"><pb n="2,158"/> Alse hi staerf, LXXXI jaer.</l>
<l>Bisscop haddi gesijn voerwaer</l>
<l>XXI jaer met eren,</l>
<l>Ende staerf int jaer ons Heren,</l>
<l>Alsemen screef, gelovets mie,</l>
<l n="70">CCCC jaer ende daertoe drie.</l>
</div>
<div type="subchapter"><head type="subchapter">Hoe sente Ambrosis die zieke genas. X.</head>
<l>                Int jaer na sente Martijns doot</l>
<l>Staerf Ambrosis, die here groet,</l>
<l>Die bisscop was te Meilane,</l>
<l>Entie jegen die Arriane</l>
<l n="5">In Ytale hilt groot gevecht</l>
<l>Om der heileger kerken recht;</l>
<l>Ende hem dede menege pine</l>
<l>Die quade keyserinne Justine,</l>
<l>Omme dat soe Arriane was.</l>
<l n="10">Sine vite, alsict las,</l>
<l>Bescreef sente Paulijn,</l>
<l>Daer vele dingen af bescreven sijn</l>
<l>Inden bouke hier te voren.</l>
<l>Dese bekeerde, alse wijt horen,</l>
<l n="15">Sente Augustine, die hadde gewesen</l>
<l>Te voren buegere, alse wi lesen;</l>
<l>Daer die kerke af hevet heden</l>
<l>Vele leringen in vele steden:</l>
<l>Sijn leven was al dogeden vul.</l>
<l n="20">Dese Ambrosis, wie so was dul,</l>
<l>Wildi horen sinen raet,</l>
<l>Hi maectene goet, al was hi quaet.</l>
<l>Die metten viant was beseten,</l>
<l>Quam hi te hem, hi deets hem vergeten</l>
<l n="25">Den viant ende verdrevene al,</l>
<l>Alsic u hier naer tellen sal.</l>
<l>                Het was een man die Probus hiet,</l>
<l>Hem dede die viant groot verdriet;</l>
<l>Want hi tormente sijn kint.</l>
<l n="30">Sente Ambrosise heeft hijt ghesint,</l>
<l>Ende wanneer het quam te Meilane,</l>
<l>Sone quam hem niet die viant ane;</l>
<l>Ende alst dan quam buter stat,</l>
<l>Voer hem die viant in sijn vat;</l>
<l n="35">So dat de viant wart besworen,</l>
<l>Twi hi den kinde dade toren,</l>
<l>Alst buten Meilanen ware.</l>
<l>Doe seidi al openbare,</l>
<l>Dat hi Ambrosiuse ontsaghe,</l>
<l n="40">Ende hi bidi te vliene plaghe</l>
<l>Alst kint ware te Meilane,</l>
<l>Ende hi hem weder dan quam ane</l>
<l>Alst quame buten der stede.</l>
<l>                Een ander kint was daer mede</l>
<l n="45">Beseten vanden viant,</l>
<l>Daer sente Ambrosis up leide de hant</l>
<l>Ende verdreef den viant dane.</l>
<l>Daerna cortelike quam hem ane</l>
<l>Een evel, ende dat kint bleef doot.</l>
<l n="50">Die moeder naemt up haren scoot,</l>
<l>Alse die int gelove was goet,</l>
<l>Ende so henen metter spoet,</l>
<l>Ende leit upt bedde, daer doe plach</l>
<l>Te rustene nacht ende dach</l>
<l n="55">Sente Ambrosis, die tien tiden</l>
<l>Was gegaen over eere ziden.</l>
<l>Nu es die bisscop weder comen,</l>
<l>Ende heeft gheent dode kint genomen,</l>
<l>Ende siet tgelove vanden wive.</l>
<l n="60">Hem ontfaermde vander keytive,</l>
<l>Ende strect hem up dat dode kint.</l>
<l>Gode bidt hi, dien hi mint,</l>
<l>Dat hi doe sine ontfarmecheit groet:</l>
<l><pb n="2,159"/> Dus verwecte hijt vander doot.</l>
<l n="65">                Een ondadeghe vloe in de kerke.</l>
<l>Die bisscop ende sine clerke</l>
<l>Die wilden bescermen dien;</l>
<l>Maer dat en liet niet gescien</l>
<l>Stillico, des keysers grave,</l>
<l n="70">Hine traken daer ave</l>
<l>Ende leeddene henen met gewelt,</l>
<l>Om te ontlivene up dat velt</l>
<l>Met liebaerden, die den man</l>
<l>Ongebonden souden vaen an.</l>
<l n="75">Ambrosis ende sine clerke mede</l>
<l>Vielen te hant int gebede,</l>
<l>Ende men liet die beesten springen,</l>
<l>Die altoos in ghenen dingen</l>
<l>Dies gevangens niet en rochten;</l>
<l n="80">Maer henen, so si eerst mochten,</l>
<l>Upte ghene altesamen,</l>
<l>Die den man uter kerken namen:</l>
<l>Doe scorden sire enen ende wonden.</l>
<l>Stillico ten selven stonden</l>
<l n="85">Bat sente Ambrosise genaden,</l>
<l>Ende hevet van sinen mesdaden</l>
<l>Penetencie te hant ontfaen</l>
<l>Enter kerken genouch gedaen.</l>
<l>Maer om dat de man was quaet</l>
<l n="90">Ende lach in swaerre mesdaet,</l>
<l>Heeftmen uten lande verdreven,</l>
<l>Ende liet quite daer sijn leven.</l>
</div>
<div type="subchapter"><head type="subchapter">Van siere doot. XI.</head>
<l>                Alse hi up sijn dootbedde lach</l>
<l>Ende hem naecte sijn sterfdach,</l>
<l>Was menech droeve in Meilane.</l>
<l>Alst Stillico quam te verstane,</l>
<l n="5">Was hi droeve vander mare,</l>
<l>Ende seide al openbare:</l>
<l>"Smans doot sal altemale</l>
<l>Tlantscap becopen van Ytale."</l>
<l>So dat hi te samen dede</l>
<l n="10">Die voerbaerste vander stede,</l>
<l>Die hi wiste ende besief</l>
<l>Die metten heilegen man waren lief,</l>
<l>Ende bat dat si te hem gingen,</l>
<l>Ende gewougen van sulken dingen,</l>
<l n="15">Dat hi Gode bidden woude,</l>
<l>Dat hi sijn lijf lingen soude.</l>
<l>Si gaen ende hebbens hem gebeden;</l>
<l>Maer hi antworde te diere steden:</l>
<l>"Ic en hebbe met u niet gelevet,</l>
<l n="20">Dats mi eneghe scande hevet</l>
<l>Van minen levene, clene no groot;</l>
<l>Ende oec nontsie ic niet de doot,</l>
<l>Want ic hem versekert sere,</l>
<l>Ende ben met eenen goeden Here."</l>
<l n="25">Dus heeft hijt an Gode gekeert.</l>
<l>Bi hem sat dat volc geleert</l>
<l>Ende wachten sinen ende,</l>
<l>Want si sagen die doot gehende,</l>
<l>Ende spraken al stillekine,</l>
<l>Wie best werdich ware te sine</l>
<l>Bisscop naer hem te Meilane,</l>
<l>Ende vonden eenen Simpliciane,</l>
<l>So si emmer stillest mochten.</l>
<l>Hi die wiste wat si vortbrochten,</l>
<l n="35">Entie verre van hem was geleghen,</l>
<l>Antworde, alse die ghene pleghen</l>
<l>Diemen roupt te rade vort,</l>
<l>Drie waerven achter een dit wort:</l>
<l>"Hets een out man, maer hi es goet."</l>
<l n="40">Elc versagedem in sinen moet,</l>
<l>Dat hi haer runen horde albloot,</l>
<l>Ende coren dien naer sine doot.</l>
<l>                Niet lange daer na, daer hi lach</l>
<l>In sijn bedde, hi vor hem sach</l>
<l n="45">Onsen Here Jhesus staen,</l>
<l>Diene lieflike ansach, sonder waen.</l>
<l>Sine gebede hi emmer seide,</l>
<l>Cruuswijs hi sine hande leide,</l>
<l>Ende hevet den geest upgegheven.</l>
<l n="50">Dus heilechlike enddi sijn leven;</l>
<l><pb n="2,160"/> Want te voren ene corte stont</l>
<l>Ontfinc hi Gode in sinen mont,</l>
<l>Ende teersten dat hine hadde geswolgen,</l>
<l>Liet hi Gode die ziele volgen.</l>
<l n="55">Die duvelen dreven groot mesbaer</l>
<l>Ende riepen: "Ons doet pine zwaer</l>
<l>Ambrosis met siere doot!"</l>
<l>Dat geroup dat was so groot,</l>
<l>Datment gedoghen niet en conde.</l>
<l n="60">                Oec so was ter selver stonde</l>
<l>Een pape te Meilane ende hiet Donaet,</l>
<l>Ende seide vanden bisscop quaet,</l>
<l>Daerne vele lieden omme verspraken;</l>
<l>Maer altehant quam metter wraken</l>
<l n="65">God, diene uptie stede slouch,</l>
<l>So datmen cortelike drouch</l>
<l>Den keytijf ten grave waert.</l>
<l>                In Affrike en hevet niet gespaert</l>
<l>Een bisscop desen heilegen man,</l>
<l n="70">Hine leider groten mesprijs an,</l>
<l>Dore al datmen hem hevet bediet</l>
<l>Wat den pape es gesciet.</l>
<l>Alse hijs geloven niet en woude,</l>
<l>Quam hem die wrake Gods te houde;</l>
<l n="75">Want menne saen te bedde drouch,</l>
<l>Ende daer naer cortelike genouch</l>
<l>Dedi enen swaren ende:</l>
<l>Dus becochti sine scende.</l>
<l>                Dese Ambrosis maecte werke</l>
<l n="80">Vele, die de heileghe kerke</l>
<l>Noch heden dages mach genieten.</l>
<l>Die passie van sente Agnieten</l>
<l>Die screef hi, die vor sinen tijt</l>
<l>Om tgelove dogede den strijt.</l>
<l n="85">Die wilic in Dietsche wort</l>
<l>Hier ter stede bringen vort.</l>
</div>
<div type="subchapter"><head type="subchapter">Van sente Agneten. XII.</head>
<l>                Sente Agnete, horic gewagen,</l>
<l>Was comen van hogen magen</l>
<l>Tote binnen Rome te waren.</l>
<l>Te haren XIII jaren</l>
<l n="5">Hevet soe erdsch lijf begeven,</l>
<l>Ende bejagede dat langhe leven;</l>
<l>Want soe selve minde alleene</l>
<l>Die al tlijf maecte gemeene.</l>
<l>Sere jonc was soe van jaren,</l>
<l n="10">Maer van zinne wijs te waren.</l>
<l>Men mochte geene scoonre kinnen,</l>
<l>Maer van gelove scoonre binnen.</l>
<l>                Eens, doe soe van scolen quam,</l>
<l>Des baillius sone, diese vernam,</l>
<l n="15">Wartse minnende sere onsochte.</l>
<l>Grote chierheit hi hare brochte,</l>
<l>Die soe maecte alse ommare,</l>
<l>Alse oft eene modre ware.</l>
<l>Doe begonsti hare gewaghen</l>
<l n="20">Selve ende bi sinen maghen</l>
<l>Groot goet ende groten scat;</l>
<l>Maer soe antworde dus upter stat:</l>
<l>"Ganc van mi." sprac soe tien stonden,</l>
<l>"Porringe van allen zonden,</l>
<l n="25">Voedinge van mesdaden groot</l>
<l>Ende spise vander langre doot!</l>
<l>Een ander minre quam vore di,</l>
<l>Ane hem so houdix mi,</l>
<l>Die mi boot buten anderen dele</l>
<l n="30">Vele beter dan dine juweele,</l>
<l>Ende hevet mi gesekert mede</l>
<l>Metten vingerline sire getrouwechede.</l>
<l>Hi es meerre dan du van machte</l>
<l>Ende edelre van geslachte.</l>
<l n="35">Vele scoenre es sijn upsien,</l>
<l>Ende soetre vele die minne van dien.</l>
<l>Melc ende honech al nu ter stonde</l>
<l>Hebbic ontfaen van sinen monde,</l>
<l>So dat al nu versament sijn</l>
<l n="40">Sijn lachame entie mijn,</l>
<l><pb n="2,161"/> Ende sijn edel bloet, dat diere,</l>
<l>Hevet versiert oec mine liere.</l>
<l>Diene drouch es maget bleven,</l>
<l>Sijn vader heeft geen wijf beseven.</l>
<l n="45">Hem dienen dingle vanden trone;</l>
<l>Oec es hi so dorescone,</l>
<l>Datter manen no der zonnen</l>
<l>Sire scoenheit verwonderen connen.</l>
<l>Sijn roke doet de dode leven,</l>
<l n="50">Sijn gevoelen al evel begeven,</l>
<l>Siere rijcheit gebreect nemmermere.</l>
<l>Dies houdic trouwe allene den Here;</l>
<l>Want ic bem rene, alsicken minne</l>
<l>Ende alsickene gevoele met zinne."</l>
<l n="55">                Alse dit horde die jonge man,</l>
<l>Verwoede minne ginc hem an,</l>
<l>Ende gaf hem also zwaer een wedde,</l>
<l>Dat hire omme ginc te bedde,</l>
<l>Entie visikers worden geware</l>
<l n="60">Dat van sire minnen topenbare;</l>
<l>So dat sijn vader vragede de dinc,</l>
<l>Wat hem ware die jongelinc,</l>
<l>Daer hare die scone Agnete</l>
<l>So hogelike up vermete.</l>
<l n="65">Doe brachte daer een sulke mare,</l>
<l>Dat die joncfrouwe kerstijn ware,</l>
<l>Ende so betovert in alre wijs,</l>
<l>Dat Cristus ware haer amijs.</l>
<l>Dit horde die bailliu ende was blide,</l>
<l n="70">Ende doetse bringen ten selven tide</l>
<l>Te siere dingestat gevaen,</l>
<l>Ende es hare eerst angegaen</l>
<l>Heimelijc ende met soeter tale,</l>
<l>Ende daer na dregedese alse wale;</l>
<l n="75">Maer hier mede spotte de maget,</l>
<l>Smeecti, dreechti, wat hi saget.</l>
<l>Die bailliu Simphoronius,</l>
<l>Alse hi hevet versien aldus,</l>
<l>Dat dat kint was so gestade,</l>
<l n="80">Riep hi hare maghe te rade.</l>
<l>Want si hoge waren ghetelt,</l>
<l>En dorsti hare doen gene gewelt,</l>
<l>Ende teech hem mede openbare,</l>
<l>Dat si kerstijn lieden waren.</l>
<l n="85">Dus sprac hi an die maget fine:</l>
<l>"Sint di maget genoeget tsine,</l>
<l>So moetstu wesen begeven,</l>
<l>Ende dienen al dijn leven</l>
<l>Vesta, der eerliker godinnen,</l>
<l n="90">Met anderen mageden dier sijn binnen."</l>
<l>Agnete hevet dus gheantwort:</l>
<l>"Want ic di hore bringen vort,</l>
<l>Dattu niet vulbringen sout,</l>
<l>Tormente mi oec, hoe so du wout."</l>
<l n="95">Hi sprac: "Diene der godinnen Vesten</l>
<l>Metten mageden, metten besten,</l>
<l>Of men sal di int bordeel driven</l>
<l>Met anderen gemeenen wiven."</l>
<l>                Die maget sprac: "Ic kenne albloot</l>
<l n="100">Jhesus Cristus mogentheit groot,</l>
<l>Ende gelove dat ic dine gode</l>
<l>Niet anebede dor dine gebode,</l>
<l>Ende niet nontzuvert en sal sijn;</l>
<l>Want ic hebbe den ingel mijn</l>
<l n="105">Van Gode bi mi, die mi behoet."</l>
<l>Mettien hise ontcleden doet,</l>
<l>Ende heet datmense ghereede</l>
<l>Naect inden bordeele leede.</l>
<l>                Teersten dat soe was ontcleet,</l>
<l n="110">Haer haer hevet hem gebreet</l>
<l>Neder over hare lede,</l>
<l>Ende wart bet gedect daer mede</l>
<l>Metten stringen vanden hare,</l>
<l>Dan oft soe gecleet els ware.</l>
<l n="115">Teerst dat die maget quam ter stede</l>
<l>Daermen plach der dorperhede,</l>
<l><pb n="2,162"/> Vant soe den ingel Gods aldaer,</l>
<l>Diet om hare maecte so claer,</l>
<l>Datse niemen en conde gesien</l>
<l n="120">Noch an hare comen na dien.</l>
<l>Daer soe in hare bedinghe vel,</l>
<l>Quam om hare also wel</l>
<l>Een cleet, dat hare so wel sat,</l>
<l>Ende so dorewit was dat;</l>
<l n="125">Dat hevet soe angedaen,</l>
<l>Ende dankets onsen Here saen,</l>
<l>Diet biden ingel sendde hare.</l>
<l>Dat bordeel wart openbare</l>
<l>Een bedehuus; want wiere inquam,</l>
<l n="130">Vander scoenheit die hire vernam</l>
<l>So anebedi onsen Here,</l>
<l>Ende sprac hem lof ende eere.</l>
</div>
<div type="subchapter"><head type="subchapter">Van haren miraclen. XIII.</head>
<l>                Des baillius sone, de jongelinc,</l>
<l>Die sculdich was deser dinc,</l>
<l>Die es daer comen also wel,</l>
<l>Alse te makene sijn spel</l>
<l n="5">Metter maget, ende waent mede</l>
<l>Vulbringen sine dorperhede.</l>
<l>Sine gesellen senddi voren,</l>
<l>Om der maget te doene toren,</l>
<l>Die weder quamen te hem gegaen</l>
<l n="10">Rechts van wondere al ondaen,</l>
<l>Ende daden Gode eeren groot.</l>
<l>Die scalt hi keytive ende bloot.</l>
<l>Stoutelike ginc hi tier stat,</l>
<l>Daer die maget lach ende bat:</l>
<l n="15">Indie claerheit viel hi ter erde.</l>
<l>Eer hi hare mochte doen onwerde,</l>
<l>Wart hi vanden helschen viant</l>
<l>Versmort ginder altehant.</l>
<l>Sine gesellen mercten mede,</l>
<l n="20">Dat hi merringe daer in dede,</l>
<l>Ende waenden dat hi met hare</l>
<l>In sine dorperhede ware;</l>
<l>So dat een, die heimelijc was,</l>
<l>Ghinc omme waer te nemene das,</l>
<l n="25">Ende vant sinen geselle doot.</l>
<l>Doe riep hi met rouwen groot:</l>
<l>"Helpe! ghi edele Romeine!</l>
<l>Dese quade pute onreine</l>
<l>Hevet doot met haerre toverien</l>
<l n="30">Des baillius sone vander baelgien."</l>
<l>Tfolc wart roepende ende in roere.</l>
<l>Die bailliu verneemt die voere,</l>
<l>Ende coemt meslatende saen,</l>
<l>Ende es ghinder ingegaen,</l>
<l n="35">Ende riep: "Fel wijf boven allen wiven!</l>
<l>Twi wildstu minen sone ontliven</l>
<l>Met diere staerkere toverien?"</l>
<l>Doe vragedi hare met dorpernien,</l>
<l>Twi dat soene hadde vermort.</l>
<l n="40">Die maget weder dus antwort:</l>
<l>"Die ghene diet wel mach vulbringen,</l>
<l>Diene liets hem niet gehingen</l>
<l>Dat hi sinen wille dade,</l>
<l>Die hevet di gedaen de scade.</l>
<l n="45">Alle die te mi inquamen,</l>
<l>Sijn genesen alle te samen.</l>
<l>Wanen quam hem die genaden</l>
<l>Els dan si Gode teeren daden?</l>
<l>Want alsi sagen themelsche lecht,</l>
<l n="50">Scieden si dannen sonder plecht,</l>
<l>Want si Gode die eere daden;</l>
<l>Maer dese quam in omberaden</l>
<l>Alse een ongeleert dier:</l>
<l>Hier omme so bleef hi hier."</l>
<l n="55">                Die bailliu antworde hare:</l>
<l>"Hier bi en werdet niet openbare,</l>
<l>Dat dune mi heves ghedoot</l>
<l>Met dire toverien groot,</l>
<l>Dune bids den inghel nu ter stont,</l>
<l n="60">Dat hine weder gheve gesont."</l>
<l>Doe antworde soe den bailliu:</l>
<l><pb n="2,163"/> "Al nes hijs niet werdich nu,</l>
<l>No u gelove dat weder ons strijt,</l>
<l>Maer omme dat nu es tijt</l>
<l n="65">Dat Gods macht werde verbaert,</l>
<l>Gaet uut, trect achterwaert."</l>
<l>Si gingen uut al ommetrent,</l>
<l>Ende soe viel upt pavement,</l>
<l>Ende bat met herten ane Gode.</l>
<l n="70">Doe quam dingel, ons Heren bode,</l>
<l>Diese wenende up heeft geheven,</l>
<l>Ende gaf den jongelinc sijn leven;</l>
<l>Ende teersten dat hi quam daer uut,</l>
<l>Riep hi openbare ende overluut:</l>
<l n="75">"Der kerstine God es God allene</l>
<l>In hemelrike ende up derde gemene!</l>
<l>Dandere goden en conen beraden</l>
<l>Hem selven, no niemen staen in staden!"</l>
<l>Die papen vanden heidinesse</l>
<l n="80">Riepen: "Dese toveresse</l>
<l>Die doemen henen, hets groet gewin;</l>
<l>Want soe verkeert der lieder zin."</l>
<l>Dien bailliu twifelde sijn moet;</l>
<l>Maer hi vrucht, eist dat hijt doet,</l>
<l n="85">Hi quijtse jegen der papen wet.</l>
<l>Eenen vicaris dat hi set,</l>
<l>Die recht doe in sine stede,</l>
<l>Ende ginc wech, vererret mede</l>
<l>Dat hise quiten niet en mochte.</l>
<l n="90">Die vicaris hem bedochte,</l>
<l>Dat tfolc in roere werden soude,</l>
<l>Ende dede maken also houde</l>
<l>Een groot vier, ende men de maget</l>
<l>Midden in die vlamme draghet.</l>
<l n="95">Doe siere in viel, dat wonder sceen,</l>
<l>Sciet hem ghene brant in tween,</l>
<l>Ende verbernde ghene scaren</l>
<l>Sonder die ghene die kerstijn waren,</l>
<l>Ende Agnete die goedertiere</l>
<l n="100">Stont daer midden inden viere,</l>
<l>Ende bat daer vor tfolc algader:</l>
<l>"Ic benedie di, heilech Vader!</l>
<l>Ende dinen Sone in dese reste;</l>
<l>Want ic ontgaen bem groten tweste,</l>
<l n="105">Ende vander lieder dreghen mede,</l>
<l>Ende des duvels onreinechede</l>
<l>Hebbic verleden met reinen wege,</l>
<l>Ende up hem gevochten zeghe.</l>
<l>Ic zie dat ic geloven woude,</l>
<l n="110">Ende mine hope hebbic ende houde,</l>
<l>Ende bem seker van mire begerte.</l>
<l>Metten monde ende metter herte</l>
<l>Beghie ic, Here! dine godhede."</l>
<l>Alsoe gehent hadde haer gebede,</l>
<l n="115">Was vergaen also de brant,</l>
<l>Dat mer selves hitte en vant.</l>
<l>                Aspasius die vicaris,</l>
<l>Die dor dit van herten zwaer is,</l>
<l>Hiet haer steken metter vaert</l>
<l n="120">Dor die kele een scaerp swaert.</l>
<l>Dus so wart die bruut ons Heren</l>
<l>Ghepurgeert Gode teeren</l>
<l>Haer reine lijf met haren bloede.</l>
<l>Hare mage quamen met bliden moede</l>
<l n="125">Ende begroeven theilege vat,</l>
<l>Dat die Heileghe Geest besat.</l>
</div>
<div type="subchapter"><head type="subchapter">Vanden selven noch. XIIII.</head>
<l>                Te haren grave so gesciede</l>
<l>Datter quamen kerstine liede,</l>
<l>Omme te doene hare gebede.</l>
<l>Doe quamer heidine liede mede</l>
<l n="5">Ende jagedense met stenen dane.</l>
<l>Alse dit sach Emerentiane,</l>
<l>Sente Agneeten evenoude,</l>
<l>Soe was die wiken niet en woude,</l>
<l>Alse dat ander volc wech loept,</l>
<l n="10">Nochtan dat soe was ongedoept,</l>
<l>Ende schout die heidine tien stonden,</l>
<l>Die de kerstine daer wonden</l>
<l><pb n="2,164"/> Ende sonder redene sloegen doot.</l>
<l>Doe quam up hare die persse so groet,</l>
<l n="15">Dat soe wart gesteent oec mede,</l>
<l>Ende gedopet daer ter stede</l>
<l>In haer bloet in deere ons Heren:</l>
<l>Dit machmen vorwaer wel leren.</l>
<l>                Ter selver stont alse dit ghevel,</l>
<l n="20">Wart grote erdbeve also wel:</l>
<l>Dweder was doreclaer,</l>
<l>Nochtan quam een weder daer,</l>
<l>Donder, blexeme also groot,</l>
<l>Dat tquade volc al meest slouch doot;</l>
<l n="25">Maer sente Agneten maghe</l>
<l>Waren hier af alsonder plaghe,</l>
<l>Ende waecten met haren geburen</l>
<l>Te haren grave ter selver uren.</l>
<l>Ter midder nacht hebsi versien</l>
<l n="30">Van mageden een groet here mettien,</l>
<l>Met dieren mantelen verdect</l>
<l>Ende met claerheden al ongemect,</l>
<l>Ende Agneten vro ende blide,</l>
<l>Ende an hare rechter zide</l>
<l n="35">Een lam witter dan een snee.</l>
<l>Soe bat den mageden: "Haest nemmee,</l>
<l>Maer eene corte wile ontbeit."</l>
<l>Soe sprac te haren magen gereit:</l>
<l>"Ne maect over mi gene clage groot,</l>
<l n="40">Ghelijc oft ic ware doot;</l>
<l>Maer ghi sult met mi vro wesen,</l>
<l>Omme dat ic met allen desen</l>
<l>In deser groter claerheit si,</l>
<l>Ende ic bem inden hemel vri,</l>
<l n="45">Daer ic in met al minen zinne</l>
<l>In erderike leide minne."</l>
<l>Dit visioen was openbare,</l>
<l>Ende doe wart achter Rome mare.</l>
<l>                Bidi gheviel na hare doot,</l>
<l n="50">Doe Constantijn was here groot,</l>
<l>Dat Constantia, die dochtere sijn,</l>
<l>Die al nochtoe was heydijn,</l>
<l>Ende al vul zweren hadde haer lijf,</l>
<l>Doch alse een ghelovech wijf</l>
<l n="55">Quam soe te haren grave mede</l>
<l>Ende dede ghinder hare gebede,</l>
<l>Ende wart in slape daer mettien</l>
<l>Ende heeft sente Agneten versien,</l>
<l>Die aldus sprac: "Constantia!</l>
<l n="60">Nu doe dine vrome groet hier na,</l>
<l>Ende gheloef anden Gods Sone;</l>
<l>Want bidi hi es die ghone,</l>
<l>Bi wien dattu hier ter stonde</l>
<l>Ontfaes alle dine ghesonde."</l>
<l n="65">Met desen worde wart soe in wake</l>
<l>Ende quite van allen ongemake.</l>
<l>Mettien so ginc soe ter stede</l>
<l>Ten vader enten broederen mede,</l>
<l>Ende bat utermaten sere,</l>
<l n="70">Datmen in sente Agneten ere</l>
<l>Eene kerke make omme tgone</l>
<l>Ende daer bi hare wone.</l>
<l>Men dede hare gherne dat soe bat,</l>
<l>Ende soe begaf hare ter selver stat,</l>
<l n="75">Constantia, ende bleef mede</l>
<l>Gode dienende in hare zuverhede;</l>
<l>Ende overmids hare wordere verheven</l>
<l>Vele joncvrouwen, die maget bleven,</l>
<l>Al daer uter stat van Rome.</l>
<l n="80">                Dese Agnete, alsict ghome,</l>
<l>Was gepassijet, seget ons waen,</l>
<l>Doe die quade Maximiaen</l>
<l>Ende Dyoclesiaen keysere waren,</l>
<l>Die de kerstine niet wilden sparen;</l>
<l n="85">Maer omme dat Ambrosius maecte</l>
<l>Hare passie, die wel gheraecte,</l>
<l>Bidi hebwise hier geset,</l>
<l>Omme dat mens gelove te bet</l>
<l><pb n="2,165"/>                 Nu sullen wi Ambrosius bloemen</l>
<l n="90">Sulke nuttelijc hier noemen.</l>
</div>
<div type="subchapter"><head type="subchapter">Van sente Ambrosius bloemen. XV.</head>
<l>                Die mildelike deelt in dit leven</l>
<l>Die gratie, die hem es gegeven,</l>
<l>Den anderen diere hebben noot,</l>
<l>Hem coemter af wasdoem groot;</l>
<l n="5">Want soe wast in hem groflike,</l>
<l>Ende hi besitse sekerlike.</l>
<l>                Het ware goet dat overeen quame</l>
<l>Bisscops ambacht entie name,</l>
<l>Dat die name niet ware doot,</l>
<l n="10">Noch die zonde niet te groot.</l>
<l>Hets te mesprisene sere,</l>
<l>Honden leven ende groot here,</l>
<l>Heilech name, dorpers doen,</l>
<l>Cledre dragen [van] religioen,</l>
<l n="15">Ende dat leven es al vul smitten;</l>
<l>Heilech ende hoge es dat zitten,</l>
<l>Nedere dine meinge van zinne;</l>
<l>Die tale hevet al doget inne,</l>
<l>Ende dat herte es talre stont</l>
<l n="20">Onreinre dan es een hont.</l>
<l>                Gheliker wijs, merket ende verstaet,</l>
<l>Dat boven den bisscop es geen graet,</l>
<l>Sone es keytiver ne geen die leeft,</l>
<l>Dan hi die goet leven begeeft;</l>
<l n="25">Want so hogere es die stegher,</l>
<l>So die val es hoger ende leger.</l>
<l>Dus souden si sijn up vaste hoede,</l>
<l>Die hoge verheven sijn die vroede;</l>
<l>Want die hier here ende mogende scinen,</l>
<l n="30">Die salmen mogendelike pinen.</l>
<l>                Hoe sullen die leeke wel leven,</l>
<l>Alsi den papen sien begeven</l>
<l>Reinechede ende weldaet,</l>
<l>Ende volgen des wilen raet?</l>
<l n="35">Want alsise sien in desen val,</l>
<l>Si houdent over georlovet al,</l>
<l>Wat so si hem sien anegaen.</l>
<l>Dies doet dewangelie verstaen:</l>
<l>Doe dat si in rade gheven,</l>
<l n="40">Maer en volch niet haer leven.</l>
<l>                Vele liede sijn, hebben wi verstaen,</l>
<l>Die sprekende hebben mesdaen,</l>
<l>Ende lettel sere hebbicker vonden,</l>
<l>Die zwigende vielen in zonden.</l>
<l n="45">Die tonge moet gebreidelt wesen</l>
<l>Ende so bedwongen oec in desen,</l>
<l>Dat soe in sprekene si vorwacht,</l>
<l>Ende dat die worde gheven cracht,</l>
<l>Ende datter niet en si so vele,</l>
<l n="50">Dat het gha buten spele.</l>
<l>                Die oude man sal hebben prijs,</l>
<l>Es hi hovesch ende wijs;</l>
<l>Entie jonge man also wel,</l>
<l>Es hi stout, scaerp ende snel;</l>
<l n="55">Maer inden jongelinc es gene zede</l>
<l>Meer te prisene dan scamelhede</l>
<l>In gelate ende in tale.</l>
<l>                Men mach van buten merken wale</l>
<l>An vele lieden ende bekinnen,</l>
<l n="60">Wat die herte meent van binnen.</l>
<l>                Heeft die nature quade zede,</l>
<l>Men beterse met behendichede.</l>
<l>                Wine sullen alleene ons niet dwingen</l>
<l>Te zwigene van quaden dingen,</l>
<l n="65">Maer verbieden onsen oren,</l>
<l>Dat sijt altoos niet en horen;</l>
<l>Want hi therte onreine hevet,</l>
<l>Daert die oren gerne toe gevet.</l>
<l>                Ic en prise en ghenen man,</l>
<l n="70"><pb n="2,166"/> Dat hi hem simpel veinsen can;</l>
<l>Maer ic wille herte ende gelaet</l>
<l>Over een te samen ghaet.</l>
<l>Dorpers voere ende onbesneden</l>
<l>Die en prisic te ghere steden;</l>
<l n="75">Maer reine omoedich in allen dinge,</l>
<l>Ende niet in al te sonderlinghe.</l>
<l>                Sulken tijt alse wi onse gebede</l>
<l>Doen in rechter gedachtichede,</l>
<l>Spreken wi Gode ane in desen,</l>
<l n="80">Ende alse wi heileghe boeke lesen,</l>
<l>So horen wi die wort ons Heren:</l>
<l>Dus eist goet bidden ende leren.</l>
</div>
<div type="subchapter"><head type="subchapter">Vanden selven. XVI.</head>
<l>                Sulc waent dat si gerechtechede,</l>
<l>Dat een sijn eigijn goet bevrede</l>
<l>Ende niemen en doet geen quaet.</l>
<l>Dits recht also die werelt gaet,</l>
<l n="5">Ende na der naturen niet;</l>
<l>Want God alle dinc wassen liet,</l>
<l>Dat die erde ende hare vrucht</l>
<l>Ghemeene ware onder de lucht.</l>
<l>Bi naturen eist al ghemeene</l>
<l n="10">Derdsche goet groot ende clene;</l>
<l>Maer ghewelt ende ghevecht</l>
<l>Hevet gemaect der werelt recht.</l>
<l>                Dans gene miltheit, te nemen eenen</l>
<l>Ende geven enen andren om sijn weenen.</l>
<l n="15">En gevet dor die eere niet mede,</l>
<l>Ne maer dor ontfaermechede.</l>
<l>                Hebben dine maghe breke,</l>
<l>Dats hovesche miltheit sekerleke,</l>
<l>Te ghevene niet omme rike maken,</l>
<l n="20">Maer omme betren hare saken.</l>
<l>                Niemene en sal hem scamen des,</l>
<l>Dat hi aerm worden es</l>
<l>Omme te voedene die aerme;</l>
<l>Want onse Here dor sine ontfaerme</l>
<l n="25">Hi wart aerm, alse hi was rike,</l>
<l>Dor ons allen ghemeenlike,</l>
<l>Dat hi met siere aermoede</l>
<l>Ons bringen soude ten hogen goede.</l>
<l>                Sonder rechtheit moghenthede</l>
<l n="30">Dats materie der quaethede,</l>
<l>Ende mogentheit sonder raet</l>
<l>Dats een aerm toeverlaet.</l>
<l>                Noint en vacht coninc David,</l>
<l>Noint began hi gheenen strijt,</l>
<l n="35">Hine vragede emmer eerst an Gode,</l>
<l>Of dat ware bi sinen gebode.</l>
<l>Dus haddi die wijsheit inne</l>
<l>Metter stoutheit van zinne:</l>
<l>Met desen tween vacht hi zeghe</l>
<l n="40">Tote sinen ende alle weghe.</l>
<l>                Sulke stoutheit van hogen moede</l>
<l>Sullen prisen alle die vroede,</l>
<l>Daer een sijn vleesch mede bint</l>
<l>Ende sine gramscap verwint,</l>
<l n="45">Ende niet en verheffe in gelucke,</l>
<l>Ofne mesfal noch nedertrucke,</l>
<l>Dat hi hem indie wijsheit hout.</l>
<l>Onvervaerde herte ende stout</l>
<l>Sal twee dinghe hebben inden moet:</l>
<l n="50">Deen es, datmen derdsche goet</l>
<l>Sal micken utermaten clene</l>
<l>Noch minnen niet al ghemene,</l>
<l><pb n="2,167"/> Ja mede so sal ment haten</l>
<l>Rechts alse dinc van cleenre baten;</l>
<l n="55">Dan es niet die hoghe moet,</l>
<l>Datmen pense om terdsche goet,</l>
<l>Maer omme die grote crachtichede,</l>
<l>Die nemmermeer sal enden mede.</l>
<l>                Heeten wi dien rike van goede,</l>
<l n="60">Die groten scat heeft in sire hoede,</l>
<l>Ende doen wi hem bedi eere,</l>
<l>Dat menne heet rike sere?</l>
<l>Die tgoet wacht es sgoets keytijf;</l>
<l>Maer diere mede onthout sijn lijf,</l>
<l n="65">Ende vort deelt daert es recht,</l>
<l>Hi essere here af ende niet knecht.</l>
<l>                Wat saltu, verdoemt priester! seggen,</l>
<l>Daert di God sal te voren leggen,</l>
<l>Dat die aerme sterft inde strate,</l>
<l n="70">Ende die kerke heeft ghuldine vate?</l>
<l>Ende du sout seggen: "Der kerken scat</l>
<l>Twi soudic vercopen dat?</l>
<l>Het es der kerken ornament:</l>
<l>Minderdict, ic ware ghescent."</l>
<l n="75">- "Neen," sal weder ant worden die goede,</l>
<l>"Ic cochte den mensche met minen bloede.</l>
<l>Twine miestu niet vorder datte?</l>
<l>Help hem doch met minen scatte.</l>
<l>Wildsture di mede maken rike,</l>
<l n="80">So mesdaetstu dorperlike;</l>
<l>Maer loesture de aerme mede,</l>
<l>Dat es grote ontfaermechede."</l>
<l>                Wapene! dat wi dat gedoghen,</l>
<l>Dat die aerme vor onsen ogen</l>
<l n="85">Vor die tafle hongherech bliven,</l>
<l>Ende wt steken of verdriven.</l>
<l>                Die vriendscap onder aerme liede</l>
<l>Coemt van dogeden ende sonder miede;</l>
<l>Maer sal die rike hebben vrient,</l>
<l n="90">So moet sijn goet hebben verdient.</l>
<l>Hier bi machmen proeven dan,</l>
<l>Dat vraye vriendscap niet en can</l>
<l>Onder rike lieden wesen:</l>
<l>Die aerme hebben vordeel van desen.</l>
<l n="95">                Hier laten wi Ambrosius wort</l>
<l>Ende volgen der ystorien vort.</l>
</div>
<div type="subchapter"><head type="subchapter">Van sente Augustine. XVII.</head>
<l>                Dese Ambrosius, dese heilege man,</l>
<l>Was die sente Augustine verwan</l>
<l>Uter ongeloveghere schare</l>
<l>Ende maectere af enen clerc mare.</l>
<l n="5">Sine ystorie willic scriven:</l>
<l>Het ware mesdaen, lietict bliven.</l>
<l>                Augustijn was sekerlike</l>
<l>Gheboren ute Affrike</l>
<l>Van Carthago uter port,</l>
<l n="10">Van doredelre gebort.</l>
<l>Kint was hi ter scolen gekeert</l>
<l>Ende hevet Griexe bouke geleert;</l>
<l>Doch mindi int herte sine</l>
<l>Vele meer die lettren in Latine.</l>
<l n="15">Sijn vader was een heidijn man,</l>
<l>Maer sijn moeder kerstijn nochtan,</l>
<l>Die Monica bi namen hiet.</l>
<l>Dicken bat soe ende riet,</l>
<l>Dat hi kerstijndoem ontfinghe;</l>
<l n="20">Maer die vader ontriet die dinghe,</l>
<l>Die sere sette sinen moet,</l>
<l>Hoe die zone worde vroet,</l>
<l>Niet dat hi hem soude keren</l>
<l>Enechsins ten dienste ons Heren.</l>
<l n="25">                Alse hem begonsten uut te gane</l>
<l>Van sinen baerde deerste grane,</l>
<l>Wart hem wederstromech sere</l>
<l>Sijn vleesch, ende wilde sijn here.</l>
<l>In sijn XVIIste jaer</l>
<l n="30"><pb n="2,168"/> Ontstaerf hem sijn vader daer;</l>
<l>So dat hi quam in Cyceroens boeke,</l>
<l>Die raden datmen ondersouke</l>
<l>Die leringhe van philosophien.</l>
<l>Sijn zin begonste vele vertijen</l>
<l n="35">Vander ydelre werlijchede,</l>
<l>Ende hi sette ane Gode sine bede.</l>
<l>Alse hi hadde XX jaer,</l>
<l>Keerdi sine herte elswaer,</l>
<l>Ende peinsde hoe hi de wijsheit ervet,</l>
<l n="40">Die nemmermeer altoes en bedervet;</l>
<l>Ende wat bouke so hi las,</l>
<l>Daer Cristus name niet in en was,</l>
<l>Hoe subtijl hi es ghemaect,</l>
<l>Dat es dat hem niet en smaect;</l>
<l n="45">Want hi hadde dat soete wort</l>
<l>Vander moeder dicke gehort,</l>
<l>Sidert dat hi de mamme sooch:</l>
<l>Dus laecht hem int herte hooch.</l>
<l>Maer hi viel in heresien</l>
<l n="50">Ander meneger paertijen,</l>
<l>Die wederseggen ende ondersterken</l>
<l>Die gelove vander heileger kerken.</l>
<l>Sijn moeder, die dit heeft verstaen,</l>
<l>Liet dor hem menegen traen,</l>
<l n="55">Ende bat diepelijc onsen Here,</l>
<l>Dat hi haren sone bekere,</l>
<l>So dat soe in slape sach</l>
<l>Desen droem, aldaer soe lach.</l>
<l>                Haer dochte, dat soe ter tafle sat</l>
<l n="60">Ende hare zone met hare at;</l>
<l>Nochtan hadsoe hem ter selver stonde</l>
<l>Die tafle ontseit metten monde</l>
<l>Omme sijn ongelovech leven:</l>
<l>Nu dochte hi hare sittende beneven.</l>
<l n="65">Vort dochte hare ter selver stont,</l>
<l>Dat soe up eene regle stont.</l>
<l>Een jongelinc quam te hare daer</l>
<l>Met enen anschine vro ende claer,</l>
<l>Ende vragede, twi soe droeve ware.</l>
<l n="70">Soe antworde: "Ic mesbare</l>
<l>Om minen zone Augustine:</l>
<l>Sijn verlies dats mine pine."</l>
<l>- "Wes seker," seit hi, "ende wijs,</l>
<l>Ende merc in wat state du sijs;</l>
<l n="75">Dijn sone sal noch na desen</l>
<l>Inden selven state wesen."</l>
<l>In dat wort troeste soe hare,</l>
<l>Ende siet omme ende nemet ware,</l>
<l>Waer haer sone, haer toeverlaet,</l>
<l n="80">Inde selve regle staet.</l>
<l>Desen droem heeftsoe tien stonden</l>
<l>Haren lieven sone ontbonden.</l>
<l>Doe seidi: "Moeder! ic seggu wat si:</l>
<l>Ghi sult geloven noch met mi."</l>
<l n="85">- "Neen," seide soe, "dat en seide niet</l>
<l>Die ghene die mi dat behiet.</l>
<l>Hi seide: dijn sone sal na desen</l>
<l>Inden selven state noch wesen."</l>
<l>                XI jaer bleef hi daer naer</l>
<l n="90">Inden ongelove swaer;</l>
<l>Nochtan dat die wedewe bat</l>
<l>Gode altoos ende telker stat</l>
<l>Om haers kints zalichede;</l>
<l>Also dat soe teere stede</l>
<l n="95">Eenen heilegen bisscop vant,</l>
<l>Ende soe bat hem te hant,</l>
<l>Dat hi haren sone sprake</l>
<l>Ende hem lachterde sulke sake,</l>
<l>Alse daer hi mede ommeginc.</l>
<l n="100">- "Neen," sprac hi, "hets een jongelinc</l>
<l>Ende es noch in fieren wane;</l>
<l>Alleene bidt Gode ende vermane.</l>
<l>Hi vint noch lesende indie schole,</l>
<l>Dat hi zwaerlijc es in dole.</l>
<l n="105">Ganc van mi, en sprec nemmeer.</l>
<l><pb n="2,169"/> Dus grote tranen, dus groot seer,</l>
<l>Ne laten niet dinen sone verloren,</l>
<l>Daer du bids dus sere voren."</l>
<l>Dit wort was der moeder bequame,</l>
<l n="110">Alse oft vanden hemele quame.</l>
</div>
<div type="subchapter"><head type="subchapter">Vanden selven. XVIII.</head>
<l>                Oec hadde dese Augustijn</l>
<l>Eene amie ten wille sijn,</l>
<l>Niet getrouwet na de wet;</l>
<l>Doch verwisseldi niet haer bet.</l>
<l n="5">Ane hare seitmen dat hi wan</l>
<l>Eenen sone, eenen jongen man,</l>
<l>Die oec Deodatus hiet,</l>
<l>Die in siere joget verschiet,</l>
<l>Ende daer hi omme droeve bleef</l>
<l n="10">Ende vaderliken rouwe dreef.</l>
<l>Scole hilt hi van retoriken,</l>
<l>Ende hadde eenen sinen geliken,</l>
<l>Jonc van jaren ende vromen,</l>
<l>Teenen geselle ghenomen.</l>
<l n="15">Desen mindi vor hem allen.</l>
<l>Desen hevet hi gedaen vallen</l>
<l>Vanden gelove der heileger kerken,</l>
<l>Daer an hi begonde merken,</l>
<l>In sijn selves heresie.</l>
<l n="20">Omme dese sondege dorperie</l>
<l>Wenede die moeder vor hem beden.</l>
<l>Maer dit geselscap moeste sceden;</l>
<l>Want die geselle viel inden rede</l>
<l>Ende was na doot bleven mede,</l>
<l n="25">So dat hi doepsel ontfinc</l>
<l>Ende hoede hem der dolender dinc,</l>
<l>Ende es daer naer al ghenesen;</l>
<l>Maer cortelike na desen</l>
<l>Viel hi echt met ziecheit groot,</l>
<l n="30">Ende es daer af bleven doot.</l>
<l>Omme sine doot, om sine trouwe,</l>
<l>Dreef Augustijn so groten rouwe,</l>
<l>Dattem alle dinc verwach,</l>
<l>Die hi metten ogen sach.</l>
<l n="35">Sijn selves lant haetti mede</l>
<l>Omdie grote vriendelijchede,</l>
<l>Die hire in hadde gedreven</l>
<l>Met sinen vrient, die doot es bleven.</l>
<l>                So wat bouke, so wat aert,</l>
<l n="40">Dattem eens getoget waert,</l>
<l>Die verstont hi int herte sine</l>
<l>Sonder enege grote pine.</l>
<l>                Eens nachts es hi te scepe gegaen,</l>
<l>Ende liets siere moeder niet verstaen,</l>
<l n="45">Ende voer te Rome heimelike,</l>
<l>Daer was hi meester in retorike.</l>
<l>Daer na quam hi te Meilane,</l>
<l>Daer was hi meester, bi verstane,</l>
<l>Met sente Ambrosis diene minde,</l>
<l n="50">Want hine scaerp van zinne kinde,</l>
<l>Ende Augustijn mindene mede,</l>
<l>Want hem hadde wonderlichede,</l>
<l>Dat hi met so scone tale</l>
<l>Gods wort horde spreken ende so wale.</l>
<l n="55">Sijn moeder, die heilege Monica,</l>
<l>Es hem daer gevolget na.</l>
<l>Te hare lijedi openbare,</l>
<l>Dat hi ne geen Manicheen en ware,</l>
<l>Ende oec mede lijede hi das,</l>
<l n="60">Dat hi geen vray kerstijn en was.</l>
<l>Doe seide die moeder: "Ic hope al bloot</l>
<l>In Gode, niet eer te blivene doot,</l>
<l>Dan ic di zie goet kerstijn wesen."</l>
<l>Ende emmer ginc soe wenen ende lesen</l>
<l n="65">Dorden sone up onsen Here.</l>
<l>Sente Ambrosise minde soe sere;</l>
<l>Want soe kende, dat bi desen</l>
<l>Haer sone bekeert soude wesen.</l>
</div>
<div type="subchapter"><head type="subchapter">Noch vanden selven. XIX.</head>
<l>                Augustijn hadde twee gesellen</l>
<l>Die hi minde, horen wi tellen,</l>
<l><pb n="2,170"/> Allippius ende Nebredius,</l>
<l>Die mettem beede waren aldus</l>
<l n="5">Ende geboren van sinen lande.</l>
<l>Dese drie droegen over een te hande,</l>
<l>Ende worden vindende ende besceden</l>
<l>Wat levene si best mochten leden;</l>
<l>Also dat si spreken begonden</l>
<l n="10">Dat sente Ambrosis te dien stonden,</l>
<l>Die niet nochtoe en was versceeden,</l>
<l>Wat levene dat hi conde leden,</l>
<l>Wat God wonders dor hem dede:</l>
<l>Dies haddem grote wonderlichede.</l>
<l n="15">Sente Augustijn vor dander te samen</l>
<l>Viel in harde groter scamen,</l>
<l>Ende verzuchte ende seide aldus:</l>
<l>"En ziestu niet, Allippius,</l>
<l>Hoe swaerlike wi sijn verdort?</l>
<l n="20">Wat eist dat wi hier hebben gehort?</l>
<l>Tfolc staet up sot ende onwijs,</l>
<l>Ende si roven hem tparadijs,</l>
<l>Ende wi varen met onser aert</l>
<l>Neder al ter hellen waert."</l>
<l n="25">Doe wart hi ten selven stonden</l>
<l>Hem wrougende van sinen zonden,</l>
<l>Ende weende utermaten sere;</l>
<l>Gode clagedi, onsen Here,</l>
<l>Voer sinen zondeliken daden,</l>
<l n="30">Dat hine moeste beraden;</l>
<l>So dat hi ende Allippius mede</l>
<l>Beede beloveden kerstijnhede,</l>
<l>Ende sijn moeder Monica</l>
<l>Was hem emmer vaste na</l>
<l n="35">Metten live ende metter bede.</l>
<l>Tote Meylane in die stede</l>
<l>Sijn si te sente Ambrosiuse comen</l>
<l>Ende hebben doepsel daer genomen,</l>
<l>Ende Deodatus sijn sone mede</l>
<l n="40">Ontfinc aldaer sijn kerstijnhede,</l>
<l>Ende was out XV jaer.</l>
<l>Tkint was van zinne so claer,</l>
<l>Dat menegen ouden man</l>
<l>In disputeerne verwan,</l>
<l n="45">Ende dese Augustijn besonder</l>
<l>In sijn herte hads oec wonder;</l>
<l>Maer en levede niet lange daer naer:</l>
<l>Dies hadde die vader rouwe zwaer.</l>
<l>                In Augustijns XXXste jaer</l>
<l n="50">Wart hi gedoept van zonden claer.</l>
<l>Doe liet hi varen alse mesfal</l>
<l>Die hope vander werelt al,</l>
<l>Ende wart te rade also houde,</l>
<l>Dat hi tAffrike keren woude,</l>
<l n="55">Ende sijn moeder mettem mede,</l>
<l>Die quite was alre zerechede,</l>
<l>Dat haer sone kerstijn was.</l>
<l>Tote Ostien quaemsi, alsiet las,</l>
<l>Daer die Tybre valt indie zee.</l>
<l n="60">Daer wart der heileger vrouwen wee,</l>
<l>Ende sciet van desen live</l>
<l>Ghelijc enen zalegen wive;</l>
<l>Want eer haer man was verstorven,</l>
<l>Hadsoe kerstijndoem verworven,</l>
<l n="65">Ende haer sone mede gewonnen:</l>
<l>Dit was hare liefst onder der zonnen.</l>
</div>
<div type="subchapter"><head type="subchapter">Vanden selven noch. XX.</head>
<l>                Nader moeder doot sente Augustijn</l>
<l>Es gekeert ten lande sijn.</l>
<l>Hi sette an scriven ende an leren</l>
<l>Sinen zin ten dienst ons Heren,</l>
<l n="5">So dat die bisscop van Ypone</l>
<l><pb n="2,171"/> Van hem horde mare scone,</l>
<l>Die Valerius hiet bi namen.</l>
<l>Over een drougen si te samen,</l>
<l>Dat hine te priester heeft gewijt,</l>
<l n="10">Augustine, die in dogeden dijt.</l>
<l>Enen cloester maecti van regiliere,</l>
<l>Ende began leven na die maniere,</l>
<l>Dat die apostelen wilen screven.</l>
<l>Valerius was hem beneven,</l>
<l n="15">Die bisscop, ende was sere vro,</l>
<l>Dat hi hem proevede also,</l>
<l>Ende deden voer hem inde kerke</l>
<l>Sermoene doen vor leke ende clerke.</l>
<l>Doch ontsach hi hem sere der dinc,</l>
<l n="20">Datmen soude den jongelinc</l>
<l>Ieweren teenen bisscop kiesen,</l>
<l>Ende hine so soude verliesen.</l>
<l>Dies bejagedi also houde,</l>
<l>Datmenne bisscop maken soude</l>
<l n="25">Te Yponen an sinen danc;</l>
<l>Want hi was out ende cranc</l>
<l>Ende en mochte niet lange leven:</l>
<l>Dus wart hi bisscop verheven.</l>
<l>                Alse Augustijn dus bisscop was,</l>
<l n="30">Desputeerdi ende las</l>
<l>Jegen alle die ongeloven,</l>
<l>Ende bleefs oec hem allen boven;</l>
<l>Want haer negeen den raet brochte,</l>
<l>Daer hi hem mede verweren mochte,</l>
<l n="35">Hine verwanse groot ende clene</l>
<l>In hare herisie ghemeene.</l>
<l>Alse hise dus hadde verwonnen,</l>
<l>Scaemden si hem, die waenden connen</l>
<l>Clergie ende grote dinc</l>
<l n="40">(Groot dinc upten bisscop ginc),</l>
<l>Ende leiden dicke hare laghe</l>
<l>Up hem bi nachte ende bi daghe,</l>
<l>Alse diene gerne souden ontliven.</l>
<l>Maer God liet al achterbliven;</l>
<l n="45">Want alse sine waenden begaen,</l>
<l>Verloren si die weghe saen</l>
<l>Ende worden in dole, so dat si tien stonden</l>
<l>Daerwaert genen woch en vonden.</l>
<l>                Sine clederen ende sine allamen</l>
<l n="50">Waren mate altesamen,</l>
<l>Noch te diere, noch te ondiere:</l>
<l>Dat was emmer sine maniere,</l>
<l>Der middelt gaf hi emmer den lof.</l>
<l>Gaf men hem dierre, hi deedse of</l>
<l n="55">Ende vercochtse, ende gaf tghelt</l>
<l>Aermen volke dat hi helt.</l>
<l>Sine tafle was mager te maten:</l>
<l>Waermoes wildi dat si aten</l>
<l>Ende pottagie, die maiseniede;</l>
<l n="60">Maer omme zieke ende vremde liede</l>
<l>So at men vleesch onderwilen.</l>
<l>Ter tafle en mochte niemen ghilen;</l>
<l>Maer disputeren ende lesen</l>
<l>Moesti daer ter maeltijt wesen</l>
<l n="65">Ende ter tafle was gheseten,</l>
<l>Of hine mochte aldaer niet eten.</l>
<l>Up die tafle stont bescreven:</l>
<l>Wie so begrijpt eens anders leven.</l>
<l>                Jegen die aerme was hi milde,</l>
<l n="70">Dat hi niemene ontseggen en wilde</l>
<l>Alse langhe alse hi hadde wat,</l>
<l>Oft alse die kerke hadde scat.</l>
<l>Der kerken vate dede hi dicken</l>
<l><pb n="2,172"/> Smelten ende breken in sticken,</l>
<l n="75">Ende loestere mede die ghevane,</l>
<l>Oft hi leit aermen lieden ane.</l>
<l>                In sijn huus ne quam niet lichte</l>
<l>Enech wijf, zuster no nichte.</l>
<l>Soudi oec eeneghe werven</l>
<l n="80">An wiven spreken om bederven,</l>
<l>Sone wildi altoos niet pleghen,</l>
<l>Dat hire alleene soude spreken jegen,</l>
<l>Een ander en horde te desen,</l>
<l>Hen hadde alleene bijechte gewesen.</l>
<l n="85">                Hi was der wijsheiden lecht,</l>
<l>Ende stercte mede dat Gods recht,</l>
<l>Ende bescermere vor dat ware.</l>
<l>Alle die meesters openbare,</l>
<l>Die nader apostele gewerke</l>
<l n="90">Verlichten die heilege kerke,</l>
<l>Verwan hi met consten ende met zinne.</l>
<l>Oec wanic, dat niemen en kinne</l>
<l>In clergien man so verheven</l>
<l>Ende in so sonderlinghe leven;</l>
<l n="95">Want so vele screef hi ende dichte,</l>
<l>Dat niemen in sijn leven lichte</l>
<l>Sine bouke ne vulscreve.</l>
<l>In hoe lange so een man leve,</l>
<l>Also alsemen horet lesen,</l>
<l n="100">Sone mochte hijs niet genesen,</l>
<l>Dat hi overlase die bouke,</l>
<l>Die hi screef in menegen houke.</l>
<l>Bedi loghe hi, gelijc den dwase,</l>
<l>Seide iemen dat hise alle lase,</l>
<l n="105">No vermate hem enech man van dien,</l>
<l>Dat hi sijn were al hadde ghesien.</l>
<l>M XXX ende hondert</l>
<l>Sijn siere bouken, wien soes wondert,</l>
<l>Ende oec meer, daer jegen onrecht</l>
<l n="110">Die kerke mede es verlecht.</l>
<l>                Hier laten wi vanden here groot,</l>
<l>Want hier naer coemt sine doot.</l>
</div>
<div type="subchapter"><head type="subchapter">Vanden paues Innocent. XXI.</head>
<l>                Int sevende jaer dat Archadius</l>
<l>Ende sijn broeder Honorius</l>
<l>Dat edel Roemsce rike helden,</l>
<l>Alse wi hier te voren telden,</l>
<l n="5">Wart Innocentius paues te Rome,</l>
<l>Die XXXVIIste, alsict ghome,</l>
<l>Na sente Pietre bi getale.</l>
<l>Dese sette ende dede wale</l>
<l>Paes indie messe te ghevene.</l>
<l n="10">Oec sette hi bin sinen levene,</l>
<l>Dat die bisscop soude wijen</l>
<l>Olye entie benedien,</l>
<l>Ende daer mede ter noot</l>
<l>Die kerstine olien ter doot.</l>
<l n="15">                In sinen tiden gevielt aldus,</l>
<l>Dat een, die hiet Pelagius,</l>
<l>In grote Baertaengen heeft verheven</l>
<l>Eene heresie, een dorper leven.</l>
<l>Hi wilde castien ende leren,</l>
<l n="20">Dat elc sonder die gratie ons Heren</l>
<l>Wel behouden mochte wesen:</l>
<l>Die weldoen wilde, bidden ende lesen,</l>
<l>Hi gewonne hemelrike</l>
<l>Bi hem selven sekerlike,</l>
<l n="25">Alsonder die gratie ons Heren.</l>
<l>Van jongen kinderen wildi leren</l>
<l>Dat si sonder Adams zonden</l>
<l>Gheboren worden, wildi orconden,</l>
<l>Ende si onsculdich waren das,</l>
<l n="30">Ghelikere wijs dat Adam was</l>
<l>Eer hi dat gebot tebrac.</l>
<l>Oec seidi mede ende sprac,</l>
<l>Dat mense niet en doepte bidi</l>
<l><pb n="2,173"/> Om van zonden te makene vri,</l>
<l n="35">Maer omme dat si met dier eeren</l>
<l>Werden souden die kinder ons Heren.</l>
<l>Al storven si sonder doepsel mede,</l>
<l>So seidi dattem ware stede</l>
<l>Buten hemelrike ghegheven,</l>
<l n="40">Daer si salechlike souden leven.</l>
<l>Adam, seide hi ende orconde,</l>
<l>Dattem selven sine zonde</l>
<l>Quetste, ende niet sinen geslachte;</l>
<l>Ende al ware hi bleven in sire wachte</l>
<l n="45">Sonder zonde, hi ware nochtan</l>
<l>Emmer bleven een stervelic man.</l>
<l>                Oec seidi dat niet en diede,</l>
<l>Datmen over dode liede</l>
<l>Bade indie heileghe kerke,</l>
<l n="50">Hoe groot so ware haer gewerke.</l>
<l>                Dese Pelagius ende Celestine</l>
<l>Ende Juliaen, die gesellen sine,</l>
<l>Hevet verdoemt ende ghescent</l>
<l>Die paues van Rome Innocent.</l>
<l n="55">Jheronimus ende Augustijn,</l>
<l>Die int gelove waren fijn,</l>
<l>Wederstonden dese herisien</l>
<l>Met scrifture der clergien,</l>
<l>So dat dese ende sine ghesellen</l>
<l n="60">Verdoemt waren inder hellen.</l>
<l>                Ten naesten jare na dese dinc</l>
<l>Staerf Alexis die jongelinc</l>
<l>Te Rome, ende wart openbare</l>
<l>Sijn leven ende sine pine sware,</l>
<l n="65">Die ic u hier scriven sal</l>
<l>Cortelike na die waerheit al.</l>
</div>
<div type="subchapter"><head type="subchapter">Van sente Alexise. XXII.</head>
<l>                Het was in Rome, hebwi verstaen,</l>
<l>Een rike man, hiet Eufemiaen,</l>
<l>Edel ende oec also wale</l>
<l>Die hogeste in des keysers zale.</l>
<l n="5">Hem dienden III<hi rend='sup'>M</hi> man,</l>
<l>Die sine cledren droegen an</l>
<l>Met ghuldinen gordelen gegort.</l>
<l>Hi was dontfaermechste vander port</l>
<l>Entie miltste den aermen,</l>
<l n="10">Ende gerne beterde haer caermen.</l>
<l>Agales so hiet sijn wijf,</l>
<l>Die mede leedde een heilech lijf;</l>
<l>Maer geen kint en mochtsoe dragen,</l>
<l>So dat si dicke in beden laghen</l>
<l n="15">Ende baden Gode, dat hi hem gave</l>
<l>Een kint, daer erve ende have</l>
<l>Van haren goede up mochte comen;</l>
<l>Ende God hevet haer bede genomen</l>
<l>Na haren wille, ende dede tgone,</l>
<l n="20">Ende gaf hem eenen sone.</l>
<l>Van dien vort hebben si geset,</l>
<l>Dat si scieden haer bet.</l>
<l>Alexis hieten si dat kint.</l>
<l>Si hebbent naturlike gemint,</l>
<l n="25">Ende alst upquam, si dadent leren</l>
<l>Edelike met groter eren.</l>
<l>Alst sine jare so vulbrochte,</l>
<l>Dat hi huwelijc doen mochte,</l>
<l>Hebben si ene maget vercoren</l>
<l n="30">Van skeysers geslachte geboren,</l>
<l>Ende maecten hem ene camer ginder,</l>
<l>Daer in slapen souden die kinder,</l>
<l>Ende dadense trouwen papen ende clerke</l>
<l>Te Rome in sente Bonefacius kerke,</l>
<l n="35">Daer mense orconde nader zede</l>
<l>Ende naer trecht van edelhede.</l>
<l>Dus hebben si den dach gehouden</l>
<l>Met bliscepen ende met vrouden.</l>
<l>Des avonds es Eufemiaen</l>
<l n="40">Te sinen zone gegaen</l>
<l>Ende seide: "Minne! doet u cledre uut</l>
<l>Ende gaet slapen bi uwer bruut."</l>
<l>                Alexis es indie kamere gegaen,</l>
<l><pb n="2,174"/> Ende es vor dat bedde gestaen,</l>
<l n="45">Ende castijede sine bruut</l>
<l>Met heilegen worden, die hi brochte uut,</l>
<l>Ende gaf hare sijn vingerlijn</l>
<l>Ende andere cleenode fijn</l>
<l>In een cyndaelkijn gewonden,</l>
<l n="50">Ende sprac hare dus ane tien stonden:</l>
<l>"Ontfanc dit ende houdet mi</l>
<l>Alse lange alst Gods wille si,</l>
<l>Ende God moete ons geleden</l>
<l>Ende wesen tusscen ons beeden."</l>
<l n="55">                Mettien nam hi in stilre hoede</l>
<l>Een deel mettem van sinen goede,</l>
<l>Ende ginc te scepe ende es te waren</l>
<l>Te Laodocien ghevaren.</l>
<l>Van danen tote Edissen hi gaet,</l>
<l n="60">Ene stat die in Surien staet,</l>
<l>Daer gescreven in een cleet</l>
<l>Ons Heren ymagie steet</l>
<l>Sonder menscen hant gescreven.</l>
<l>Daer hevet hi al tsine wech gegeven</l>
<l n="65">Den aermen dor Gode saen;</l>
<l>Quade cledren heefti angedaen</l>
<l>Ende ginc metten aermen mede</l>
<l>Up onser Vrouwen kerchof tier stede,</l>
<l>Sittende, biddende, alsemen doe plach.</l>
<l n="70">Hi ontfinc up elken Zondach</l>
<l>Gods lachame. Van datmen hem gaf</l>
<l>Daer hilt hi sijn leven af,</l>
<l>Ende wat hem over es bleven</l>
<l>Hevet hi den aermen al gegeven.</l>
</div>
<div type="subchapter"><head type="subchapter">Hoene sijn vader soeken dede. XXIII.</head>
<l>                Alse Alexis dus was ontgaen,</l>
<l>Dede sijn vader Eufemiaen</l>
<l>Den sone souken de werelt dure;</l>
<l>So datse some daventure</l>
<l n="5">Te Edissen brochte indie stat,</l>
<l>Daer hi onder die aerme zat,</l>
<l>Ende sine gekennen niet en conden;</l>
<l>Nochtan dat si ten selven stonden</l>
<l>Hem aelmoesene hebben gesent;</l>
<l n="10">Doch hevet hise wel bekent</l>
<l>Ende sprac: "God! des dankic di,</l>
<l>Dattu dit heves verleent mi,</l>
<l>Dat ic dorden name dijn</l>
<l>Hebbe vanden knechten mijn</l>
<l n="15">Aelmoesene al nu ontfaen."</l>
<l>Die knapen quamen te lande saen,</l>
<l>Ende seiden, waer so sine sochten,</l>
<l>Dat sine vinden niet en mochten.</l>
<l>                Die moeder die plach oec altoos</l>
<l n="20">Vander wilen dat soene verloos,</l>
<l>Dat soe eenen zac leide upten vloere:</l>
<l>Daer zat soe up met droever voere,</l>
<l>Ende swoer, dat soe dies niet en begave,</l>
<l>Voer soe mare wiste daer ave</l>
<l n="25">Wat haren sone ware ancomen.</l>
<l>Die bruut, die hi hadde genomen,</l>
<l>Die sprac te haerre zwegher mede:</l>
<l>"In sceede niet van derre stede;</l>
<l>Want ic wille, wat so mens seghet,</l>
<l n="30">Doen alse die tortelduve pleghet:</l>
<l>Alse gevaen es ofte doot</l>
<l>Haer lief, hare beddegenoot,</l>
<l>Sone kiest soe nemmermeer en geen:</l>
<l>Dus salic doen over een,</l>
<l n="35">Onthier ende ic weet te waren,</l>
<l>Waer mijn soete man es gevaren."</l>
<l>                Alexius zat ende bat</l>
<l>Te Edissen upt kerchof na dat</l>
<l>XVII jaer achter een</l>
<l n="40">In heilegen levene, alst wel sceen,</l>
<l>Ombekennet ende vergheten.</l>
<l>Doe wilde onse Here doen weten,</l>
<l>Wat eeren dat hi werdich ware.</l>
<l>Onser Vrouwen beelde sprac openbare</l>
<l n="45">Teenen heilegen man vander kerke:</l>
<l>"Ganc henen ende nauwe merke</l>
<l><pb n="2,175"/> Den Gods man, die daer buten zit;</l>
<l>Sine ghebede, die hi bidt,</l>
<l>Die sijn voer onsen Here waert:</l>
<l n="50">Sech hem, dat hi come inwaert."</l>
<l>Die ghene dede datmen hem hiet.</l>
<l>Hi sochtene, maer hine vants niet,</l>
<l>Want hine hads ghene conde.</l>
<l>Weder ginc hi in tier stonde,</l>
<l n="55">Ende bat onsen Here dan,</l>
<l>Dat hi hem togen wilde den man.</l>
<l>Onse Vrouwe seidem echt:</l>
<l>"Die daer vordie duere zit recht,</l>
<l>Dats hi, daer ic di toe sende."</l>
<l n="60">Mettesen tekine hine kende.</l>
<l>Te sinen voeten hi hem vel</l>
<l>Ende bat hem also wel,</l>
<l>Dat hi indie kerke ginghe.</l>
<l>Aldus wart bi desen dinghe</l>
<l n="65">Alexius bekennet sere,</l>
<l>Ende alt volc dedem eere.</l>
<l>                Die heileghe man vlo crachtelike</l>
<l>Dese eere van erderike,</l>
<l>Ende ginc heimelike uter stat,</l>
<l n="70">Ende so te Laodocien na dat.</l>
<l>Daer es hi te scepe gegaen,</l>
<l>Ende wilde in Tharsen saen,</l>
<l>Daer sente Pauwels was geboren.</l>
<l>Sinen monster haddi vercoren;</l>
<l n="75">Want hi daer te wesene minnet,</l>
<l>Omme te sine ombekinnet.</l>
<l>Maer God, die sinen wille doet</l>
<l>Beede in winde ende in vloet,</l>
<l>Heeftene ghejaget vort</l>
<l n="80">Indie havene van Rome der port.</l>
<l>Alexius hevet dit versien</l>
<l>Ende ginc uten scepe mettien,</l>
<l>Ende gemoete sinen vader,</l>
<l>Dies niet en kende al te gader,</l>
<l n="85">Daer hem menech volgede naer.</l>
<l>Doe riep hi an den vader daer:</l>
<l>"Gods man! nu sie up mi,</l>
<l>Miere aermoeden ontfaerme di.</l>
<l>Ic bem een aerm vremt man,</l>
<l n="90">Ontfanc mi in dinen huse dan.</l>
<l>Ghef mi die crumen te mire spisen,</l>
<l>Die van dire taflen risen,</l>
<l>Dat God seine dine jare,</l>
<l>Ende hi dijns soens neme ware,</l>
<l n="95">Dien du waens hebben verloren."</l>
<l>Den vader quam dat kint te voren,</l>
<l>Ende wart beroert met sulker name,</l>
<l>Ende hiet dat hi mettem quame,</l>
<l>Ende bewijsdem enen knecht</l>
<l n="100">Ende een bedde, daermen echt</l>
<l>In sine woninge sijns plegen soude,</l>
<l>Ende dedene liggen daer hi woude,</l>
<l>Dat hine emmer sien soude ane</l>
<l>Beede te comene ente gane.</l>
<l n="105">Hi hiet datmens name hoede</l>
<l>Ende men van sire tafle voede,</l>
<l>Ende dattem niemen en sprake an,</l>
<l>Dat vererren mochte den man.</l>
<l>Dus es Alexis ginder bleven</l>
<l n="110">In een sonderlinc scaerp leven,</l>
<l>Beede in vasten ende in waken,</l>
<l>In bedingen, in goeden saken.</l>
<l>Die meiseniede hilt dies sijn scop,</l>
<l>Ende vanden scotelen dat sop</l>
<l n="115">Goten si upten heileghen man,</l>
<l>Ende meer quaets daedsi hem nochtan.</l>
<l>Alexis waest diet gerne ontfinc;</l>
<l>Want hi wiste wel die dinc,</l>
<l>Datse hem die viant beriet,</l>
<l n="120">Al dit leet ende dit verdriet.</l>
<l>Dus was hi metten vader daer</l>
<l>Onbekent XVII jaer.</l>
</div>
<div type="subchapter"><head type="subchapter">Sente Alexis doot. XXIIII.</head>
<l>                Alse hi vernam ende verkende,</l>
<l>Dat het naect sinen ende,</l>
<l><pb n="2,176"/> Heeft hi ghenomen fronchijn</l>
<l>Ende screef al dat leven sijn:</l>
<l n="5">Hoe hi was brudegome,</l>
<l>Ende hoe hi der jueget bloeme</l>
<l>Veronwerde, ende in vremt lant</l>
<l>Lange was al onbekant;</l>
<l>Ende wat levene hi hadde stille,</l>
<l n="10">Ende hoe hi jegen sinen wille</l>
<l>Te Rome wart gejaget met winde;</l>
<l>Hoene die vader niet en kinde</l>
<l>Ende ontfingene dor onsen Here,</l>
<l>Daer hi menege sware onnere</l>
<l n="15">Ghedogede vander mayseniede.</l>
<l>                Naer dese dingen so gesciede,</l>
<l>Dat God wilde dat geopenbaert</l>
<l>Sine doget soude sijn ende verclaert.</l>
<l>                Het gheviel up eenen Zondach,</l>
<l n="20">Dat menech horde ende niet en sach,</l>
<l>Dat inde sanctuwarie quam</l>
<l>Na die messe, alsict vernam,</l>
<l>Te Rome eene stemme ende sprac:</l>
<l>"Die pine hebben ende ongemac,</l>
<l n="25">Ende verladen sijn bidi,</l>
<l>Ic sal u laven, coemt te mi!"</l>
<l>Diet horden sijn met allen</l>
<l>Neder ter erden ghevallen.</l>
<l>"<hi rend="italic">Kyrieleison</hi>!" riepen si lude.</l>
<l n="30">Mettien horden die lude: </l>
<l>"Gaet, souet Gods man ende brincten vort,</l>
<l>Dat hi bidde voer Rome der port;</l>
<l>Want sFrijndages es hi bleven</l>
<l>Ende hevet den geest Gode gegeven."</l>
<l n="35">Doe ghingen si uut ten selven stonden</l>
<l>Ende sochtene daer sijs niet en vonden.</l>
<l>Doe quamen si ter kerken weder,</l>
<l>Ende vielen up hare knien ter neder,</l>
<l>Ende baden Gode met naten ogen,</l>
<l n="40">Dat hi hem sinen man wilde togen.</l>
<l>Doe seide ene stemme: "Nu souctene saen</l>
<l>Int huus daer woent Eufemiaen."</l>
<l>                Beede die keysers waren indie stede.</l>
<l>Archadius ende Honorius mede</l>
<l n="45">Entie paues Innocent</l>
<l>Hebben boden wech gesent,</l>
<l>Datmen dien mensce sochte daer,</l>
<l>Ende si volgeden beede naer.</l>
<l>Daer waren si met eren ontfaen.</l>
<l n="50">Doe sprac hem an, Eufemiaen,</l>
<l>Die knape, dien hi eerst beval</l>
<l>Van Alexise die sorghe al.</l>
<l>- "In wane," sprac hi, "ben ic van desen,</l>
<l>Oft die aerme iet mochte wesen,</l>
<l n="55">Die ic u gaf te bestane;</l>
<l>Want dicken sagicker doget ane</l>
<l>Beede in vastene ende in gebeden,</l>
<l>Ende in groter verduldicheden</l>
<l>Gedogedi dattem met onrechte</l>
<l n="60">Dicke daden die knechte."</l>
<l>                Mettien es Eufemiaen</l>
<l>Haestelike ten bedde gegaen,</l>
<l>Ende vant dien mensce doot.</l>
<l>Dat anscijn ondecti hem al bloot,</l>
<l n="65">Ende saecht verlichten also clare</l>
<l>Alse oft die ingel selve ware,</l>
<l>Ende al daertoe mede hi vant</l>
<l>Enen brief in sine hant;</l>
<l>Dien haddi hem gerne genomen,</l>
<l n="70">Maer hine mochts niet vulcomen.</l>
<l>Dies wondert hem, ende keert gerede</l>
<l>Ten paues enten keysers bede,</l>
<l><pb n="2,177"/> Ende seide: "Wi hebben vonden</l>
<l>Dat wi souken nu ten stonden."</l>
</div>
<div type="subchapter"><head type="subchapter">Hoement wiste dat hijt was. XXV.</head>
<l>                Mettien worde sijn si saen</l>
<l>Tote ghenen doden gegaen,</l>
<l>Entie paues, alse hine vant,</l>
<l>Nam hem den brief uter hant</l>
<l n="5">Ende gavene sinen clerc na desen,</l>
<l>Dat hine over soude lesen.</l>
<l>Alse dat verstont Eufemiaen</l>
<l>Wat inden brief was gestaen,</l>
<l>Viel hi in ommacht up die aerde</l>
<l n="10">Ende riep lude ende mesbaerde.</l>
<l>Doe stont hi up ende dede leder,</l>
<l>Ende trac sijn haer ende scorde sijn cleder,</l>
<l>Ende riep ende viel upten doden:</l>
<l>"Twi brachtstu mi in desen noden,</l>
<l n="15">Lieve sone, lieve here!</l>
<l>Dattu mi verdroeves dus sere,</l>
<l>Ende heves mi XXXIIII jaer</l>
<l>Gehouden in levene zwaer?</l>
<l>Ic haddi gerne met mi gehouden,</l>
<l n="20">Dattu geplogen hads miere ouden;</l>
<l>Nu zie ic di hier openbare</l>
<l>Doot ende liggen up ene bare."</l>
<l>                Alst die moeder hevet vernomen,</l>
<l>Es soe oec ten doden comen,</l>
<l n="25">Ghescorder cledere, met widen hare</l>
<l>Ende met ongehorden mesbare,</l>
<l>Ghelijc alse eene leuwinne</l>
<l>Al verwoet ende uten zinne,</l>
<l>Ende oec upten doden ghevallen</l>
<l n="30">Met mesbare voer hem allen,</l>
<l>Ende seide: "Sone! du waers te wreet!</l>
<l>Twi so hadstu ons so leet,</l>
<l>Dattu moeder ende vader</l>
<l>Vor di sages beede te gader</l>
<l n="35">Omme di weenen vor dinen ogen,</l>
<l>Ende du di niet en wilds vertoghen?"</l>
<l>Mettien worde custe soe daer</l>
<l>Des jongelincs anscijn so claer.</l>
<l>Den rouwe, die moeder ende vader</l>
<l n="40">Ghinder dreven beede gader,</l>
<l>Ware u te telne te lanc.</l>
<l>Dat geloep ent gedranc</l>
<l>Toten doden was te groot:</l>
<l>Wie so van evele hadde noot,</l>
<l n="45">Was hi cropel ofte blent,</l>
<l>Oft vanden viant gescent,</l>
<l>Hi wart daer altehant genesen.</l>
<l>Die keysers quamen bede na desen,</l>
<l>Ende droughen dbedde daer hi up lach,</l>
<l n="50">Ende baden hem diet al vermach,</l>
<l>Dat hise moeste bewaren.</l>
<l>Oec hietsi werpen sonder sparen</l>
<l>Penningen mids inder straten,</l>
<l>Om dat dringen utermaten,</l>
<l n="55">Dor dat hem dat volc uphelde</l>
<l>Dor de lieve vanden ghelde.</l>
<l>Nochtan mocht lettel dieden;</l>
<l>Want die wille van dien lieden</l>
<l>Was die hant anden man te slane,</l>
<l n="60">Die alle mesquame verdreef dane;</l>
<l>So dat si cume dit vermochten,</l>
<l>Dat sine indie kerke gebrochten</l>
<l>Te sente Bonefacius des maertelaren,</l>
<l>Daermen VII dage sonder sparen</l>
<l n="65">Gode lovede ende werde,</l>
<l>Ende menne hilt boven der erde.</l>
<l>Een graf maectemen hem van goude,</l>
<l>Van dieren stenen menechfoude,</l>
<l>Daermen Alexiuse den here</l>
<l n="70">Binnen leide met groter eere,</l>
<l>In Julius, alsict versach,</l>
<l>Indie maent den XVIIsten dach.</l>
<l><pb n="2,178"/> Dat graf rooc in diere gebare</l>
<l>Oft binnen al vul specien ware,</l>
<l n="75">Daer die minre van magedoeme</l>
<l>In lach, der maertelaren bloeme.</l>
</div>
<div type="subchapter"><head type="subchapter">Van sente Paulen levene. XXVI.</head>
<l>                Int IXde jaer dat si ghelike</l>
<l>Hilden dat Roemsce keyserike</l>
<l>Archadius ende Honorius,</l>
<l>Die kinderen Theodosius,</l>
<l n="5">Was Jheronimus in Bethlem,</l>
<l>Ende hadde aldaer met hem</l>
<l>Eene edele vrouwe, die Paula hiet,</l>
<l>Die Rome die goede stede liet,</l>
<l>Danen soe ute was geboren</l>
<l n="10">Vanden hogesten verre te voren,</l>
<l>Ende diende onsen Here daer,</l>
<l>Ende staerf in dat naeste jaer</l>
<l>Dat Alexis doot es bleven.</l>
<l>Jheronimus hevet bescreven</l>
<l n="15">Haer leven ende haren ende,</l>
<l>Dat ic in Dietsch aldus ontbende.</l>
<l>Jheronimus spreect ende leert:</l>
<l>                Waren alle mine lede verkeert</l>
<l>In tongen ende alle mine lede</l>
<l n="20">Menscelike spraken mede,</l>
<l>Sone mochtic sente Paulen leven</l>
<l>Te vullen genen prijs gegeven.</l>
<l>Edel sere was soe geboren,</l>
<l>Maer haer heilecheit ginc te voren;</l>
<l n="25">Wilen mogende ende rike,</l>
<l>Maer nu mogender ongelike</l>
<l>In gerechtre aermoeden.</l>
<l>Allen vrouwen die gevoeden</l>
<l>Tote Rome binnen der stede</l>
<l n="30">Was soe spiegel der zuverhede;</l>
<l>Want soe levede inder gebare,</l>
<l>Dat geen quaet mensce van hare</l>
<l>Loghene ne dorste visieren.</l>
<l>Soe levede inder manieren</l>
<l n="35">Dat soe die rijcheit niet en sochte,</l>
<l>Niet bidi nochtan soe mochte</l>
<l>Mettien riken wel ommegaen.</l>
<l>Die aerme hevet soe wel ontfaen,</l>
<l>Ende gaf den riken lieden bispel,</l>
<l n="40">Dat si den aermen daden wel.</l>
<l>Soe scuwede der werelt eere:</l>
<l>Dies volgedemen hare te mere;</l>
<l>Want gelijc rechts alse den man</l>
<l>Sine scade volghet an,</l>
<l n="45">Also trect eere ter doget waert;</l>
<l>Ende diese dullike begaert,</l>
<l>Dien scuwet soe, ende volget dien,</l>
<l>Die hare dore Gode wille ontsien.</l>
<l>                Haer man was vanden Julienen</l>
<l n="50">Gheboren vanden ouden Troijenen,</l>
<l>Vanden edelen Eneas.</l>
<l>Om dat gewagen wi niet das,</l>
<l>Dat edeldoem of ander goet</l>
<l>So vele voer Gode doet;</l>
<l n="55">Maer dat te wonderne staet,</l>
<l>Datmen dat dor Gode versmaet.</l>
<l>Die werelt geeft hem prijs te voren,</l>
<l>Die edel es ende wel geboren,</l>
<l>Ende wi prisen hare leven,</l>
<l n="60">Die dat dor Gode begeven.</l>
<l>Toxius die hiet haer man,</l>
<l>Daer wan soe V kindren an:</l>
<l>Twee sonen ende dochtren drie.</l>
<l>                In Rome ne liet soe nie</l>
<l n="65">Aermen doden, daerment weet,</l>
<l>Soene holpene ter erden gereet.</l>
<l>Aerme clerke heeft soe beraden:</l>
<l>Het dochte hare comen al te scaden,</l>
<l><pb n="2,179"/> Wat dat iemene clede of voede,</l>
<l n="70">Sonder van haer selves goede.</l>
<l>                Hare kindren, dat gesciede,</l>
<l>Ontcleede soe omme die aerme liede,</l>
<l>Ende alsese dan hare mage scouden,</l>
<l>So seide soe: "Ic hebbe hem gegouden</l>
<l n="75">Riker have te haerre eeren:</l>
<l>Dat es dontfarmecheit ons Heren."</l>
<l>Soe herbergede ende ontfinc</l>
<l>Heileghe liede vor alle dinc,</l>
<l>Ende horde hare heilege wort;</l>
<l n="80">So dat soe dies wart becort</l>
<l>Te latene maghe ende lant,</l>
<l>Ende so dede soe altehant;</l>
<l>Want haer goede man versciet.</l>
<l>Die stat van Romen dat soe liet,</l>
<l n="85">Ende es te scepe waert gegaen,</l>
<l>Daer hare anevolgeden saen</l>
<l>Broedere, swagre ende maghe</l>
<l>Ende kinder met groter claghe;</l>
<l>Want sise houden waenden dus.</l>
<l n="90">Haer joncste sone Toxius</l>
<l>Boot die hant met mesbare.</l>
<l>Rufijn, haer dochter hubare,</l>
<l>Bat dat soe beide na haren hudach,</l>
<l>Ende weende ende riep: "O wach!"</l>
<l n="95">Ende al sach soe met drogen ogen</l>
<l>Te hemele waert ende liet gedogen;</l>
<l>Want die minne van onsen Here</l>
<l>Rekentsoe meer dan de werelt ere.</l>
<l>Dus voer soe over te hant,</l>
<l n="100">Ende besochte dat heileghe lant</l>
<l>Entie hermitagen mede</l>
<l>Van Egypten te menegher stede.</l>
<l>Daer naer quam soe te Bethleem,</l>
<l>Daer ic selve wonende bem,</l>
<l n="105">Ende sloot hare selven drie jaer</l>
<l>In ene enge cluse daer,</l>
<l>Onthier enten heileghen ghesellen</l>
<l>Cloestre ghemaect waren ende cellen</l>
<l>Biden weghe, daer de maget Marie</l>
<l n="110">Ende Joseph ende hare paertije</l>
<l>Wilen gheherbergen ne conden.</l>
<l>Daer woende soe ten lesten stonden,</l>
<l>Ende Eudoxia haer dochter mede,</l>
<l>In uutnemender heilechede.</l>
</div>
<div type="subchapter"><head type="subchapter">Vanden selven. XXVII.</head>
<l>                Van haerre doget hort nu mere:</l>
<l>Vander moeder, alsic sprac ere,</l>
<l>Was soe van Eneas geboren,</l>
<l>Die Besille hiet, alse wijt horen.</l>
<l n="5">Dien vader horic Rogarus noemen,</l>
<l>Die was ute Grieken comen</l>
<l>Van Agamennoens geslachte,</l>
<l>Die binnen X jaren met machte</l>
<l>Troyen vellede wilen eer.</l>
<l n="10">Wat sal edelheden meer?</l>
<l>Ende hiertoe grote macht van goede.</l>
<l>Nochtan so groot was hare omoede,</l>
<l>Dat diese wilen sach indie eere,</l>
<l>Die en kinder min no mere;</l>
<l n="15">Maer hi waende openbare,</l>
<l>Dat haer alre dierne ware.</l>
<l><pb n="2,180"/> Onder der mageden covent,</l>
<l>Daer soe beringhet was ommetrent,</l>
<l>Was soe vander meester gemate</l>
<l n="20">In gane, in clederen ende in gelate.</l>
<l>Sijnt dat haer man was doot,</l>
<l>Ne was noint gheen man so groet,</l>
<l>Daer soe mede wilde eten;</l>
<l>Want so wilts al vergheten,</l>
<l n="25">Hen dade die noot van live.</l>
<l>Sachte bedden, alse pleghen wive,</l>
<l>Ontseidsoe altemale mede,</l>
<l>Al hadde soe swaerlike den rede;</l>
<l>Maer alleene up die erde</l>
<l n="30">Daer hadsoe van cranker werde</l>
<l>Ghespreet sticken van haren,</l>
<l>Daer up ruste soe te waren,</l>
<l>Up datmen ruste heeten mochte,</l>
<l>Dat soe met live ende met gedochte</l>
<l n="35">Die daghe entie nachte mede</l>
<l>Moeste al waken in gebede.</l>
<l>Soe was in also groten weene</l>
<l>Omme ene mesdaet also clene,</l>
<l>Alse oft ware van ere mort;</l>
<l n="40">Ende alsemen hare sprac dit wort:</l>
<l>"Ghi sult uwen ogen deren,</l>
<l>Spaerse doch, dat ghi studeren</l>
<l>In dewangelie moget te bat,"</l>
<l>Soe antworde ter stat:</l>
<l n="45">"Hets recht dat men danscijn besmet,</l>
<l>Datmen jegen die Gods wet</l>
<l>Dicken sere hevet versiert;</l>
<l>Hets recht datment anders maniert</l>
<l>Dat vleesch, dat wilen weelden plach.</l>
<l n="50">Die bliscap, daermen wilen in lach,</l>
<l>Salmen afdwaen met langen wene.</l>
<l>Die slapelakene wit ende cleene</l>
<l>Entie bedden, die sachte waren,</l>
<l>Salmen nu betren met haren."</l>
<l n="55">An hare en was en ghene onsede</l>
<l>Sonder alleene milthede;</l>
<l>Want soe dicken te persemme leende,</l>
<l>Alsoe sach dat iemen weende</l>
<l>Omme sine sonderlinghe noot.</l>
<l n="60">Alsemen te redene hare verboot</l>
<l>Haer gheven, ende men seide: "Gef so,</l>
<l>Dattu selve niet werds onvro,"</l>
<l>So seide soe dan: "Dat doet of!</l>
<l>Ic hebbe ane mi een belof,</l>
<l n="65">Dat ic biddende mijn broot</l>
<l>Beghere te blivene doot,</l>
<l>Ende miere dochter niet en blive</l>
<l>Selves enen penninc na minen live,</l>
<l>Ende men mi graven mede sal</l>
<l n="70">Met gebedene luderen al;</l>
<l>Want biddic broot in mijn leven,</l>
<l>Ic vindere vele die mi gheven;</l>
<l>Ende of mi dan een biddet broot,</l>
<l>Ende hi van hongre blivet doot,</l>
<l n="75">Eist niet recht, dat tlijf antwort</l>
<l>Vander dorperliker mort?"</l>
<l>                Eubreusce lettren ende tale</l>
<l>Conste soe wonderlike wale,</l>
<l>So dat soe haren zoutre conde</l>
<l n="80">In Eubreuscher tongen tien stonde,</l>
<l>Ende Eudoxia haer dochter mede;</l>
<l>Ende waer Paula was telker stede,</l>
<l>Eudoxia was bi haerre zide,</l>
<l>Ende noch noint in genen tide</l>
<l n="85"><pb n="2,181"/> Sone was soe buten haren gebode.</l>
<l>Soe sach hare wech geven dor Gode</l>
<l>Den aermen al teenen gader</l>
<l>Haerre moeder have ende haers vader,</l>
<l>Ende waes vro in haer gedochte;</l>
<l n="90">Want soe ander erve en sochte.</l>
</div>
<div type="subchapter"><head type="subchapter">Van haerre doot. XXVIII.</head>
<l>                Alst quam te haren ende,</l>
<l>Onse Here hare anesende</l>
<l>Een zwaer evel ende een fel.</l>
<l>Eudoxia haer dochter plach wel</l>
<l n="5">Der moeder, alse die niet en dede</l>
<l>Els dan moeder heeten ofte bede.</l>
<l>Hoe dicken soe te ghane plach</l>
<l>Van daer, daer haer moeder lach,</l>
<l>Tote dien hole entien crochte,</l>
<l n="10">Daer onse Vrouwe haren sone brochte,</l>
<l>Alse hi nichtinge was geboren;</l>
<l>Want haer cloesterkijn, alswijt horen,</l>
<l>Stont te Bethlem inde port,</l>
<l>Aldaer ghesciede Gods gebort;</l>
<l n="15">Want node sciet soe van dier stede</l>
<l>Ende node vander moeder mede.</l>
<l>Die moeder, dat heileghe wijf,</l>
<l>Bevoelde sere cranken haer lijf;</l>
<l>Ende ghelijc alse pelegrime,</l>
<l n="20">Die lesen ende singhen rime,</l>
<l>Die ute vremden lande geraken</l>
<l>Enten haren beginnen naken,</l>
<l>Also gebaerde soe ende gheliet;</l>
<l>Want soe vanden vremden sciet,</l>
<l n="25">Dats dese werelt, ende wilde varen</l>
<l>Te hemelrike toten haren.</l>
<l>Soe las die zalmen, die soetelike</l>
<l>Ghewaghen vanden hemelrike,</l>
<l>Ende alsemen dan vraghede hare,</l>
<l n="30">Hoe dat hare te moede ware,</l>
<l>So seide soe: utermaten wel,</l>
<l>Haer evel en ware niet dan spel,</l>
<l>Ende al dat soe vor hare sach</l>
<l>Dat was claerre dan die dach,</l>
<l n="35">Sachte ende soete boven allen saken.</l>
<l>Alse haer ende began naken,</l>
<l>Maketsoe ter selver stont</l>
<l>Een cruce up haren mont;</l>
<l>Gode lovende endde soe haer leven,</l>
<l n="40">Ende hevet den gheest upgegheven.</l>
<l>Daer waren te hare in Bethleem</l>
<l>Die bisscop van Jherusalem</l>
<l>Ende andere bisscoppe ende priesters mede</l>
<l>Ende moenken van meneger stede,</l>
<l n="45">Mageden, nonnen, alsoe versciet,</l>
<l>Rechts een ongetellet diet.</l>
<l>Daer en was no ach, no wach,</l>
<l>No claghen noch hantgeslach,</l>
<l>Alse der werelt liede pleghen;</l>
<l n="50">Maer menege maget ende menech degen</l>
<l>Loveden Gode ende zongen</l>
<l>Ende lasen salmen in menegen tongen.</l>
<l>Bisscoppe droeghen die bare</l>
<l>Ende bisscoppe gingen harentare</l>
<l n="55">Omden doden, die droegen dlecht,</l>
<l>Ende groevense indie kerke recht.</l>
<l>Daer was soe met groter eeren</l>
<l>Begraven inde crocht ons Heren.</l>
<l>Hare scoenheit was so groot,</l>
<l n="60">Dat soe hem slapen dochte, niet doot.</l>
</div>
<div type="subchapter"><head type="subchapter">Vanden abt Pachomius. XXIX.</head>
<l>                In desen tiden, in desen jare</l>
<l>Dat Paula staerf, de vrouwe mare,</l>
<l>So bleef in Egypten doot</l>
<l>Pachomius, die here groot,</l>
<l n="5">Die abt van vele moenken was,</l>
<l>Ende hem sulke regle las,</l>
<l>Alse hem dinghel Gods ons Heren</l>
<l>Van hemelrike wilde leren,</l>
<l>Daermen oec af mochte horen</l>
<l n="10">Inden boeke hier te voren,</l>
<l>Daer Macharis toe was comen,</l>
<l>Alse hi van hem hadde vernomen.</l>
<l><pb n="2,182"/> Ende want wi daer hebben begeven</l>
<l>Te sprekene vander heileger leven,</l>
<l n="15">Die der hermitagen plaghen</l>
<l>In Egypten indien daghen,</l>
<l>Also alst bescreven es</l>
<l>Inden bouc Heraclides,</l>
<l>So willen wijt hier anevaen,</l>
<l n="20">Daert dander bouc heeft laten staen.</l>
<l>                Pachomius was out te waren</l>
<l>Van C ende van X jaren,</l>
<l>Alse hi sinen ende dede.</l>
<l>Eens so was hi teere stede,</l>
<l n="25">Daer hem quam die duvel ane</l>
<l>In eens scoens wijfs ghedane.</l>
<l>Doe hise sach, vernam hi doch</l>
<l>Dat het ware duvels gedroch,</l>
<l>Ende bat harde sere saen,</l>
<l n="30">Dat die dinc moeste tegaen.</l>
<l>Die duvel quamene bet na coren,</l>
<l>Ende seide: "Du bids pine verloren!</l>
<l>God hevet mi die macht gegeven,</l>
<l>Dat ic coren mach sijn leven,</l>
<l n="35">Die ic wille, eist wijf, eist man."</l>
<l>Doe sprac dander: "Wie bestu dan?"</l>
<l>- "Ic bem," sprac hi, "des duvels macht,</l>
<l>Entie ghene, die indien nacht</l>
<l>Van ghenouchten des vleeschs leven,</l>
<l n="40">Menegen bedrogen hebbe ende verdreven;</l>
<l>Maer di selven noch den dinen,</l>
<l>Om Cristus die hem liet pinen</l>
<l>Entie menscheit wilde smaken,</l>
<l>Sone maghic niet genaken."</l>
<l n="45">- "Ende saelt emmer aldus wesen?" -</l>
<l>- "Het wert anders noch naer desen:</l>
<l>Na dine doot so salic noch</l>
<l>In hem werpen mijn ghedroch,</l>
<l>Ende mettem minen wille doen mede,</l>
<l n="50">Die du bevreeds met dire bede."</l>
<l>Doe sprac die heilege: "Wien eist cont,</l>
<l>Oft beter coemt na mine stont,</l>
<l>Diese bewert metter beden?</l>
<l>Want ic weet wel bi waerheden,</l>
<l n="55">Dattu niene connes vorsien</l>
<l>Dingen die sullen gescien;</l>
<l>Want dat Gode alleene toehort."</l>
<l>Die viant hem weder antwort:</l>
<l>"Bi dinghen, die leden sijn al,</l>
<l n="60">Wetic wat gescien sal."</l>
<l>Die goede man sprac: "Hoe maecht wesen?"</l>
<l>Die viant die sprac te desen:</l>
<l>"Alrehande dinc int beghin</l>
<l>Set in wasdoem sinen zin;</l>
<l n="65">Alst comen es ten hoghesten grade,</l>
<l>So dalet weder indie scade:</l>
<l>Ende also ict mach verstaen,</l>
<l>Saelt met uwer ordenen gaen;</l>
<l>Want int beghin wart soe verheven</l>
<l n="70">In miraclen, in heilech leven;</l>
<l>Maer alst coemt ten ouden tiden,</l>
<l>So saelt dalen ende tegliden,</l>
<l>Ende bi laeuwer roekeloeshede</l>
<l>Vallen vander hogre stede."</l>
<l n="75">                Pachomius ter selver stat</l>
<l>Nerenstelike Gode bat,</l>
<l>Dat hi hem ontdecken woude,</l>
<l>Wat zeden dat wesen soude</l>
<l>Onder die moenken na sine doot.</l>
<l n="80">Doe ontecte hem God al bloot,</l>
<l>Dat cloestren ende abdien</l>
<l>Wassen souden ende dijen,</l>
<l>Ende datter vele wel souden leven,</l>
<l>Ende vele haerre doget begeven</l>
<l n="85">Bi roukeloesheden, bi ommaten</l>
<l>Vanden onnutten prelaten,</l>
<l>Die omme die eere souden stunen,</l>
<l>Niet om bate bidden no runen.</l>
<l>Dus salmen verstoten die goede,</l>
<l n="90">Ende maken quade met overmoede.</l>
<l>Dan sal die regle bi naer al</l>
<l>Keeren inden swaren val,</l>
<l>Ende diese so sullen begeven,</l>
<l>Sullen inder weelden leven.</l>
<l n="95"><pb n="2,183"/>                 Pachomius die riep bidi</l>
<l>Met luder stemmen: "Wapene mi!</l>
<l>Wats mi aermen gesciet?</l>
<l>Ic hebbe gepijnt al omme niet!</l>
<l>Of die prelaten, die comen sullen,</l>
<l n="100">Dus zwaerlike dan verdullen,</l>
<l>Wes sullen si hem dan gelaten,</l>
<l>Hare disciplen, haer ondersaten!"</l>
<l>                Mettien quam hem te voren daer</l>
<l>Eene ymagie scone ende claer,</l>
<l n="105">Ghecroent met dornen, ende sprac:</l>
<l>"Pachomius! hout dijn gemac,</l>
<l>Ghetroosti; want dijn volc sal</l>
<l>Gheduren tote dat endet al,</l>
<l>Ende die dine regle wille houden,</l>
<l n="110">Coemt ter euweliker vrouden."</l>
</div>
<div type="subchapter"><head type="subchapter">Vanden abt Pachomius. XXX.</head>
<l>                Van enen Pachomius so seget</l>
<l>Heraclides, daer vele in leget</l>
<l>Vander hermiten leven.</l>
<l>Hi spreect van hem, dus eist bescreven:</l>
<l n="5">                Eens quamic in groter noot</l>
<l>Mijns vleeschs in coringen groet,</l>
<l>Ende heelde mine aventuren</l>
<l>Minen meesters ende minen geburen,</l>
<l>Ende trac inwaert met groter pinen</l>
<l n="10">Inder wilder wostinen;</l>
<l>In Sychi so hebbe ic vonden</l>
<l>Pachomius ten selven stonden</l>
<l>Bi eere palmen, daer hi sat</l>
<l>Ende andere moenken tier stat.</l>
<l n="15">Mine noot seidic te waren</l>
<l>Den kerel van LXX jaren.</l>
<l>Hi sprac: "Dans gene niewe sake,</l>
<l>Dattu dies best tongemake;</l>
<l>Want men mach dat proeven wel,</l>
<l n="20">Dat di dese coringhe ghevel,</l>
<l>Dat di dat niet an en brachte</l>
<l>Roukeloesheit van gedachte,</l>
<l>Noch traecheit van herten mede:</l>
<l>Dat toghet dese woeste stede,</l>
<l n="25">Daer gebreckenesse es van wive</l>
<l>Ende van weelden oec van live;</l>
<l>Maer hets bidi dattu di vaers,</l>
<l>Want du sekerheit begaers.</l>
<l>Somwile, alse wi sijn al genesen,</l>
<l n="30">So wille ons vleesch meester wesen;</l>
<l>Somwile coemt dit evel mede,</l>
<l>Alse wi peinsen omme idelhede;</l>
<l>Somwile doet des viants strijt,</l>
<l>Die onse welvaren benijt;</l>
<l n="35">Want ic selve," sprac doude man,</l>
<l>"Dien de jare nu gaen an,</l>
<l>Ic hebbe dese celle gewacht</l>
<l>XL jaer, dach ende nacht</l>
<l>Ghepijnt ende gepijnt mede</l>
<l n="40">Omme mijns selves zalichede;</l>
<l>Noch gaet mi an alle daghe</l>
<l>Dese coringhe, dese plaghe,</l>
<l>Also dat sulke ure was,</l>
<l>Dat ic selve vruchte das,</l>
<l n="45">Dat mi Gods hulpe ontseit ware.</l>
<l>Doe dochte mi beter openbare,</l>
<l>Dat ic storve dorper doot,</l>
<l>Dan ic vulheit dade so groot.</l>
<l>Ic ginc henen in groter pinen</l>
<l n="50">In ongewandelde wostinen,</l>
<l>So dat ic een hol versach,</l>
<l>Daer een vreselijc dier in lach;</l>
<l>Want ic begerde utermaten,</l>
<l>Dat mi die felle beesten aten,</l>
<l n="55">Die wandelden inden hole wijt.</l>
<l>Alsic toter avont tijt</l>
<l>Vorden hole hadde geleghen,</l>
<l>Entie dieren, alsi noch pleghen,</l>
<l>Utegingen twee ende twee</l>
<l n="60">Proie souken min no mee,</l>
<l><pb n="2,184"/> Hebben si bi roken mi vernomen,</l>
<l>Ende sijn ghinder tote mi comen,</l>
<l>Ende lecten mi vort ende weder</l>
<l>Vanden hovede toten voeten neder,</l>
<l n="65">Ende lieten mi al ongescaet.</l>
<l>Doe seide mi miere herten raet,</l>
<l>Dat God mijns gedochte daer,</l>
<l>Ende keerde te miere cellen daer naer.</l>
<l>Doe liet mi ene stont die viant</l>
<l n="70">Rusten; maer hi quam te hant</l>
<l>Ende dede mi meerren toren</l>
<l>Dan hi nie dede te voren,</l>
<l>So dat hi mi daer ten stonden</l>
<l>Harde na hadde brocht in zonden;</l>
<l n="75">Want hi es mi comen ane</l>
<l>In eere joncvrouwen gedane,</l>
<l>Die mi dochte dat ic sach</l>
<l>In miere joget up enen dach.</l>
<l>Die ginc sitten up mine knien,</l>
<l n="80">Ende verkeerde mi so indien</l>
<l>Al mijn lijf indiere gebare,</l>
<l>Alse oft geestelijc niet en ware:</l>
<l>Bi naer waest dus met mi comen.</l>
<l>Die rechter hant hebbic genomen</l>
<l n="85">Ende gaf hare eenen groten plat:</l>
<l>Mettien wart te nieute dat,</l>
<l>Ende sekerlike twee vulle jaer</l>
<l>Wasic quite wel naer,</l>
<l>Dat ic cume gedogen conde</l>
<l n="90">Sulken stanc te gere stonde.</l>
<l>Doe wasic droeve ende in wanhopen,</l>
<l>Ende bem ter wostinen gelopen</l>
<l>Dolende al ommetrent.</l>
<l>Doe vandic aspis, een serpent,</l>
<l n="95">Dat settic an mine scamelichede,</l>
<l>Dat mi bete ende ic daer mede</l>
<l>Mijn lijf ende mijn torment.</l>
<l>Sijn hovet wrevic al ommetrent</l>
<l>An mijn lijf in diere gebare,</l>
<l n="100">Alst algader daer af ware;</l>
<l>Nochtan en wilt mi biten niet,</l>
<l>Alsic wane, dat hem God hiet.</l>
<l>Eene stemme hebbic vernomen</l>
<l>Te mi waert sprekende dus comen:</l>
<l n="105">"Pachomius! ganc wech ter tijt,</l>
<l>Ende stant vort inden strijt.</l>
<l>Ic liet den duvel dat ghescien,</l>
<l>Dat hi di verwan indien,</l>
<l>Dat die hoverde te min</l>
<l n="110">Heffen soude in dinen zin,</l>
<l>Ende dine crancheit bekennen souts,</l>
<l>Ende du di ane Gode houts."</l>
<l>Dus keerdic weder," sprac die man,</l>
<l>"Te miere cellen ende zat vort an</l>
<l n="115">Met gemake wel daer binnen</l>
<l>In rusten van minen zinnen.</l>
<l>Mijn viant sach hem ondaen</l>
<l>Ende vlo henen van mi saen."</l>
<l>                Dese Pachomius woende in Syten:</l>
<l n="120">Nu hort vort vanden hermiten.</l>
</div>
<div type="subchapter"><head type="subchapter">Van eenen anderen Pachomius. XXXI.</head>
<l>                Dander Pachomius, die grote here,</l>
<l>Aldaer ic af seide eere,</l>
<l>Die hondert levede ende X jaer,</l>
<l>Woende in Thabenne voerwaer,</l>
<l n="5">Ende beede eist in Egypten lant,</l>
<l>Also alsict bescreven vant.</l>
<l>Die Gods cracht liet hem vorsien</l>
<l>Vele dincs dat soude ghescien,</l>
<l>Entie ingle scouwen an.</l>
<l n="10">Dat was een ontfaermech man,</l>
<l><pb n="2,185"/> Entie sine moenken mede</l>
<l>Met harde groter vriendelijchede</l>
<l>Minnede. Hi zat eens ende dochte</l>
<l>Alleene in sine hagedochte,</l>
<l n="15">Dattem dinghel Gods sprac an,</l>
<l>Ende seide: "Du best vulmaect man</l>
<l>Na dijn belof, na dinen staet,</l>
<l>Dus es dijn leven hier overdaet.</l>
<l>In deere Gods ende siere namen</l>
<l n="20">Doe die joncste moenken tsamen,</l>
<l>Ende wijs hem selven al</l>
<l>Die regle, die ic di leren sal."</l>
<l>Coperine taflen, daer in gescreven,</l>
<l>Hevet hem dinghel ghegheven,</l>
<l n="25">Dese wort in deser wise:</l>
<l>"Du souts binnen eenen proprise</l>
<l>Maken menegertiere cellen,</l>
<l>Ende doen te samene dine gesellen;</l>
<l>Maer eene kokene sal alleene</l>
<l n="30">Maken hare spise ghemeene.</l>
<l>Wie so eten oft vasten wille,</l>
<l>Laets hem gebruken, zwijch al stille;</l>
<l>Die staercst ende meest eten scinen,</l>
<l>Die verlade meest met pinen.</l>
<l n="35">Te slape en sullen si liggen niet;</l>
<l>Maer zetele hem maken gebiet</l>
<l>Een deel heldende, daer si up zitten,</l>
<l>Bedect met mantelen, niet met witten.</l>
<l>Gheetsvel sullen si draghen an,</l>
<l n="40">Entie niet afdoen nochtan,</l>
<l>Eten si, slapen si, waer si gaen,</l>
<l>Sonder alsi Gode ontfaen;</l>
<l>Dan eist recht dattem elc ontgort,</l>
<l>Ende indie covele gha vort,</l>
<l n="45">Ende late sijn vel bliven dan.</l>
<l>Coemter oec enech vremt man,</l>
<l>Die eere andere regele pleghet,</l>
<l>Ic wille datmen hem ontseget</l>
<l>Haren reeftre ende hare wone,</l>
<l n="50">Het en ware oft die ghone</l>
<l>Mettem hadde geselle gewesen</l>
<l>Up eenen woch, so ontfa desen.</l>
<l>Wie so hem oec wille begeven</l>
<l>Omme te leedene dijn leven,</l>
<l n="55">Ne laet dien niet scouwen mede</l>
<l>Dijns cloesters heimelichede,</l>
<l>Hine hebbe drie jaer vulbracht,</l>
<l>Dat hi gedaen heeft ende gewracht</l>
<l>Vanden cloestre die swaerste pine.</l>
<l n="60">Wie so et, indie covele sine</l>
<l>Decke sijn hovet, dat niet gescie</l>
<l>Dat deen den anderen eten zie,</l>
<l>Els dan die tafle ende spisevat.</l>
<l>Niemen en spreke dit noch dat."</l>
<l n="65">Oec hiet dinghel in sinen rade,</l>
<l>Datmen daghes XII bedinge dade,</l>
<l>Ende also vele navonds echt,</l>
<l>Ende dan soudemen hebben tlecht,</l>
<l>Ende snachts also menege nochtan.</l>
<l n="70">Pachomius sprac, die heilege man:</l>
<l>"Dits eene clene dinc, dinke mi."</l>
<l>Dinghel sprac: "Houdse; want bidi</l>
<l>Hebbict geboden aldus cleene,</l>
<l>Omme dat die jonge gemene</l>
<l n="75">Moghen houden sonder verdriet</l>
<l>Dese regle. Willen si doen iet</l>
<l>Die staerc sijn ende van dogeden groot,</l>
<l>Hem en es en gheenen noot,</l>
<l>Datmense met regle bedwinge;</l>
<l n="80">Want si hebben hare dinghe</l>
<l><pb n="2,186"/> Also vaste geset met trouwen</l>
<l>In Gode dienen ende hem scouwen."</l>
<l>Naer dese wort so es te waren</l>
<l>Die ingel van hem gevaren.</l>
<l n="85">                Heraclides die bescreef dit</l>
<l>Ende seghet, dat in Egypten zit</l>
<l>Menech cloester van desen levene,</l>
<l>Daer in moenken M waerf sevene;</l>
<l>Maer die cloester, sijt seker das,</l>
<l n="90">Daer Pachomius abt was,</l>
<l>Dats die meeste, die principale</l>
<l>Enter andere hovet altemale.</l>
</div>
<div type="subchapter"><head type="subchapter">Van Macharis van Alexandrien. XXXII.</head>
<l>                Te des Pachomius abdie</l>
<l>Quam Macharis van Alexandrie,</l>
<l>Alse u die bouc besciet hier voren,</l>
<l>Die liet sinen vrienden horen,</l>
<l n="5">Dat noint was leven so zwaer,</l>
<l>Wildi, hine leefder naer.</l>
<l>Eens so quam hem inden zin,</l>
<l>Dat hi vijf daghe ende niet min</l>
<l>Sijn herte wilde an Gode setten</l>
<l n="10">Sonder keren ende niet letten.</l>
<l>Doe sloot hi toe sine celle,</l>
<l>Also dat geen geselle</l>
<l>Antworde van hem mochte ontfaen,</l>
<l>Ende began ter steden staen,</l>
<l n="15">Ende sprac aldus an sine zinne:</l>
<l>"Sie, merke ende bekinne,</l>
<l>Dattu niet in groter onwerde</l>
<l>Vanden hemel ne beets ter erde;</l>
<l>Want du heves dingle daer boven</l>
<l n="20">Ende dinen sceppere, dien si loven:</l>
<l>Daer wes, daer blijf ende daer wacht."</l>
<l>II daghe stont hi ende II nacht,</l>
<l>Dat hi dies niet af en quam.</l>
<l>Doe wart die viant up hem gram,</l>
<l n="25">Ende hevet hem gemaect sciere</l>
<l>Ghelijc eere vlammen van viere,</l>
<l>So dat hem indie celle dochte</l>
<l>Al bernen dat bernen mochte,</l>
<l>Ja die matte, die onder hem lach;</l>
<l n="30">So dat hi hem bernens ontsach,</l>
<l>Ende moeste ten derden daghe</l>
<l>Omme vreese vander plaghe</l>
<l>Laten varen sijn beghin.</l>
<l>Dus liet God proeven sinen zin</l>
<l n="35">Den duvel; want hi niet en woude,</l>
<l>Dat hi hem verheffen soude.</l>
<l>                Tote desen, sprac Heraclides,</l>
<l>Es mi gevallen stade des,</l>
<l>Dat mi daer brachte daventure,</l>
<l n="40">Ende ic vant voer sine dure</l>
<l>Eenen pape ziec onsochte,</l>
<l>Want hem thovet verrot al dochte.</l>
<l>Dien hadde Macharis nochtien</l>
<l>Niet ontfaen noch gesien;</l>
<l n="45">Nochtan quam die pape dare,</l>
<l>Want hi gerne genesen ware.</l>
<l>Doe ic vorden pape bat,</l>
<l>Antworde hi mi selve dat,</l>
<l>Dat hi des rechts ware onwert;</l>
<l n="50">Want God hem hadde verswaert,</l>
<l>Dat hi met onreinen live</l>
<l>Met eenen onhoveschen wive</l>
<l>Ten sacramente dorste gaen:</l>
<l>Dies hevet hem God dit gedaen.</l>
<l n="55">"Sech hem, dat hi nemmermere</l>
<l>Messe en doe van onsen Here,</l>
<l>So mach sijns genade wesen."</l>
<l>Dit doet die pape ende es genesen.</l>
</div>
<div type="subchapter"><head type="subchapter">Van Moysese den rovere. XXXIII.</head>
<l>                Een pape was ende hiet Moyses,</l>
<l>Als ons seghet Heraclides,</l>
<l>Ende was van Egypten geboren,</l>
<l>Swart gelijc anderen Moren,</l>
<l n="5">Ende was rovere ende mordenare</l>
<l>Ende manslachtech, dus spreect de mare;</l>
<l><pb n="2,187"/> So dattene eene vreese groot</l>
<l>Hevet bracht in sulker noot,</l>
<l>Dat hi teenen cloestre liep,</l>
<l n="10">Ende daer omme tontfane riep,</l>
<l>Ende dede penetencien so scaerp,</l>
<l>Dat hi bi sinen exempelen waerp</l>
<l>Menegen rovere uten zonden.</l>
<l>Pine dogedi te menegen stonden;</l>
<l n="15">Want duvelen hem anedreven,</l>
<l>Dat hi anevinge doude leven,</l>
<l>Ende so vele daden si das,</l>
<l>Dat hi bi naer gekeert was.</l>
<l>Dit vernoy dat brachti vore</l>
<l n="20">Eenen sente Ysidore,</l>
<l>Die seide: "Troeste dinen zin,</l>
<l>Dits dijns vechtens een begin.</l>
<l>Blijf ghedurech in dijn vasten,</l>
<l>En laet dijn herte niet gerasten</l>
<l n="25">Van bedinghen ende van rouwen.</l>
<l>Alse die viant dat sal scouwen,</l>
<l>Sal hi vermoyt werden indien,</l>
<l>Ende sal henen van di vlien."</l>
<l>Moyses onthilt dat wort,</l>
<l n="30">Ende hilt hem ant vasten vort,</l>
<l>Ende at anders niet dan broot;</l>
<l>Nochtan dedi pine groot</l>
<l>In werkene, in aerbeide,</l>
<l>Dat hi sijn vleesch so onderleide,</l>
<l n="35">Dat hi els en vermochte iet;</l>
<l>Nochtan en lietene die duvel niet.</l>
<l>                Doe sochti an enen anderen raet,</l>
<l>Die hem hiet den toeverlaet</l>
<l>Ane Gode setten metter bede,</l>
<l n="40">Ende an nachts te wakene mede.</l>
<l>In sine celle stont hi naer dien,</l>
<l>Hine looc oge no bogede knien.</l>
<l>Aldus wakende bat hi daer</l>
<l>Gode achter een wel VI jaer;</l>
<l n="45">Nochtan en wildene niet begeven</l>
<l>Die duvel omme dusdanech leven.</l>
<l>Doe greep hi scaerper leven an:</l>
<l>Die moenke, die oude man,</l>
<l>Die verre haelden hare fonteine,</l>
<l n="50">Die waterde hi snachts alleine,</l>
<l>So dat haer en geen en wiste.</l>
<l>Die duvel sach, dat hi met twiste</l>
<l>Emmer hem verwinnen woude;</l>
<l>Snachts, daer hi water halen soude,</l>
<l n="55">Slouch hine met eenen stave</l>
<l>Uptie lendine, dat hi daer ave</l>
<l>Bleef liggende uptie stede,</l>
<l>Ende niet en wiste wiet hem dede.</l>
<l>Ten naesten dage wart hi vonden</l>
<l n="60">Enten cloestre bracht tien stonden,</l>
<l>Daer hi af qual aldus.</l>
<l>Doe sprac sente Ysidorus:</l>
<l>"Moyses! ontbere vort mere</l>
<l>Die duvele te moyene sere;</l>
<l n="65">Want daer es mate tallen tiden,</l>
<l>Hoe wi sullen jegen hem striden."</l>
<l>Doe sprac weder Moyses:</l>
<l>"In wille niet ontberen des</l>
<l>Tote dat ic merke ende begome,</l>
<l n="70">Dat ic verliese die ydel drome</l>
<l>Entie ydele ghepeinse,</l>
<l>Die ic biden viant veinse."</l>
<l>Sente Ysidorius seide weder:</l>
<l>"Nu meer sullen si van di neder</l>
<l n="75">Verdreven wesen altesamen</l>
<l>In deere der heileger namen</l>
<l>Jhesus Cristus, die es Gods Sone.</l>
<l>Com vort meer, ende wes gewone</l>
<l>Den lichame Gods tontfane.</l>
<l n="80">Bedi liet di God striden ane</l>
<l>Den duvel met groter onwerden,</l>
<l>Dattu niene quaems in hoverden,</l>
<l>Of du verwonnes met cleenre pine</l>
<l>Den viant entie coringe sine."</l>
<l n="85">                Dus keerde Moyses ter cellen,</l>
<l>Ende alsemen hem horde tellen,</l>
<l>Dattem nemmermeer daer naer</l>
<l>Des viants coringe worde zwaer.</l>
<l><pb n="2,188"/> Ja, sindent dese besondege man</l>
<l n="90">So grote gratie ghewan . . .</l>
</div>
<div type="subchapter"><head type="subchapter">Van Eulogiuse ende eenen lasersen. XXXIIII.</head>
<l>                Heraclides scrivet aldus:</l>
<l>Een clerc was, hiet Eulogius,</l>
<l>Die om dat euwelike leven</l>
<l>Dese werelt wilde begheven.</l>
<l n="5">Sijn goet gaf hi wech ende verdede;</l>
<l>Doch omme hem te helpene mede,</l>
<l>Want hi aerbeiden niet en conde,</l>
<l>Hilt hijs een deel tsinen monde.</l>
<l>Nu stont hem so, alsem dochte,</l>
<l n="10">Dat hi in cloestre niet en mochte</l>
<l>In coventen leven ghemene,</l>
<l>Noch in wostinen alleene.</l>
<l>                Eenen lazersen hi versach,</l>
<l>Daer grote einselijcheit an lach,</l>
<l n="15">Sonder hande ende sonder voete,</l>
<l>So gruwelijc ende so onsoete</l>
<l>Was hem sijn lijf ende onreine,</l>
<l>Sonder sine tonghe alleine.</l>
<l>Eulogius dede sine bede,</l>
<l n="20">Ende belovede dus Gode mede:</l>
<l>"Dor dinen wille," sprac hi saen,</l>
<l>"Here! willic desen ontfaen,</l>
<l>Ende toter doot willicken voeden,</l>
<l>Up dattu, Here! mi moets behoeden."</l>
<l n="25">Up sinen ezel hine leide</l>
<l>Ende voerdene thuus, alse hi seide,</l>
<l>Ende hiltene wel XV jaer,</l>
<l>Ende salvedene ende badene daer</l>
<l>Ende voedene vanden sinen;</l>
<l n="30">Entie zieke in sire pinen</l>
<l>Was verduldech harde sere.</l>
<l>Dies balch hem die helsche here,</l>
<l>Ende gaf den zieken onverdulde,</l>
<l>So dat hi des goets mans hulde</l>
<l n="35">Wederseide altemale,</l>
<l>Ende sprac hem an grote overtale.</l>
<l>- "Vluchtich ries!" sprac die malade,</l>
<l>"Du heves verdaen met overdade</l>
<l>Dijns selves goet, dins niet verholen,</l>
<l n="40">Ende heves ander goet gestolen.</l>
<l>Waenstu nu doen met mi mede</l>
<l>Dijn behout, dine zalechede?"</l>
<l>Eulogius seide: "Neen, lieve here!</l>
<l>Ne segt deser wort nemmere.</l>
<l n="45">Sech oft ic di ie mesdede,</l>
<l>Dat willic gerne betren mede."</l>
<l>Die zieke antworde weder:</l>
<l>"Lech dine smeekinge al neder!</l>
<l>Lech mi uptien woch al bloot,</l>
<l n="50">In hebbe dire hulpe genen noot."</l>
<l>                Eulogius bat dat hijt liete.</l>
<l>Die zieke die riep met verdriete:</l>
<l>"In can geherden no gedoghen</l>
<l>Dijn spottelike worde vor mijn ogen.</l>
<l n="55">Dit magher mael, wat sal mi dat?</l>
<l>Ic wille van vleesche wesen zat."</l>
<l>Eulogius dede sinen eesch</l>
<l>Ende gaf den zieken vleesch.</l>
<l>Doe riep die zieke ende niet stille:</l>
<l n="60">"Dune cans gedoen minen wille,</l>
<l>Ic ligge hier alse een hermite,</l>
<l>Mac mi dijns geselscaps quite!</l>
<l>Ic wille onder die liede wesen;</l>
<l>Sie ic liede, ic bem genesen."</l>
<l n="65">Eulogius sprac: "Laet di gedogen,</l>
<l>Ic sal di bringen vorden ogen</l>
<l>Van broederen ene grote scare."</l>
<l>Doe riep die zieke met mesbare:</l>
<l>"Wapene! wat sal mijns gescien?</l>
<l n="70">In can dijn anschijn gesien,</l>
<l>Wat sullen mi dan dine gelike,</l>
<l>Die broot verslenden dorperlike?</l>
<l>In wille ander dinc en gene,</l>
<l>Dan men mi drage int gemene.</l>
<l n="75">Wapene! dattu di niet en scaems!</l>
<l>Lech mi weder daer du mi naems."</l>
<l>Die duvel cordene so sware,</l>
<l>Dat hi hem gheliet openbare</l>
<l><pb n="2,189"/> Alse oft ware een helsch viant,</l>
<l n="80">Ende haddi gehat die hant,</l>
<l>Lichte hi haddem verhangen.</l>
<l>                Ten moenken es hi gegangen,</l>
<l>Die bi hem woenden, om raet hier of,</l>
<l>Want hine dorste omme dbelof,</l>
<l n="85">Dat hi belovede onsen Here,</l>
<l>Den man wech werpen min no mere;</l>
<l>So dat si hem in rade seggen,</l>
<l>Dat hine in een scip sal leggen,</l>
<l>Ende sente Anthonise ende sinen gesellen</l>
<l n="90">Hem bringen te haren cellen.</l>
</div>
<div type="subchapter"><head type="subchapter">Vanden selven noch. XXXV.</head>
<l>                   Met sconen worden so gaet an</l>
<l>Eulogius den zieken man,</l>
<l>Ende voerdene al sonder sparen,</l>
<l>Daer sente Anthonijs jongers waren,</l>
<l n="5">Ende sente Anthonis leefde noch.</l>
<l>Des anders dages quam hi doch</l>
<l>Tote sente Anthonis, die hadde den zede,</l>
<l>Dat hi plach te roepene mede</l>
<l>Sinen discipele Macharis,</l>
<l n="10">Ende seide: "Sech of comen daer is</l>
<l>Eenech broeder omme raet?"</l>
<l>Ende alse dander seide: "Meester! jaet,"</l>
<l>So seidi dan weder te hem:</l>
<l>"Sijn si van Jherusalem</l>
<l n="15">Of van Egypten comen alle gader?"</l>
<l>Seidi dan: "Van Egypten, vader!"</l>
<l>So wiste die heileghe man daer bi,</l>
<l>Dat volc van sulken levene si,</l>
<l>Die onwert waren te ziene hem;</l>
<l n="20">Seidi: "Van Jherusalem,"</l>
<l>So verstont hi biden lude,</l>
<l>Dat waren gheestelike lude:</l>
<l>So zat hi nachts dan bi hem vort,</l>
<l>Ende seidem gheestelike wort.</l>
<l n="25">                Des nachts, alse hi daer was comen,</l>
<l>So hevet hi sine moenke genomen,</l>
<l>Ende hem seide sijn gheest al claer,</l>
<l>Dat Eulogius was comen daer,</l>
<l>Ende heeftene driewaerven bi namen</l>
<l n="30">Gheroepen, dat hi altesamen</l>
<l>Den broeders seide openbare,</l>
<l>Twi dat hi daer comen ware,</l>
<l>Ende seide, dattem die malade</l>
<l>So vele te vernoye dade,</l>
<l n="35">Dat hine van hem wilde versteken.</l>
<l>Scaerpelijc began Anthonis spreken:</l>
<l>"Wiltu wech dan doen den man,</l>
<l>Dien Hi niet versteect nochtan,</l>
<l>Die kennet dat hine heeft gemaect?</l>
<l n="40">Waert dat ghine dus verstaect,</l>
<l>Wildi u dies onderwinden,</l>
<l>God sal kiesen ende beter vinden,</l>
<l>Diene hout ende niet veronwert."</l>
<l>Eulogius die wart vervaert,</l>
<l n="45">Alse hi dese tale hort.</l>
<l>Anthonis sprac ten zieken vort,</l>
<l>Met sconen worden leide hi hem an,</l>
<l>Ende seide: "Lazerse, onreine man!</l>
<l>Einselijc van groter onwerde,</l>
<l n="50">Onwerdich der lucht enter erde!</l>
<l>En saltu dies niet willen onberen,</l>
<l>Dune salt Gode rampeneren?</l>
<l>En weetstu niet dat Cristus si,</l>
<l>Die di dient ende dus staet bi?</l>
<l n="55">Dor hem, des machtu seker wesen,</l>
<l>So bestu gedient van desen."</l>
<l>Doe seidi them beeden ginder:</l>
<l>"Nu, mine lieve kinder!</l>
<l>En sceet niet; maer blijft gesellen,</l>
<l n="60">Ende keert weder tuwer cellen,</l>
<l>Daer ghi lange in hebt gewesen;</l>
<l>En verliest niet uwen loen van desen,</l>
<l>Want ghi sult met uwen lone</l>
<l>Beede saen comen ter crone.</l>
<l n="65"><pb n="2,190"/> Hier omme es u die coringe gesent,</l>
<l>Want u leven varinge ent."</l>
<l>                Aldus versoende hise beede,</l>
<l>Ende si keerden weder gereede,</l>
<l>Ende Eulogius staerf daer</l>
<l n="70">Binnen XV dagen daer naer;</l>
<l>Ende des derds dages daer na mede</l>
<l>Staerf die zieke daer ter stede.</l>
</div>
<div type="subchapter"><head type="subchapter">Vanden simpelen Pauluse. XXXVI.</head>
<l>                In Anthonius tiden was,</l>
<l>Alsic in Heraclidese las,</l>
<l>Een man, die simpel Paulus hiet,</l>
<l>Die van sinen wive sciet,</l>
<l n="5">Want soe was van dorper vite,</l>
<l>Ende hi es worden hermite.</l>
<l>Te sente Anthonis es hi comen:</l>
<l>Die heilege man hevet vernomen,</l>
<l>Dat hi moenc wilde wesen.</l>
<l n="10">Anthonis antworde te desen:</l>
<l>"Du best een out kerel, een zwaer,</l>
<l>Ende heves wel LX jaer:</l>
<l>Men mach di hier niet ontfaen,</l>
<l>Du souts ter lichter ordenen gaen.</l>
<l n="15">Ic zitte alleene hier ander hagen,</l>
<l>Ende cume ten vijften daghen</l>
<l>So ontfa ic aerme spise</l>
<l>Ende cranke na menscen wise."</l>
<l>Paulus en vervaerdem niet</l>
<l n="20">Ende seide: "Wat so ghi gebiet,</l>
<l>Dat willic alle anevaen."</l>
<l>Anthonis die es gegaen</l>
<l>In sine celle, daer hi hem sloot</l>
<l>V daghe. No clene no groot</l>
<l n="25">Sone sprac hi Pauluse an,</l>
<l>Nochtan wachte buten de man;</l>
<l>So dat Anthonis ondede de dure</l>
<l>Om noetdorst ter aventure,</l>
<l>Alse die hem niet conste onthouden,</l>
<l n="30">Ende hiet henen gaen den ouden,</l>
<l>Want hi mettem niet mochte wesen.</l>
<l>- "Neen!" antworde Paulus te desen:</l>
<l>"Hier willic leven ende bliven doot."</l>
<l>Anthonis siet, dat hi clene no groet</l>
<l n="35">Mettem daer en hadde spise,</l>
<l>Ende hi IIII daghe in sulker wise</l>
<l>Daer beidde in sulker noot.</l>
<l>Hi ontsach hem, bleve hi doot,</l>
<l>Dat hijs soude zonde ontfaen,</l>
<l n="40">Ende heeftene in gedaen gaen,</l>
<l>Ende levede scaerper na dien dach</l>
<l>Selve, dan hi te voren plach.</l>
<l>Hi gaf hem scorsse van palmbome,</l>
<l>Ende seide: "Hier af so gome,</l>
<l n="45">Also alse du sies pinen,</l>
<l>Dattu hier af makes linen."</l>
<l>                Paulus pijnde in desen doene</l>
<l>Tote dien dat was noene</l>
<l>Wel ende nuttelijc nochtan,</l>
<l n="50">Ende Anthonis sprac hem an:</l>
<l>"Hets quaet gedaen, brec al ontwee</l>
<l>Ende make bat ende mee."</l>
<l>Aldus leidi hem an swaren last,</l>
<l>Hem die IIII dage hevet gevast,</l>
<l n="55">Ende hem dochte dat hine en conde</l>
<l>Niet doen belgen te gere stonde,</l>
<l>Ende sciet van hem confuus van zinne;</l>
<l>Nochtan Paulus hier inne</l>
<l>Ne togede geen droeve gelaet,</l>
<l n="60">Noch sprac, no en peinsede quaet.</l>
<l>Alse die zonne onderghinc,</l>
<l>Ontfaermde Anthonis der dinc:</l>
<l>- "Sech, oude! wiltu dat wi broot</l>
<l>Een deel eten dordie noot?"</l>
<l n="65">Paulus antworde dat wort:</l>
<l>"Abt! dat ghi wilt, dat ga al vort."</l>
<l>Dese antworde ende dese omoet</l>
<l>Sachte sere Anthonis moet,</l>
<l>Dat hi ter spisen niene was ghier,</l>
<l n="70"><pb n="2,191"/> Maer anden meester al sette hier.</l>
<l>Doe sprac hi: "Set die tafle dan</l>
<l>Ende bringe ons broot vort an."</l>
<l>Alse hi dit hadde gedaen,</l>
<l>Nam Anthonis een broot saen,</l>
<l n="75">Dat droge was, ende maket nat;</l>
<l>III sticken so nam hi na dat,</l>
<l>Die hi vor Pauluse leget;</l>
<l>Eenen zalm hi selve seghet</l>
<l>Ende dede oec XL gebeden</l>
<l n="80">Naer sine rechte oude zeden,</l>
<l>Ende proevede Paulus oec na dat.</l>
<l>Paulus beedde oec ende bat</l>
<l>Tote datter donker nacht es comen.</l>
<l>Anthonis heeft dat broet genomen</l>
<l n="85">Ende hevet gheten altemale,</l>
<l>Ende ontbeiden in stilre hale</l>
<l>Die al noch niet en at.</l>
<l>Doe seide hi: "Oude! nu nem dat."</l>
<l>Paulus seide: "In ete niet,</l>
<l n="90">Ghine et mede, diet gebiet."</l>
<l>- "Neen," sprac Anthonis, "dits gevouch:</l>
<l>Ic bem een moenc, dits genouch."</l>
<l>Paulus sprac: "Mi genoeget dmine,</l>
<l>Want ic moenc begere te sine."</l>
<l n="95">                Anthonis die es upgestaen</l>
<l>Ende seide XII salmen saen</l>
<l>Ende daer naer alse menech gebede,</l>
<l>Ende ruste een lettel sine lede.</l>
<l>Doe stont hi up alse hem goet dachte,</l>
<l n="100">Ende vort an vander middernachte</l>
<l>Sanc hi selve ende las</l>
<l>Ende bat omme dat hem nutte was,</l>
<l>Tote dien dat was dach.</l>
<l>Den ruden Paulus hi daer sach</l>
<l n="105">So gereet in allen dingen.</l>
<l>Doe seidi: "Broeder! coenstu vulbringen</l>
<l>Alle daghen te levene in desen,</l>
<l>So mochti hier met mi wesen."</l>
<l>Paulus sprac: "In weet niet,</l>
<l n="110">Of ghi anders iet gebiet;</l>
<l>Want dat ic noch hebbe vernomen,</l>
<l>Wanic wel te hovede comen."</l>
<l>                Alst tijt was ende Anthonis gesmaect,</l>
<l>Dat hi ter zielen was vulmaect,</l>
<l n="115">Maecti hem bet af ene celle,</l>
<l>Ende seide: "Du best moenc, geselle.</l>
<l>Nu wone alleene ende bekinne</l>
<l>Der duvel macht ende hare onminne."</l>
<l>Daer bejagedi bin enen jare</l>
<l n="120">Ons Heren gratie openbare,</l>
<l>So dat hi genas dongesonde</l>
<l>Ende verdreef die helsche honde.</l>
</div>
<div type="subchapter"><head type="subchapter">Van miraclen die hi dede. XXXVII.</head>
<l>                Nu was een man uten zinne,</l>
<l>Ende hadde enen viant inne,</l>
<l>Die prince was vanden vianden.</l>
<l>Anthonise brochtmenne te handen,</l>
<l n="5">Die seide: "Mijn doen en es niet dit,</l>
<l>Maer den simplen Paulus bit;</l>
<l>Want die minste duvele gemene,</l>
<l>Die ongewerdichste entie clene,</l>
<l>Behoren toe den meesten luden,</l>
<l n="10">Enten simpelen enten ruden</l>
<l>Betaemt te leggene met omoet</l>
<l>Die meeste viande onder voet."</l>
<l>Mettem es Anthonis gegaen</l>
<l>Te Pauluse ende seide saen:</l>
<l n="15">"Jach uut desen viant coene,</l>
<l>Want hens niet van minen doene;</l>
<l>Licht dat ic bem te fier</l>
<l>Den onwerdegen te dwingene hier."</l>
<l>Dus liet hise beede daer,</l>
<l n="20">Ende ginc te siere cellen daer naer.</l>
<l><pb n="2,192"/>                 Paulus stoet up daer ter stede,</l>
<l>Ende viel in nerenstelike gebede,</l>
<l>Ende sprac ten duvel: "Rume dit vat!</l>
<l>Mijn abt Anthonis heet mi dat."</l>
<l n="25">Die duvel sprac met overmoede:</l>
<l>"In does niet, dul kerel, verwoede!"</l>
<l>Mettien hi dat vel anevinc,</l>
<l>Dattem up die scoudere hinc,</l>
<l>Ende slougene dicke ende sprac gereet:</l>
<l n="30">"Vare henen, viant! die abt dat heet!"</l>
<l>Die viant began ghereede</l>
<l>Die goede liede te vloeken bede:</l>
<l>"Vertsufte kerlen! die niet en weten</l>
<l>Entie van al hebben vergeten,</l>
<l n="35">Onversaet, onreine diet!</l>
<l>Dat uwe en genoeget u niet,</l>
<l>Wat bestaet u, dat ghi doet</l>
<l>Up ons uwen overmoet?"</l>
<l>                Paulus seide overluut:</l>
<l n="40">"Duvel! vare metter vaert uut!</l>
<l>Of di naect grote plaghen;</l>
<l>Ic saels Jhesum Cristum claghen."</l>
<l>Die duvel hevet hem onseget</l>
<l>Ende dorpre worde angeleget,</l>
<l n="45">Ende Paulus die wart gram.</l>
<l>Uut siere cellen dat hi quam</l>
<l>Ende ginc up enen berch staen,</l>
<l>Up eene hoghe roetse saen,</l>
<l>Indie hitte vanden daghe,</l>
<l n="50">Die in Egypten, sonder saghe,</l>
<l>Also heet es, naer geloven,</l>
<l>Alse es een ontsteken oven.</l>
<l>Daer stont hi stille als een stake,</l>
<l>Ende bat Gode omme die sake</l>
<l n="55">Ende seide aldus: "Cristus Jhesu!</l>
<l>Du sies al dat ende weets al nu,</l>
<l>Dat ic van deser roetsen neder</l>
<l>Niet en kere ter cellen weder,</l>
<l>No dranc ontbiten noch spise,</l>
<l n="60">Ende sterven sal in derre wise,</l>
<l>Dune ontbint des menscen bant,</l>
<l>Die daer inheeft den viant."</l>
<l>Hine hadde dit niet gesproken al,</l>
<l>Dat die duvel maecte gescal,</l>
<l n="65">Ende riep: "Paulus! nu ganc dane,</l>
<l>Groot gewelt gaet mi nu ane;</l>
<l>Ic vare uut ende ic en kere</l>
<l>Te desen vate nemmermere.</l>
<l>Paulus grote eenvoudichede</l>
<l n="70">Dwinget mi ende jaget mede,</l>
<l>Ende ic en weet waer henen gaen."</l>
<l>Doe voer hi uten mensce saen</l>
<l>Alse een drake groot ende stranc,</l>
<l>LXX ellen groot ende lanc,</l>
<l n="75">Ende viel indie Rode zee,</l>
<l>Sonder iemene te doene wee.</l>
</div>
<div type="subchapter"><head type="subchapter">Van eenen Stevene ende Valente. XXXVIII.</head>
<l>                Een goet man was die Stevene hiet,</l>
<l>Alsmen in Heraclidese ziet,</l>
<l>Die goet moene was XL jaer,</l>
<l>Ende in bescedene was so claer,</l>
<l n="5">Dat niemen te hem en quam so droeve,</l>
<l>Hine troestene tsinen behoeve,</l>
<l>Dat hi blide van hem sciet.</l>
<l>Dese hadde so swaer verdriet</l>
<l>An sine scamelike lede</l>
<l n="10">Van evele, van groter ziechede,</l>
<l>Ende was sijns vleesch meester so wel,</l>
<l>Al was sijn zeer zwaer ende fel,</l>
<l>Hine liet sijn ambacht clene no groet,</l>
<l>Daer hi ane wan sijn broot,</l>
<l n="15">Ende maecte van palmen linekine.</l>
<l>Doch dedem devel sulke pine,</l>
<l>Dat men hem ten selven tiden</l>
<l>Sine scamelicheit af moeste sniden;</l>
<l>Maer sijn zin was so gebonden</l>
<l n="20">Upwaert te Gode tallen stonden,</l>
<l>Dat hi hem hilt inder gebare</l>
<l>Alse oft hi sonder bevoelen ware.</l>
<l>                Indie wostine was oec bekent</l>
<l>Een ander moenc, die hiet Valent,</l>
<l n="25">Die hem verwaende in sijn leven.</l>
<l><pb n="2,193"/> Die duvel haddene so bedreven,</l>
<l>Dat hi hem beroemde alle daghe,</l>
<l>Dat hi ingelen sprake ende saghe.</l>
<l>Eens zat hi nachts ende wrochte</l>
<l n="30">Een mandekijn, alsem goet dochte,</l>
<l>Daer hi an wonne sine lijfnere;</l>
<l>Want moenke wonnen hare tere</l>
<l>Doe met ambachte ende met pinen.</l>
<l>Hem ontfiel van siere linen</l>
<l n="35">Sine naelde, daer hi mede wrochte;</l>
<l>Ende alse hise staende sochte,</l>
<l>Omme dat was donker nacht,</l>
<l>Quam die viant, die nauwe wacht,</l>
<l>Ende ontstac hem ene lampte te hant,</l>
<l n="40">Daer hi die naelde mede vant.</l>
<l>Omme dese miracle, om dese eere,</l>
<l>Wart hi hem verheffende so sere;</l>
<l>So dat pelegrime quamen</l>
<l>Doer gheene wostine te samen,</l>
<l n="45">Ende gaven van haren goede</l>
<l>Gheenen moenken dor omoede.</l>
<l>Macharis hevet dat ontfaen</l>
<l>Omme te deelne den andren saen,</l>
<l>Ende hevet elken moene ghesent,</l>
<l n="50">Ende oec mede dien valent.</l>
<l>Valent versprac ghenen bode</l>
<l>Ende seide: "Sech Macharise bi Gode,</l>
<l>In bem niet aerger dan hi es,</l>
<l>Dat hi mi senden soude des."</l>
<l n="55">Alse Macharis dat verstaet,</l>
<l>Toten broeder dat hi gaet,</l>
<l>Omme dat hi hem dat rade,</l>
<l>Dat hi nemmeer die fierheit dade;</l>
<l>Maer omme niet liet hi sijn callen.</l>
<l n="60">Macharis die vruchte sijn vallen,</l>
<l>Ende es droeve woch gegaen.</l>
<l>Nachts quam daer die viant saen</l>
<l>Met Jhesus Cristus ghedane,</l>
<l>Met geselscept, in sulken wane,</l>
<l n="65">Oft dusent ingelen waren echt,</l>
<l>Die mettem brochten groot lecht;</l>
<l>Met enen rade van claren viere,</l>
<l>Daer in geveinst, na sire maniere,</l>
<l>Sittende alse de Gods Sone.</l>
<l n="70">Voren quam een ende seide tgone:</l>
<l>"Jhesus Cristus dien genoeghet</l>
<l>Dijn leven, daer du in best gevoeget,</l>
<l>Ende coemt te di met sinen gesellen.</l>
<l>Com alleene uut dire cellen:</l>
<l n="75">Alse dune salt van verren sien,</l>
<l>Sultstu anebeden dien."</l>
<l>Die moenc ginc uut alse een sot,</l>
<l>Ende anebedene over God.</l>
<l>Ten naesten daghe es hi comen</l>
<l n="80">Ter kerken ende sprac vor hem somen:</l>
<l>"In hebs te doene niet, dat ic name</l>
<l>Metten anderen Gods lachame;</l>
<l>Want ic te nacht, daer ic lach,</l>
<l>Gode metten ogen sach."</l>
<l n="85">Die heileghe liede ten selven stonden</l>
<l>Hebbene gevaen ende gebonden</l>
<l>In vasten yserinen banden,</l>
<l>Ende sendene der werelt te handen,</l>
<l>Omme dat sine hoverdichede</l>
<l n="90">Ghenedert soude sijn daer mede;</l>
<l>Want hi al verstoten ware</l>
<l>Uter heilegher lieder scare.</l>
<l>Doch dat sine metter beden</l>
<l>Tenden den jare brochten in vreden.</l>
</div>
<div type="subchapter"><head type="subchapter">Van eenen Helyase. XXXIX.</head>
<l>                In die hermitage was</l>
<l>Een moenc ende hiet Helyas,</l>
<l>Die der wijf ontfaermen begonde,</l>
<l>Want hem lichte ghevallet zonde;</l>
<l n="5"><pb n="2,194"/> So dat hi enen cloestre bejagede,</l>
<l>Daer in waren CCC magede,</l>
<l>Die plaghen des diensts ons Heren,</l>
<l>Also alse hi hem wilde leren.</l>
<l>II jaer berechte hise daer,</l>
<l n="10">Ende hadde tusscen XXX ende XL jaer,</l>
<l>Ende viel doe in coringen,</l>
<l>Alse dicken ancoemt jongelingen,</l>
<l>Dat hem sijn vleesch dede verdriet.</l>
<l>Uten cloestre dat hi sciet,</l>
<l n="15">Ende ginc henen ter wostine</l>
<l>Dolende met groter pine</l>
<l>II daghe al sonder broot.</l>
<l>- "God! Here!" riep hi, "slach mi doot,</l>
<l>Of doe dat ic des bem ghequijt!"</l>
<l n="20">Alst doe quam ter avont tijt,</l>
<l>Hevet hi den slaep angenomen,</l>
<l>Ende siet III ingele te hem comen,</l>
<l>Die seiden: "Twi laestu dus bliven</l>
<l>Den cloestre alleene metten wiven?"</l>
<l n="25">Hi seide: "Ic was dies in vare,</l>
<l>Dat ic mi selven oft hem ware</l>
<l>Scadelijc ende swaer verlies."</l>
<l>Si seiden: "Of wi dan dies</l>
<l>Di quite maken, wiltu dan</l>
<l n="30">Die cuere weder vangen an?"</l>
<l>Hi seide: ja hi, ende swoer mede,</l>
<l>Dat hijt harde gherne dede.</l>
<l>Doe dochtem, dat deen vanden drien</l>
<l>Sine hande hilt mettien,</l>
<l n="35">Ende dander sine voete na des.</l>
<l>Die derde nam een sceremes</l>
<l>Ende vurdene rechts altemale,</l>
<l>Ende dit was droem, weetmen wale.</l>
<l>Die ingelen hebben hem gevraget,</l>
<l n="40">Wat hem si, hoe hem behaghet.</l>
<l>- "Wel," seit hi, "want mi wel dinct,</l>
<l>Dat mi een swaer last ontsinct,</l>
<l>Ende hope dat ic vorwaert mere</l>
<l>Quite bem van minen sere."</l>
<l n="45">Mettien ontwecti daer hi lach,</l>
<l>Ende rechts upten vijften dach</l>
<l>Es hi ten cloestre weder gekeert,</l>
<l>Ende vant die wivekine verseert,</l>
<l>Die weenden omme sijn wech wesen.</l>
<l n="50">In sine celle ginc hi na desen</l>
<l>Ende woendere in XL jaer.</l>
<l>Dicken seidi den broedren daer,</l>
<l>Dat noch noit sider en besochte</l>
<l>Sijn herte sulc gedochte.</l>
</div>
<div type="subchapter"><head type="subchapter">Vanden cloester van Faves. XL.</head>
<l>                Heraclides gewaget das,</l>
<l>Dat doe in Egypten was</l>
<l>Een cloester te Faves in de stat,</l>
<l>Aldaer een covent in zat,</l>
<l n="5">CCCC man met goeden vrede,</l>
<l>Som temmermans ende som smede,</l>
<l>Some metten halse draghers,</l>
<l>Ende some warent kemeljagers,</l>
<l>Some delvers, die met haren gewinne</l>
<l n="10">Hem hilden ende ander volc daer inne;</l>
<l>Ende wat so hem bleef boven monde,</l>
<l>Dat ghaven si ter selver stonde</l>
<l>Vrouwen cloestren also saen</l>
<l>Ende lieden die lagen gevaen.</l>
<l n="15">Dese besorgeden ende bedriven</l>
<l>Enen cloester van CCCC wiven,</l>
<l>Die dat selve leven leden,</l>
<l>Sonder alleene van cleden.</l>
<l>Tusscen hem loept ene flume groet.</l>
<l n="20">Alse enege vrouwe blivet doot,</l>
<l>So cleetmense na hare wet,</l>
<l>Ende hebbense upten oevere geset:</l>
<l>So comen over dan die man,</l>
<l>Ende nemen den doden dan</l>
<l n="25">Ende gravense in hare kerchove</l>
<l><pb n="2,195"/> Met bedingen ende met groten love.</l>
<l>Hem en moet geen man genaken</l>
<l>Sonder een priester of een dyaken,</l>
<l>Al eenlike upten Zondach;</l>
<l n="30">Want anders wesen niet en mach.</l>
<l>                Indien selven cloestre was</l>
<l>Ene maget, daer ic af las,</l>
<l>Die veinsde hare of soe ware sot,</l>
<l>Ende dat altemale dore God.</l>
<l n="35">So sere vercoes soe den omoet</l>
<l>Ende warp hare so onder voet,</l>
<l>Datse scuwede jonge ende oude,</l>
<l>Ende niemen met hare eten woude.</l>
<l>Si plattense alle in wege, in hoeke,</l>
<l n="40">Soe verdrouch haer alre vloeke.</l>
<l>Vander cokene en sciet soe niet,</l>
<l>Daer dede soe al datmen hare hiet;</l>
<l>Haer alre dienst so dede soe dare,</l>
<l>Alse oft soe haer alre dierne ware.</l>
<l n="45">Ter tafle en wilde soe niet eten;</l>
<l>Maer crumen, diere waren vergeten,</l>
<l>Die at soe, ende maecte claer</l>
<l>Die potte vander kokene daer.</l>
<l>Ne gere scoen en wilde soe roeken;</l>
<l n="50">Hare hovet want soe in doeken,</l>
<l>Ende was hem allen onderdaen.</l>
<l>Noch om spreken, noch om slaen,</l>
<l>Ne dede soe niemen quaet no vaer,</l>
<l>Noch selfs en murmerde daer naer.</l>
<l n="55">                Dingel Gods quam omme dit doen</l>
<l>Toten heileghen Pycerioen,</l>
<l>Die hem altoes hilt in wostinen</l>
<l>Ende diende Gode met siere pinen,</l>
<l>Ende seide: "Wat es dies noot,</l>
<l n="60">Dattu iet waens wesen groot</l>
<l>In desen levene, in desen woude?</l>
<l>Nu ganc henen, ic heet di, boude!</l>
<l>Te ghenen cloestre ten vrouwen:</l>
<l>Daer saltu ene maget scouwen,</l>
<l n="65">Haer hovet met doeken ru,</l>
<l>Die es beter vele dan du.</l>
<l>Al eist dat soe altoos strijt</l>
<l>Jegen den menegen talre tijt,</l>
<l>Hare herte en keert nemmermere</l>
<l n="70">Een ogeupslach van onsen Here;</l>
<l>Ende du sits hier in ene stede</l>
<l>Ende ne wandels niewerincs mede,</l>
<l>Ende dijn zin loept weder ende vort</l>
<l>Dor menech dorp, dor menech port."</l>
<l n="75">                Pycerioen die es gegaen</l>
<l>Toten vrouwen cloestre saen,</l>
<l>Ende hevet hem over doen setten.</l>
<l>Hi wilde scouwen sonder letten</l>
<l>Alle die zustren; ende als hi daer quam</l>
<l n="80">Ende hi sach ende vernam,</l>
<l>Sone hevet hi niet vernomen</l>
<l>Daer hi omme was daer comen.</l>
<l>Doe seidi: "Doetse alle comen gemene;</l>
<l>Want hier dinct mi gebreken ene,</l>
<l n="85">Daer mi dingel omme hiet ronnen."</l>
<l>Si seiden: "Hier sijn al de nonnen,</l>
<l>Sonder ene die sottelike gebaert,</l>
<l>Die de kokene achterwaert."</l>
<l>- "Haeltse mi," sprac die man,</l>
<l n="90">"Dat icse mach scouwen an."</l>
<l>Men brachtse vort, men gincse soeken,</l>
<l>Doe hise bewimpelt sach met doeken,</l>
<l>Warp hem ter erden neder die broeder</l>
<l>Ende seide: "Seine mi, lieve moeder!"</l>
<l n="95">Soe knielde neder ende seide:</l>
<l>"Vader! nu seine ons beide."</l>
<l>                Die zustren wonderets ende spraken:</l>
<l>"Her abt! met dusgedanen saken</l>
<l>Mesdoedi; wantmense hier inne</l>
<l n="100">Hout over eene sottinne."</l>
<l>- "Ghi sijt dwaes," sprac hi daer bi,</l>
<l>"Soes beter dan ic ende alle ghi.</l>
<l>Te doemesdaghe moetic met hare</l>
<l>Ghelijc sijn indie selve scare!"</l>
<l n="105">Die nonnen die sijn met allen</l>
<l>Te sinen voeten daer gevallen,</l>
<l>Ende belijede elc wat si daden</l>
<l>Hare leets ende ongenaden.</l>
<l>Doe bat die goede man met hare,</l>
<l n="110"><pb n="2,196"/> Dat hem God ghenadech ware,</l>
<l>Ende es te sire cellen gekeert.</l>
<l>Haer dochte dat soe was onteert,</l>
<l>Omme datse dandre eeren wouden,</l>
<l>Ende elke van haerre onscouden</l>
<l n="115">Togen souden hare evele dinge,</l>
<l>Ende ontsloep dus sonderlinge</l>
<l>Uten cloestre in wostinen,</l>
<l>Ende noch noint en mocht schinen,</l>
<l>Waer soe voer noch bequam,</l>
<l n="120">Alsict inder scrifturen vernam.</l>
</div>
<div type="subchapter"><head type="subchapter">Van Janne den temmerman. XLI.</head>
<l>                Het was oec een temmerman</l>
<l>Indie werelt, ende hiet Jan,</l>
<l>Die dese werelt heeft begeven</l>
<l>Ende leedde moenke leven</l>
<l n="5">V jaer wel achter een</l>
<l>In cloestren, dat hi goet man sceen.</l>
<l>Ten lesten maecti eene celle</l>
<l>Up enen berch sonder geselle,</l>
<l>Daer hi XXX jaer in sat,</l>
<l n="10">Ende bejagede ane Gode dat</l>
<l>Den heilegen geest van prophetien;</l>
<l>Want hi voerseide, horic lien</l>
<l>Indie ystorie hier te voren,</l>
<l>Theodosiuse, doe hi vercoren</l>
<l n="15">Was toter Roemscher crone,</l>
<l>Dat hi verwinnen soude scone</l>
<l>Maximuse, ende met allen</l>
<l>Onderdoen tlant van Gallen,</l>
<l>Ende Eugeniuse daer naer,</l>
<l n="20">Alse hier voren bescedet dwaer,</l>
<l>Ende hi daer naer sterven soude saen;</l>
<l>Ende dit gesciede al, sonder waen.</l>
<l>Hier omme dedemen hem menege ere,</l>
<l>Ghemeene volc ende lantshere.</l>
<l n="25">                Heraclides scrivet ditte:</l>
<l>In sijn herte quam wille ende hitte</l>
<l>Te bekinnene desen man.</l>
<l>Den swaren woch so vinc hi an,</l>
<l>Ende leet met groter pine</l>
<l n="30">XVIII daghe dor die wostine,</l>
<l>Som bi scepe, som bi lande.</l>
<l>Talre eersten dat hine vande,</l>
<l>So groet hine na sine tale,</l>
<l>Ende dedem te wetene wale,</l>
<l n="35">Wie hi ware al openbaer.</l>
<l>Mettien quam die prince daer</l>
<l>Vanden lande, ende hier omme es</l>
<l>Upgestaen Heraclides,</l>
<l>Ende begaf jegen hem die tale,</l>
<l n="40">Ende liets hem gebruken wale.</l>
<l>Heraclides wart al erre,</l>
<l>Alse hi sach dat lanc gemerre</l>
<l>Haerre twier tale liep.</l>
<l>In sijn gepeins verre ende diep</l>
<l n="45">Vernoyedem, dat de heilege man</l>
<l>Ghenen mogenden man sprac an,</l>
<l>Ende hine also hadde gelaten,</l>
<l>Ende peinsde: hi wilde sire straten.</l>
<l>Maer Janne den clusenare</l>
<l n="50">Wart te hant sijn gepeins mare,</l>
<l>Ende want oec haer ne geen</l>
<l>Anderen verstont van hem tween,</l>
<l>Van Heraclides ende van Jan,</l>
<l>Riep hi sinen taleman,</l>
<l n="55">Die haerre twier tale verstont,</l>
<l>Ende seide: "Ganc henen ter stont,</l>
<l>Ende doe ghenen broeder cont,</l>
<l><pb n="2,197"/> Wi sullen spreken mont jegen mont."</l>
<l>Hier bi bekende Heraclides</l>
<l n="60">Wel die rechte waerheit des,</l>
<l>Dat het ware een geestlijc man,</l>
<l>Die ghepeins weten can,</l>
<l>Ende merrede vele te mere.</l>
<l>Alse gesproken hadde die here</l>
<l n="65">Ende hi orlof hadde genomen,</l>
<l>Es hi dus ter talen comen,</l>
<l>Ende met sinen taleman:</l>
<l>"Twi quam di die coringe an,</l>
<l>Dattu dire zielen souts scaden</l>
<l n="70">Met begripene van mesdaden?</l>
<l>Twi peinstu in dinen zinne,</l>
<l>Dat ic ane di niet en kinne?</l>
<l>En weetstu niet wat de scrifture seget,</l>
<l>Dat die gene dien tevel weget</l>
<l n="75">Hevet noot ersaters talre stont,</l>
<l>Niet die gene die es gesont?</l>
<l>Du moges ane mi ende ic an di</l>
<l>Vinden raet ende troest daer bi;</l>
<l>Ende al waert dats di hier niet gesciede,</l>
<l n="80">Du vondes an dandere heilege liede;</l>
<l>Maer dese die hem moet mingen</l>
<l>Al in werliken dinghen,</l>
<l>Die mach cume teere stonden</l>
<l>Omme raet van sinen zonden</l>
<l n="85">Alhier comen tesere stede.</l>
<l>Om raet van siere zalichede</l>
<l>Dat hi sine orbore spreect,</l>
<l>Ghelijc een knecht die ontbreect</l>
<l>Sinen fellen here ende ontfliet:</l>
<l n="90">Sone waert te prisene niet,</l>
<l>Haddic sulken man begeven,</l>
<l>Ende metti sprekende ware bleven;</l>
<l>Want du best bi costumen gereit</l>
<l>Altoes te dire zalicheit."</l>
<l n="95">                Heraclides verstont hier an,</l>
<l>Dat hi was een heilech man,</l>
<l>Ende bat hem dore genade,</l>
<l>Dat hi Gode vor hem bade.</l>
<l>Die goede man wart vro om dat</l>
<l n="100">Ende gaf hem enen sachten plat,</l>
<l>Ende seide: "Du sult in desen tiden</l>
<l>Vele tribulatien liden,</l>
<l>Ende du sult noch bisscop wesen.</l>
<l>Die viant cort di naer desen,</l>
<l n="105">Omme te siene dinen vader,</l>
<l>Ende zustre ende broedere bede ghader</l>
<l>Te troestene, dat si de werelt lieten.</l>
<l>Nu en late di niet verdrieten;</l>
<l>Ic segge di, dat bi caritaten</l>
<l n="110">Si hebben die werelt gelaten,</l>
<l>Ende dijn vader sal hier naer</l>
<l>Leven rechts VII jaer.</l>
<l>Nu blijf vort in dine wostine,</l>
<l>Vulbrinc dine begonnene pine,</l>
<l n="115">Noch te lande niet en kere</l>
<l>Dor dine maghe nemmermere;</l>
<l>Want die weldoet ende dies afstaet,</l>
<l>Sijns en wert ne geen raet."</l>
<l>                Dese man hi seide mede,</l>
<l n="120">Dat hi hadde daer ter stede</l>
<l>Gheleghen XLVIII jaer,</l>
<l>Ende hine sach aldaer</l>
<l>Dat anschijn van gere vrouwen,</l>
<l>Ende niemen en moestene scouwen</l>
<l n="125">So weltijt dat hi at of dranc:</l>
<l>Dus leedde hi sijn leven lanc.</l>
</div>
<div type="subchapter"><head type="subchapter">Van Seraphioene. XLII.</head>
<l>                Seraphion was oec een man,</l>
<l>Die anders en geen cleet droech an</l>
<l>Dan een linijn cleet eenvout.</l>
<l>Dese hadde sijns selke gewout,</l>
<l n="5">Dat hi en hadde ghenen ghere</l>
<l><pb n="2,198"/> Van te hebbene min no mere.</l>
<l>Altoes was hi van lettel spisen</l>
<l>Ende levede in sulker wisen,</l>
<l>Dat hi studeerde ende dorsochte</l>
<l n="10">Die heilege boeke, daer hi in mochte</l>
<l>Leren; no hine bleef in sire cellen,</l>
<l>Maer harentare ginc hi hem quellen.</l>
<l>                Van desen so seget men dat,</l>
<l>Dat hi quam teere stat,</l>
<l n="15">Daer hi hem selven vercochte</l>
<l>Omme XX sc. ende diende onsochte</l>
<l>Heidinen lieden, ende wrochter so,</l>
<l>Dat sijs sidert waren vro;</l>
<l>Want hise alle kerstijn maecte.</l>
<l n="20">Hine at ander dinc no smaecte</l>
<l>Els dan borne ende broot.</l>
<l>Den zin haddi vast ende groot</l>
<l>Ter scrifturen, die hi leerde</l>
<l>Dien heidinen. Die hi bekeerde</l>
<l n="25">Scoudene quite ende vri,</l>
<l>Ende seiden: "Wi sijn bi di</l>
<l>Quite vanden helscen viant,</l>
<l>Nu wes vri van onser hant."</l>
<l>                Dese XX sc. heefti vortbrocht,</l>
<l n="30">Daer hi hem om hadde vercocht,</l>
<l>Entie hi vaste hadde gehouden,</l>
<l>Ende gafse hem, wouden si of en wouden,</l>
<l>Ende sprac: "Want God hevet mi</l>
<l>Vuldaen dat mijn wille si,</l>
<l n="35">Nemet tgoet daer ic mi omme vercochte;</l>
<l>Ic wille sien, of ic vinden mochte</l>
<l>Andere, dien ic sta in staden."</l>
<l>Si laghen hem an ende baden,</l>
<l>Dat hi mettem bleve algader</l>
<l n="40">Alse haer here ende vader.</l>
<l>Hi seget dat hijs niet en doet.</l>
<l>Si seiden dan: "So hout dijn goet,</l>
<l>Daer ons af quam onse behout,</l>
<l>Of gheeft den aermen daer du wout."</l>
<l n="45">- "Ghevet," sprac hi, "selve dat:</l>
<l>In gheve gheenen vremden schat."</l>
<l>- "So doe ons," spraken si, "dit alleene:</l>
<l>Over een jaer souke ons tAthene."</l>
<l>                Dus es die heileghe man gegaen</l>
<l n="50">Van steden te steden saen,</l>
<l>Ende quam tAthenen in die stat.</l>
<l>Drie daghe, dat hi en dranc noch at,</l>
<l>So was hi daer indie stede.</l>
<l>Hine hadde allinc no penninc mede,</l>
<l n="55">Noch hine drouch scerpe no vel,</l>
<l>Sac, no anders oec niet el</l>
<l>Dan een simpel linijn cleet.</l>
<l>Hem quam an een honger heet.</l>
<l>Up enen huevel ginc hi mede</l>
<l n="60">Staen in midden vander stede,</l>
<l>Daer die porters plagen te stane,</l>
<l>Alsi te rade plaghen te ghane.</l>
<l>Hi slouch sine hande ende riep mede,</l>
<l>Datmen hem groot gewelt dede:</l>
<l n="65">- "Goede lieden!" riep hi, "genaden!</l>
<l>Helpt mi ende staet mi in staden!"</l>
<l>Die lieden liepenre toe met vare,</l>
<l>Ende vrageden wat hem ware,</l>
<l>Oft wanen hi quame. Hi sprac thant:</l>
<l n="70">"Ic bem uut Egyptenlant,</l>
<l>Ende moenc bem ic begeven.</l>
<l>Sidert dat ic was verdreven</l>
<l>Uut minen warachtegen lande,</l>
<l>Vielic in drie woukers hande;</l>
<l n="75">Doch hebbic so betaelt den tween,</l>
<l>Dat mi en maent haer negheen.</l>
<l>Die derde hout mi met gewelde,</l>
<l>Ende ic en weet hoe ic hem vergelde."</l>
<l>Doe vrageden si wie hi ware,</l>
<l n="80">Die hem anelaghe so sware:</l>
<l>Si wilden hem gerne staen in staden.</l>
<l>Hi seide: "Mi hevet verladen</l>
<l>Van erdschen goede die ghierechede,</l>
<l><pb n="2,199"/> Ende des vleeschs genouchte mede,</l>
<l n="85">Entie ghulsecheit vander kele.</l>
<l>Dese drie hebben mi georloget vele</l>
<l>Van miere joget al in een;</l>
<l>Maer doch bem ic ontgaen den tween,</l>
<l>So dat si mi nemmeer en laghen.</l>
<l n="90">Den derden en canic niet verdragen:</l>
<l>Want ic IIII daghe dor die noot</l>
<l>Hebbe geweest sonder broot,</l>
<l>Dwinget mi mijn woukere met gewelde,</l>
<l>Ende seget, hi wille dat ic hem gelde,</l>
<l n="95">Oft ic latere omme tleven."</l>
<l>Een philosophe heeftem gegeven</l>
<l>Eenen scellinc, dien hi brochte</l>
<l>Enen man die broet vercochte,</l>
<l>Ende nam een broot alleene,</l>
<l n="100">Ende rumede also Athene,</l>
<l>Alse die nie sider daer in en quam.</l>
<l>                Teere andere stede hi vernam</l>
<l>Enen wel geboren man, enen vrien,</l>
<l>Die lach in zwaerre heresien,</l>
<l n="105">Ende vercochte hem selven daer;</l>
<l>Ende eer leden die twee jaer,</l>
<l>Heeft hi man ende vrouwe mede</l>
<l>Brocht ten gelove van kerstijnhede,</l>
<l>Ende oec al die meyseniede,</l>
<l n="110">Daer sijns wille vele an gesciede.</l>
</div>
<div type="subchapter"><head type="subchapter">Van eenen, hiet Evagrius. XLIII.</head>
<l>                Evagrius was een clerc goet,</l>
<l>Met groter weelden upgevoet,</l>
<l>So dat ene vrouwe, hiet Meilane,</l>
<l>Hem riet in hermitagien te gane.</l>
<l n="5">In Egypten voer hi daer naer</l>
<l>Ende was hermite II jaer.</l>
<l>Ten derden jare ginc hi met pinen</l>
<l>Bet in ter wildere wostinen,</l>
<l>Ende levedere XIIII jaer</l>
<l n="10">In swaerre abstinencien daer,</l>
<l>Die te voren plach weelden groot,</l>
<l>Ende en at el niet dan olie ende broot,</l>
<l>Ende dies lettel te siere baten.</l>
<l>Die duvel proevedene utermaten</l>
<l n="15">In sinen vleesce met groter cracht,</l>
<l>So dat hi inden winterscen nacht</l>
<l>In enen putte al naect stont,</l>
<l>Dattem dhijs hinc an tfel al ront.</l>
<l>So vele vernoys, so menege ande</l>
<l n="20">Daden hem daer die viande,</l>
<l>Ende menechwaerven sine sloegen.</l>
<l>Eens III duvele overeen droeghen,</l>
<l>Dat si vor hem sijn gestaen,</l>
<l>Alse drie clerken rechts gedaen,</l>
<l n="25">Ende leiden hem ongelove vort.</l>
<l>Hi ontbant haer alre wort,</l>
<l>So dat hise alle drie verwan.</l>
<l>Ende ten selven tiden den man</l>
<l>Quam hem ene andere mare,</l>
<l n="30">Dat die kercslotel verloren ware,</l>
<l>Ende hi ginc ter dore staen</l>
<l>Ende riep an Jhesum Cristum saen,</l>
<l>Ende maecter een cruce voren:</l>
<l>Mettien ondaden die doren.</l>
<l n="35">                Eenen jongre voerseidi mede</l>
<l>Alle die dingen, die wonderlichede,</l>
<l>Die hem binnen XVIII jaren</l>
<l>Daer naer gesciede te waren.</l>
<l>Noint en at hi selfs groene cruut,</l>
<l n="40">Sint hi der hermitagen ginc uut;</l>
<l>No vleesch, no appel hi en at,</l>
<l>Noch en quam in geen bat.</l>
<l>Te sinen XVIIden jare</l>
<l>Dat hi levede aldus zware,</l>
<l n="45">Wart hem die maghe ziec om dat,</l>
<l>Dat hi niet gesonts en at,</l>
<l>Ende moeste els leven omme noot;</l>
<l>Doch en nutte hi geen broot,</l>
<l>Maer colen ende polement</l>
<l n="50">At hi twee jaer ommetrent,</l>
<l>Ende daer inne smout niet groot:</l>
<l><pb n="2,200"/> Aldus leefde hi toter doot.</l>
<l>Alse hi was den stervene naer,</l>
<l>Lijede hi, dat hi III jaer</l>
<l n="55">Des vleesch coringe genesen ware.</l>
<l>Naer sijn leven aldus zware,</l>
<l>Na menech aerbeit ende bede,</l>
<l>Die hi eenpaerlike dede,</l>
<l>Wart hi dies sere vroet,</l>
<l n="60">Wie quaet gheest ware of goet,</l>
<l>Ende togede met wat dinghen</l>
<l>Men den duvel mochte dwinghen.</l>
</div>
<div type="subchapter"><head type="subchapter">Van eenen die hiet Adelijn. XLIIII.</head>
<l>                Heraclides telt, dat hi sach</l>
<l>Tote Jherusalem up enen dach</l>
<l>Enen man, hiet Adelijn,</l>
<l>Die sette swaerlike tleven sijn</l>
<l n="5">Hogher dan mensceit vermochte,</l>
<l>So dat die duvele onsochte</l>
<l>Ontsagen sijn scaerpe leven,</l>
<l>Al vliende, quaemsi hem beneven.</l>
<l>Want te XL nachten hi plach</l>
<l n="10">Tetene over den vijften dach,</l>
<l>Ende tanderen tiden ten derden dage.</l>
<l>Van vespertide, dans gene sage,</l>
<l>Tote dat wijt mattentijt heeten,</l>
<l>So stont hi te Montolyveten</l>
<l n="15">Indie stede, daer hi vernam</l>
<l>Dat onse Here te hemele clam,</l>
<l>Ende vernachte daer ter stede</l>
<l>Singende ende biddende mede.</l>
<l>Stille stont hi daer ter stat,</l>
<l n="20">Snuwet, reinet, waset nat;</l>
<l>Ende alse hi hadde den tijt vulstaen,</l>
<l>Nam hi enen hamer saen,</l>
<l>Ende ginc omme tallen cellen,</l>
<l>Aldaer sliepen sine gesellen,</l>
<l n="25">Ende weckedse alse bode,</l>
<l>Om dat si souden loven Gode.</l>
<l>So las hi zalme ende eengebede</l>
<l>Metten broeders daer ter stede,</l>
<l>Ende keerde van sinen gesellen</l>
<l n="30">Voer daghe weder tsire cellen.</l>
<l>Dicken plach die broeder das,</l>
<l>Alse hi nat toter huut was,</l>
<l>Dat hi hem ontclede dan</l>
<l>Ende dede andere cledere an,</l>
<l n="35">Tote dat droge waren die sine.</l>
<l>Doe ruste hi in sinen cellekine</l>
<l>Ene wile, die onlac was;</l>
<l>So stont hi up ende sanc ende las</l>
<l>Salme toter tierdsetijt:</l>
<l n="40">Altoes was hi in dit delijt.</l>
<l>                Oec spreect Heraclides, hi kent</l>
<l>Eenen pape, heet Innocent,</l>
<l>Die simpelste die mochte sijn.</l>
<l>Onder den keyser Constantijn</l>
<l n="45">Ridderscap haddi geploen;</l>
<l>Nu es hi der werelt ontfloen.</l>
<l>Die vloucte Pauluse sinen sone;</l>
<l>Want ontsuvert hadde de ghone</l>
<l>Eens papen dochter, hebbic verheest.</l>
<l n="50">Hi sprac: "God! gef hem sulken geest,</l>
<l>Dat hi nemmermeer vinde stonde</l>
<l>In sinen live te doene sonde!"</l>
<l>Want hem beter wesen dochte,</l>
<l>Dat hi jegen den duvel vochte</l>
<l n="55">Dan jegen die onsuverhede.</l>
<l>Alse hi dat bat daer ter stede,</l>
<l>Quam hem die duvel inden live,</l>
<l>Ende bleef gebonden die keytive</l>
<l>Met groten ketenen, naden geheete,</l>
<l n="60">Upten berch van Olyveete.</l>
</div>
<div type="subchapter"><head type="subchapter">Van eere vrouwen, hiet Meilane. XLV.</head>
<l>                Ene vrouwe was, hiet Meilane,</l>
<l>Van Rome, daer grote dinc lach ane,</l>
<l>Van edelen geslachte comen,</l>
<l>Die hevet eenen man genomen.</l>
<l n="5">Alsoe hadde XXII jaer,</l>
<l>Wart soe weduwe ende bleef daer naer</l>
<l>Sonder man haer leven vort.</l>
<l>Niemene te Rome in die port</l>
<l>Sone ondecte soe haren moet;</l>
<l n="10">Maer soe nam groot havelic goet</l>
<l>Ende knapen ende joncwijf mede,</l>
<l>Ende ginc te Rome buten der stede,</l>
<l>Ende so te scepe met haerre partijen,</l>
<l>Ende quam te Alexandrien.</l>
<l n="15">Hare dinc hevet soe vercocht</l>
<l>Ende hevet al te ghelde brocht,</l>
<l>Ende som oec gemaect in goude.</l>
<l>Inder wostinen, inden woude</l>
<l>Van Egypten es soe gestreken;</l>
<l n="20">Want soe sien wilde ende spreken</l>
<l>Die heilege abden entie vadere,</l>
<l>Ende was mettem altegadere</l>
<l>VI maenden, ende hevet begaen</l>
<l>Alle die heren, sonder waen.</l>
<l n="25">                Daer naer quam van Alexandrien</l>
<l>Die bailliu met siere paertien</l>
<l>Ende hevet die heilege liede gevaen,</l>
<l>Ende daer toe XII bisscoppe saen,</l>
<l>Priesters, moenken, diere waren,</l>
<l n="30">C ende XII teere scharen,</l>
<l>Ende heeftse uten lande verdreven.</l>
<l>Milana volgedem beneven,</l>
<l>Ende verlichte hare aermoede</l>
<l>Gewillike met haren goede,</l>
<l n="35">So dat hare ontseiden die knechte,</l>
<l>Die die heren hadden in de hechte.</l>
<l>Doe dede soe knechts cledere an,</l>
<l>Ende quam bi avondstonden dan,</l>
<l>Ende brachte hem dies si hadden noot;</l>
<l n="40">So dat dese mare utescoot,</l>
<l>Entie bailliu wanedse vervaren</l>
<l>Ende oec afsteken vanden haren,</l>
<l>Ende hiet datmense soude vaen</l>
<l>Ende mesfoeren ende slaen.</l>
<l n="45">Met eenen bode soe hem ontboot</l>
<l>Haer edel geslachte ende groot,</l>
<l>Ende wat manne soe hadde met eren,</l>
<l>Al ware soe nu die dierne ons Heren;</l>
<l>Hi ware tonmogende te waren</l>
<l n="50">Iet te nemene vanden haren.</l>
<l>- "En hebt mi," seitsoe, "niet te leder</l>
<l>Om mine aerme vule cleder.</l>
<l>Willic, ic hebbe wel de macht</l>
<l>Groot te sine ende wel geacht;</l>
<l n="55">Maer omme dat ic niet en wille,</l>
<l>Bi minen zwigene stille</l>
<l>Di ghesciede scade of verlies,</l>
<l>So hebbic di gewagen dies."</l>
<l>                Met dusgedaenre overmoet</l>
<l n="60">Salmen die ghene die sijn onvroet,</l>
<l>Alst tijt es ende stede,</l>
<l>Benemen hare dorperhede;</l>
<l>Want die bailliu wart vervaert</l>
<l>Ende ontsculdegedem tharewaert,</l>
<l n="65">Ende dede hare grote werdichede,</l>
<l>Ende gaf hare orlof mede,</l>
<l>Dat soe ten lieden ingaen soude</l>
<l>Also dicken alsoe woude,</l>
<l>Onthier entie heilege heren</l>
<l n="70">Waren gelaten wederkeren.</l>
<l>                Nader heren wederghane</l>
<l>Maecte die selve Meilane</l>
<l>Te Jherusalem ene abdie</l>
<l>Van L mageden teere partie;</l>
<l n="75">Met hare die priester Rufijn,</l>
<l>Een diere clerc van levene fijn</l>
<l>Van Aquileren uter steden,</l>
<l>Ende meester van heilegen zeden.</l>
<l><pb n="2,202"/> Daer was soe XXVII jaer.</l>
<l n="80">Soe ende Rufijn ontfingen daer</l>
<l>Alle die ghene die si mochten,</l>
<l>Die Jherusalem versochten,</l>
<l>Pelegrime die waren in node,</l>
<l>Want si haddent belovet Gode;</l>
<l n="85">Ende vele lieden van quaden levene</l>
<l>Met leerne ende met exemple te gevene</l>
<l>So brachten si ter heileger kerken,</l>
<l>Alsi mercten hare gewerken.</l>
</div>
<div type="subchapter"><head type="subchapter">Van enen Elpidiuse. XLVI.</head>
<l>                Elpidius die levede onsochte;</l>
<l>Want hi woende in ene hagedochte,</l>
<l>Daer hi inne alle man</l>
<l>Met abstinencien verwan;</l>
<l n="5">Want in XXV jaren,</l>
<l>Daer hi up levede te waren,</l>
<l>En at hi gene tijt, sonder saghe,</l>
<l>Dan Sondages entie Saterdage,</l>
<l>Ende emmer las hi ende zanc</l>
<l n="10">Al dorentore die nachte lanc.</l>
<l>Vele broedere volgeden dien,</l>
<l>Alse haren coninc doen die bien,</l>
<l>So dat hi maecte die wostine</l>
<l>Ghelijc eere stat in te sine;</l>
<l n="15">Want hem els weelde niet en dochte,</l>
<l>Dan hoe hi wel geleven mochte.</l>
<l>                Eens zanc hi nachts naer sijn doen,</l>
<l>Ende quam daer een scorpioen</l>
<l>Ende stakene sere daer hi stoet.</l>
<l n="20">Hi tart te hant onder den voet,</l>
<l>Ende en lieter niet omme sijn staen,</l>
<l>So clene dochtem die smerte angaen.</l>
<l>                Eenen broeder gheviel mede,</l>
<l>Dat hi hadde teere stede</l>
<l n="25">Een droghe telch van enen vijngaerde.</l>
<l>Hi naemt ende staect in die aerde,</l>
<l>Al ne waest die tijt van potene niet.</l>
<l>Die wijngaert sijn wassen niet en liet,</l>
<l>Hine wies in cortre tijt</l>
<l n="30">Over die kerke hoge ende wijt.</l>
<l>                Men seide van hem over waer,</l>
<l>Dat hi in XXV jaer</l>
<l>Ten westen kerens niet en plach,</l>
<l>Voer hi die zonne ondergaen sach.</l>
<l n="35">                Sijn jongre Sisinnius, dats waer,</l>
<l>Die hem diende VI jaer,</l>
<l>Besloot hem in een graf na dat,</l>
<l>Daer hi altoos staende bat,</l>
<l>Noch hine ginc uut nacht no dach,</l>
<l n="40">No en zat oec, no en lach.</l>
<l>Jegen die duvele bejagedi mede</l>
<l>Grote gratie daer ter stede;</l>
<l>So dat hi levede daer inne</l>
<l>Sonder smette van live, van zinne.</l>
<l n="45">So onnosel was hi dan,</l>
<l>Dat hi tusscen wijf ende man</l>
<l>Geen ondersceet en kende vorwaer,</l>
<l>Ende levede also drie jaer.</l>
<l>                Een ander was in Palestine,</l>
<l n="50">Hiet Gadanus, in die wostine,</l>
<l>Ende wandelde over die Jordane,</l>
<l>Die en plach onder geen dac te gane.</l>
<l>Eens quamen met overmoet</l>
<l>Die Jueden up hem verwoet:</l>
<l n="55">Een diene daer wilde slaen,</l>
<l>Sijn aerm bleef stijf staende saen,</l>
<l>So dat hant ende swaert</l>
<l>Beede tsamen verheelt waert.</l>
<l>                Een ander hermite was,</l>
<l n="60"><pb n="2,203"/> Die bi namen hiet Helyas,</l>
<l>Ende woende in een hagedochte</l>
<l>Ende ontfinc gaste daer hi mochte,</l>
<l>Want hi woende up een trapas.</l>
<l>Eens geviel dat mettem was</l>
<l n="65">Een covent van broedren groot,</l>
<l>Also dattem gebrac broot,</l>
<l>Daer hi sere om was vervaert.</l>
<l>Droeve so ginc hi inwaert,</l>
<l>Ende vant III niebacken broot</l>
<l n="70">Scone ende daertoe also groot,</l>
<l>Dat vanden tween worden zat</l>
<l>Si XXV up die stat.</l>
<l>                Heraclides bloemen leggic neder,</l>
<l>Ende gha te miere ystorien weder.</l>
</div>
<div type="subchapter"><head type="subchapter">Vander heidine enter kerstine twiste. XLVII.</head>
<l>                In den tiden dat Honorius</l>
<l>Ende sijn broeder Archadius</l>
<l>Waren inden Roemscen rike,</l>
<l>Quam van Sythen geweldelike</l>
<l n="5">Radagasus met ere roten,</l>
<l>Ende brochte mettem Goten</l>
<l>Twee hondert dusent, daer altemale</l>
<l>Rome omme vervaert was ende Ytale,</l>
<l>Want het waren heidine al.</l>
<l n="10">Die heidine Romeine maecten gescal</l>
<l>Ende seiden: die keyseren verboden</l>
<l>Sacrificie doen den goden,</l>
<l>Daer omme so waren si gram,</l>
<l>Ende bi sulker redenen het quam,</l>
<l n="15">Dat tRoemsche rike stont in scanden</l>
<l>Ende ware vervult van vianden,</l>
<l>Ende Radagasus ware bode</l>
<l>Ende wrekere over die gode.</l>
<l>                Een groot here, hiet Symachus,</l>
<l n="20">Wilde dat vulbringhen dus,</l>
<l>Ende wilde proeven bi ghescrichte,</l>
<l>Datmen die tempele weder stichte,</l>
<l>Of Rome sout ontgelden die stede,</l>
<l>Ende men die gode echt anebede.</l>
<l n="25">Tgemene volc wart in roere</l>
<l>Te Rome met sulkere voere,</l>
<l>Ende seiden: die vianden quamen</l>
<l>Metter gode hulpe te samen,</l>
<l>Ende men die stat niet houden mochte,</l>
<l n="30">En ware datmen die goden sochte.</l>
<l>Dien name van Jhesum Criste</l>
<l>Verspau elc heidijn, ende was in twiste</l>
<l>Dat kerstine ende dat heidijn diet.</l>
<l>                Jegen dat ongelove es gesciet</l>
<l n="35">Dat screef sente Augustijn</l>
<l>Enen bouc goet ende fijn,</l>
<l>Die heet <hi rend="italic">Van ons Heren stat</hi>,</l>
<l>Ende proevede den heidinen dat,</l>
<l>Dat hare gode en waren niet el</l>
<l n="40">Dan helsche honde quaet ende fel.</l>
<l>                Orosius van Spaengen mede</l>
<l>Screef den heidinen die waerhede:</l>
<l>Alle die plagen die hi wiste,</l>
<l>Entie orloghen entie twiste,</l>
<l n="45">Die waren vor die coemst ons Heren,</l>
<l>Proevedi hem, wilden sijt leren,</l>
<l>Dat al vernoy ende al verdomen</l>
<l>Vanden goden meest es comen,</l>
<l>Ende dat binnen kerstinen dagen</l>
<l n="50">Vele min sijn gevallen plagen.</l>
<l>                Prudentius die seide mede</l>
<l>Jegen Symachus dorperhede,</l>
<l>Ende proevede wel openbare,</l>
<l>Dat hi al in dole ware.</l>
<l n="55">                Dese ende andere goede clerke</l>
<l>Hilden tgelove entie kerke,</l>
<l>Alse die al met redene vochten,</l>
<l>So dat die heidine en mochten</l>
<l><pb n="2,204"/> Niet met redene gestaen,</l>
<l n="60">Haer roepen en moeste achtergaen;</l>
<l>Ende God, die niet en laet de sine,</l>
<l>Hine troostse in hare pine,</l>
<l>Dede miraclen openbare</l>
<l>An Radagasuse ende sine scare;</l>
<l n="65">Want die keyser Honorius</l>
<l>Sach dat was gescepen dus,</l>
<l>Ende versaemde dat hi mochte</l>
<l>Jegen die viande onsochte;</l>
<l>Ende want inden Roemscen rike</l>
<l n="70">Comen waren gemeenlike</l>
<l>Wandelen, Hunen ende Goten,</l>
<l>Met sere ongetelden roten,</l>
<l>So troeste God den keyser so,</l>
<l>Dats die Romeine worden vro;</l>
<l n="75">Want som die Goten entie Hunen</l>
<l>Begonsten jegen Radagasuse stunen,</l>
<l>So dat Uldijn ende Favis mede,</l>
<l>Die doe hadden die mogenthede</l>
<l>Vanden Hunen ende vanden Goten,</l>
<l n="80">Waren metten Roemscen genoten.</l>
</div>
<div type="subchapter"><head type="subchapter">Van Radagasus van Syten. XLVIII.</head>
<l>                Radagasus was een man,</l>
<l>Die te voren oint gewan</l>
<l>Vele viande int Roemsce rike;</l>
<l>Want hem dochte sekerlike,</l>
<l n="5">Dat alt lantscap van Ytale</l>
<l>Niet hem mochte genoegen wale</l>
<l>In tontfane sijn grote here;</l>
<l>Want hi hadde volx ter were</l>
<l>CC<hi rend='sup'>M</hi> ende oec mere,</l>
<l n="10">Ende hadde gesworen sere,</l>
<l>Dat hi tRoemsce bloet van jonge ende oude</l>
<l>Sinen goden offren soude.</l>
<l>Hier om waest dat die heidine scouden</l>
<l>Ende seiden: hadden si behouden</l>
<l n="15">Die vriendscap van haren goden,</l>
<l>Sine lietense niet in desen noden.</l>
<l>Maer God selve, die sine cracht</l>
<l>Niet en leget ander lieder macht,</l>
<l>Gaf Radagasuse enen vaer,</l>
<l n="20">Sonder slach of steke swaer,</l>
<l>Dat hi in velden no in heiden</l>
<l>Den Romeinen niet dorste ontbeiden,</l>
<l>Ende vlo in een geberchte hoghe,</l>
<l>Daert cout was ende droghe,</l>
<l n="25">Ende hem gebrac dranc ende spise</l>
<l>Ende raet in alre wise;</l>
<l>Entien wilen altemale</l>
<l>Alte inghe was Ytale,</l>
<l>Heeft God, omme vrede van sijn leven,</l>
<l n="30">In enen clenen berch gedreven;</l>
<l>Ende [want] God openbaren wilde</l>
<l>Sine doget, dies hi es milde,</l>
<l>Ende niet en was der gode scout,</l>
<l>Noch oec der Romeine gewout,</l>
<l n="35">Sone was daer sekerleke</l>
<l>Slach gegeven no oec steke,</l>
<l>Noch gestuert iemens bloet.</l>
<l>TRoemsce here was onbehoet</l>
<l>Ende hadden met menege clene</l>
<l n="40">Die Goten beseten gemene,</l>
<l>Ende speelden, dronken ende aten.</l>
<l>Dandre gedogeden utermaten</l>
<l>Honger, dorst ende groot verdriet.</l>
<l>Nochtan es dit alleene niet,</l>
<l n="45">Ne hadden die heidine niet gesien</l>
<l><pb n="2,205"/> Den groten viant selve vlien,</l>
<l>Dien so sere ontsach die stede,</l>
<l>Dat hi bider mogenthede</l>
<l>Vanden goden winnen soude</l>
<l n="50">Al tlant, dat hi hebben woude;</l>
<l>Want Radagasus alleene</l>
<l>Ontflo sinen volke gemeene,</l>
<l>Ende daer hi henen waende varen,</l>
<l>Ontflo hi inde Roemsce scaren,</l>
<l n="55">Daer hi gevaen wart ende gebonden</l>
<l>Ende ontlivet in corten stonden.</l>
<l>So vele waren vanden Goten</l>
<l>Ghevaen daer vanden Roemscen roten,</l>
<l>Dat mense cochte alse vie,</l>
<l n="60">Ende speelden: "gef mi, gef die!"</l>
<l>Dus cochtmense na haren rechte,</l>
<l>Die Goten, alse heidine knechte.</l>
<l>Daer togede oec onse Here</l>
<l>Hier toe noch miraclen mere.</l>
<l n="65">Die ghene, die cochten die gevane</l>
<l>Om in haren dienste te gane,</l>
<l>Alse lange alsi leven souden,</l>
<l>Die en mochter niet een behouden;</l>
<l>Want God onse Here matere mede</l>
<l n="70">Hare ongetemperde gierechede:</l>
<l>Alle die keytive bleven doot</l>
<l>In cortre tijt clene ende groot,</l>
<l>So dattem niet in staden stont</l>
<l>Die grote roof, die rike vont.</l>
<l n="75">Nochtan en wilde theidine diet</l>
<l>Hier omme hem castien niet,</l>
<l>Noch oec geven onsen Here</l>
<l>Van deser dinc lof no eere.</l>
</div>
<div type="subchapter"><head type="subchapter">Van Archadius doot ende ander dinc. XLIX.</head>
<l>                Archadius, die in Orient</l>
<l>Keyser ende here was bekent,</l>
<l>Dede bringen bi sinen gehete</l>
<l>Daniele den prophete</l>
<l n="5">Van India, daer hi lach,</l>
<l>Te Constantinoble up dien dach.</l>
<l>Doe wart dese keyser geware,</l>
<l>Dattem die doot anquam met vare,</l>
<l>Ende hadde een kint van VIII jaren,</l>
<l n="10">Dat Theodosius hiet te waren</l>
<l>Naer sinen oudervader, den goeden.</l>
<l>Dat kint so gaf hi in hoeden</l>
<l>Sidigerdise, die mogendelike</l>
<l>Van Persi hilt tconincrike.</l>
<l n="15">Want hi den broeder Honorius</l>
<l>Met orlogen sach verladen aldus,</l>
<l>Ne dorste hijs hem bevelen niet.</l>
<l>Van deser werelt dat hi sciet</l>
<l>Int XIIIste jaer, alse wi lesen,</l>
<l n="20">Dat hi keyser hadde gewesen.</l>
<l>                Sidigerdis hevet dat kint</l>
<l>Ontfaen ende trouwelike gemint,</l>
<l>Ende hilt goeden vasten vrede</l>
<l>Jegen die Roemsce mogenthede,</l>
<l n="25">Overmids den bisscop Marutas,</l>
<l>Die wert ende wel bekent was</l>
<l>Onder die vanden Roemscen rike</l>
<l>Ende van Persi dies ghelike:</l>
<l>Dus stont int rike van Orient.</l>
<l n="30">                Honorius, die in Occident</l>
<l>Die keyserlike crone drouch,</l>
<l>Hadde doe doghens genouch;</l>
<l>Want die grave Stillicoen</l>
<l>Sette daer toe al sijn doen,</l>
<l n="35">Die maerscalc was van al den rike,</l>
<l>Hoe dat hi verradenlike</l>
<l>Den keyser Honoriuse ontlive,</l>
<l>Ende sijn sone keyser blive,</l>
<l>Die Eucherius hiet bi namen,</l>
<l n="40">Ende dede in Gallen comen tsamen</l>
<l><pb n="2,206"/> Beede Wandelen ende Goten,</l>
<l>Omme dat si met haren roten</l>
<l>Dat Roemsce rike cranken souden;</l>
<l>Also waendi noch dies gewouden,</l>
<l n="45">Dat hi den sone ter cronen brachte.</l>
<l>Nu hadde die sone in sijn gedachte,</l>
<l>Quame hi noch ter keyser crone,</l>
<l>Dat hi soude breken onscone</l>
<l>Der kerstijnlike kerke vrede,</l>
<l n="50">Ende hadt den heidinen beloeft mede</l>
<l>Van kinde, mochtem gescien.</l>
<l>Maer God die werdene van dien,</l>
<l>Alse ghi horen sult algader</l>
<l>Hier naer, hoe hi ende sijn vader</l>
<l n="55">Beede, alsi recht sculdich waren,</l>
<l>Doot bleven al metten haren.</l>
<l>                In desen tiden, wi lesen dat,</l>
<l>Dat in Affrike sat</l>
<l>Sente Augustijn ende drouch crone</l>
<l n="60">Alse bisscop van Ypone,</l>
<l>Die wise pape, die wel geraecte,</l>
<l>Die so vele boeke maecte,</l>
<l>Datter niemen toe en dochte</l>
<l>Dat hise overlesen mochte.</l>
<l n="65">Van sire viten screvic hier voren;</l>
<l>Van sinen bloemen suldi dat horen,</l>
<l>Dat si so subtijl sijn ende so swaer,</l>
<l>Dat mense niet en conde claer</l>
<l>In Dietsce wort also ontbinden,</l>
<l n="70">Datse doch die leeke kinden.</l>
<l>Dies spreect van hem Jeronimus:</l>
<l>Die bisscop, seiti, Augustinus,</l>
<l>Dat hi met sinen zinne vlooch</l>
<l>Boven allen bergen hooch,</l>
<l n="75">Ghelijc alse die arne doet;</l>
<l>Maer dat ghesciet an des berchs voet,</l>
<l>Dat ne merct hi niet wale.</l>
<l>Met scoenre subtijlre tale</l>
<l>Dorevlieget hi hemel ende lucht</l>
<l n="80">Ende dwater met groter vlucht.</l>
<l>                Omme sine subtile wort</l>
<l>Latic die bloemen, ende scrive vort</l>
<l>Der rechter ystorien ganc.</l>
<l>Omme dat niemen van zinne cranc</l>
<l n="85">Oft ic oec selve int gedichte</l>
<l>Mesdoen mochte daer ane lichte,</l>
<l>Hieromme eist dat mi ne rouc.</l>
<l>Nu hort vort die vierde bouc,</l>
<l>Die strijt inhevet ende perlement;</l>
<l n="90">Want die derde bouc hier ent.</l>
</div>
</div>
<div type="chapter"><head type="chapter"><pb n="2,207"/> III PARTIE. IV BOEK. HIER BEGINT DIE VIERDE BOUC VANDER DERDER PARTIEN.</head>
<div type="subchapter"><head type="subchapter">In wat jaren Honorius ende sijn neve trike ontfingen. I.</head>
<l>                Honorius, die XIII jaer</l>
<l>Geregneret hadde, overwaer,</l>
<l>Int Roemsche rike in Occident,</l>
<l>Ende sijn broeder in Orient,</l>
<l n="5">Regneerde met sinen neve vort</l>
<l>Theodosius, alsemen hort,</l>
<l>XIIII jaer getrouwelike.</l>
<l>Si ontfingen tRoemsce rike</l>
<l>Int jaer ons Heren, wet vorwaer,</l>
<l n="10">CCCC ende XI jaer.</l>
<l>                Stillicoen, die valsche grave,</l>
<l>Gincs den keyser Honorius ave,</l>
<l>Die siere dochter hadde te wive,</l>
<l>Ende pijnde, die keytive,</l>
<l n="15">Hoe hi sinen swager ontlive,</l>
<l>Ende hi sinen sone bedrive</l>
<l>Dat hi come ter keysercrone.</l>
<l>Die pensede ene nieuwe hone.</l>
<l>Hine rekent min no mere,</l>
<l n="20">Dat hi onder den keyser was here,</l>
<l>Hine wildene oec onterven</l>
<l>Ende alt Roemsce lant bederven;</l>
<l>Want hi was, alse wijt horen,</l>
<l>Vanden Wandelen geboren,</l>
<l n="25">Ende heeftse ontboden, dat si quamen</l>
<l>Inden Duudscen lande tsamen,</l>
<l>Ende leden den Rijn met allen,</l>
<l>Ende quamen int lant van Gallen:</l>
<l>Si vonden tlant al sonder were,</l>
<l n="30">Groten scat ende grote lijfnere;</l>
<l>Sine dorsten upten keyser niet mecken,</l>
<l>Hi soude hem sine macht ontrecken.</l>
<l>                Alaricus met sinen roten</l>
<l>- Die coninc was vanden Wester Goten,</l>
<l n="35">Ende so vanden Romeinen versaget,</l>
<l>Dat hi gerne hadde bejaghet</l>
<l>Ieweren enen hoec vanden lande,</l>
<l>Ende boot beede sine hande,</l>
<l><pb n="2,208"/> Datmen hem gave bosch ende heide,</l>
<l n="40">Lucht, water ende weide, -</l>
<l>Hine eeschede niet dan vrede</l>
<l>Enten rike te dienne mede,</l>
<l>Ende maecte mettem sekeringe.</l>
<l>Stillicoen, die sonderlinghe</l>
<l n="45">TRoemsche rike wilde onteren,</l>
<l>Sprac hier toe an dandre heren,</l>
<l>Die up tRoemsce rike vochten,</l>
<l>Dat si hem oec hulpe brochten:</l>
<l>Die Swaven entie Allane</l>
<l n="50">Entie Borgenyoene trac hi hem ane,</l>
<l>Ende hevet met sinen rade met allen</l>
<l>Almaengen ende tlant van Gallen</l>
<l>Ghedestruweert ende Acquitaengen,</l>
<l>Ende meest altemale Spaengen;</l>
<l n="55">Want bi sire valscher mort</l>
<l>Quamen dese liede vort</l>
<l>Ende scorden dat Roemsce rike,</l>
<l>Alse ghi sult horen cortelike;</l>
<l>Want hi den swager waent versagen</l>
<l n="60">Ende al uten rike jaghen,</l>
<l>Ende Eucherius sinen sone</l>
<l>Dedi keyser maken om tgone.</l>
<l>Die Wandelen entie Allane</l>
<l>Entie Zwaven met menegen vane</l>
<l n="65">Quamen treckende in Vrankelant,</l>
<l>Alse die wilden altehant</l>
<l>In dat rike lant van Gallen.</l>
<l>Jegen hem quamen gevallen</l>
<l>Die Gallen met stouten moede,</l>
<l n="70">Maer en verginc hem niet te goede;</l>
<l>Want die Wandelen sloegense omme</l>
<l>Ende dodere ene grote somme.</l>
<l>Der Wandele heren waren doe</l>
<l>Marcomeris ende Sannoe.</l>
<l n="75">Dus quamen si den Rijn toe ane</l>
<l>Die Zwaven entie Allane,</l>
<l>Ende wonnen in corten tide</l>
<l>Alle die landscepe met stride</l>
<l>Toten berghe, die heet Pyrene,</l>
<l n="80">Dien men, wanic, int gemeene</l>
<l>Nu ter wilen Porsesers heet,</l>
<l>Daer Gallen ende Spaengen sceet.</l>
</div>
<div type="subchapter"><head type="subchapter">Vanden Wandelen ende sente Nichasise. II.</head>
<l>                Nu die Wandelen over Rijn waren,</l>
<l>Scieden si hem in groten scaren.</l>
<l>Die coninc vanden Wandelen was</l>
<l>In dien tiden, alsict las,</l>
<l n="5">Modegisilus, die XXX jaer</l>
<l>Allen kerstinen was te zwaer.</l>
<l>Resplendial die was te waren</l>
<l>Coninc vander Alanen scaren;</l>
<l>Maer die Wandele te samen</l>
<l n="10"><pb n="2,209"/> Waren vander meester namen:</l>
<l>Dese daden die meeste mort.</l>
<l>Cume so bleef eenege port</l>
<l>Bewest den Rine, benort den berghen,</l>
<l>Sine gingense dore ergen,</l>
<l n="15">Ende slougen ende vingen</l>
<l>Alle die kerstine, die si begingen.</l>
<l>                Dese plaghe hadde voersien</l>
<l>Sente Nychasis lange voerdien,</l>
<l>Eer datse God sendde in Gallen,</l>
<l n="20">Ende seide een sermoen vor hem allen,</l>
<l>Dat Riemen ende andere steden</l>
<l>Omme hare grote overdicheden</l>
<l>Ende omme hare dorperlike luxure</l>
<l>Gheselen God soude harde sture;</l>
<l n="25">So dat die Wandelen met gewelt</l>
<l>Vele steden hebben gevelt,</l>
<l>Ende hebben Riemen, die grote stat,</l>
<l>Ommeseten ende maectense mat.</l>
<l>Wandelen waren sulke liede,</l>
<l n="30">Dat si no gichte, eere no miede</l>
<l>Niene begerden, no ander goet,</l>
<l>Meer dan stuerten kerstine bloet.</l>
<l>Alt lant omme Riemen die port</l>
<l>Hebben si beroeft ende testort;</l>
<l n="35">Ende want hem die kerstine dochten</l>
<l>Dat si hare gode niet en mochten,</l>
<l>So wilden si vellen altesamen</l>
<l>Dat was van kerstijnre namen.</l>
<l>Sente Nychasis die sat</l>
<l n="40">Bisscop te Riemen in die stat,</l>
<l>Entie Wandelen die streden</l>
<l>Uptie mure vander steden;</l>
<l>Ende so machtich was dat here</l>
<l>Entie gramscap van onsen Here,</l>
<l n="45">Dat daer die porters stonden ter were,</l>
<l>Dat dat en halp min no mere;</l>
<l>So dat die porters worden vervaert</l>
<l>Ende liepen ten bisscop waert,</l>
<l>Die tier wilen ende up dien dach</l>
<l n="50">Indie kerke in bedingen lach,</l>
<l>Ende bat Gode ende siere genaden,</l>
<l>Dat hi sijn volc moeste beraden,</l>
<l>Ende dat moeste vor hare zonden</l>
<l>Die ghesele sijn, die si tien stonden</l>
<l n="55">Vanden heidinen moesten ontfaen.</l>
<l>Die porters vrageden hem saen,</l>
<l>Weder si hem up wilden gheven</l>
<l>Ende in eigijndoeme leven,</l>
<l>Oft dat si voer haer recht</l>
<l n="60">Sterven aldaer int gevecht.</l>
<l>Sente Nychasis wiste dat</l>
<l>Van Gode, dat Riemen die stat</l>
<l>Altemale soude sijn testort,</l>
<l>Ende hevet aldus gheantwort:</l>
<l n="65">"Wi weten wel ende kinnen,</l>
<l>Dat wi in deser onminnen</l>
<l>Ghevallen sijn tonser onneren</l>
<l>Biden rechten ordele ons Heren:</l>
<l>Dit hebben verbuert onse zonden.</l>
<l n="70">Dies so radic tesen stonden,</l>
<l>Dat wi ons gewillike keren</l>
<l>An die ghesele Gods ons Heren,</l>
<l>Ende wi daer ane lopen</l>
<l>In berouwenessen ende in hopen;</l>
<l n="75">Ende laet ons hier ontfaen de doot,</l>
<l>Dat dese pine ende dese noot</l>
<l>Ons make van zonden reene;</l>
<l>Ende ic wille met u ghemeene</l>
<l>Ofte vor u die doot ontfaen.</l>
<l n="80">Nu laet ons Gode bidden saen</l>
<l>Vor onse vianden, datse onse Here</l>
<l>Noch ter zalicheden kere."</l>
</div>
<div type="subchapter"><head type="subchapter">Van sente Nychasis doot. III.</head>
<l>                Sente Eutropia bat ende las,</l>
<l>Die des bisscops zuster was,</l>
<l><pb n="2,210"/> Ende troeste ter marteleren crone</l>
<l>Den goeden lieden also scone.</l>
<l n="5">In deser tijt, in deser stonde,</l>
<l>So hebben die vule honde,</l>
<l>Die Wandelen, tebroken de mure,</l>
<l>Ende sijn comen gelopen dure.</l>
<l>Wat dat si vonden in die port,</l>
<l n="10">Hebben si geslegen ende gemort.</l>
<l>Alse die bisscop dat vernam,</l>
<l>Dat dat heidijn volc inquam,</l>
<l>Lach hi in onser Vrouwen kerke,</l>
<l>Die hi van sconen gewerke</l>
<l n="15">In sinen tiden stichten dede,</l>
<l>Ende hadde den stoel geset daer mede,</l>
<l>Daer die bisscop in sitten soude</l>
<l>Up dien tijt dat hi sterven woude,</l>
<l>Ende sijn zuster Eutropia</l>
<l n="20">Ende sine gesellen volgeden na.</l>
<l>Hi quam al lesende saen</l>
<l>Ter west monsterdore gegaen,</l>
<l>Ende sach geent volc in comen getrect</l>
<l>Al met ysere verdect.</l>
<l n="25">Metter hant weivedi, alse die woude</l>
<l>Datmen een stic horen soude,</l>
<l>Ende sprac: "Ay! erdsce mogenthede,</l>
<l>Die te Gods onderhorichede</l>
<l>Altoes moet sijn gereet,</l>
<l n="30">Wedert es lief of leet!</l>
<l>Twi eist, dat ghi tesen tiden</l>
<l>Sonder redene wilt striden,</l>
<l>Ende uwen zege, die hort ter eren,</l>
<l>In verwoetheden wilt keren?</l>
<l n="35">Want die trecht can wel bedieden</l>
<l>Vanden edelen orloges lieden,</l>
<l>Die wilen die vianden onderdreven,</l>
<l>Hi vindet dus van hem bescreven:</l>
<l>Wes den omoedegen goedertiere,</l>
<l n="40">Ende orloge emmer uptie fiere.</l>
<l>Nu es dit omoedege kerstijn diet,</l>
<l>Dat ghi vor u hier liggen ziet,</l>
<l>Omoedelike nu ten stonden</l>
<l>Gereet te stervene om sine zonden.</l>
<l n="45">Laet u uwe zonden rouwen sere,</l>
<l>Ende kent Gode den rechten Here,</l>
<l>Dat sine gramscepe ende sine onwerde,</l>
<l>Alhier nu met uwen swerde</l>
<l>Up ons toget alse te castijene,</l>
<l n="50">Up u niet en valle te vermalendijene</l>
<l>Euwelike inder hellen.</l>
<l>Wildi oec doden mine ghesellen,</l>
<l>Die dore Gode die were begeven,</l>
<l>Ic late gerne vor hem mijn leven.</l>
<l n="55">Doet mi mede sonder sparen,</l>
<l>Dat wi tsamen te hemele varen."</l>
<l>                Alse hi dit sprac, sine achtens niet;</l>
<l>Maer die bisscop den hals biet,</l>
<l>Ende seide dit versekijn daer na:</l>
<l n="60">"<hi rend="italic">Adhesit pavimento anima mea</hi>."</l>
<l>Met dien een Wandel liet vliegen tswaert</l>
<l>Ende slouch hem thoeft af metter vaert,</l>
<l>Ende thooft vulseide dat versekijn sum:</l>
<l>"<hi rend="italic">Vivifica me secundum verbum tuum</hi>,"</l>
<l n="65">Dats: "Here! gef mi weder tleven</l>
<l>Na dijn wort dat es bescreven."</l>
<l>Noch leghet die steen vorden dosale</l>
<l>Te Riemen, daermen waent wale</l>
<l>Dat sente Nychasis onthoeft was.</l>
<l n="70">Men seget ende men waent oec das,</l>
<l><pb n="2,211"/> Ende men scrivet oec andie want,</l>
<l>Dat hi sijn hooft uphief metter hant</l>
<l>Ende droucht tote upten hoeftoutaer;</l>
<l>Maer in sine passien, overwaer,</l>
<l n="75">Sone lasict niet bescreven;</l>
<l>Maer God, van wien coemt al tleven,</l>
<l>Mochte wel, alsonder waen,</l>
<l>Die miracle hebben gedaen.</l>
</div>
<div type="subchapter"><head type="subchapter">Sente Eutropien doot. IIII.</head>
<l>                Eutropia die heeft versien</l>
<l>Haren broeder doot mettien,</l>
<l>Ende mercte ten selven tiden,</l>
<l>Dat men haers wilde vermiden</l>
<l n="5">Om hare scoenheit; want sise wouden</l>
<l>Te haerre onsuverheden houden.</l>
<l>Upten ghenen soe hare verdrouch,</l>
<l>Die haren broeder thovet afslouch:</l>
<l>- "Wapene!" riep soe, "mordenare, tyran!</l>
<l n="10">Du heves enen heilegen man</l>
<l>Met dinen onreinen handen</l>
<l>Hier vermort te dinen scanden,</l>
<l>Ende wils mi houden levende mede,</l>
<l>Om te vulbringene dine dorperhede.</l>
<l n="15">Dat ordeel, dat van Gode coemt,</l>
<l>Hevet di nu ter stat verdoemt."</l>
<l>Mettien soe upten mordenere spranc,</l>
<l>Ende vergraemdene an sinen danc,</l>
<l>Niet alse een wijf uten zinne,</l>
<l n="20">Die ter wraken hadde minne,</l>
<l>Maer dat God daer wilde wreken,</l>
<l>Ende heeftem dogen uutgesteken,</l>
<l>Alse die vele seerre begerde</l>
<l>Daer te blivene onder die swerde,</l>
<l n="25">Dan soe hadde gedaen zonde</l>
<l>Onder die dorpre heidine honde;</l>
<l>Ende es dus aldaer doot bleven</l>
<l>Haren heilegen broeder beneven.</l>
<l>Dander volc al ghemeene</l>
<l n="30">Slougen si doot, groot ende clene,</l>
<l>So datmen int heilege bloet</l>
<l>Achter straten te Riemen woet.</l>
<l>Nu gesciede dese plaghe</l>
<l>Naest sente Lucien daghe.</l>
<l n="35">                Alst al verslegen was daer,</l>
<l>Quam den vianden an groet vaer,</l>
<l>Alse of si sagen in dien tiden</l>
<l>Ingelen scaren up hem striden,</l>
<l>Ende hebben in die kerke gehort</l>
<l n="40">Einselijc luut ende wort,</l>
<l>Meer dan iemene heeft geloef.</l>
<l>Van vare lieten si den roof</l>
<l>Ende sijn sonder keren gevloen,</l>
<l>Waer so si waenden geroen.</l>
<l n="45">Dus bleef ydel die stat te waren,</l>
<l>Entie heileghe maertelaren</l>
<l>Waren bi daghe ende bi nachte</l>
<l>Lange onder der inghele wachte;</l>
<l>So dat lieden, die waren ontweken</l>
<l n="50">Ende verre danen gestreken,</l>
<l>Van verren bi nachte saghen</l>
<l>Vander steden, daer si lagen,</l>
<l>Grote claerheit ende lecht,</l>
<l>Ende gevoelden comende echt</l>
<l n="55">Van danen die lucht so soete;</l>
<l>Oec horden si met goeder moete</l>
<l>Den scoensten zanc daer mede singen,</l>
<l>Die soete was boven allen dingen.</l>
<l>Dus omme dese miracle groot</l>
<l n="60">Die porters, die vander doot</l>
<l>Een cleenre menechte sijn ontweken,</l>
<l>Sijn bet naerre der stat gestreken,</l>
<l>Dien God liet dat lijf behouden,</l>
<l>Dat si die maertelers graven souden.</l>
<l n="65">Si quamen doch bet naer der stede</l>
<l>In vastene ende in haer gebede:</l>
<l>So sijn si alle ghinder comen,</l>
<l>Daer si die soete lucht hebben vernomen.</l>
<l>Beede met love ende met claghen</l>
<l n="70">Namen si die dode daer si laghen,</l>
<l>Ende brachtense met groter werden</l>
<l><pb n="2,212"/> In heilegen steden daer ter erden.</l>
<l>Vort meer pijnden si meere</l>
<l>Gode te dienne onsen Here,</l>
<l n="75">Dan si te voren hadden gedaen.</l>
<l>                Dus eist te Riemen vergaen,</l>
<l>Entie Wandelen voeren vort.</l>
<l>Cume was casteel of port</l>
<l>In Gallen, dat nu gemeenlike</l>
<l n="80">Al meest heet Vrankerike,</l>
<l>Sine hebbent met gewelt</l>
<l>Ghedestruweert ende ghevelt.</l>
</div>
<div type="subchapter"><head type="subchapter">Vanden bisscop Desidere van Lengers. V.</head>
<l>                Crosus was hertoge, wi lesent dus,</l>
<l>Onder den coninc Modegisilus</l>
<l>Over die Wandelen, die dorstreden</l>
<l>Gallen ende velden die steden.</l>
<l n="5">Dese quam met sinen scaren</l>
<l>Te Bourgoengen waert gevaren,</l>
<l>Rovende ende vellende mede</l>
<l>Dorp, lant, borch ende stede,</l>
<l>Ende viel vor Lengers, die vaste stat,</l>
<l n="10">Die hi met crachte besat</l>
<l>Met eenen ongetelden here.</l>
<l>Die bisscop die hiet Desidere,</l>
<l>Die den stoel hilt vander stede,</l>
<l>Ende was van groter reinechede,</l>
<l n="15">Van cleenre spise, milde den aermen,</l>
<l>Diere hi sere began ontfaermen,</l>
<l>Goedertieren ende ghemate,</l>
<l>Ghedoochsamech ende gesate.</l>
<l>Alsene die Wandelen besaten sture,</l>
<l n="20">So es hi gegaen ten mure</l>
<l>Met papen ende met clerken mede,</l>
<l>Ende metten porters vander stede,</l>
<l>Ende riep vanden mure lude:</l>
<l>"Wi sijn Jhesus Cristus lude;</l>
<l n="25">Den levenden God der mogentheden</l>
<l>Dien eeren wi ende anebeden,</l>
<l>Diet al maecte dat es goet.</l>
<l>Siet dat ghi ons geen quaet en doet,</l>
<l>Dat die gramscap Gods en come</l>
<l n="30">Up u ende u verdome."</l>
<l>So hi van Gode meer castijt,</l>
<l>So dat volc vermalendijt</l>
<l>Met torne meer wart ontsteken.</l>
<l>Met engienen gingen si breken,</l>
<l n="35">Ende quamen in ten tinnen.</l>
<l>Wat so sire vonden binnen,</l>
<l>Weder het was man of wijf</l>
<l>Of kindere, si namen hem tlijf:</l>
<l>Al dat si vonden was viant;</l>
<l n="40">Si staken an vier ende brant.</l>
<l>Maer dien bisscop hebsi vonden</l>
<l>Indie kerke, liggende tien stonden</l>
<l>Vaste in siere gebede.</l>
<l>Si vingene ter selver stede,</l>
<l n="45">So dat menne vor Crosus brochte.</l>
<l>Den bisscop was te moede onsochte</l>
<l>Van sinen portren tferlies,</l>
<l>Ende bat ghenen Crosus dies,</l>
<l>Dat hi die porters vander stede</l>
<l n="50">Dor ons Heren wille vermede:</l>
<l>Voer hem selven en bat hi niet.</l>
<l>Crosus lelike up hem siet,</l>
<l>Ende sprac hem an met wilder tale,</l>
<l>Dat die man verstont niet wale,</l>
<l n="55">Alse die fel was ende wreet.</l>
<l>Die bisscop offerdem ghereet,</l>
<l>Dat hi gherne die doot anginge,</l>
<l>Up dat die prince gehinghe,</l>
<l>Datmen doch die grote mort</l>
<l n="60">Verbode daer inde port.</l>
<l>Dat en mochte niet gescien;</l>
<l>Want die wilde barbarien</l>
<l><pb n="2,213"/> Die was sonder enege genaden</l>
<l>Ende met felheit gheladen.</l>
<l n="65">Te hant geboot hi, dat men rovede</l>
<l>Den bisscop van sinen hovede.</l>
<l>Vele kerstinen, sonder waen,</l>
<l>Moesten dat selve anevaen,</l>
<l>Ende wart gesleghen inde stat</l>
<l n="70">Menech man ende wijf omme dat;</l>
<l>Ende emmer moeste hi laten thooft,</l>
<l>Wie so lijede dat hi geloeft</l>
<l>An Jhesum Cristum onsen Here:</l>
<l>Van dien ontginc min no mere.</l>
</div>
<div type="subchapter"><head type="subchapter">Miraclen vanden bisscop. VI.</head>
<l>                Die mordenare, die den bisscop slouch,</l>
<l>Onlange hire roem af drouch,</l>
<l>Maer hi liep hem selven doot</l>
<l>Jegen ene porte met haesten groot,</l>
<l n="5">Diere noch anden muur staet.</l>
<l>Noch omme sine dorpre daet</l>
<l>Sone was soe niet upghedaen,</l>
<l>Maer vermaect was soe saen,</l>
<l>Te lijctekene openbare</l>
<l n="10">Dat die dinc gesciede dare,</l>
<l>Ghelijc dat soe ware verbannen</l>
<l>Van Gode ende van allen mannen.</l>
<l>                Die mordenare, die tswert verdrouch,</l>
<l>Alse hi den bisscop thovet afslouch,</l>
<l n="15">Hadde die bisscop ten selven stonden</l>
<l>Eenen bouc in sine hant gepronden,</l>
<l>Alse die vercoren hadde sere</l>
<l>Ons Heren wort ende sine lere.</l>
<l>Alse dat swert den hals afleet,</l>
<l n="20">Voert inden bouc vort ende sneet</l>
<l>Metten slaghe vele blade;</l>
<l>Maer God behoede sonder scade</l>
<l>Die lettre, dat soe was ongecorven,</l>
<l>Ende datter en geen was bedorven.</l>
<l n="25">Des bisscops bloet bestorte mede</l>
<l>Den bouc oec ter selver stede,</l>
<l>Ende gaf ter selvere stonde</l>
<l>Van siere maertelie orconde;</l>
<l>Nochtan, alsement wel besiet,</l>
<l n="30">Sone scadet den lettren niet.</l>
<l>                IX daghe binnen Meye</l>
<l>So wart gepassijt met gescreie</l>
<l>Dese bisscop Desidere,</l>
<l>Ende voer onder der ingle here,</l>
<l n="35">Alse die maertelare ons Heren.</l>
<l>God hi doet hem noch vele eeren;</l>
<l>Want die droeve oft ongesont</l>
<l>Hem versouct al noch ter stont,</l>
<l>Hi gaet blide siere vaerde;</l>
<l n="40">Waert dattem ander dinc verswaerde,</l>
<l>Ende hine versouct met goeder herten,</l>
<l>Hi wert quite vander smerten;</l>
<l>Es hi cropel, blent of stom,</l>
<l>Of vanden artentiken crom,</l>
<l n="45">Souct hine met reinen moede,</l>
<l>Hi ghevet daer sine goede.</l>
<l>Onder dandre miracle gemene,</l>
<l>Die hi doet menech ene,</l>
<l>So doet hi eene sonderlinghe:</l>
<l n="50">Die in siere kerken ginghe</l>
<l>Om te zwerne up sinen outaer,</l>
<l>Ende Gods name aneroept daer,</l>
<l>Ware oec sijn eet valsch of waer,</l>
<l>Het worde te hant openbaer;</l>
<l n="55">Want Gods wrake, sonder waen,</l>
<l>Soudene thant uptie stede slaen.</l>
<l>                Met desen bisscop Desidere</l>
<l>Bleef doot een groet kerstijn here</l>
<l>Ende sijn coerbisscop Vincent:</l>
<l n="60">Dus eist te Lengers bekent.</l>
</div>
<div type="subchapter"><head type="subchapter"><pb n="2,214"/> <hi rend="italic">Van sente Antidius van Besensoen</hi>. VII.</head>
<l>                Alse dus Lengeres was ghevelt,</l>
<l>Voeren si henen met gewelt,</l>
<l>Die Wandelen, van steden te steden,</l>
<l>Ende roveden ende streden,</l>
<l n="5">Ende daden overgrote mort</l>
<l>Uptie kerstine weder ende vort,</l>
<l>So dat si quamen te Besensoen,</l>
<l>Daer si dat selve wilden doen,</l>
<l>Dat si te Lengeres hadden gedaen.</l>
<l n="10">Die erderschbisscop, sonder waen,</l>
<l>Was daer, lesen wi aldus,</l>
<l>Die heileghe sente Antidius,</l>
<l>Dien ene scone dinc gesciede,</l>
<l>Eer die Wandele, die quade liede,</l>
<l n="15">Daer quamen vordie stat;</l>
<l>Want eens so gheviel hem dat,</l>
<l>Dat hi naer sine maniere</l>
<l>Quam up den zande vander riviere</l>
<l>Bider bruggen, daer hi lach;</l>
<l n="20">So dat hi aldaer sach</l>
<l>Van duvelen ene grote scare,</l>
<l>Die haren meester brachten mare,</l>
<l>Hoe si hare besichede</l>
<l>Elc hadde gedaen in sine stede.</l>
<l n="25">Onder hem in ghenen choer</l>
<l>Sach hi enen swarten Moer,</l>
<l>Die enen scoe indie hant brochte,</l>
<l>Dien hi den meester togen mochte,</l>
<l>Teenen lijctekene dat hijs begome,</l>
<l n="30">Dat hi selve den paues van Rome,</l>
<l>Dies die scoe was overwaer,</l>
<l>Ghecort hadde VII jaer,</l>
<l>Ende hine hadde met eenen wive</l>
<l>Inden val brocht vanden live.</l>
<l n="35">Die bisscop riep altehant</l>
<l>Te hem daer genen viant,</l>
<l>Ende maendene bi ons Heren cracht</l>
<l>Ende bider heileger crucen macht,</l>
<l>Dat hine up hem zitten liete,</l>
<l n="40">Ende sonder noot van verdriete</l>
<l>Onder Gods gheweldichede</l>
<l>Tote Rome droughe indie stede,</l>
<l>Behoudens lijfs ende gesont,</l>
<l>Ende also in cortre stont</l>
<l n="45">Also weder droughe dane:</l>
<l>Dit gebot leidi hem ane.</l>
<l>Daer hi upten viant was,</l>
<l>Dicken hi dit versekijn las:</l>
<l>"<hi rend="italic">Deus! in adiutorium meum intende</hi>,"</l>
<l n="50">Ende quam te Rome min no mee</l>
<l>Dan upten Witten Donresdach,</l>
<l>Rechts alse die wile gelach</l>
<l>Datmen messe soude anslaen.</l>
<l>Den viant liet hi buten staen,</l>
<l n="55">Dat hij sijns ontbeiden soude;</l>
<l>Ten paues ginc hi also houde</l>
<l>Ende hevet hem die dinc getelt,</l>
<l>Ende loochenets met gewelt.</l>
<l>Doe togedi hem ghenen scoe,</l>
<l n="60">Entie paues lijets doe,</l>
<l>Ende deets hem bijechten saen</l>
<l>Ende hevet penetencie ontfaen.</l>
<l>Antidius zanc in sine stede</l>
<l>Ende wijede die kerseme mede.</l>
<l n="65">Een deel heeftire mettem genomen,</l>
<l>Ende es weder thuus comen</l>
<l>Vanden viant gedreghen</l>
<l>Upten Paeschavont, als wi plegen</l>
<l>Den dienst te doene van dien dage.</l>
<l n="70">                In dien tiden dat de sware plage</l>
<l><pb n="2,215"/> Vanden Wandelen was in Gallen,</l>
<l>Quamen vor Besensoen gevallen</l>
<l>Ende hebben met gewelt</l>
<l>Die stat gewonnen ende gevelt,</l>
<l n="75">Doe wart die erdschbisscop gevaen.</l>
<l>Men ginckene spotten ende slaen;</l>
<l>Want al wilden die Wandele smeken</l>
<l>Ende iet goets doen den leken,</l>
<l>Den papen waren si emmer gehat;</l>
<l n="80">Ende dat was al omme dat,</l>
<l>Want si met leerne ende met geboden</l>
<l>Die liede keerden van haren goden.</l>
<l>Die erderschbisscop was gemaect</l>
<l>Siere cledere moedernaect,</l>
<l n="85">Ende was geslegen ende teblouwen,</l>
<l>Datmen dbloet mochte scouwen,</l>
<l>Mont, rugge ende andere lede,</l>
<l>Met stocken ende met geselen mede;</l>
<l>Ende gheseit dat Crosus woude,</l>
<l n="90">Dat hi Cristus loochenen soude</l>
<l>Ende hare goden anebeden,</l>
<l>Oft hi moet met serecheden,</l>
<l>Met tormenten laten tleven.</l>
<l>Alse hem dus waren gegeven</l>
<l n="95">So vele slaghen, dat hi bebloet</l>
<l>Ende al oec teswollen stoet,</l>
<l>Ende men tier stont menech ene</l>
<l>Sien mochte die blote beene,</l>
<l>Danctijs alsonder vaer</l>
<l n="100">Soetelike Gode daer,</l>
<l>Ende sach up sinen fellen viant:</l>
<l>- "Onsalege! nu doe te hant</l>
<l>Dattu bestonds, wat soet sal sijn.</l>
<l>God die es die hulpe mijn:</l>
<l n="105">Dies ne salic niet ontsien</l>
<l>Dat mi van manne mach gescien."</l>
<l>Dit wort hadde die tyran onwert,</l>
<l>Ende verhief te hant sijn zwert</l>
<l>Ende heeftene onthovet daer:</l>
<l n="110">Dus wart hi maertelere claer.</l>
<l>                Desen ende menegen heilegen man,</l>
<l>Menech stat ende borch nochtan</l>
<l>Dode Crosus ende velde</l>
<l>Tote Arleblanke neder, ende quelde</l>
<l n="115">Al dat volc ende dat lant,</l>
<l>Dat hi neven dat mere vant.</l>
</div>
<div type="subchapter"><head type="subchapter">Hoe Crossus ende sine Wandelen verdorven. VIII.</head>
<l>                Honorius heeft dit verstaen,</l>
<l>Dat die Wandelen dus dorgaen</l>
<l>Altemale tlant van Gallen,</l>
<l>Ende wildse weren eer si vallen</l>
<l n="5">Over die berghe van Montjouwen.</l>
<l>Eenen bailliu, enen getrouwen,</l>
<l>In Arleblanken hi beval</l>
<l>Ghene orloge te houdene al,</l>
<l>Die bi namen hiet Mariaen.</l>
<l n="10">Ende Gode ontfaermde, sonder waen,</l>
<l>Der goeder heilegher lieden doot,</l>
<l>Ende togede sine wrake groot</l>
<l>Up Crosuse ende uptie sine,</l>
<l>Alstem wel wart anschine;</l>
<l n="15">Want die selve Mariaen</l>
<l>Hevet die Wandelen ondaen,</l>
<l>So datter lettel ontreden,</l>
<l>Sine bleven daer ter steden;</l>
<l>Entie gevangene entie roof,</l>
<l n="20">Die meerre was dan gheloof,</l>
<l>Was hem meest ontjaget al.</l>
<l>Up Crossuse quam al tongeval,</l>
<l>Want hi levende was gevaen.</l>
<l>Doe dedene voeren Mariaen</l>
<l n="25">Weder van steden te steden,</l>
<l><pb n="2,216"/> Die hi met siere mogentheden</l>
<l>Ghevellet hadde ende verbrant;</l>
<l>Omme dat hi wilde den tyrant</l>
<l>Met scanden doen enden sijn leven,</l>
<l n="30">Ende hem God oec wilde geven</l>
<l>Rechte wrake hier te waren</l>
<l>Van sinen heilegen martelaren.</l>
<l>Telker stat lietmenne scouwen</l>
<l>Den lieden, ende men gincken blouwen,</l>
<l n="35">Ende ten lesten nam men hem tlijf</l>
<l>Alse eenen dorpren keytijf.</l>
<l>                Dus sijn die heidine Gods roede</l>
<l>Beede uptie quade ende upte goede,</l>
<l>Wie so kerstijn name ontfaet.</l>
<l n="40">Maer nu merct ende verstaet:</l>
<l>Alse die vader bluwet sijn kint</l>
<l>Metter roeden, dat hi mint,</l>
<l>Ende dat kint dan bidt genaden,</l>
<l>Werdes die vader saen beraden,</l>
<l n="45">Dat hi hem wert goedertiere</l>
<l>Ende werpt die roede inden viere.</l>
<l>Dus, alse God hadde gecastijt</l>
<l>Metten viant vermalendijt</l>
<l>Sijn kerstijn volc, liet hine saen</l>
<l n="50">Den onsen in wraken vaen.</l>
<l>                Dus so wart der Wandele scare</l>
<l>Ghejaghet weder harentare,</l>
<l>Die van Crossus volke ontquamen,</l>
<l>Toter wilen dat si vernamen</l>
<l n="55">Waer Modegisilus haer coninc lach,</l>
<l>Ende quamen an hem up dien dach.</l>
<l>                Nu hebben die Alanen verstaen,</l>
<l>Hoe dat Crossus was ondaen</l>
<l>Ende doot bleven inden stride.</l>
<l n="60">Sijns verlies waren si blide:</l>
<l>Niet dat si die kerstine minden,</l>
<l>Want si Gode niet en kinden;</l>
<l>Maer omme tferlies vander scaden,</l>
<l>Dattem die Wandelen hadden beraden,</l>
<l n="65">Ende willen wreken haren toren.</l>
<l>Haer beste volc hebsi gecoren;</l>
<l>Die Wandelen si versochten,</l>
<l>Swaerlike si up hem vochten,</l>
<l>Eer dat sijs te boven quamen.</l>
<l n="70">Die Wandelen hadden si doot tsamen</l>
<l>Gheslegen, ofte wel naer al,</l>
<l>Maer dat Resplendial</l>
<l>Vanden Alanen dat vernam</l>
<l>Enten sinen te hulpen quam,</l>
<l n="75">Alse een haer coninc, met groten here.</l>
<l>Daer verloren in die were</l>
<l>Die Wandelen XX<hi rend='sup'>M</hi> man,</l>
<l>Ende oec blever doot nochtan</l>
<l>Modegisilus onder sijn diet,</l>
<l n="80">Die coninc vanden Wandelen hiet.</l>
<l>XXX jaer haddi ghedraghen</l>
<l>Die crone in sinen daghen.</l>
<l>Die crone ontfinc na tgone</l>
<l>Een, hiet Gonderic, sijn sone,</l>
<l n="85">Die Spaengen wan, alst staet hier naer,</l>
<l>Ende regneerde XVI jaer.</l>
</div>
<div type="subchapter"><head type="subchapter">Vanden Wester Goten. IX.</head>
<l>                In desen tiden alse dit was,</l>
<l>Alsict in Segebrechte las,</l>
<l>So wart te Rome indie stede</l>
<l>Ghesien grote wonderlichede;</l>
<l n="5"><pb n="2,217"/> Want ene vrouwe ende een man,</l>
<l>Die niet meerre waren nochtan</l>
<l>Dan andere lieden groot ende clene,</l>
<l>Wonnen ene dochter ghemeene,</l>
<l>Ene grote gygantinne,</l>
<l n="10">Dies menegen wonderde van zinne.</l>
<l>                Nu Stillicoen, des keysers zweer,</l>
<l>Daer ic die tale af liet eer,</l>
<l>Die Wandele brochte met haren roten</l>
<l>In Gallen entie Wester Goten,</l>
<l n="15">So viel den Gallen grote scade</l>
<l>Bi sinen mordadegen rade.</l>
<l>Nu waren si so machtich int lant,</l>
<l>Al wilde des riken viant</l>
<l>Sine macht leggen daer an,</l>
<l n="20">Hine verdrevese niet nochtan;</l>
<l>Want die Wester Goten gemeenlike</l>
<l>Met haren coninc Alarike</l>
<l>Quamen int lant van Ytale,</l>
<l>Aldaer si ten menegen male</l>
<l n="25">Somwile grote scade namen,</l>
<l>Ende somwile si so bequamen,</l>
<l>Dat sijs oec te boven bleven.</l>
<l>Dese hebben dus gescreven</l>
<l>An Honoriuse den keyser saen:</l>
<l n="30">Si wildene met wighe bestaen,</l>
<l>Of gheve hem int Roemsce rike</l>
<l>Eenech lant, daermen in wike,</l>
<l>Dat de Goten mach gevoeden.</l>
<l>Honorius siet tfolc verwoeden,</l>
<l n="35">Ende siet oec verloren met allen</l>
<l>Vanden heidinen tlant van Gallen,</l>
<l>Ende maecte vrede metten Goten,</l>
<l>Ende gaf Gallen haren roten,</l>
<l>Dat si die Wandelen verdreven</l>
<l n="40">Ende siere gheweldich in bleven.</l>
<l>                Die Wandelen vernamen dat,</l>
<l>Ende lieten lant ende stat</l>
<l>Entie bosschen metten heiden,</l>
<l>- Want sine dorstre niet onbeiden,</l>
<l n="45">Omme die scade die hem gedaen</l>
<l>Te Haerleblanke hadde Mariaen,</l>
<l>Entie Vranken haddense verbloot -,</l>
<l>Ende vloen henen dor die noot,</l>
<l>Die Swaven mettem entie Alane,</l>
<l n="50">Ende so henen in Acquitane,</l>
<l>So dat si in Spaengen quamen</l>
<l>Ende tlant onder hem namen,</l>
<l>Ende regneerden aldaer</l>
<l>Fellike wel XXX jaer;</l>
<l n="55">Want si die kerstine ente kerke,</l>
<l>Bisscoppen, papen ende clerke</l>
<l>Destruweerden ende sloughen,</l>
<l>Tote dat God anders wilde voegen.</l>
<l>                Alaric metten Wester Goten</l>
<l n="60">Was kerstijn ende al meest sine roten,</l>
<l>Ende voer te Gallen waert.</l>
<l>Up hem quam indie vaert</l>
<l>Stillicoen, des keysers zweer;</l>
<l>Want hem was dat herte seer,</l>
<l n="65">Alse hi vernam den vasten vrede</l>
<l>Entie gesworne vriendelichede</l>
<l>Tusscen die Goten ente Romeine.</l>
<l>Alse een verrader onreine,</l>
<l>Nochtan dat hise lange heeft gesterct,</l>
<l n="70">Hi proevet nauwe ende merct,</l>
<l>Hoe hi die vriendscap mach gebreken.</l>
<l>Na die Goten es hi gestreken,</l>
<l>Ende quam up enen Paschedach,</l>
<l>Daer die coninc Alaric lach,</l>
<l n="75">Onversien up hem gevallen,</l>
<l>Ende wanet there ondoen met allen.</l>
<l>Int beghin hi zeghe vacht,</l>
<l>Want Stillicoen hadde so grote macht,</l>
<l><pb n="2,218"/> Ende dander waenden dor thoge getide</l>
<l n="80">Seker liggen ende blide,</l>
<l>Ende, eer si hem gewapenen conden,</l>
<l>Hadden si menegen ongesonden;</l>
<l>Doch vercoeverden de Goten</l>
<l>Ende hebben Stillicoene verstoten,</l>
<l n="85">Ende wonnen hem af den zeghe,</l>
<l>Ende jagedene dorperlike enweghe.</l>
</div>
<div type="subchapter"><head type="subchapter">Honorius wrake uptie verraders. X.</head>
<l>                Honorius hevet verstaen,</l>
<l>Hoe sijn zweer heeft mesdaen</l>
<l>Uptie Goten sonderlinghe,</l>
<l>Die waren in siere sekeringhe,</l>
<l n="5">Entie mort wart hem cont,</l>
<l>Dat hi na sire eren stont,</l>
<l>Hoe hine versloeghe of verstake,</l>
<l>Ende sinen sone keyser make,</l>
<l>Ende hi int lant eerst brochte de Goten</l>
<l n="10">Entie Wandele met haren roten,</l>
<l>Om hem mordelike te slane.</l>
<l>Met sinen here reet hi hem ane</l>
<l>Ende vacht eenen wijch dor noot,</l>
<l>Ende slouch Stillicoene doot</l>
<l n="15">Ende Eucherius sinen sone.</l>
<l>In dien wighe bleven de ghone</l>
<l>Die raet waren van gere dinc,</l>
<l>Ende dander volc al meest ontginc.</l>
<l>                Nu es Alaricus worden gram,</l>
<l n="20">Dat binnen pays ende vrede quam</l>
<l>Up hem upten Paschedach</l>
<l>Stillicoen, aldaer hi lach,</l>
<l>Ende hi hem sulke scade dede,</l>
<l>Ende ontseget allen vrede,</l>
<l n="25">Dien hi den keyser hadde besproken,</l>
<l>Want hi up hem was tebroken,</l>
<l>Al en waest biden keyser niet.</l>
<l>Van Gallen datti weder sciet,</l>
<l>Ende es comen in Ytale</l>
<l n="30">Omme Rome te winne altemale.</l>
<l>                Honorius was so verladen</l>
<l>Van hem, diene hadden verraden</l>
<l>Ende sijns selves liede waren,</l>
<l>Hine mochte niet der Goten scaren</l>
<l n="35">Met siere macht wederstaen,</l>
<l>Wat soes gesciet, sonder waen;</l>
<l>Ende dinct hem best, dat hi tien tiden</l>
<l>Die Wester Goten late liden,</l>
<l>Ende hi besta die tyranne,</l>
<l n="40">Die mordenaren, die valsce manne,</l>
<l>Diene aldus wilden bederven</l>
<l>Entie keysercrone verwerven.</l>
<l>Eenen getrouwen vant hi int lant,</l>
<l>Diemen hiet die grave Constant;</l>
<l n="45">Dien beval hi, dat hi met allen</l>
<l>Ommesetten soude tlant van Gallen;</l>
<l>Want daer was een, hiet Constantijn,</l>
<l>Ende wilde met crachte keyser sijn,</l>
<l>Ende hadde enen sone die Constant hiet,</l>
<l n="50">Die moenc was ende afsciet,</l>
<l>Ende hem keyser noemen dede.</l>
<l>Tote Arleblanken in die stede</l>
<l>Beginghene die grave Constant</l>
<l>Ende slougene doot altehant;</l>
<l n="55">Ende Constante sinen sone</l>
<l>Verriet een ander, ende de gone</l>
<l>Hiet Geroens; tote Viane</l>
<l><pb n="2,219"/> Slouch hine doot. Doe trac ane</l>
<l>Die gewelt een, hiet Maximus,</l>
<l n="60">Die wart verdreven, ende aldus</l>
<l>Bleef die grave Constant te boven,</l>
<l>Dies hem die Romeinen beloven.</l>
<l>In Bertaengen, dat nu Ingelant</l>
<l>Achter die werelt es genant,</l>
<l n="65">Wilde oec keysercrone ontfaen</l>
<l>Enten Roemscen rike ontgaen;</l>
<l>Die bleef om die dinc versleghen,</l>
<l>Want hi was Honoriuse jeghen.</l>
<l>Dus es anden keyser gevallen</l>
<l n="70">Bartaengen weder ende Gallen,</l>
<l>Omme dat van achter den Goten</l>
<l>Van ne ghenen uter roten</l>
<l>Ne ghene hulpe moghe gescien,</l>
<l>Comen si in wiken of in vlien.</l>
</div>
<div type="subchapter"><head type="subchapter">Hoe die Wester Goten Rome wonnen. XI.</head>
<l>                   Alaric, die tRoemsche rike</l>
<l>Verraden sach dus jammerlike,</l>
<l>Die wile dat de grave Constant</l>
<l>Onderdede van Gallen tlant</l>
<l n="5">Entie verraderen verslouch,</l>
<l>Was hi wel in wane ghenouch,</l>
<l>Dat Rome, die edele stede,</l>
<l>Al onbewarent ware daer mede,</l>
<l>Ende hevet Rome die stat beleghen.</l>
<l n="10">Honorius siet, dat hi hier jegen</l>
<l>Altoes gestriden niet en can,</l>
<l>Omme dat also menech tyran</l>
<l>Dat Roemsce rike hadde verraden,</l>
<l>Ende waerpt al ande Gods genaden;</l>
<l n="15">Ende want hi hem ane Gode helt,</l>
<l>Hevet God met siere gewelt</l>
<l>Sine vianden vor sine doot</l>
<l>Al onteert, clene ende groot.</l>
<l>                Maer die zonden van Ytale,</l>
<l n="20">Dien lachter, dien si sonder hale,</l>
<l>Die heidine Romeine, spraken</l>
<l>Jegen die kerstine zaken,</l>
<l>Ende niet en wilden afstaen,</l>
<l>Die wilde God wreken, sonder waen,</l>
<l n="25">Met eenen here dat kerstijn was,</l>
<l>Dat si mochten merken das,</l>
<l>Dat die ghone, die sere haten</l>
<l>Hare gode utermaten,</l>
<l>Rome wonnen te haren verwite,</l>
<l n="30">Niet Radagasus die Syte;</l>
<l>Ende omme dat hi tkerstijn diet</l>
<l>Doch ontfaermen soude iet,</l>
<l>Dies theidine volc niet en dade,</l>
<l>Dat emmer souct de meeste scade.</l>
<l n="35">                Alaricus, die here vermeten,</l>
<l>Hevet Rome die stat beseten.</l>
<l>Honorius die keyser sach</l>
<l>Dat hise niet ontsetten en mach,</l>
<l>Ende wouden die Goten of en wouden,</l>
<l n="40">Dat sijt daer na rumen souden,</l>
<l>Al daden si hem scade een deel.</l>
<l>Gode beval hijt al gheel</l>
<l>Die dinc, ende trac in sijn behout.</l>
<l>Die paues Innocent was out,</l>
<l n="45">Ende wiste dat die gramscap ons Heren</l>
<l>Uptie stat haer soude keren,</l>
<l><pb n="2,220"/> Om dat heidijn dorper diet,</l>
<l>Dat emmer daer wederriet,</l>
<l>Datmen Cristus die stat verbode</l>
<l n="50">Ende men anebede die gode;</l>
<l>Ende es te Ravene gevaren,</l>
<l>Ende liet dat wreken den kerstinen scaren.</l>
<l>                Dus hebben die Wester Goten</l>
<l>Rome gewonnen met haren roten.</l>
<l n="55">Alaricus hiet ende geboot,</l>
<l>Wie so hi ware, clene of groot,</l>
<l>Die indie heileghe steden weke,</l>
<l>Dat hi daer bleve sekerleke,</l>
<l>Ende hem niemen en mesdade</l>
<l n="60">Noch an goede dade scade;</l>
<l>Ende alre meest leeke of clerke,</l>
<l>Die in sente Pieters kerke</l>
<l>Hem onthilden, dat geboot hi,</l>
<l>Dat si emmer bleven vri;</l>
<l n="65">Ende si slougen, so si minst mochten,</l>
<l>Lieden daer si jegen vochten;</l>
<l>Maer dat si roven dat si vonden</l>
<l>Buten Gods husen tallen stonden,</l>
<l>Ende si altoes niet en vermeden</l>
<l n="70">De mamerien vander steden.</l>
<l>                Hier bi mochtmen proeven wel,</l>
<l>Dat God was der stede fel,</l>
<l>Ende dat die zonden hadden verbuert.</l>
<l>Al was Rome vaste gemuert,</l>
<l n="75">Sine conste niet ontkeren</l>
<l>Die grote onwerdicheit ons Heren.</l>
<l>                Up enen sente Bertelmeus dach,</l>
<l>Die in Oegstmaent gelach,</l>
<l>So wart die edele stat verloren,</l>
<l n="80">Die gestaen hadde daer te voren</l>
<l>XI<hi rend='sup'>C</hi> jaer LX ende viere,</l>
<l>Sint dat Romulus die fiere</l>
<l>Teersten die stede Rome hiet.</l>
<l>Int jaer ons Heren, alsemen siet,</l>
<l n="85">CCCC X ende twee</l>
<l>Ghesciede dit, no min no mee,</l>
<l>Dat Rome, dat erderike</l>
<l>Bedwongen hadde vromelike,</l>
<l>Aldus vanden Wester Goten</l>
<l n="90">Dorperlike was verstoten.</l>
<l>                Die coninc Alaric die helt</l>
<l>Sijn spot metter Roemscer gewelt.</l>
<l>Enen man nam hi, die Attalus hiet,</l>
<l>In spotte voer dat Roemsce diet,</l>
<l n="95">Ende maecter enen keyser af.</l>
<l>Keyser gewaden hi hem gaf</l>
<l>Ende voerdene achter steden</l>
<l>Rechts na der keyseren zeden.</l>
<l>Enen dach so was hi here</l>
<l n="100">In spotte ende een twint mere;</l>
<l>Ten anderen dage ontseidemen echt,</l>
<l>Ende cleedene alse enen knecht</l>
<l>Ende dedene dienen maten heren,</l>
<l>Den Romeinen tonneren.</l>
</div>
<div type="subchapter"><head type="subchapter">Ene miracle die daer ghevel. XII.</head>
<l>                Bi ere dinc so proeftmen wel,</l>
<l>Dat dese dinc in Rome gevel,</l>
<l>Dat die gramscap Gods dede,</l>
<l>Niet der Goten moghenthede;</l>
<l n="5">Want doe tfolc dor Rome ran,</l>
<l><pb n="2,221"/> Quam een Gote, een mogende man,</l>
<l>Die vant ene heilege maghet</l>
<l>Ende van jaren wel gedaghet</l>
<l>In eenen huse sittende doe,</l>
<l n="10">Dat den kerstinen horde toe.</l>
<l>Hovescelike vragedi hare,</l>
<l>Offer gout oft selver in ware;</l>
<l>Ende soe sprac met bouden zinne,</l>
<l>Datter dies vele ware inne,</l>
<l n="15">Beede van selvere ende van goude,</l>
<l>Ende seide dat soet bringen soude.</l>
<l>Mettien so brochte soe daer</l>
<l>Vate diere, scone ende claer,</l>
<l>Ende oec vele teere rote.</l>
<l n="20">Tebarenteert so was die Gote,</l>
<l>Alse hi so vele dinges ende so diere</l>
<l>Sach ende so menegertiere.</l>
<l>Doe sprac die heilege maget te hem:</l>
<l>"Oftu dorres, sich ende nem:</l>
<l n="25">Dits sente Pieters goet, Gods vrient,</l>
<l>Daermen hem mede dient.</l>
<l>Sie wat du does up desen dach,</l>
<l>Want ict verweren niet en mach,</l>
<l>Ende oec en dar ict houden niet."</l>
<l n="30">Alse die Gote dat versiet,</l>
<l>Bider wijsheit vanden zinne,</l>
<l>Die hi der maget sach hebben inne,</l>
<l>Ende bider vrese van Gode mede,</l>
<l>Quam hem an grote wonderlichede,</l>
<l n="35">Ende ontboot dat haestelike</l>
<l>Sinen here den coninc Alarike;</l>
<l>Die hiet datmen droege de vate</l>
<l>Allegader haerre strate</l>
<l>Gheheel in sente Pieters kerke,</l>
<l n="40">Ende allegader leeke ende clerke</l>
<l>Ende alle dies hem hilden an hare,</l>
<l>Datmen vri ende openbare</l>
<l>Leeden soude daer ten stonden.</l>
<l>Dit huus, daer tgoet was vonden,</l>
<l n="45">Was verre vander kerken geleghen.</l>
<l>Daer volgeden ende quamen tjegen</l>
<l>Menech man diet anesach,</l>
<l>Hoemen daer drouch up dien dach,</l>
<l>Openbare ende al bloot,</l>
<l n="50">Ghene vate diere ende groot</l>
<l>Beede van selvere ende van goude.</l>
<l>Vele volx, want die coninc woude,</l>
<l>Gingen met zwerden, die dat weren,</l>
<l>Dattem niemen mochte deren.</l>
<l n="55">Beede Goten entie Romeine</l>
<l>Loveden Gode alle gemeine</l>
<l>Ende songhen ons Heren zanc.</l>
<l>Indie stat was groot geelanc</l>
<l>Van Gode te lovene dor al de mort,</l>
<l n="60">Diemen daer dede indie port,</l>
<l>So dat menech utequam,</l>
<l>Alse hi horde ende vernam,</l>
<l>Die ghescuult was over zide:</l>
<l>Si worden van herten blide.</l>
<l n="65">Oec liepenre vele heidine mede</l>
<l>Gheminget onder tkerstijnhede,</l>
<l>Die kerstijnheit lijeden metten monde,</l>
<l>Ende niet metter herten gronde,</l>
<l>Omme dat si tlijf wilden behouden.</l>
<l n="70">Sidert, woudsi of en wouden,</l>
<l>Hadden sijs lachter ende verwijt,</l>
<l>Dat si eer noot te sulker tijt</l>
<l>Hare gode lieten varen,</l>
<l>Om dat si tlijf mochten sparen.</l>
<l n="75">So die Romeine seerre dronghen</l>
<l>An die kerstine diere zonghen,</l>
<l>Om tontdraghene dat leven,</l>
<l>So die Goten daer beneven</l>
<l>Maecten te vastere hoede</l>
<l n="80"><pb n="2,222"/> Omme dbehout vanden goede,</l>
<l>Ende brochten ghene diere vate</l>
<l>Met groter perssen dor de strate</l>
<l>Al in sente Pieters kerke.</l>
<l>Leke, heidine ende clerke,</l>
<l n="85">Alle diere mede ghingen,</l>
<l>Waren vri van allen dinghen.</l>
<l>                Hier bi mochtment proeven wel,</l>
<l>Alse dese miracle gevel,</l>
<l>Hen hat die stede niet verbuert,</l>
<l n="90">Soene hadde dat niet besuert:</l>
<l>God hadde behoet alse wel de stat,</l>
<l>Alse hi dede sente Pieters scat.</l>
</div>
<div type="subchapter"><head type="subchapter">Alaricus doot vanden Wester Goten. XIII.</head>
<l>                Alaricus wan dus die stede,</l>
<l>Daer hi roof ende scade dede</l>
<l>Ende verbrander in een deel;</l>
<l>Maer alt beste bleef geheel.</l>
<l n="5">Ten derden dage ontsagen de Goten,</l>
<l>Worden si met here besloten</l>
<l>Vanden keyser vander stede</l>
<l>Ende vanden grave Constante mede,</l>
<l>Die groot here hadde te samen,</l>
<l n="10">Het mochtem comen te mesquamen;</l>
<l>Ende hebben die stat gelaten,</l>
<l>Ende voeren henen haerre straten</l>
<l>Ten lande van Poelgien waert.</l>
<l>Ghevaen hebben si andie vaert</l>
<l n="15">Beede wijf ende manne,</l>
<l>Ende daertoe mede nochtanne</l>
<l>Des keysers zuster Honorius,</l>
<l>Die hiet Placidia; ende aldus</l>
<l>Sijn si uten lande gevaren.</l>
<l n="20">Teenen wive namse te waren</l>
<l>Athaulfus, een edel Gote,</l>
<l>Die hogeste van alder rote,</l>
<l>Een van sconinx Alaricus neven,</l>
<l>Die coninc oec wart in sijn leven.</l>
<l n="25">                Cortelike gheviel hier naer,</l>
<l>Eer dat leet dat half jaer,</l>
<l>Also alsi hare vaert</l>
<l>Setten te Cecilien waert,</l>
<l>Dat si braken uptie zee</l>
<l n="30">Ende verloren lieden mee</l>
<l>Ende goets dan ghemate was.</l>
<l>Alaricus was droeve das</l>
<l>Ende was te Consensius inde stede:</l>
<l>Daer staerf hi vander gadoot mede.</l>
<l n="35">Die Goten waren droeve hier af,</l>
<l>Ende maecten hem een graf</l>
<l>Van sere wonderlikere maniere:</l>
<l>Daer was eene lopende riviere,</l>
<l>Die scieden si inde middelt ontwee,</l>
<l n="40">Ende indie middelt min no mee,</l>
<l>Daer die stroem te lopene plach,</l>
<l>Maecten si een graf, daer hi in lach,</l>
<l>Van utermaten dieren dingen;</l>
<l>Ende om dat si niet wilden gehingen,</l>
<l n="45">Datmen meer besage daer nare,</l>
<l>Lieten si dwater lopen dare</l>
<l>Rechts aldaert te voren liep:</l>
<l>Dus leget hi int water diep.</l>
<l>                Athaulfuse hebben si verheven,</l>
<l n="50">Die een was van sinen neven,</l>
<l>Te coninghe in sine stede;</l>
<l>Sijn wijf was Placidia mede,</l>
<l>Alsic seide hier te voren.</l>
<l>Echt verhief hem haer toren,</l>
<l n="55">Den Goten, ende keerden te Rome weder,</l>
<l>Ende nament al up ende neder</l>
<l>Dat si daer hadden gelaten,</l>
<l>Ende voeren henen haerre straten.</l>
<l>Ende omme dat God togen woude,</l>
<l n="60">Dat het was der zonden scoude,</l>
<l><pb n="2,223"/> Dat Rome hadde sulke plage,</l>
<l>Ghesciede daer in corten daghe,</l>
<l>Dat God vanden hemele vier</l>
<l>Sendde neder so onghier,</l>
<l n="65">Dat die grote gestichten alle</l>
<l>Brochte in so swaren valle,</l>
<l>Die van ysere ende van metale</l>
<l>Ende van maerbre diere also wale</l>
<l>Gemaect waren, ende daer in stonden</l>
<l n="70">Die beelden van ouden stonden,</l>
<l>Na hare keyseren, na hare gode,</l>
<l>Jegen ons Heren gebode,</l>
<l>So dat die maerct al omme ende omme</l>
<l>Al verbernde teere summe;</l>
<l n="75">Om dat God daer wilde togen</l>
<l>Den Romeinen vor haer ogen,</l>
<l>Dat hi velde met sire cracht</l>
<l>Dat den vianden ontfacht.</l>
<l>                In desen tiden, in desen stonden,</l>
<l n="80">Wart in Affrike vonden</l>
<l>Van enen reuse een twivoudich tant:</l>
<l>Men drouch over een int lant,</l>
<l>Dat hi groot was tanden hondert:</l>
<l>Des hevet den menegen gewondert.</l>
</div>
<div type="subchapter"><head type="subchapter">Hoe God des keysers vianden scende. XIIII.</head>
<l>                Honorius hilts hem an Gode</l>
<l>Ende dede gerne sine gebode;</l>
<l>So wat dat die heidine spraken</l>
<l>Up onse gelove quade saken,</l>
<l n="5">Hine keerdem niet daer af,</l>
<l>Maer Gode dat hijt al upgaf.</l>
<l>Ende hier omme so dede hem ere</l>
<l>Ende vordeel God onse Here;</l>
<l>Want in Bertaengen ende in Gallen</l>
<l n="10">So deedse God algader vallen,</l>
<l>Die hem setten omme sijn rike</l>
<l>Af te winnene verradenlike:</l>
<l>Alse in Baertaengen Gratiaen,</l>
<l>Die te hant moeste den ende ontfaen,</l>
<l n="15">Ende Constantijn in Gallen,</l>
<l>Die metten zone moeste vallen,</l>
<l>Ende Maximus, die was verdreven,</l>
<l>Die behilt cume sijn leven,</l>
<l>Alse hi keyser wilde wesen.</l>
<l n="20">Daer na so quam up hem na desen</l>
<l>Jovinus, van Gallen geboren,</l>
<l>Ende wilde coninc sijn gecoren:</l>
<l>Te hant moesti die doot ontfaen.</l>
<l>Doe sijn broeder Sebastiaen;</l>
<l n="25">Maer te hant doe hi was gecoren,</l>
<l>Hevet hi sijn lijf verloren.</l>
<l>                Doe die verdoemde Attalus,</l>
<l>Dien de coninc Alaricus</l>
<l>Des eens dages gaf de keysercrone,</l>
<l n="30">Ende dedene sanders dages onscone</l>
<l>Dienen gaen alse enen knecht,</l>
<l>Wilde oec sijn keyser over recht,</l>
<l>Ende wart orlogende uptie zee,</l>
<l>Ende wart gevaen, dies wart hem wee,</l>
<l n="35">Ende ghesent den grave Constant;</l>
<l>Die senddene voert altehant</l>
<l>Honoriuse den keyser saen.</l>
<l>Die hant dedi hem afslaen</l>
<l>Ende lietene also te live,</l>
<l n="40">Ghelijc recht eenen keytive.</l>
<l>                Binnen desen dat dese tyranne,</l>
<l>Dese mordadeghe manne,</l>
<l>Aldus alle worden bedorven,</l>
<l>Hebben die Goten verworven,</l>
<l n="45">Dat si tlant van Nerboene</l>
<l>Besaten te haren doene.</l>
<l>                Nu wart in Affrike in roere</l>
<l>Jegen den keyser vremde voere;</l>
<l>Want die grave Heracliaen,</l>
<l n="50"><pb n="2,224"/> Die in Affrike was gedaen</l>
<l>In dien tiden dat Attalus deere</l>
<l>Ane hem trac alse gerecht here,</l>
<l>Om te verdrivene die scaren,</l>
<l>Die van Attalus zide waren,</l>
<l n="55">Sine dingen gingen hem so scone,</l>
<l>Dat hi wilde die keysercrone;</l>
<l>Maer dat gedeech al tenen drome.</l>
<l>Dese sochte tlant van Rome</l>
<l>Ende hevet die zee begrepen</l>
<l n="60">Met IIII<hi rend='sup'>M</hi> ende VII<hi rend='sup'>C</hi> scepen,</l>
<l>Dat sere te wonderne was;</l>
<l>Want men noint dat en las,</l>
<l>Dat noint Cerces no Alexander,</l>
<l>Nochte mede oec geen ander,</l>
<l n="65">So vele scepe hadde te samen,</l>
<l>No die Grieken die vor Troyen quamen.</l>
<l>Dese brochte volx so vele,</l>
<l>Dattet ginc al uten spele,</l>
<l>Ende es an tlant van Rome gevallen</l>
<l n="70">Ende utegetrocken met hem allen,</l>
<l>Omme te winnene tkeyserrike.</l>
<l>Het en sceen ne ghene gelike,</l>
<l>Dat Honoriuse iet soude</l>
<l>Bliven in sinen behoude;</l>
<l n="75">Doch die grave van Rome Constant,</l>
<l>Dien Honorius in hant</l>
<l>Den last vanden orloghe leide,</l>
<l>Quam jegen hem upter heide,</l>
<l>Omme te gemoetene sijn here.</l>
<l n="80">Heracliaen hadde cranke were;</l>
<l>Want God en was hem niet hout,</l>
<l>Om dat hi sonder rechte scout</l>
<l>Honoriuse sinen here</l>
<l>Nemen wilde lijf ende eere.</l>
<l n="85">Sijn here was omme begaen,</l>
<l>Som ghesleghen, som ghevaen,</l>
<l>Ende verloos aldaer ter stede</l>
<l>Alle sine scepe mede,</l>
<l>Dat hi nauwelike met eenen,</l>
<l n="90">Met lettel lieden ende met cleenen,</l>
<l>Te Kaertago was ontfaren,</l>
<l>Daerne sloughen sonder sparen</l>
<l>Die ridderen diere waren bleven:</l>
<l>Aldus so liet hi sijn leven.</l>
<l n="95">                Die keyser Honorius</l>
<l>Die verwan met Gode aldus</l>
<l>Altemale sine viande,</l>
<l>Diene wilden uten lande</l>
<l>Verdriven ende uut sinen rike,</l>
<l n="100">Ende bleef keyser mogendelike;</l>
<l>Ende dat wan hem metter hant</l>
<l>Onder Gode die grave Constant.</l>
</div>
<div type="subchapter"><head type="subchapter">Hoe die grave Constant verdreef die Goten. XV.</head>
<l>                Alse tRoemsce rike gesuvert was,</l>
<l>Alse men hier te voren las,</l>
<l>Vanden tyrannen, die dat lant</l>
<l>Wilden houden elc in hant,</l>
<l n="5">Doe geboot Honorius te hant</l>
<l>Entie goede grave Constant,</l>
<l>Die vrome was ende getrouwe,</l>
<l>Dore al Affrike, datmen scouwe</l>
<l>Omder kerstine orbare,</l>
<l n="10">Ende men pays geve harentare</l>
<l>Beede papen ende clerken</l>
<l>Ende allen kerstinen kerken.</l>
<l>                Constant die grave voer vort</l>
<l>Tote Arleblanken inde port,</l>
<l n="15">Vijf jaer naer dat Alaricus</l>
<l>Rome hadde verdorven dus,</l>
<l>Ende verdreef die Goten scone</l>
<l>Uten lande van Nerbone,</l>
<l><pb n="2,225"/> Ende heefse so vervaert,</l>
<l n="20">Dat si weken te Spaengen waert;</l>
<l>Want hi benam den scepen den ganc,</l>
<l>Dattem coren nochte dranc</l>
<l>No comanscepe toecomen mochte,</l>
<l>Dattem ter lijfneren dochte.</l>
<l n="25">                Athaulfus, die droech de crone</l>
<l>Vanden Goten, doe si Nerbone</l>
<l>Rumen moesten ende henen varen,</l>
<l>Die hadde te wive, te waren,</l>
<l>Honorius zuster Placidia.</l>
<l n="30">Van hare quam sidert daer na</l>
<l>Den Roemscen rike groet gevouch;</l>
<l>Want soe die vrienscap so overdrouch,</l>
<l>Dat haer man den keyser boot</l>
<l>Te dienne te siere noot</l>
<l n="35">Met sinen volke, met sinen here.</l>
<l>Ende oec haddi groten ghere,</l>
<l>Want hijt al niet vulbringen mochte,</l>
<l>Hoe so men strede ende vochte,</l>
<l>Dat hi gewonne dat keyserike,</l>
<l n="40">So dat die Goten gemeenlike</l>
<l>Die Roemsche wet hebben ontfaen</l>
<l>Ende bleven den keyser onderdaen,</l>
<l>Ende hi weder met siere namen</l>
<l>Dat Roemsce rike moeste versamen,</l>
<l n="45">Dat so sere ghescoort was.</l>
<l>Maer nu wart hi geware das,</l>
<l>Dat die Goten te wilt waren,</l>
<l>Ende men so ongetemde scaren</l>
<l>Altoes met ghenen lichten dingen</l>
<l n="50">Te wette niet [ne] mochte dwingen.</l>
<l>Boven al dochtem sijn de bate,</l>
<l>Dat hi vort in vreden zate</l>
<l>Jegen dat grote Roemsce rike.</l>
<l>Hiertoe riet mede hertelike</l>
<l n="55">Placidia, des conincs wijf.</l>
<l>Doch verloos hi saen sijn lijf</l>
<l>In Spaengen te Barselone,</l>
<l>Alse hi drie jaer was in de crone.</l>
<l>                Na hem wart Serseric here:</l>
<l n="60">Die waest een jaer ende nemmere.</l>
<l>Doe sloegene doot sijns selfs lude,</l>
<l>Die Wester Goten, die felle, de rude.</l>
<l>                Doe wart Wallia coninc daer naer,</l>
<l>Ende waest XXII jaer.</l>
<l n="65">Die Goten croenden om de sake,</l>
<l>Dat hi den Roemscen vrede brake;</l>
<l>Maer God vercosene omme dbeste,</l>
<l>Want hi den vrede sere veste.</l>
<l>Dese hadde van Gode vaer:</l>
<l n="70">Want hier te voren int naeste jaer</l>
<l>Hadden hem gereet de Goten,</l>
<l>Gewapent ende gesceept met roten</l>
<l><pb n="2,226"/> Te vaerne alle in Affrike,</l>
<l>Om tlant te winne gemeenlike.</l>
<l n="75">Ter Navelzee quamen si doch,</l>
<l>Datmen nu heet Stroch ende Maroch;</l>
<l>Dats wijt, alse ons Horosius seget,</l>
<l>Daer dit in bescreven leghet,</l>
<l>XII mielgen bi rechter maten.</l>
<l n="80">Daer moesten si vele lieden laten,</l>
<l>Die si sagen vor hem verdrinken,</l>
<l>Scepe ende man te gronde sinken.</l>
<l>Oec gedachtem dies gelike</l>
<l>Der tijt vanden coninc Alarike,</l>
<l n="85">Dat doe hi van Rome schiet</l>
<l>Entie stat berovet liet,</l>
<l>Entie Goten met haren scaren</l>
<l>In Cicilien wilden varen,</l>
<l>Daer si toesaghen indien stont,</l>
<l n="90">Hoe haer here ginc in gront.</l>
<l>Om dese dinc ontsach hi Gode,</l>
<l>Ende sendde anden keyser bode</l>
<l>Ende ghisele, ende maecte vrede</l>
<l>Vasten ende getrouwen mede.</l>
<l n="95">Siere zuster Placidia</l>
<l>Senddi hem eerlike na,</l>
<l>Ende boet hem selven hovescelike</l>
<l>Onderdanech den Roemscen rike.</l>
<l>                Die Wandelen entie Allane mede</l>
<l n="100">Baden den keyser omme vrede,</l>
<l>Entie Swaven hare gesellen,</l>
<l>Ende screven: "Dune dorves di niet quellen:</l>
<l>Wes in vreden, du entie dine,</l>
<l>Ende laet ons leven inder pine.</l>
<l n="105">Laet ons elc anderen slaen:</l>
<l>Wat scadet di, wie so ondergaen?</l>
<l>Al slaen wi elc andren gemeenlike,</l>
<l>Al eist vrome den Roemscen rike."</l>
<l>Dus quam Honorius te boven:</l>
<l n="110">Want hi Gode altoes hiet loven,</l>
<l>So velde God sine viande,</l>
<l>Die stoeden naer sine scande.</l>
</div>
<div type="subchapter"><head type="subchapter">Wat in Honorius tiden gevel. XVI.</head>
<l>                In des Honorius daghen,</l>
<l>Alse wi Segebrechte horen gewagen,</l>
<l>Waren clerke die disputeerden,</l>
<l>Daer si hem vele mede geneerden,</l>
<l n="5">Vander vorwetecheit ons Heren;</l>
<l>Ende wilden seggen ende leren,</l>
<l>An wien so God hevet versien</l>
<l>Dattem enege dine sal gescien,</l>
<l>Eist hemelrike, eist de helle,</l>
<l n="10">Hets omme niet dat hi hem quelle;</l>
<l>Es hi ter bliscap voeracht,</l>
<l>Hi moeter toe met alder cracht,</l>
<l>So wat zonden so hi doet;</l>
<l>Eist oec dat hi ter hellen moet,</l>
<l n="15">Wat sal hem vasten ende vieren?</l>
<l>Hi moetere [toe] in alre manieren.</l>
<l>Dit ghelove, dese herisie,</l>
<l>Es recht dat God vermalendie;</l>
<l>Want het maect weldoen onwaert</l>
<l n="20">Ende trect talre quaetheit waert.</l>
<l>Wat dooch voersienecheit</l>
<l>Ofte oec eeneghe wijsheit,</l>
<l>Of soe niet en stonde in staden</l>
<l>Den ghenen diere hem mede laden?</l>
<l n="25">Anders ware God onrecht,</l>
<l>Ne loendi niet elken mensce echt</l>
<l>Na sijn gewerke in dit leven.</l>
<l><pb n="2,227"/> Men sal weldoen [ende] Gode upgheven</l>
<l>Te sinen wille, te siere genaden,</l>
<l n="30">Den loen van allen weldaden;</l>
<l>Want mensceit mach te genen stonden</l>
<l>Der Godheit zin ghegronden.</l>
<l>                In Honorius seste jaer,</l>
<l>Dat hi met orloghen zwaer,</l>
<l n="35">Met Theodosiuse den jongen,</l>
<l>Sinen neve, hadde bedwongen</l>
<l>Dat Roemsche rike, so gesciede,</l>
<l>Dat een Juede vor die liede</l>
<l>Indie ongeloveghe kerken</l>
<l n="40">Hem dopen dede valscen clerken,</l>
<l>Omme te meerne sijn bejach;</l>
<l>So dat gheviel up enen dach,</l>
<l>Dat die triwant quam, die dulle,</l>
<l>Ter kerken, daermen te vulle</l>
<l n="45">Ghelovede na die Roemsche kerke,</l>
<l>Ende eeschede vor die clerke</l>
<l>Met triwanten, met valscen rade,</l>
<l>Datmenne daer kerstijn dade;</l>
<l>Ende alsemen soude int water steken,</l>
<l n="50">Die vonte sonder eenech leken</l>
<l>Van allen watre verstaerf.</l>
<l>Dit was noch geproevet III waerf,</l>
<l>Dat emmer also ghevel.</l>
<l>Hier proevede die kerke wel,</l>
<l n="55">Dat die Juede met valschen zinne</l>
<l>Comen was also daer inne,</l>
<l>Ende dat doepsel niet en diede</l>
<l>En ghenen ongelovegen lieden.</l>
<l>                In desen tiden, wet voerwaer,</l>
<l n="60">Alsemen screef ons Heren jaer</l>
<l>CCCC XX ende een min,</l>
<l>Was te Rome ter kerken in</l>
<l>Paues gecoren Zosimus</l>
<l>Na den eersten Innocentius.</l>
<l n="65">Dese gaf uut ende woude,</l>
<l>Datmen benedijen soude</l>
<l>Pascheavonde naer al recht</l>
<l>Die paeskerse, dat heilege lecht.</l>
<l>                In desen tiden gheviel mede,</l>
<l n="70">Datmen oec in somege stede</l>
<l>Paschen niet hilt ter rechter stonden;</l>
<l>Want some lieden niene conden</l>
<l>Haren kalendier niet wel.</l>
<l>Dies gesciede ende ghevel,</l>
<l n="75">Dat [God] die miracle wrochte,</l>
<l>Daer hise bi te weghe brochte;</l>
<l>Want in Ytale was ene stede,</l>
<l>Daer God emmer Pascheavont dede</l>
<l>Indie vonte sonder conduut</l>
<l n="80">Water comen, men weet waer uut;</l>
<l>Ende doe si tonrechte wouden</l>
<l>Haren Paschen emmer houden,</l>
<l>Sone quam dat water niet,</l>
<l>Tote dien dat es gesciet</l>
<l n="85">Dat rechts quam de rechte dach:</l>
<l>Doe quaemt alst te voren plach.</l>
</div>
<div type="subchapter"><head type="subchapter">Hoe sente Steven was vonden. XVII.</head>
<l>                In desen tiden, in desen stonden,</l>
<l>Was sente Stevens lachame vonden,</l>
<l>Ende mettem oec also wel</l>
<l>Nychodemus ende Gamaliel,</l>
<l n="5">Ende Abilon, Gamaliels sone.</l>
<l>Luciaen dat was de gone,</l>
<l>Een priester van Jherusalem,</l>
<l>Die dus selve scrivet van hem.</l>
<l>Hi seget dat hi lach ende sliep,</l>
<l n="10">Ende III waerf quam te hem ende riep</l>
<l>Gamaliel ende seide aldus:</l>
<l>- "Stant up!" seiti, "Lucianus!</l>
<l>Ganc tote Janne ende sech hem,</l>
<l>Den bisscop van Jherusalem,</l>
<l n="15">Dat hi ons uter erden doe draghen;</l>
<l>Want bidi in sinen daghen</l>
<l><pb n="2,228"/> Saelt gescien ende in dien stonden,</l>
<l>Dat wi sullen werden vonden.</l>
<l>Maer dan seggic niet omme mi,</l>
<l n="20">Sonder omme diere liggen bi;</l>
<l>Want hem wel betaemt groet ere,</l>
<l>Ende onse stede es onwert sere."</l>
<l>Doe seide die pape Luciaen:</l>
<l>"Wie bestu? here! doet mi verstaen."</l>
<l n="25">- "Ic bem," seiti, "Gamaliel,</l>
<l>Pauwels meester, bekinnet wel.</l>
<l>Die bi mi leghet es sente Steven,</l>
<l>Dien de Joden namen tleven;</l>
<l>Te sente Stevens voeten leghet</l>
<l n="30">Nychodemus, daermen af seghet,</l>
<l>Die snachts tonsen Here quam</l>
<l>Ende diene vander crucen nam</l>
<l>Ende diene leide inden grave.</l>
<l>Mijn sone Abylon leget bet ave,</l>
<l n="35">Die nie wijf en kende te waren."</l>
<l>Mettien worde es hi woch gevaren.</l>
<l>                Luciaen onsen Here bat:</l>
<l>Of van Gode quame dat,</l>
<l>Dat hem God te siene dede</l>
<l n="40">Anderwaerf ende derdewaerf mede.</l>
<l>Ten naesten Vrijndage sach hi mede</l>
<l>Gamaliel, die hem gevrach dede,</l>
<l>Twi hi hem verroekeloesde dan,</l>
<l>Hine ginge ten bisscoppe Jan.</l>
<l n="45">Luciaen antworde tier stede:</l>
<l>"Here! en dede ghene roekeloesede;</l>
<l>Maer ic bat Gode, oft van hem quame,</l>
<l>Dat ict driewaerf vername."</l>
<l>- "Hore, pape!" sprac Gamaliel,</l>
<l n="50">"Want du peinses hoe du wel</l>
<l>Weten sout al openbare,</l>
<l>Wie deen oft dander ware:</l>
<l>Sich, ic toge di ene maniere."</l>
<l>Doe togedi hem paenre viere;</l>
<l n="55">Van goude die drie te maten groet:</l>
<l>Deen was vul van rosen root,</l>
<l>Dander vul witter rosen fijn;</l>
<l>Die vierde paender selverijn,</l>
<l>Entie was vul van sofferane.</l>
<l n="60">Doe sprac hem Gamaliel ane:</l>
<l>"Dit gevet ons bediedinge groot:</l>
<l>Die paenre metten rosen root</l>
<l>Meent sente Stevens graf openbare,</l>
<l>Die alleene maertelare</l>
<l n="65">Van onsen gheselscepe was;</l>
<l>Die metten witten, merke das,</l>
<l>Meent Nychodemus ende mie;</l>
<l>Die selverine paenre, besie,</l>
<l>Meent Abylon, minen sone,</l>
<l n="70">Want hi maget was die ghone."</l>
<l>Mettien worde voer hi dane;</l>
<l>Doch so wart van Luciane</l>
<l>Ontbeit tote dat de Vrijndach quam.</l>
<l>Doe quam hi derdewaerf al gram,</l>
<l n="75">Ende scoutene omme sine roekeloesede</l>
<l>Ende omme sine vuerste mede.</l>
<l>                Luciaen es upgestaen</l>
<l>Ende te Jherusalem gegaen,</l>
<l>Ende seide dat den bisscop Jan,</l>
<l n="80">Die nam bisscoppe ende andre man,</l>
<l>Ende voer te ghere steden saen,</l>
<l>Daer hem wijsde Luciaen.</l>
<l>Ende alsemen daer graven begonde,</l>
<l>Wart erdbeve ter selver stonde,</l>
<l n="85">Ende quam die lucht daer so groot,</l>
<l>Dat nieman sach dies genoet.</l>
<l>Daer bi ghenasen uptie stede</l>
<l>LXXIII zieke mede</l>
<l>Van menegerande evele zwaer.</l>
<l n="90">Ende hievense uter erden daer,</l>
<l>Ende sente Steven droegen die clerke</l>
<l>Tote Syon indie kerke,</l>
<l><pb n="2,229"/> Daer hi dyaken was ghewijt</l>
<l>Ende vanden apostelen gebenedijt.</l>
<l n="95">                Hier naer sidert quam daer ane</l>
<l>Ene vrouwe, hiet Juliane,</l>
<l>Ende waende ontgraven haren man,</l>
<l>Die indie kerke lach daer an,</l>
<l>Ende nam sente Stevene ende voerden mede</l>
<l n="100">Te Constantenoble indie stede,</l>
<l>Daer inden weghe vor vele liede</l>
<l>Menege miracle gesciede.</l>
<l>                Sente Steven hi was vonden</l>
<l>Van Luciane indien stonden</l>
<l n="105">Ende, alsement gemerken mach,</l>
<l>Des anders dages na Kerstdach,</l>
<l>Ende gesteent, alsemen waent,</l>
<l>Des anders daghes in Oestmaent.</l>
<l>Die heileghe kerke diene eert,</l>
<l n="110">Hevet dese feeste verkeert.</l>
</div>
<div type="subchapter"><head type="subchapter">Van sente Stevens miraclen. XVIII.</head>
<l>                Ten naesten jare alse vonden was</l>
<l>Sente Steven, alsemen las,</l>
<l>So quam Orosius die pape,</l>
<l>Sente Augustijns jongere ende knape,</l>
<l n="5">Vanden lande van Jherusalem</l>
<l>(Want hi was in Bethlem</l>
<l>Tote Jheronimuse, den wisen man),</l>
<l>Ende gheviel hem dat hi gewan</l>
<l>Van sente Stevens heilechdoeme,</l>
<l n="10">Die was der maertelaren bloeme.</l>
<l>Dat brochte hi vor hem in Affrike,</l>
<l>Ende oec gescreven properlike</l>
<l>Dystorien, hoe hi tien stonden</l>
<l>Bi Jherusalem was vonden.</l>
<l n="15">                Doe ment in Affrike vernam,</l>
<l>Dat gheent heilechdoem daer quam,</l>
<l>Quamer vele daer ter stede;</l>
<l>Want daer God vele miraclen dede,</l>
<l>Die hier som bescreven sijn,</l>
<l n="20">Alse ons bescrivet sente Augustijn.</l>
<l>                Een bisscop, die Proiectus hiet,</l>
<l>Die brachte onder sijn ghediet</l>
<l>Van sente Stevens heilechdoeme:</l>
<l>Daer quam dor sine willecome</l>
<l n="25">Van volke jegen een groot covent.</l>
<l>                Een wijf quamer toe al blent,</l>
<l>Ende brachte bloemen ende bat genaden,</l>
<l>Ende bat dat mense daer ane dade;</l>
<l>Ende alse sire an waren gedaen,</l>
<l n="30">Dede soese an hare ogen saen,</l>
<l>Ende sach te hant scoene ende claer,</l>
<l>Dies menegen wonderde daer.</l>
<l>                Een bisscop, die Lucillus hiet,</l>
<l>Hadde vanden festele swaer verdriet,</l>
<l n="35">So datmen soude sniden.</l>
<l>Hem gheviel ten selven tiden,</l>
<l>Daer hi sente Stevens heilechdoem drouch,</l>
<l>Dat hi genas, dies menech louch.</l>
<l>                Een priester, die Eucharius hiet,</l>
<l n="40">Hadde vanden steene adde verdriet</l>
<l>Ende hadde devel lange gedragen.</l>
<l>Hem gheviel in ghenen dagen,</l>
<l>Dat hi altemale ghenas,</l>
<l>Alse hi quam daer theilechdoem was.</l>
<l n="45">                Oec so was aldaer int lant</l>
<l><pb n="2,230"/> Een groot here kerstine viant,</l>
<l>Die oec mede dor ghene bede</l>
<l>Ontfaen wilde kerstijnhede.</l>
<l>Eene dochter haddi nochtan,</l>
<l n="50">Die kerstijn was ende haer man.</l>
<l>Doude man was van evele verladen;</l>
<l>Swagher ende dochter baden,</l>
<l>Dat hi doepsel wilde ontfaen.</l>
<l>Hi seide: hine daets niet, sonder waen,</l>
<l n="55">Ende sprac hem an groot overmoet;</l>
<l>So dat swager ende dochter dochte goet,</l>
<l>Dat hi sente Stevene versochte,</l>
<l>Ende hem bade dat hi mochte.</l>
<l>Dit dedi met goeder herten</l>
<l n="60">In weenne ende in groter smerten.</l>
<l>Orlof heeft hi danen genomen,</l>
<l>Ende drouch vor hem vanden bloemen</l>
<l>Vanden outare, alse die geloeft,</l>
<l>Ende leidse onder sijn sweers hoeft,</l>
<l n="65">So datmen daer na slapen begaet.</l>
<l>Ende alst coemt andie dageraet,</l>
<l>Riep die heidijn in siere talen,</l>
<l>Datmen den bisscop hem soude halen.</l>
<l>Men seide, hi ware uter stat.</l>
<l n="70">Mettien hi omden papen bat.</l>
<l>Doe quamen die papen, ende hi seide:</l>
<l>"Ic gelove an kerstijnhede."</l>
<l>Dies worden si alle vro,</l>
<l>Ende hi wart gedopet so.</l>
<l n="75">Alse lange alse hi leefde vort,</l>
<l>Haddi inden mont dit wort:</l>
<l>"Cristus! ontfanc minen gheest!"</l>
<l>Dit wort, hebben wi verheest,</l>
<l>Was dat sente Steven sprac,</l>
<l n="80">Alse hem sijn herte brac;</l>
<l>Nochtan dat hi niet en horde,</l>
<l>Dat sente Steven sprac de worde.</l>
<l>Ende niet lange daer na mede</l>
<l>Staerf hi selve daer ter stede.</l>
<l n="85">Vele lieden daer ter stont</l>
<l>Worden alles evels gesont.</l>
</div>
<div type="subchapter"><head type="subchapter">   Vanden selven. XIX.</head>
<l>                Echt in Affrike teere stede</l>
<l>Was oec sente Stevens gebede</l>
<l>In ene kerke. Daer gesciede</l>
<l>Dat enen waghen dreven liede,</l>
<l n="5">Dien ossen togen naden zede;</l>
<l>Een kint ginc daer spelen mede;</l>
<l>Entie ossen ontliepen den man</l>
<l>Ende liepen dat kint doot nochtan</l>
<l>Ende al te sticken sine lede.</l>
<l n="10">Die moeder hieft up ter stede</l>
<l>Ende hevet sente Stevene gedragen</l>
<l>In weenne met groter clagen.</l>
<l>Tkint wart te live ende so gesont,</l>
<l>Dat niemene en wart cont</l>
<l n="15">Lijctekijn selfs, sijt seker das,</l>
<l>Waer dat kint gequetst was.</l>
<l>                Eene nonne was van evele doot,</l>
<l>Die met beden uter noot</l>
<l>Van haren vrienden was gebeden,</l>
<l n="20">Ende genas aldaer ter steden.</l>
<l>                Een ander kint was verstorven.</l>
<l>Sine vrienden hebben verworven</l>
<l>Olye ute sente Stevens kerke;</l>
<l>Ende met ghelove sterke</l>
<l n="25">Hebben si dat kint bestreken:</l>
<l>Saen quaemt te live ende began spreken.</l>
<l>                Eenen anderen here, enen riken man,</l>
<l>Ontstaerf een kint, ende hi gewan</l>
<l>Met gebede, met groten wene,</l>
<l n="30">Dat te live quam al reene.</l>
<l><pb n="2,231"/>                 Sevene gebroedere waren mede</l>
<l>Van Capadocien der stede</l>
<l>Ende III zustren, alse wijt horen,</l>
<l>Waren harde wel geboren,</l>
<l n="35">Dien na haers vader doot</l>
<l>Die moeder gaf vloeke groet</l>
<l>Omme onrecht dat si haer daden.</l>
<l>God gheselese met ere genaden,</l>
<l>So dat si alle te male mede</l>
<l n="40">Yechtech worden in die lede</l>
<l>Ende zwaerlike bevende,</l>
<l>Datse niemen en sach levende,</l>
<l>Hem en gruwelde daer hise sach.</l>
<l>Dese gingen menegen dach</l>
<l n="45">Dolende van lande te lande,</l>
<l>So datse menech man becande.</l>
<l>Twee sijnre in Affrike comen,</l>
<l>Want si mare hebben vernomen,</l>
<l>Dat God dor sente Stevens ere</l>
<l n="50">Menegen daer genas van sere.</l>
<l>Teenen Paschen gingen si daer:</l>
<l>Deen ginc in behevelt zwaer</l>
<l>In sente Stevens kerke ende bat</l>
<l>Nerenstelike aldaer ter stat,</l>
<l n="55">Ende bleef liggende in dier gebare</l>
<l>Alse oft hi in slape ware,</l>
<l>Sonder bevingen vanden leden;</l>
<l>Nochtan was hi vanden zeden,</l>
<l>Dat hi bevede in sinen slape.</l>
<l n="60">Cortelike stont up die knape</l>
<l>Ghesont van al sinen leden.</l>
<l>Sine eene zuster quam daer ter steden,</l>
<l>Ende wart mede ghesont.</l>
<l>Doe stont up ter selver stont</l>
<l n="65">Sente Augustijn ende heeft gedaen</l>
<l>Een sermoen van dien II saen,</l>
<l>Ende maecte den lieden cont,</l>
<l>Twi si worden ongesont,</l>
<l>Ende togede datse onse Here</l>
<l n="70">Verloest hadde om sente Stevens ere.</l>
<l>Dese miracle sekerlike</l>
<l>Ghesciede doe in Affrike.</l>
</div>
<div type="subchapter"><head type="subchapter">Vanden Vrancken. XX.</head>
<l>                In Honorius IXde jaer</l>
<l>Vinden wi gescreven vorwaer,</l>
<l>Dat Maercomeris es verstorven,</l>
<l>Die Vrancrike hadde verworven.</l>
<l n="5">Desen heetmen sekerlike</l>
<l>Den andren coninc van Vrancrike;</l>
<l>Niet dat hi iet noch crone</l>
<l>Drouch, maer regneerde scone</l>
<l>Over die Vranken upten Rijn</l>
<l n="10">Met enen geselle sijn,</l>
<l>Die Simio bi namen hiet.</l>
<l>Dese twee heren ende haer gediet</l>
<l>Die hadden, alsic seide te voren,</l>
<l>Uptie Wandelen enen wijch verloren,</l>
<l n="15">Ende sidert wonnen si weder die ere,</l>
<l>Ende slougen enen der Wandelen here,</l>
<l>Modegisiluse, doot.</l>
<l>Niet lange daer na, alst God geboet,</l>
<l>Storven si beede in groter eeren.</l>
<l n="20">Doe dochte goet den Vrancscen heren,</l>
<l>Dat hare coninge droegen crone;</l>
<l>Oec so dochtem wesen scone,</l>
<l>Dat die sone na den vader</l>
<l>Dat conincrike behilde algader,</l>
<l n="25">Ende emmer upten outsten quame.</l>
<l><pb n="2,232"/> Dus ontfinc crone ende name</l>
<l>Der Vranken, die al nu betide</l>
<l>Fransoyse heeten verre ende wide,</l>
<l>Farramont, Maercomeris sone:</l>
<l n="30">XVI jaer regneerde die ghone.</l>
<l>Ende doe screefmen, alsict vant,</l>
<l>In dat Oester Vrancsche lant</l>
<l>Dat incarnation vorwaer</l>
<l>CCCC ende XX jaer.</l>
<l n="35">                Hier naer over II jaer gesciede,</l>
<l>Dat die Vranken onder haer liede</l>
<l>Uutcoren viere edele man,</l>
<l>Daer grote wijsheide lach an,</l>
<l>Omme te makene ene wet,</l>
<l n="40">Dat alt volc voere te bet;</l>
<l>Want soude elc sinen wille volgen,</l>
<l>Alsi vochten ofte bolgen</l>
<l>Onder hem, so ware tlant verdorven.</l>
<l>Dese viere heren diet verworven</l>
<l n="45">Entie hier toe quamen tsamen,</l>
<l>Die hieten aldus bi namen:</l>
<l>Usogast ende Bosogast,</l>
<l>Silagast ende Widagast.</l>
<l>Biden namen machmen verstaen,</l>
<l n="50">Dat tfolc wilt was, sonder waen.</l>
<l>In Vranckerike hebben si geset,</l>
<l>Dese IIII heren, ene wet</l>
<l>Met groten nerenste ende met zinne,</l>
<l>Die noch gescreven es daer inne,</l>
<l n="55">Ende heet Der Saleken Wet bi namen.</l>
<l>In drien steden quaemsi tsamen,</l>
<l>Die van namen sere wilt sijn,</l>
<l>Ende dus heeten in Latijn:</l>
<l>Saletaym ende Bodoaym,</l>
<l n="60">Ende dat derde Wandaym.</l>
<l>So stout, so wreet waren die Vranken,</l>
<l>Dats hem niemen en dorste ondanken,</l>
<l>Al hadsi hem leede gedaen,</l>
<l>Ende heidijn waersi, sonder waen.</l>
</div>
<div type="subchapter"><head type="subchapter">Van sente Jeronimus doot. XXI.</head>
<l>                Int ander jaer dat Farramont</l>
<l>Die Vrancsce crone ontfaen bestont,</l>
<l>Doe wart teenen paues gecoren</l>
<l>Bonefasius, van Rome geboren,</l>
<l n="5">Eens papen sone, hiet Bocont.</l>
<l>Jegen hem coesmen tier stont</l>
<l>Eulalius; dies wart erre</l>
<l>Die clergie ende sere in werre,</l>
<l>Also dat si beede te samen</l>
<l n="10">Vorden keyser Honorius quamen.</l>
<l>Te hant Honorius dede</l>
<l>Hem beeden varen uter stede,</l>
<l>Ende ontsette Eulalius</l>
<l>Ende ontfinc Bonefasius,</l>
<l n="15"><pb n="2,233"/> Omme dat hi eerst ende te voren</l>
<l>Ghewijet was ende vercoren.</l>
<l>Dese paues hevet gheset</l>
<l>Inder heileger kerken wet,</l>
<l>Dat no wijf no nonne en ghene</l>
<l n="20">En roeren en soude, groot no clene,</l>
<l>Ghewijet cleet, hoe soet vare,</l>
<l>Dat behort te Gods outare.</l>
<l>Daertoe so verboot hi echt,</l>
<l>Dat wie so ware eigijn knecht,</l>
<l n="25">Niet en quame ter clergien,</l>
<l>Sijn here die en wildene vrijen.</l>
<l>                Int jaer daer na, wi vindent dus,</l>
<l>So staerf sente Jheronimus</l>
<l>Te Bethlem indie stede,</l>
<l n="30">Ende wart aldaer begraven mede</l>
<l>Voer die crebbe, alsemen vint,</l>
<l>Daer Jhesus in lach, der mageden kint,</l>
<l>Int jaer ons Heren, wet vorwaer,</l>
<l>CCCC ende XXII jaer,</l>
<l n="35">In Septembre upten lesten dach.</l>
<l>Dese Jeronimus die plach</l>
<l>Die scrifture te verclaerne,</l>
<l>No sinen lachame niet te spaerne</l>
<l>In studeerne nacht ende dach,</l>
<l n="40">So dat hi in siere ouden lach,</l>
<l>Doe hi zitten niet en mochte,</l>
<l>Ende boven sinen bedde cnochte</l>
<l>Eenen reep, dat crancheit dede,</l>
<l>Daer hi hem selven keerde mede.</l>
<l n="45">In bouken dichten ende maken claer</l>
<l>Pijndi hem LVI jaer.</l>
<l>Van C jaren was sine oude,</l>
<l>Twee min, doe hi voer ter moude.</l>
<l>Sine vite ende sine wort</l>
<l n="50">Hebdi hier voren gehort;</l>
<l>Hi was die met sinen dichte</l>
<l>Die heileghe kerke sere verlichte.</l>
<l>                In desen tiden, hebben wi verstaen,</l>
<l>Hebben die Wandelen ondergedaen</l>
<l n="55">Entie Allanen entie Swaven</l>
<l>Van Spaengen coningen ende graven,</l>
<l>Ende hebben in haer hant</l>
<l>Dat meeste deel van Spaengen lant.</l>
<l>Oec waerre vele van haren scaren</l>
<l n="60">Tien tiden die kerstijn waren,</l>
<l>So dat si Spaengen indien</l>
<l>Onder hem deelen in drien,</l>
<l>Ende elc hevet sijn stic angevaen</l>
<l>Ende coninge gecoren saen.</l>
<l n="65">Doch en consten si niet met vreden</l>
<l>Tlant besitten noch besteden,</l>
<l>Sine worden onder hem drien</l>
<l>Orlogende oversere mettien,</l>
<l>Ende elc wan anderen of</l>
<l n="70">Lant ende port, veste ende hof.</l>
<l>                Honorius, die sijn lant</l>
<l>Vele vrijede entie grave Constant</l>
<l>Ende sette in goeden doene,</l>
<l>Gaf daer naer den deghen coene</l>
<l n="75">Placidia siere zuster te wive,</l>
<l>Die die Goten, die keytive,</l>
<l>Doe si Rome wonnen die stat,</l>
<l>Mede vingen, ende naer dat</l>
<l>Athaulfus te wive nam,</l>
<l n="80">Die sidert ter cronen quam</l>
<l>Na des conincs Alaricus doot.</l>
<l>Nu maecte hine here groot,</l>
<l>Sinen zwagere den selven Constant,</l>
<l>Ende verhievene te hant</l>
<l n="85"><pb n="2,234"/> Teenen keyser, teenen geselle;</l>
<l>Maer die aventure felle,</l>
<l>Die selden eere laet lange staen,</l>
<l>Corte hem sijn leven saen;</l>
<l>Want VIII maent ende nemmere,</l>
<l n="90">Leest men, bleef hi in de eere.</l>
</div>
<div type="subchapter"><head type="subchapter">Vanden Hunen. XXII.</head>
<l>                Na Constante wart vercoren</l>
<l>Tote Rome, alse wijt horen,</l>
<l>Patricius, dats bina vader,</l>
<l>Vanden kerstinen rike algader,</l>
<l n="5">Een here die Agetius hiet:</l>
<l>Vromegere en levede doe niet.</l>
<l>Patricius dats thogeste wort</l>
<l>Naden keyser, alsemen hort,</l>
<l>Ende sinen name screef men scone</l>
<l n="10">Tien tiden in skeysers crone.</l>
<l>                Tien tiden worden die Borgenioene</l>
<l>Jegen tkeyserrike so coene,</l>
<l>Dat si hem daer jegen setten.</l>
<l>Up hem so voer alsonder letten</l>
<l n="15">Agetius, diese bedwanc</l>
<l>Alle weder an haren danc,</l>
<l>Daer hem Rome entie keyser mede</l>
<l>Vordeel ende groot ere omme dede.</l>
<l>                In desen tiden, lesen wi,</l>
<l n="20">Alse ons scrivet Hughe van Flori,</l>
<l>So quam Ettel vanden Hunen,</l>
<l>Daer niemen jegen mochte stunen,</l>
<l>Westwaert over Rijn gevallen</l>
<l>Ende wilde destruweren Gallen,</l>
<l n="25">Ende hevet Mets, die vaste stede,</l>
<l>Verbrant ende berovet mede;</l>
<l>Ende wat dat hi in Gallen vant,</l>
<l>Dat ginc hem altemale in hant,</l>
<l>So dat hi sette sijn ghepeins</l>
<l n="30">Omme te winnene Orlieins,</l>
<l>Ende es daerwaert getrect</l>
<l>Om te vulbringene dat hi mect.</l>
<l>                Doe was bisscop in die stede</l>
<l>Een man van groter werdichede,</l>
<l n="35">Sente Aniaen, die Gode bat</l>
<l>Nacht ende dach voer sine stat,</l>
<l>Ende deet Agetiuse weten,</l>
<l>Dat Orlieins soude sijn beseten</l>
<l>Metten Hunen ende gevelt,</l>
<l n="40">Hine quame met siere gewelt.</l>
<l>Agetius up ghenen dach</l>
<l>TAerleblanken in die stat lach,</l>
<l>Ende dede sijn here te samen.</l>
<l>Saen hem te hulpen quamen</l>
<l n="45">Die Wester Goten in corter stont</l>
<l>Met haren coninc Tresemont;</l>
<l>Want al die werelt wilde stumen</l>
<l>Uptie felle wreede Hunen,</l>
<l>Ende si jegen die werelt al.</l>
<l n="50">Maer eer ic wijch ende gheval</l>
<l>Van desen orloghe doe te verstane,</l>
<l>Sal ic eer seggen van Aniane.</l>
<l>                Tien tiden dat sente Aniaen</l>
<l>Doe over bisscop was ontfaen,</l>
<l n="55">Ende hi met grotere eeren mede</l>
<l>TOrlieins quam in die stede,</l>
<l>Bat hi den bailliu Agrippijn,</l>
<l>Dat hi hem in die handen sijn</l>
<l>Sine gevangene, die hi hadde gevaen,</l>
<l n="60">Gave ende lietse gaen,</l>
<l>Want hi doe eerst quam in die stat;</l>
<l>Maer hi ontseidem dat hi bat.</l>
<l>Mettien een steen groot ende zwaer</l>
<l>Van hogen quam vallende daer,</l>
<l n="65">Ende viel hem swaerlike in sijn hooft.</l>
<l><pb n="2,235"/> Sine cnapen hievene up verdoeft</l>
<l>Ende droegene thuus, erre ende gram;</l>
<l>Ende teersten dat hi them selven quam,</l>
<l>Peinsdi dat hi omme die dinc</l>
<l n="70">Also sware wonde ontfinc,</l>
<l>Dat hi den heilegen man ontseide</l>
<l>Dat hi hem te voren leide.</l>
<l>Maer die bisscop te hem quam,</l>
<l>Alse hine so sere bloedende vernam,</l>
<l n="75">Omme dat hi sijns wilde vanden;</l>
<l>Ende teersten dat hine metten handen</l>
<l>Sine wonde seinde ende taste,</l>
<l>Dbloet, dat teersten liep so vaste,</l>
<l>Wart gestelpet ter selver tijt,</l>
<l n="80">Ende heeftene vander doot gequijt.</l>
<l>Doe castijdine ende dede</l>
<l>Over hem daer sine gebede,</l>
<l>Ende bat over diere waren gevaen:</l>
<l>Die gaf hem die bailliu saen.</l>
</div>
<div type="subchapter"><head type="subchapter">Van sente Aniane. XXIII.</head>
<l>                Alse hi ene stont naer desen</l>
<l>Bisscop ghinder hadde gewesen,</l>
<l>Docht hem goet sijn ende mate,</l>
<l>Die kerke die sijn voersate</l>
<l n="5">Hadde gemaect eerst ende geset,</l>
<l>Dat hise verhogede te bet.</l>
<l>Ne genen cost ne spaerdi das.</l>
<l>Ende Mellius, die meester was</l>
<l>Vanden werclieden altemale,</l>
<l n="10">Viel van hogen neder te dale</l>
<l>Sijn lijf ontwee ende sine lede,</l>
<l>Ende was naer doot uptie stede:</l>
<l>Cume hordemen sinen adem gaen.</l>
<l>Daer quam toe sente Aniaen</l>
<l n="15">Ende seindene, alse hine vant,</l>
<l>Ende namene metter hant</l>
<l>Ende gaf hem sine gesonde;</l>
<l>Oec hiet hi hem ter selver stonde,</l>
<l>Dat hi weder te werke ginge</l>
<l n="20">Ende vulmaecte sine dinghe.</l>
<l>                In sinen tiden quamen die Hunen</l>
<l>Ende maecten vele roder crunen</l>
<l>Met Ettelen, haren coninc fier,</l>
<l>Die fel was ende sere ongier.</l>
<l n="25">Uptie Romeinen ende uptie Goten</l>
<l>Trecten si met haren roten,</l>
<l>Ende quamen treckende ter Loren.</l>
<l>Orlieins dat stont hem voren;</l>
<l>Dat hebben si al omme beleghen,</l>
<l n="30">Ende hebben over een gedreghen,</l>
<l>Dat sijt vellen wilden saen.</l>
<l>Die heilege bisscop Aniaen</l>
<l>Hilts hem al an onsen Here</l>
<l>Ende riep up sine genaden sere.</l>
<l n="35">Boven ginc hi ten tinnen</l>
<l>Ende drouch theilechdoem van daer binnen</l>
<l>Met prosessien ende zanc:</l>
<l>Dus dedi den ommeganc.</l>
<l>                Een pape gevaen vanden Hunen</l>
<l n="40">Versach tgeent met sire crunen,</l>
<l>Ende riep: "Laet di gheroen!</l>
<l>Dat wi di nu daer sien doen,</l>
<l>Dat daden wi alle tonser noot;</l>
<l>Maer hen halp ons clene no groet."</l>
<l n="45">Doe viel hi, alse hi sprac dit wort,</l>
<l>Ende voer ter euweliker mort.</l>
<l>                Mettien gingen die Hunen scieten,</l>
<l>Dats cu e iemen mochte genieten,</l>
<l>Ende horten die staerke mure</l>
<l n="50">Met engiene ende braken dure,</l>
<l>Entie porters worden vervaert</l>
<l>Ende liepen ter kerken waert;</l>
<l>Maer die bisscop bat hem sere,</l>
<l>Dat si hem troesten in onsen Here.</l>
<l n="55"><pb n="2,236"/> Selve es hi ten mure gegaen,</l>
<l>Ende sach upwaert te hemele saen,</l>
<l>Ende bat Gode met groten sere.</l>
<l>Alse die de hulpe van onsen Here</l>
<l>Ghevoelde dat soe hem was bi,</l>
<l n="60">Ten Hunen waert so spuwede hi.</l>
<l>So groot reghen viel daer neder</l>
<l>Uptie Hunen vort ende weder</l>
<l>Viere daghe deen naden anderen,</l>
<l>Dat si striden en mochten no wandren.</l>
<l n="65">Aldus dwancse daer ter stede</l>
<l>Sine doget ende sine bede.</l>
<l>                Teersten dat die regen was vergaen,</l>
<l>Ginc die bisscop sente Aniaen</l>
<l>Toten coninc Ettele ende bat</l>
<l n="70">Over sijn volc ende de stat;</l>
<l>Maer die hoverdeghe tyran</l>
<l>Die en keerde hem niet daer an;</l>
<l>Want met groter onwerdichede</l>
<l>Hiet hine keren inder stede.</l>
<l n="75">Ten naesten dage eist so vergaen</l>
<l>Dat si die porte hebben ondaen,</l>
<l>Entie Hunen sijn incomen</l>
<l>Ende hebben gevaen ende genomen</l>
<l>Alle die lieden vander stede.</l>
<l n="80">Lot so worpen si ginder mede,</l>
<l>Wat deele elc soude ontfaen;</l>
<l>Waghene so loeden si saen</l>
<l>Vanden goede, die vule honden.</l>
<l>Noch doe bat ten selven stonden</l>
<l n="85">Die bisscop sinen lieden sere,</l>
<l>Dat sijs hem hilden an onsen Here:</l>
<l>Hi soudse sekerlike ontsetten.</l>
<l>God drouch danen, sonder letten,</l>
<l>Sente Aniane up dien dach,</l>
<l n="90">Daer met sinen here lach</l>
<l>Agetius ende Tresemont</l>
<l>Metten Goten in diere stont,</l>
<l>So dat hij eenen ridder verbaerde</l>
<l>Ende seide: "Ganc henen dire vaerde</l>
<l n="95">Tote Agetiuse, minen sone.</l>
<l>Sech hem van minen halven tgone:</l>
<l>Hine come tOrlieins noch huden</l>
<l>Der stat te hulpen met sinen luden,</l>
<l>Hi coemter morgen omme niet."</l>
<l n="100">Mettien die ridder van hem sciet</l>
<l>Ende brochte Agetiuse die mare.</l>
<l>Vro wart hi ende vri van vare</l>
<l>Ende seker oec des zegen,</l>
<l>Want dwort quam van ons Heren wegen,</l>
<l n="105">Ende trac, entie Goten mede,</l>
<l>Tote Orlieins voer die stede,</l>
<l>Ende vant die Hunen onbewaert,</l>
<l>Die si lettel hebben gespaert;</l>
<l>Want die Hunen haren zin</l>
<l n="110">Algader setten omme tgewin,</l>
<l>Ende warens te wers vorsien.</l>
<l>Cleene menechte mochter ontflien,</l>
<l>Ende een groet deel worder verloren,</l>
<l>Die verdronken inder Loren.</l>
<l n="115">Sente Aniaen halp te live,</l>
<l>Waer hi mochte, die keytive,</l>
<l>Ende loent, alse dewangelie seget,</l>
<l>Die goet vor quaet te loenne pleget.</l>
<l>Maer dies louch hi al in een,</l>
<l n="120">Dat van sinen lieden gheen</l>
<l>Gheslegen was noch verloren,</l>
<l>Die sinen raet daer wilde horen.</l>
<l>                Alse die Hunen dus waren verdreven</l>
<l>Enter vele verloren tleven,</l>
<l n="125">Wart tlant van corne so rike,</l>
<l>Dat nie en was dies gelike.</l>
<l>Dies dancte tfolc Gode met vlite,</l>
<l>Want het was siere vianden quite,</l>
<l>Ende datse onse Here van hemelrike</l>
<l n="130">Van corne maecte so rike.</l>
<l><pb n="2,237"/>                 Dus seghet Hughe van Flori;</l>
<l>Maer Segebrecht scrijft hier bi,</l>
<l>Dat langhe na Honorius doot</l>
<l>Ettel, die here groot,</l>
<l n="135">Die crone ontfinc vanden Hunen.</l>
<l>Elc mach waer seggen in sijn stunen:</l>
<l>Lichte der Ettele waren twee,</l>
<l>Oft bi aventuren drie of mee.</l>
</div>
<div type="subchapter"><head type="subchapter">Honorius doot ende sine manieren. XXIIII.</head>
<l>                Honorius hadde keyser gewesen</l>
<l>Met sinen broeder, alswi lesen,</l>
<l>Archadiuse XIII jaer,</l>
<l>Ende hi wart keyser daer naer</l>
<l n="5">Met Theodosiuse, sijns broeder kint,</l>
<l>XIII jaer te vullen sint.</l>
<l>Een man waest van goeden zeden</l>
<l>In allen rechten kerstenlicheden,</l>
<l>Alse Theodosius was, sijn vader.</l>
<l n="10">Dat Roemsce rike, dat algader</l>
<l>In siere tijt stont in vreesen groet,</l>
<l>Brochti wel staende na sine doot,</l>
<l>Nadien dat gescepen stont.</l>
<l>Te Rome wart hi ongesont</l>
<l n="15">Ende staerf, ende wart begraven</l>
<l>Eerlike met groter haven</l>
<l>Te sente Pieters, alsemen vint.</l>
<l>Dese en liet ne geen kint;</l>
<l>Doch so haddi twee vrouwen</l>
<l n="20">Ontfaen in huweliker trouwen,</l>
<l>Die waren Stillicoens dochtren bede,</l>
<l>Diene sint leven daden met leede;</l>
<l>Doch endden si maget haren ende</l>
<l>Beede te samen eer hise kende.</l>
<l n="25">Ende al was in siere tijt</l>
<l>Menech orloge ende strijt</l>
<l>Jeghen tRoemsche keyserike,</l>
<l>Si hilden hem so gemeenlike</l>
<l>Met rade, dat dat Roemsce here</l>
<l n="30">Cleene scade nam indie were.</l>
<l>Dese was so goedertiere</l>
<l>Ende van so hovescer maniere,</l>
<l>Dat dicwile, alsemen hem vragede,</l>
<l>Waeromme dat hi niet en jagede</l>
<l n="35">Om tontlivene die up hem vochten</l>
<l>Ende dat rike in werren brochten:</l>
<l>Hi dadere ane alse een sot:</l>
<l>- "Neen," seiti, "dat verbiedet God.</l>
<l>Vergave God dat ic keytive</l>
<l n="40">Die dode verwecken mochte te live!</l>
<l>Menschen doot ende menscen bloet</l>
<l>En was noit genouchte in minen moet."</l>
<l>                Dus quam trike van Orient</l>
<l>Te samene ende van Occident,</l>
<l n="45">Dat es tRoemsche rike ende dit mede</l>
<l>Van Constantenobele die stede,</l>
<l>Up sijns broeders Archadius sone,</l>
<l>Theodosius so hiet die gone,</l>
<l>Die regneerde alleene drie jaer.</l>
<l n="50">Maer die bouc die coemt hier naer</l>
<l>Sal u besceden sine jeesten.</l>
<l>Ic sal u eer tellen, canict geleesten,</l>
<l>Vanden heilegen lieden die waren</l>
<l>In des keysers Honorius jaren,</l>
<l n="55">Van haren levene, van haren worden.</l>
<l>Die ghene diere nie en horden,</l>
<l>Willen sire haren zin toe keren,</l>
<l>Si mogen daer ane leren</l>
<l>Doget ende der zielen leringe,</l>
<l n="60">Ende reine dachcortinghe.</l>
</div>
<div type="subchapter"><head type="subchapter">Van sente Sulpicius. XXV.</head>
<l>                In des keysers Honorius tiden,</l>
<l>Daer wi die redene af overliden,</l>
<l>Was Sulpicius Severe</l>
<l>In Acquitaengen een groet here,</l>
<l n="5"><pb n="2,238"/> Een edel van magen, van lettren mede,</l>
<l>Te Tolouse indie stede,</l>
<l>Entie leide sine zinne</l>
<l>Ander aermoeden minne,</l>
<l>Ende bekennet met sente Martine.</l>
<l n="10">Oec screef hi die vite sine,</l>
<l>Alse hier voren es geseit,</l>
<l>Daer die redene es geleit</l>
<l>Beede van levene ende vander doot</l>
<l>Sente Martijns des heren groot.</l>
<l n="15">Desen gheviel bin siere ouden,</l>
<l>Dat hi een deel bi sinen scouden</l>
<l>Vanden valschen Pelagiaen</l>
<l>Ghehonet was ende begaen,</l>
<l>Die ongelove ende heresie</l>
<l n="20">Sterken wilde met sire clergie;</l>
<l>So dat Sulpicius bekent,</l>
<l>Dattem sijn spreken heeft gescent</l>
<l>Ende hi messprac eer hijt wiste.</l>
<l>Sijn herte quam in sulken twiste,</l>
<l n="25">Dat hi vort tote siere doot</l>
<l>Een wort en sprac clene no groet,</l>
<l>Om dat hi met zwigene wilde afdwaen</l>
<l>Dat hi sprekende hadde mesdaen.</l>
<l>                Dese Severus Sulpicius</l>
<l n="30">Maecte eenen dyalogus,</l>
<l>Dats een bouc van II personen,</l>
<l>Die met goeden redenen ende sconen</l>
<l>Onderlinghe deelen haer wort,</l>
<l>Ende deen seget ende dander antwort;</l>
<l n="35">Want een sijn vrient Postumiaen</l>
<l>Hadde III jaer ommegegaen</l>
<l>In hermitagen in menech lant,</l>
<l>Entie telde hem wat hi vant</l>
<l>Voer enen anderen die Gallus hiet,</l>
<l n="40">Dien sente Martijn na hem liet;</l>
<l>Ende Gallus antworder naer</l>
<l>Groot wonder, scone ende claer,</l>
<l>Dat hi wiste ende sach</l>
<l>Inder wilen dat hi plach</l>
<l n="45">Met sente Martine te sine.</l>
<l>Dit screef hi al in Latine,</l>
<l>Severus, ende ic saelt u vort</l>
<l>Ontbinden in Dietsche wort.</l>
<l>                Aldus ontbint Postumiaen:</l>
<l n="50">"Sulpicius, du souts verstaen,</l>
<l>Doe ic di lest sach over III jaer,</l>
<l>Quamic cortelike daer naer</l>
<l>Ende ginc te scepe te Nerboene.</l>
<l>Die wint was goet tonsen doene;</l>
<l n="55">Want binnen V dagen sekerlike</l>
<l>Quamic doe in Affrike.</l>
<l>Carthago luste mi besien</l>
<l>Ende alremeest, mocht mi gescien,</l>
<l>Om tgraf te siene, sonder waen,</l>
<l n="60">Aldaer leget sente Cypriaen.</l>
<l>Over XV daghe daer naer</l>
<l>Gingen wi te scepe daer,</l>
<l>Ende so te Alexandrien waert.</l>
<l>Een wederwint hevet ons vervaert,</l>
<l n="65">Dat wi moesten anker scieten</l>
<l>Ende riden enter zee genieten:</l>
<l>Daer waren wi den lande bi.</l>
<l>In eenen boot vielen wi,</l>
<l>Ende wi vonden een eylant</l>
<l n="70">Van lieden, docht ons, onbekant.</l>
<l>Ic, diet nauwe wilde besien,</l>
<l>Ginc bet in een deel mettien,</l>
<l>Ende vant omtrent over I &#x00BD; mile</l>
<l>Vander zee ter selver wile</l>
<l n="75">Een neder coetkijn, indier gebare</l>
<l>Alse oft een scip gewelvet ware,</l>
<l>Met vasten planken wel beslegen:</l>
<l>Niet dat mer onsiet enech reghen,</l>
<l><pb n="2,239"/> Want men seide aldaer mie</l>
<l n="80">Datter reghen en quam nie;</l>
<l>Maer welctijt dat daer wayt sere,</l>
<l>Gaen daer wagen min no mere</l>
<l>Also vreeselijc, in diere gebare</l>
<l>Alse oft die rechte zee ware.</l>
<l n="85">Daer en wast en geen dinc int lant;</l>
<l>Want hets een ongestade sant,</l>
<l>Dat nu volget ende nu vliet,</l>
<l>Also alse die wint gebiet.</l>
<l>Maer men vint der zee bet naer</l>
<l n="90">Lant dat es bet vaster daer,</l>
<l>Dat die storem niet mach jagen.</l>
<l>Dat pleget cruut dat ru es dragen,</l>
<l>Daer die lijfnere alleene an staet;</l>
<l>Want alsemen daer werpt zaet,</l>
<l n="95">Nature, seggen si sonder zaghen,</l>
<l>Ripet daer binnen XXX daghen.</l>
<l>Datmen ghinder liede vint,</l>
<l>Dat en doet anders niet een twint,</l>
<l>Sonder dat si vri leven ghinder,</l>
<l n="100">Sonder tribuut meerre ende minder."</l>
</div>
<div type="subchapter"><head type="subchapter">Wat Postimiaen wonders vant. XXVI.</head>
<l>                "Te gere coten, die ic sach,</l>
<l>So gingic up ghenen dach</l>
<l>Ende vanter enen ouden man,</l>
<l>Die eene pelse hadde an,</l>
<l n="5">Ende stont ende moel an ene quaren.</l>
<l>Elc groete anderen te waren,</l>
<l>Ende wi seiden, dat ons te hant</l>
<l>Die wint warp aldaer ant lant,</l>
<l>Omme dat hi ons ware jegen.</l>
<l n="10">Wi, alse noch die lieden plegen,</l>
<l>Seiden, wi quamen indien</l>
<l>Dat wi tlant wilden besien</l>
<l>Entie lieden ende hare zeden.</l>
<l>Oec seiden wi, dat wi daer ter steden</l>
<l n="15">Comen waren alse kerstine,</l>
<l>Ende vrageden of in die wostine</l>
<l>Kerstine waren of ne gene.</l>
<l>Van bliscepen wart doude in wene,</l>
<l>Ende viel tonsen knien</l>
<l n="20">Ende custe ons menechwerf mettien,</l>
<l>Ende hiet ons spreken ons gebede.</l>
<l>Selve sprac hijt ghinder mede,</l>
<l>Ende dede ons eten mettem daer</l>
<l>Ene rike maeltijt, over waer.</l>
<l n="25">Wi waren viere, ende hi die vichte.</l>
<l>Een half gerstijn broot gedichte</l>
<l>Ende een bondelkijn, sonder waen,</l>
<l>Van crude, alse muente gedaen,</l>
<l>Ende vele blade, gaf ons die man,</l>
<l n="30">Daer oversoete smake lach an;</l>
<l>Ende metten soeten smake van desen</l>
<l>Worden wi van hongre genesen."</l>
<l>                Sulpicius, die dit hort,</l>
<l>Loech een lettel omme dit wort,</l>
<l n="35">Ende sprac: "Gallus, nu merc wale</l>
<l>Die grote feeste van dien male!</l>
<l>Een bondelkijn cruuts, &#x00BD; broot,</l>
<l>Onder V manne, in hongre groot!"</l>
<l>                Gallus scaemt hem ende antwort:</l>
<l n="40">"Sulpicius, du bringes dit vort</l>
<l>Omme onse moynesse, om onsen toren.</l>
<l>Wi, die van Gallen sijn geboren,</l>
<l>Werden van ongenoegeder mate,</l>
<l><pb n="2,240"/> Ende wilt seggen dat wi sijn vrate!</l>
<l n="45">Onmenscelike dincstu ons callen,</l>
<l>Dattu dwingen wils ons allen</l>
<l>Te levene oft wi ingele waren."</l>
<l>                Postumiaen die sprac te waren:</l>
<l>"Ic sal mi houden in mine bispele</l>
<l n="50">Van iemens vastene te spreken vele,</l>
<l>Dat die Gallen niet en beven,</l>
<l>Alsi horen dat scaerpe leven.</l>
<l>VII daghen plach eens die man,</l>
<l>Daer wi aldus quamen an,</l>
<l n="55">Te vastene, enten geburen cont waert,</l>
<l>Quamen si daerwaert metter vaert,</l>
<l>Ende an hem verstoeden wi openbare,</l>
<l>Dat onse wert een priester ware,</l>
<l>Ende dat hi voer ons hadde gedect.</l>
<l n="60">Ter kerken sijn wi getrect.</l>
<l>Merct wel, ene mile dane,</l>
<l>An enen berch, van cranker gedane</l>
<l>Vonden wise staen daer beneven</l>
<l>Ende met crude overgeweven,</l>
<l n="65">Niet vele beter, sijt seker das,</l>
<l>Dan ons goets werts cotkijn was.</l>
<l>So neder waest dat nieman conde</l>
<l>Rechte gestaen daer in ter stonde.</l>
<l>Alse wi costumen ende zeden</l>
<l n="70">Bevrageden aldaer ter steden,</l>
<l>Vonden wi die waerheit das,</l>
<l>Datter ene dinc te prisene was:</l>
<l>Men cochtre noch vercochte niet.</l>
<l>Diefte, loosheit, sulc verdriet,</l>
<l n="75">Dies en was daer niet een twint.</l>
<l>Selver, gout, dat menech mint,</l>
<l>Dies en rouct mer clene no groot;</l>
<l>Want doe ic den pape boot</l>
<l>X bisante van roden goude,</l>
<l n="80">Hi was diere niet en woude."</l>
</div>
<div type="subchapter"><head type="subchapter">Van Postimiaens aventuren. XXVII.</head>
<l>                "Van danen, daer wi een stic lagen,</l>
<l>So sijn wi binnen VII dagen</l>
<l>TAlexandrien comen.</l>
<l>Daer hebbe ic werringe vernomen</l>
<l n="5">Tusscen tpaepscap vanden lande,</l>
<l>Dat grote vrese was ende scande,</l>
<l>Ende al om Orgines gescrichte,</l>
<l>Die vele groter dogeden dichte</l>
<l>Ende vele heresien mede,</l>
<l n="10">Dat scade was ende jammerhede.</l>
<l>Van danen voerwi te Bethlem,</l>
<l>Dat staet bi Jherusalem</l>
<l><pb n="2,241"/> VI mielgen, dat sijn milen drie;</l>
<l>Van Alexandrien vonden wie</l>
<l n="15">Dat XVI dachvaerde ware.</l>
<l>Die kerke die bezanc aldare</l>
<l>Jheronimus, ende es mede</l>
<l>Onder sbisscops mogenthede</l>
<l>Van Jherusalem der stat.</l>
<l n="20">Dese Jeronimus, die daer zat,</l>
<l>Alsonder sijn kerstenlijc leven</l>
<l>Ende in dogeden, daer hi verheven</l>
<l>In was boven alle man,</l>
<l>So was hi so wijs nochtan</l>
<l n="25">In Latijn ende in Griexer tale</l>
<l>Ende in Ebreusch also wale,</l>
<l>Dat hem niemen in sire stonde</l>
<l>Onder Gode geliken en conde.</l>
<l>Wonder hebbic of ghi klerke</l>
<l n="30">Hier iet kennet sine gewerke;</l>
<l>Want men leset sine scrifture</l>
<l>In kerstijnheit aldurenture."</l>
<l>                Gallus die antworde daer:</l>
<l>"Jawi, dies es wel V jaer</l>
<l n="35">Dat hi met ons bekennet was;</l>
<l>Want ic een siere boeken las,</l>
<l>Daer hi onse moenke in lijt</l>
<l>In begrijp ende in verwijt</l>
<l>Van onser gulsecheit wel sere,</l>
<l n="40">Dies hem belget noch sulc here;</l>
<l>Want hi seget: wi eten so zat,</l>
<l>Dat wi utewerpen dat;</l>
<l>Maer ic vergeeft hem van mi;</l>
<l>Mi dinct dat sine redene si</l>
<l n="45">Up moenken van Orient,</l>
<l>Want hi die Gallen niet en kent:</l>
<l>Dat machmen biden Grieken weten,</l>
<l>Sonde ende gulsecheit es daer sere eten;</l>
<l>Hets nature met ons allen,</l>
<l n="50">Dat wi sere eten, wi Gallen."</l>
<l>Doe sprac Sulpicius: "Hets anscine,</l>
<l>Gallus, du dinghes vor de dine;</l>
<l>Maer sech mi, of die selve bouc</l>
<l>Alleene inhout den ondersouc</l>
<l n="55">Vander moenke vette male?"</l>
<l>Gallus sprac: "Neen, sine tale</l>
<l>Diene laet achter groot no smal,</l>
<l>Hine tastet metter tongen al.</l>
<l>Hi tast haer ydelheit van zinne,</l>
<l n="60">Vrecheit, gierecheit van gewinne,</l>
<l>Hoverde ende sonderlanchede.</l>
<l>Hi dinct mi naer die waerhede</l>
<l>Wel bescriven ende orconden</l>
<l>Vele cloesterien sonden:</l>
<l n="65">Moenken heimelike met nonnen,</l>
<l>Clerken diere gerne ane ronnen,</l>
<l>Hevet hi so wel gedesputeert,</l>
<l>Datter hem niemene af verweert.</l>
<l>Om dit en onnen hem gere vromen</l>
<l n="70">Sulke, die ic niet wille noemen."</l>
<l>                Postumyaen nam an die wort</l>
<l>Ende seide: "Ic wille spreken vort.</l>
<l><pb n="2,242"/> Met Jeronimuse wasic VI maende,</l>
<l>Die menege pine ende aende</l>
<l n="75">Vanden quaden volke gedogede;</l>
<l>Want hi den porters wijsde ende togede,</l>
<l>Waer si tgelove laten liden.</l>
<l>Alle weghe geduurt sijn striden,</l>
<l>Want hi verweet hem hare heresie.</l>
<l n="80">Oec so haettene die clergie,</l>
<l>Want hine sparedse in genen stonden,</l>
<l>Hine lachterdem hare zonden;</l>
<l>Maer sekerlike alle die goede</l>
<l>Hebbene lief met reinen moede,</l>
<l n="85">Ende wondert dat hi dat vermach;</l>
<l>Want hine rust nacht no dach,</l>
<l>Hine scrijft oft hine studeert</l>
<l>Ofte leert dies begeert.</l>
<l>So wel bequam mi die here vroet,</l>
<l n="90">Hadde mi gestaen mijn moet</l>
<l>Die hermitagien niet te besiene,</l>
<l>In hadde wille gehat tontfliene</l>
<l>Van sulken meester nemmermeer;</l>
<l>Doch dedic van hem minen keer</l>
<l n="95">Ende bem tAlexandrien gekeert.</l>
<l>Daer hebbic ghevisenteert</l>
<l>Die broeders ende maecte mi dane</l>
<l>Dwilde Egypten te bestane,</l>
<l>Om dat ic vernam die mare</l>
<l n="100">Dat vele moenken waren dare."</l>
</div>
<div type="subchapter"><head type="subchapter">Vanden selven noch. XXVIII.</head>
<l>                "Vander wostine, niet menege mile</l>
<l>Vander groter rivieren Nyle,</l>
<l>Sijn vele cloestre, daer in een covent</l>
<l>Sijn C moenken of daer omtrent.</l>
<l n="5">Haer overste leven so es dat,</l>
<l>Dat si houden daer ter stat</l>
<l>Hem onder den abt, alsemen seget,</l>
<l>Dat daer niemen sijns willen pleget.</l>
<l>Tien tiden dat ic ginder quam,</l>
<l n="10">Hordic mare ende vernam</l>
<l>Van enen moenc van gere stede,</l>
<l>Die eene celle maken dede</l>
<l>VI mielgen danen, dats milen drie;</l>
<l>Want hermitagie wilde hie</l>
<l n="15">Pleghen ende nauwer leven leden</l>
<l>Dan die cloestre besceden.</l>
<l>Alsicker was, dedem dabt sinden</l>
<l>Broot tsiere provende met II kinden:</l>
<l>Doutste hadde XV jaer</l>
<l n="20">Ende dander XII daer naer.</l>
<l>Alsi vanden heileghen man</l>
<l>Te haren cloestre keerden nochtan,</l>
<l>Quam hem een aspis int gemoet,</l>
<l>Een tmeeste, alsic verstoet,</l>
<l n="25">Dat daer noit wart gesien.</l>
<l>Die kindere en achten ne geen vlien</l>
<l>Om tgevenijnde dier ende gram.</l>
<l>Alst voer hare voete quam,</l>
<l>Bleeft liggende in der gebare</l>
<l n="30">Alse oft al betovert ware.</l>
<l>Dminste kint hieft up tien stonden</l>
<l>Ende hevet in sinen mantel gewonden,</l>
<l>Ende also ten cloestre waert.</l>
<l>Dat dier brochten si onvervaert,</l>
<l n="35">Ende hebben den mantel ondaen</l>
<l>Ende lieten vri dat was gevaen,</l>
<l>Daert alle die broederen sagen an.</l>
<l>Elc daer sere prisen began</l>
<l>Der kinder gelove ende haer heilechede,</l>
<l n="40">So dat si hem verwaenden daer mede,</l>
<l>Dat dese miracle hem was gesciet.</l>
<l>Haer abt, die dese dinc versiet</l>
<l>Ende van hoghen rade was,</l>
<l><pb n="2,243"/> Hi begonde vruchten das,</l>
<l n="45">Dat die ongeleerde joget</l>
<l>Hare verwanen mochte in sulker doget,</l>
<l>Ende heefse teblouwen sere,</l>
<l>Dat si so coene waren emmermere,</l>
<l>Dat si te hem waert souden trecken</l>
<l n="50">Ende thaerre werdichede mecken</l>
<l>Ende sulke dinc voertbringen mede,</l>
<l>Die God dor sine goetheit dede:</l>
<l>Haer gelove hads niet verdient,</l>
<l>Al deet God dor sinen vrient,</l>
<l n="55">Ende si Gode ende siere goede</l>
<l>Leerden dienen in omoede,</l>
<l>Niet in miraclen verwanen.</l>
<l>Alse dese dinc horde vermanen</l>
<l>Die moenc, daer si toe waren gesent,</l>
<l n="60">Ende hoe die kindere omme tserpent</l>
<l>Gheaventurt waren ende teblouwen,</l>
<l>Sinen abt bat hi met trouwen,</l>
<l>Datmen hem in ghere wise</l>
<l>Broot ne sende nochte spise.</l>
<l n="65">Alse dat dus VIII daghe leden,</l>
<l>Dat die goede man in dier steden</l>
<l>In dien hongre lach gebonden,</l>
<l>Sijn lachame faelgierde tien stonden;</l>
<l>Maer dat herte min no mere</l>
<l n="70">Ne sciet niet van onsen Here.</l>
<l>                Hier binnen wart den abt vermaent</l>
<l>Biden heilegen geest, alsemen waent,</l>
<l>Dat hi sinen moenc besouke</l>
<l>Ende hi doch te wetene roeke,</l>
<l n="75">Waer bi die heilege man levet,</l>
<l>Die nauwe verboden hevet</l>
<l>Datmen hem ne gene spise bringe.</l>
<l>Wech gaet die abt om dese dinge;</l>
<l>Ende alsene die moenc siet comen,</l>
<l n="80">Heeft hine vroilike genomen</l>
<l>Ende leeddene in sine celle mettien.</l>
<l>Ten inghane hebben si versien</l>
<l>Eene mande van palmen gemaect,</l>
<l>Ende daer in broot wel geraect</l>
<l n="85">Te vullen, ende waerm inder gebare</l>
<l>Alse oft te hant gebacken ware,</l>
<l>Ende an der dore post daer hine.</l>
<l>Eerst geroken si die dinc,</l>
<l>Ende alsijt sagen, ne docht in desen</l>
<l n="90">Geen broot van Egypten wesen.</l>
<l>Elc hadde wonder alse hijt vernam,</l>
<l>Ende wisten dat van Gode quam.</l>
<l>Doe sprac die moenc: "Abt! dor dijn ere</l>
<l>So sent hier dit onse Here."</l>
<l n="95">- "Neen," sprac die abt, "dor dine doget</l>
<l>So hevet ons God dus verhoget."</l>
<l>Dus aten si beede themelsce broet</l>
<l>Met bliscepen ende met vrouden groot.</l>
<l>Sint dat dabt int cloester zat,</l>
<l n="100">Teldi sinen moenken dat,</l>
<l>Ende ontstac hem haren sin</l>
<l>Ter hermitagien sere daer in.</l>
<l>                Twee andere oude sagic daer,</l>
<l>Diere hadden geweest XL jaer.</l>
<l n="105">Dabt seide entie broederen mede</l>
<l>Gemeenlike daer ter stede,</l>
<l>Dat si noit gesien en connen</l>
<l>Den eenen eten bider zonnen,</l>
<l>Enten anderen van dien</l>
<l n="110">Hen hadde nie man erre gesien."</l>
</div>
<div type="subchapter"><head type="subchapter">Van hermiten die hi vant. XXIX.</head>
<l>                "Alse wi in die wostine gingen,</l>
<l>Hadden wi daer tonsen dingen</l>
<l>Medegenomen enen broeder,</l>
<l>Want hi der wostinen was vroeder.</l>
<l n="5"><pb n="2,244"/> Teenen ouden moenc sijn wi comen,</l>
<l>Dien wi wonende vernomen</l>
<l>Onder eens berghes voet.</l>
<l>Sere lettel, alsict verstoet,</l>
<l>Vintmen pitten indie stede.</l>
<l n="10">Die man hadde enen osse mede,</l>
<l>Daer hi mede wandt fonteine</l>
<l>Uten pitte claer ende reine,</l>
<l>Ende was wel M voete diep.</l>
<l>Een hof haddi daert in liep,</l>
<l n="15">Geent water, ende daer wan hi cruut,</l>
<l>Colen ende ander dinc daer uut.</l>
<l>Jegen nature der wostine</l>
<l>Wan hijt daer met sire pine;</l>
<l>Want altemale dat lant</l>
<l n="20">Es vander zonnen verbrant,</l>
<l>So dattere wortele nochte zaet</l>
<l>Bi naturen noit stont no staet.</l>
<l>Met geere beesten plach de man</l>
<l>Te aerbeidene, dat hi wan</l>
<l n="25">Met watre ende met bendichede</l>
<l>So vele groens aldaer ter stede,</l>
<l>Dat hi ende sijn osse genouch</l>
<l>Hadden tetene int gevouch:</l>
<l>So scone waermoes ende so hoghe</l>
<l n="30">Wies in ghenen zande droghe,</l>
<l>Omme dat hi begoot dat hof.</l>
<l>Selve aten wi daer of</l>
<l>Ten avontmale onse gevouch,</l>
<l>Also alse ons die man toedrouch.</l>
<l n="35">Daer saghic metten ogen ane,</l>
<l>Dat ghi Gallen, alsic wane,</l>
<l>Ne gelovet cleene no groot.</l>
<l>Ic sach dat dat waermoes zoot,</l>
<l>Dies ons die goede man wilde onnen,</l>
<l n="40">Sonder vier metter zonnen:</l>
<l>So heet es die zonne daer,</l>
<l>Dat die coke overwaer</l>
<l>Wel mochten na der Gallen wise</l>
<l>Daer mede gereeden hare spise.</l>
<l n="45">Naden male, alse metter vaert</l>
<l>Die dach ginc ten avonde waert,</l>
<l>Noodde ons die man dat wi gaen</l>
<l>Mettem teenen palmbome saen,</l>
<l>Die bi na II milgen stont dane;</l>
<l n="50">Want die vrucht, die hi hadde ane,</l>
<l>Plach hi tetene bi stonden.</l>
<l>Alse wi daer quamen, wi vonden</l>
<l>Eenen leu aldaer ter stat.</l>
<l>Teersten dat wi sagen dat,</l>
<l n="55">Ic ende mijn leetsman diere mi brochte,</l>
<l>Worden wi vervaert onsochte;</l>
<l>Maer die heilege man ginc doe</l>
<l>Sonder vaer der beesten toe,</l>
<l>Ende wi volgeden na met vare.</l>
<l n="60">Dat dier, alst ons wart geware,</l>
<l>Ghinct soetelike bet af staen,</l>
<l>Onthier ende die goede man saen</l>
<l>Die daden geplucte indien daghe.</l>
<l>Sine hant vul nam hire ande hage,</l>
<l n="65">Ende bootse den wilden diere;</l>
<l>Dat quam also goedertiere</l>
<l>Ende namse also soetelike</l>
<l>Alse enech tam dier sekerlike,</l>
<l>Ende atere af ende ginc dane.</l>
<l n="70">Wi, die dit saghen ane</l>
<l>Met vare, worden wel vroet das,</l>
<l>Hoe staerc des mans gelove was</l>
<l>Ende hoe cranc was donse mede,</l>
<l>Bi alsulker wonderlichede."</l>
</div>
<div type="subchapter"><head type="subchapter">Van enen die de wulvinne voede. XXX.</head>
<l>                "Enen eencedel in ere cellen</l>
<l>Sagen wi met onsen gesellen,</l>
<l>Die in een coetkijn woende clene,</l>
<l>Aldaer maer een man alleene</l>
<l n="5">In wesen mochte met gemake.</l>
<l>Van hem seidemen ons die sake,</l>
<l>Dat eene wulvinne tallen male</l>
<l><pb n="2,245"/> Te hem quam voer sine zale,</l>
<l>Ende selden so geviel die dinc</l>
<l n="10">Dat soe haren tijt verginc.</l>
<l>Dan so stont soe voer de dure</l>
<l>Ende ontbeidde toter ure</l>
<l>Dat hi sine tafle afhief</l>
<l>Ende hi hare gaf sijn relief;</l>
<l n="15">So at soe up dat soe daer vant</l>
<l>Ende lecte sine hant</l>
<l>Ende speelde mettem als een lam,</l>
<l>Ende keerde weder danen soe quam.</l>
<l>                Eens es ghenen man gesciet</l>
<l n="20">Dat hi sine celle liet,</l>
<l>Want hi enen broeder gebrochte,</l>
<l>Diene aldaer ter stat versochte,</l>
<l>Ende merrede toter donker nacht.</l>
<l>Die wulvinne heeftene gewacht,</l>
<l n="25">Alse die haerre proien ontbijt</l>
<l>Ende eeschedse te tijt.</l>
<l>Alsoe ydel vant die celle</l>
<l>Ende niet en vant haren geselle,</l>
<l>Ghinc soe inwaert ende sochte,</l>
<l n="30">Oft soene ieweren vinden mochte.</l>
<l>Binnen hinc een corvekijn</l>
<l>Van palmen, reine ende fijn,</l>
<l>Ende daer in waren V broot.</l>
<l>Een nam soe te haerre noot</l>
<l n="35">Ende aet al up daer teenen male,</l>
<l>Ende also danen, alse die wale</l>
<l>Haer sculdech kent indien,</l>
<l>Dat haer dit soude gescien.</l>
<l>                Die eencedel es wedercomen</l>
<l n="40">Ende hevet an sinen corf vernomen,</l>
<l>Dattem daer een broot gebrac.</l>
<l>Ghene mesdaet dat hi stac</l>
<l>Up sine heimelike vriendinne;</l>
<l>Want hi warts daer bi in inne,</l>
<l n="45">Dat hi neven den duerpel vant</l>
<l>Crumen liggende int sant:</l>
<l>Dus hevet hi waerlike verstaen,</l>
<l>Wie die diefte heeft ghedaen.</l>
<l>Doch alse die tijt daer na quam</l>
<l n="50">Ende hi merkede ende vernam,</l>
<l>Dattene scuwede die wulvinne,</l>
<l>Alse die hare in haren zinne</l>
<l>Schuldich kende vander daet,</l>
<l>Dat soe hem soude doen quaet</l>
<l n="55">Daer soe hovesceit af ontfinc,</l>
<l>Leet was hem sere die dinc,</l>
<l>Dat hi tgeselscap hadde verloren</l>
<l>Van siere wulvinnen vercoren,</l>
<l>So dat hise met siere bede</l>
<l n="60">An Gode wedercomen dede.</l>
<l>Naden VIIden dach quam soe na dat,</l>
<l>Daer hi sijn avontmael at,</l>
<l>Na hare zeden voer haer dure.</l>
<l>Openbare na hare nature</l>
<l n="65">Togetsoe scamelic gelaet,</l>
<l>Alse die haer ogen in derde gaet,</l>
<l>Alse die gherne genaden name.</l>
<l>Die hermite verstont hare scame</l>
<l>Ende ontfaermets, ende geboot</l>
<l n="70">Dat soe quame te siere scoot,</l>
<l>Ende streecte met sire hant</l>
<l>Haer hovet, want hise droeve vant.</l>
<l>Dobbel provende naer dat</l>
<l>Gaf hi hare ende makedse zat.</l>
<l n="75">Alse hijt hare dus hadde vergeven,</l>
<l>Plach soe vortmeer haer leven</l>
<l>Allen rouwe te leggene neder,</l>
<l>Ende vroylike te comene weder</l>
<l>Ter rechter tijt ten avontmale,</l>
<l n="80">Ende festeerde dien man wale."</l>
</div>
<div type="subchapter"><head type="subchapter">Van anacoriten. XXXI.</head>
<l>                "In die hermitagie mede</l>
<l>Wandelde in someger stede</l>
<l>Vele heileger lieden dor God,</l>
<l>Sonder celle, huus of cot,</l>
<l n="5"><pb n="2,246"/> Entie heeten si in haerre viten</l>
<l>Sonderlinge anacoriten.</l>
<l>Bi wortele leven si van cruden;</l>
<l>Wandelinge scuwen si van luden;</l>
<l>Sine houden hem niet in ene stede:</l>
<l n="10">Daerse die nacht begaet mede,</l>
<l>Daer bliven si in haerre rusten.</l>
<l>II moenken began des lusten</l>
<l>Van Nytria, dat si van dien</l>
<l>Eenen emmer wilden sien;</l>
<l n="15">Want sine mare ende sine doget</l>
<l>Haddem therte verhoget.</l>
<l>Al was hi verre van hem versceden,</l>
<l>Si wildene sien onder hem beden;</l>
<l>Want sine moencscap ende sine joget</l>
<l n="20">Bekendemen in groter doghet.</l>
<l>Dien sochten si in haren gange;</l>
<l>Doch vonden sine, al merret lange,</l>
<l>Ter VIIder maent van haerre pine</l>
<l>Int ende vander wostine,</l>
<l n="25">Want hi was verwildert daer.</l>
<l>Aldaer haddi XII jaer</l>
<l>Gheweest in dat ongediede,</l>
<l>Ende daer scuwedi alle liede</l>
<l>Hem te comene gehende.</l>
<l n="30">Nochtan die gene die hi kende</l>
<l>En ontflo hi in geen haghe;</l>
<l>Maer hi bleef hem bi III dage</l>
<l>Ende sprac mettem sulke dingen,</l>
<l>Alse ter zielen orbore gingen.</l>
<l n="35">Ten vierden dage alsi scieden,</l>
<l>Ende hi mede dor hem lieden</l>
<l>Mettem ginc ende gebrochte,</l>
<l>Quam ene lewinne fel ende onsochte,</l>
<l>Die meeste diemen enege vant.</l>
<l n="40">Te ghenen eencedel te hant</l>
<l>Quam soe, ende alsoe sach hem drien,</l>
<l>Harde wel so wiste soe wien</l>
<l>Dat soe mercte ende niemen el.</l>
<l>Tes eencedels voeten soe vel</l>
<l n="45">Ende mesbaerde gelijc dieren,</l>
<l>Ende togede bi manieren</l>
<l>Bede claghe ende bede.</l>
<l>Alle hadden sijs ontfarmechede;</l>
<l>Maer hi, die wiste dat men sochte,</l>
<l n="50">Dat was dies meest verdochte.</l>
<l>Voren ginc die leuwinne,</l>
<l>Die drie volgeden na met zinne.</l>
<l>Over rugge sach soe dicken;</l>
<l>Daer bi mochtmen wel micken,</l>
<l n="55">Datmen hare volgen soude</l>
<l>Daer soese leedde inden woude.</l>
<l>Wat sal hier af die tale lanc?</l>
<l>Deencedel dede sinen gane</l>
<l>Nadie leuwinne dan,</l>
<l n="60">Ende mettem dander II man.</l>
<l>Van ere roetsen dat soe brachte,</l>
<l>Suchtende sere ende onsachte,</l>
<l>Vijf vulwassene lyoene,</l>
<l>Die waren van sulken doene,</l>
<l n="65">Datter geen sien en mochte,</l>
<l>Sint dat soese ter werelt brochte.</l>
<l>Elken leidsoe met goeder moete</l>
<l>Voer des eencedels voete.</l>
<l>Die goede man verstont stille</l>
<l n="70">Wat ghene stumme beeste wille.</l>
<l>Hi aneriep Gode den hoghen</l>
<l>Ende seindem hare ogen,</l>
<l>Ende hem quam metten gesciene</l>
<l>Altehant hare ziene.</l>
<l n="75"><pb n="2,247"/>                 Die broederen die dit saghen,</l>
<l>Die met pinen in langen dagen</l>
<l>Dien eencedel hebben gesocht,</l>
<l>Hem hevet harde wel gedocht,</l>
<l>Dat si pine ende verdriet</l>
<l n="80">Niet en hebben verloren over niet;</l>
<l>Maer hem dinct dat si keren</l>
<l>Met vrouden ende met groter eren,</l>
<l>Want elc wel vertrecken can</l>
<l>Die doget vanden heilegen man,</l>
<l n="85">Ende wat miracle God dede</l>
<l>Dor sine grote heilechede.</l>
<l>                Noch hort hier wonderlike zage:</l>
<l>Die leuwinne naer V daghe</l>
<l>Brochte haren ficisien,</l>
<l n="90">Diese aldus hadde versien,</l>
<l>Een ru vel van enen diere</l>
<l>Van ere sonderlinger maniere,</l>
<l>Dat die goede man om hem hine,</l>
<l>Ende veronwerde niet die dine,</l>
<l n="95">Die hem die stomme beeste brochte;</l>
<l>Want hi peinsde wel ende dochte,</l>
<l>Datter een ander here was af,</l>
<l>Die alsulke gichte gaf."</l>
</div>
<div type="subchapter"><head type="subchapter">Van enen anderen anacorite. XXXII.</head>
<l>                "Oec was in dat selve lant</l>
<l>Een ander eencedel becant,</l>
<l>Die indie wostine neven der zee</l>
<l>Wandelde neven Cyene.</l>
<l n="5">Doe hi eerst wart der werelt quite</l>
<l>Ende werden wilde hermite,</l>
<l>At hi wortelen ende cruut</l>
<l>Alse sulc alse hijt vant daer uut,</l>
<l>Die daer wassen inden zande</l>
<l n="10">Soete, scone ende menegerande.</l>
<l>Maer nu en condijs niet bekinnen,</l>
<l>Wele venijn hadde binnen</l>
<l>Of welke waren gesont;</l>
<l>Die smake en was hem niet cont,</l>
<l n="15">Welc oft iet of niet en dochte;</l>
<l>Want hem die honger noot anbrochte,</l>
<l>So dat hi na wilde verwoeden,</l>
<l>Want hi die quade at metten goeden,</l>
<l>So dat hem van binnen tlijf,</l>
<l n="20">Ghelijc oft ware een knijf,</l>
<l>Altemale scueren dochte.</l>
<l>Sijn torment was so onsochte,</l>
<l>Hi moeste keren te meneger stont</l>
<l>Dat hi at weder dor den mont.</l>
<l n="25">Alse hem dus wee was in de mage,</l>
<l>Dat hi bi nachte ende bi daghe</l>
<l>Emmer waende sijn lijf verliesen,</l>
<l>Dinct hem seker sijn dat kiesen</l>
<l>Niet tetene, dan die pine.</l>
<l n="30">Te ghedogene vanden venine.</l>
<l>Dus hevet hi den zin geleit</l>
<l>Dat hi al cruut hevet ontseit,</l>
<l>Ende hi binnen VII dagen naer dat</l>
<l>Ne gerande wortele en at,</l>
<l n="35">Ende hi begonste also gebaren,</l>
<l>Of hem die geest soude ontfaren.</l>
<l>Doe quam hem toe een wilt dier,</l>
<l>Goedertieren, niet onghier,</l>
<l>Aldaer van crude lach een gebont,</l>
<l n="40">Dat hi lesten teere stont</l>
<l>Gegadert hadde tsire lijfnere,</l>
<l>Ende hine dorste, al haddijs ghere,</l>
<l>Altoes niet daer an comen.</l>
<l>Gheent dier heeft dat cruut genomen,</l>
<l n="45">Ende warp dat vor sine voete</l>
<l>Ende las met goeder moete</l>
<l>Dat goede cruut uten quaden.</l>
<l>Tgoede leide hi met staden</l>
<l>Vorden eeneedel, alse of hi woude</l>
<l n="50">Dat hi dat cruut nutten soude;</l>
<l>Dat ander, dat gevenijnt was,</l>
<l>Warp het weder in dat gras.</l>
<l>Dus leerde die goede man</l>
<l><pb n="2,248"/> Bi sinen merkene daer an</l>
<l n="55">Die goede crude entie quade</l>
<l>Algader bider beesten rade,</l>
<l>Wat hi sal scuwen ende ontfaen,</l>
<l>Ende es den honger dus ontgaen."</l>
</div>
<div type="subchapter"><head type="subchapter">Van eenen ruwen anacorite. XXXIII.</head>
<l>                "In tween steden wasic mede,</l>
<l>Daermen mi te wetene dede</l>
<l>Daer sente Anthonis abt hadde gewesen.</l>
<l>Oec so levedere sulc van desen,</l>
<l n="5">Die sine moenke waren mede,</l>
<l>Ende noch houden si die zede.</l>
<l>Oec besagic mede die stat,</l>
<l>Daer sente Paulus selve zat,</l>
<l>Die was deerste hermite.</l>
<l n="10">Die Rode zee, daer doude vite</l>
<l>Af seget, saghic daer bi.</l>
<l>Ic sach den berch van Synay,</l>
<l>Die ten oversten es so hooch,</l>
<l>Datter geen clemmen toe en dooch;</l>
<l n="15">Want men seget over waer,</l>
<l>Dat hi gaet den wolken naer.</l>
<l>                Ane dien berch hordic mare,</l>
<l>Dat een ander anacorite ware.</l>
<l>Langhe ende vele sochtic dien,</l>
<l n="20">Maer in condene niet gesien:</l>
<l>L jaer ofte daer bi</l>
<l>Dat hi onbekennet si,</l>
<l>Alsemen seget, elken man.</l>
<l>Ne ghene cledere haddi an,</l>
<l n="25">Maer God hevet hem haer gegeven,</l>
<l>Daer sine lede in sijn beweven.</l>
<l>Alse dese wert geware,</l>
<l>Dattene goede liede soeken dare,</l>
<l>So loept hi dan in onwegen,</l>
<l n="30">So scuult hi dan: dits sijn plegen.</l>
<l>Dus so scuwet hi elken man.</l>
<l>Eenen alleene, segetmen nochtan,</l>
<l>Over V jaer liet hi hem sien;</l>
<l>Dat, wanic, liet hem God gescien</l>
<l n="35">Om sijn gelove vast ende goet.</l>
<l>Ende alsemen hem vragen bestoet,</l>
<l>Twi hi hem so nauwe hude</l>
<l>Ende so scuwede alle lude,</l>
<l>Antwordi: "Ghi moget micken,</l>
<l n="40">Dien die lieden versoeken dicken,</l>
<l>Die ingelen, gelovets mi,</l>
<l>Sijn hem vele te selder bi.""</l>
</div>
<div type="subchapter"><head type="subchapter">Vanden moenc die inden oven ginc. XXXIIII.</head>
<l>                "Een was comen in sulc leven,</l>
<l>Dat hi de werelt wilde begeven</l>
<l>Ende wilde in enen cloester gaen,</l>
<l>Daer scaerpe ordine was, sonder waen,</l>
<l n="5">Ende bat den abt dat hine ontfinge.</l>
<l>Dabt leidem voren vele dinge,</l>
<l>Dat het ware grote pine</l>
<l>Te volgene siere discipline,</l>
<l>Ende sijn gebot ware so swaer,</l>
<l n="10">Cume mocht iemen vulcomen daer,</l>
<l>Ende seide dattem beter dochte,</l>
<l>Dat hi enen andren cloester sochte,</l>
<l>Daermen in leide sachter leven,</l>
<l>Ende hi hem daer voere begeven.</l>
<l n="15">Sonde waert, trocke hi ten dingen,</l>
<l>Die hi niet en mochte vulbringen.</l>
<l>Dander en vervaerdem niet,</l>
<l>Hoe sware dinc dat dabt riet;</l>
<l>Maer hi seide ende belovede mede</l>
<l n="20">Alle onderhorichede,</l>
<l>Ende oec van so staerker maniere,</l>
<l>Al hietene dabt in enen viere</l>
<l>Bi onderhoricheden gaen,</l>
<l>Hi daet gerne, alsonder waen.</l>
<l n="25">Alse dabt dit hevet verstaen,</l>
<l>Heeft hine te moenke ontfaen,</l>
<l>Ende oec en twifeldem niet,</l>
<l>Hine dede daer na dat hi behiet.</l>
<l>                Bi aventuren eist gevallen,</l>
<l n="30"><pb n="2,249"/> Dat, niet lange na dat callen,</l>
<l>Eenen oven stont daer bi heet,</l>
<l>Diemen maecte ghereet</l>
<l>Om te backene daer in broot.</l>
<l>Die vlamme was staerc ende groot,</l>
<l n="35">So dat menegen dat dochte,</l>
<l>Dat niet onsienliker sijn mochte.</l>
<l>Dabt riep genen nieuwen man</l>
<l>Ende hietene daer in gaen dan;</l>
<l>Ende dander die en merrede niet</l>
<l n="40">Te doene dat sijn meester hiet.</l>
<l>Sonder wissen iet te hant</l>
<l>Gaet hi midden in den brant.</l>
<l>Metter onderhorichede</l>
<l>Ende metten vasten gelove mede</l>
<l n="45">Wart verwonnen geent staerke vier,</l>
<l>Ghelijc alse die brant ongier,</l>
<l>Die oven van Babylone,</l>
<l>Wilen wart verwonnen scone</l>
<l>Vanden drien Eubreuscen kinden,</l>
<l n="50">Daer wi in Daniele af vinden.</l>
<l>Nature wart verwonnen daer.</l>
<l>Die daer in ginc alsonder vaer,</l>
<l>Ende men waende dat bernen soude,</l>
<l>Die stont daer in soeten coude,</l>
<l n="55">Alse een die bedauwet es,</l>
<l>So dat hem selven wonderde des,</l>
<l>Want wonder waest dat Gods man</l>
<l>Ghene vlamme niet ginc an;</l>
<l>Want en berau den abt niet,</l>
<l n="60">Dat hi so swaer gebot hem hiet;</l>
<l>Noch den broeder beraus niet mede,</l>
<l>Dat hi so sware dine vuldede.</l>
<l>So staerc, so vast, so besneden</l>
<l>Was tgelove van hem beden."</l>
</div>
<div type="subchapter"><head type="subchapter">Vander droger roeden die groene wart. XXXV.</head>
<l>                "Toten selven abt so quam</l>
<l>Een ander man, alsict vernam,</l>
<l>Om dat hi ontfaen wilde wesen.</l>
<l>Dabt seide mede desen</l>
<l n="5">Van staerker onderhorichede.</l>
<l>Dander antworde tier stede,</l>
<l>Dat hi wilde toter doot</l>
<l>Onderhorichede houden groot.</l>
<l>Nu gheviel bi aventuren,</l>
<l n="10">Dat ghene abt ter selver uren</l>
<l>Indie hant drouch ene durre roede,</l>
<l>Die binnen menech jaer en bloede.</l>
<l>Indie erde stac hise dan</l>
<l>Ende riep ghenen niewen man,</l>
<l n="15">Ende geboot hem bi bedwange,</l>
<l>Dat hi begote also lange</l>
<l>Met watre geent droge hout</l>
<l>In gheent droge lant ende cout,</l>
<l>Onthier ende soe gave groede.</l>
<l n="20">Ghene nuwe moene, gene goede,</l>
<l>Hi bestont ende dede vaste</l>
<l>Die pine met wel swaren laste,</l>
<l>Maer sijn gelove dat was goet;</l>
<l>Want van Nylus der vloet,</l>
<l n="25">II mylgen verre, swaer genoech,</l>
<l>Dwater metten halse [hi] drouch.</l>
<l>Een lanc jaer al omme ende omme</l>
<l>Herde hi dit teere somme,</l>
<l>Ende algader omme niet;</l>
<l n="30">Want wie soet anesiet,</l>
<l>Die seghet int herte sine,</l>
<l>Dat hi om niet doet die pine.</l>
<l>Nochtan en ruste hi dach no nacht:</l>
<l>Der onderhoricheden cracht</l>
<l n="35">Dede emmer, dat hi drouch daer naer;</l>
<l>So dat leet dat naeste jaer,</l>
<l>Entie broeder drouch ende ghoot</l>
<l>Gheent water met pinen groot.</l>
<l>Nochtan waest al omme niet,</l>
<l n="40">Want mer ghene hope an siet;</l>
<l><pb n="2,250"/> Doch en twifelde niet die man,</l>
<l>Hine deede dat hi began</l>
<l>Ende hine stonts af te gere stonde;</l>
<l>Want hem sijn gelove orconde,</l>
<l n="45">Dat God alle dinc vermochte.</l>
<l>Dus aerbeidi ende wrochte.</l>
<l>Dat derde jaer quam ende ghinc:</l>
<l>Die waterdragere dede sine dinc,</l>
<l>Alse hi dede ten eersten jare.</l>
<l n="50">God togede daer al openbare</l>
<l>Die cracht der onderhorichede.</l>
<l>Die droge roede wart daer ter stede</l>
<l>Wassende ende drouch loof.</l>
<l>Ic selve, dies hebt gheloof,</l>
<l n="55">Sach vanden stocke, die durre was,</l>
<l>Dat aldus groyede ende genas</l>
<l>Ende vort wart winnende enen anderen boem</l>
<l>In dabdie. Nu nemet goem,</l>
<l>Dat onderhorichede sere</l>
<l n="60">Ghepriset es vor onsen Here."</l>
</div>
<div type="subchapter"><head type="subchapter">Van hem dien de duvele ontsagen. XXXVI.</head>
<l>                "Een goet man was ende wel geacht,</l>
<l>Die van Gode grote macht</l>
<l>Onder die duvelen gewan;</l>
<l>Want so ontsagen si sinen ban,</l>
<l n="5">Dat hi niet alleene met worden,</l>
<l>Daer hi was te jegenworden,</l>
<l>Die gheene die waren beseten</l>
<l>Haerre pinen dede vergheten;</l>
<l>Maer die veese van sinen hare</l>
<l n="10">Of sine lettren openbare</l>
<l>Versageden den duvel so,</l>
<l>Dat hi uten lieden vlo.</l>
<l>Omme dese dinc, om dese noot,</l>
<l>Versochtene elene ende groot,</l>
<l n="15">Wijf ende man bi groten scaren</l>
<l>Van alder werelt te waren;</l>
<l>Ja die baelliuwen entie graven,</l>
<l>Die potestaten van groter haven,</l>
<l>Die versochtene al den dach.</l>
<l n="20">Oec so seidemen dat hi plach</l>
<l>Sonder dranc te levene, die wise,</l>
<l>Ende hi over alle spise</l>
<l>Niet dan VII karruken en at</l>
<l>Inder wostinen daer hi zat.</l>
<l n="25">Sijn name ende sijn ere</l>
<l>Die wies emmer in lanc so mere,</l>
<l>Ende vander ere so verbaerde</l>
<l>Ydele glorie ende hovaerde,</l>
<l>So dat hi hem en conde gewachten,</l>
<l n="30">Hine began hem selven achten.</l>
<l>Teersten dat die heilege man</l>
<l>An devel voelen began,</l>
<l>Haddijt gerne van hem onsteken;</l>
<l>Maer hine consts niet ontbreken,</l>
<l n="35">Sine stille bescedenhede</l>
<l>Soene lach in die ydelhede,</l>
<l>Alse lange alsene verhoget</l>
<l>Die ere die quam vander doget.</l>
<l>Die vianden spraken altesamen</l>
<l n="40">Waer so si waren van sire namen,</l>
<l>Ende hi en mochte, wats gesciet,</l>
<l>Dat volc van hem verdriven niet,</l>
<l>Sine quamen met scaren groot</l>
<l>Te hem, die sijns hadden noot.</l>
<l n="45">Dat venijn, der eren dorst,</l>
<l>Croop hem altoes in de borst,</l>
<l>Entie ander liede genas</l>
<l>Ne constem niet verweren das,</l>
<l>Dat hi dat ydele gedochte</l>
<l n="50">Uut sinen zinne verdriven mochte</l>
<l>Met al siere mogenthede.</l>
<l>Hi viel an Gode met sire bede</l>
<l>Ende bat hem ende vermaende,</l>
<l><pb n="2,251"/> Dat hi gehingede dat V maende</l>
<l n="55">Die viant selve in hem ware,</l>
<l>Ende hi ware van sulker gebare</l>
<l>Dat die ghene hadden gewesen,</l>
<l>Die God dor hem hadde genesen.</l>
<l>Wat sal derre talen mere?</l>
<l n="60">Die heileghe man, die groete here,</l>
<l>Die met miraclen was bekent</l>
<l>Alt lant dore van Orient,</l>
<l>Te wies cluse te voren quamen</l>
<l>Alle die liede lopende tsamen,</l>
<l n="65">Tote wien dat sekerlike</l>
<l>Die heren quamen van erderike</l>
<l>Ende voer hem lagen upter erden,</l>
<l>Die wart nu te siere onwerde</l>
<l>Beseten vanden vianden</l>
<l n="70">Ende gebonden in vasten banden,</l>
<l>Ende gedogede al dien torment,</l>
<l>Diemen besiet ende bekent</l>
<l>Dat si gedogen, meer no min,</l>
<l>Die den viant hebben in.</l>
<l n="75">Ter vijfter maent wart hi genesen</l>
<l>Ende gepurgeert van desen,</l>
<l>Ende dat meest lach in sine memorie,</l>
<l>Hi genas der ydelre glorie.</l>
<l>                Maer sidert dat ic tellen began</l>
<l n="80">Die doget van desen heilegen man,</l>
<l>So coemt mi in minen zinne</l>
<l>Die crancheit daer wi liggen inne.</l>
<l>Welc es onser so wel gemoet,</l>
<l>Die van enen mannekine borgoet</l>
<l n="85">Of van enen dullen wive</l>
<l>Een lof ontfaet in sinen live,</l>
<l>Hine verheft hem selven dan</l>
<l>Ende ydele glorie en gaet hem an?</l>
<l>Ja, al wroeget hem nochtan mede</l>
<l n="90">Siere herten bescedenhede,</l>
<l>Dat hi es een recht zondare,</l>
<l>Gaet van hem nochtan die mare,</l>
<l>Dat menne over heilech hout,</l>
<l>Al en hevet hijs gene scout,</l>
<l n="95">Hi waent heilech wesen lichte.</l>
<l>Sentmen hem oec enege gichte,</l>
<l>Hem dinct ofse hem onse Here</l>
<l>Sendde dor sijns selves eere.</l>
<l>Dromet hem iet sonderlinghe,</l>
<l n="100">Hi houdet over sulke dinghe</l>
<l>Ende oec voer alsulke saken,</l>
<l>Of die ingelen an hem spraken.</l>
<l>Gheviele hem oec teneger steden,</l>
<l>Dat hi iemene genas des reden,</l>
<l n="105">Hi wilde dan een ingel wesen.</l>
<l>                Noch gesciet meer wonders van desen.</l>
<l>Een es sonder goede gewerke</l>
<l>Ende ghedijet teenen clerke;</l>
<l>Hi doet sine cledre sniden</l>
<l n="110">Nader lingeden ende na der widen,</l>
<l>Of hi een groot sanctus ware.</l>
<l>Alsemenne groet harentare,</l>
<l>So es hi vro, so wert hi fier;</l>
<l>Hi loept ende rijt hare ende hier.</l>
<l n="115">Die te voren ginc te voet,</l>
<l>Men siet dat hi hebben moet</l>
<l>Een paert, dat metten monde scumet.</l>
<l>Sine herberghe moet sijn gerumet</l>
<l>Ende ghelinghet ende verheven;</l>
<l n="120">Sine camere scone bescreven;</l>
<l>Sijn buuc moet hebben tfulle;</l>
<l>Sine cledere van cleenre wulle.</l>
<l>So moeten die weduwen sijn bescat,</l>
<l>Ende ghelden mede dit ende dat</l>
<l n="125">Die mageden entie joncvrouwen,</l>
<l>Die dicken hare sonden berouwen</l>
<l>Ende heimelike bijechte spreken.</l>
<l>Met deser fierheit, met desen treken</l>
<l>So gaet omme valsche clergie.</l>
<l n="130">Maer hets best dat ic mi vertijc</l>
<l>Ende gheve Jeronimuse die wort,</l>
<l><pb n="2,252"/> Die maect ende scrivet al die mort.</l>
<l>                Nu hebbic," sprac Postumyaen,</l>
<l>"Wanic, u genouch gedaen</l>
<l n="135">Van dien dat ic hebbe bevonden</l>
<l>Ende ghesien in minen stonden;</l>
<l>Ende lichte u mach dinken wale,</l>
<l>Dat ic te vele make der tale.</l>
<l>Sulpicius, nu biddic di,</l>
<l n="140">Dattu vort wilt tellen mi</l>
<l>Van dinen Martijn, die prijs es wert.</l>
<l>In hebbe gene dinc meer begert."</l>
</div>
<div type="subchapter"><head type="subchapter">Van sente Sulpicius ende sente Martine. XXXVII.</head>
<l>                Sulpicius sprac: "Genoeget di niet</l>
<l>Datmen van mi bescreven ziet</l>
<l>Den bouc, dien ic screef met vlite</l>
<l>Van des goets Martijns vite?"</l>
<l n="5">-"Ic hebbe," sprac Postumyaen,</l>
<l>"Dien gesien ende verstaen,</l>
<l>Ende noch hebbickene hier met mi,</l>
<l>Ende in wat lande so ic si,</l>
<l>Eist in weghe, eist in zee,</l>
<l n="10">Hine sceet van mi nemmermee.</l>
<l>Dit was mi ene troestelike dinc</l>
<l>In dhermitagen daer ic ginc.</l>
<l>Te Rome brochticken den vrient dijn,</l>
<l>Dien du kennes, den wisen Paulijn.</l>
<l n="15">Wie sone hebben mochte, te stride</l>
<l>Waes elc vro ende blide.</l>
<l>Wat librarise diene beginc,</l>
<l>Mindene vor alle dinc;</l>
<l>Want men cochte niet so gerne,</l>
<l n="20">Alsics wille hadde tonberne.</l>
<l>Daer na alsic in Affrike quam,</l>
<l>So sagic daer ende vernam,</l>
<l>Dat menne in Kaertago las.</l>
<l>Alsic in die wostine was,</l>
<l n="25">Sagickene daer eenen ouden</l>
<l>Beede lesen ende houden.</l>
<l>Oec seidic dat ic kende den man,</l>
<l>Diene te scrivene began.</l>
<l>Doe bat hi mi daer ter stede</l>
<l n="30">Ende vele andere broederen mede,</l>
<l>Of ic meer teeneger stonde</l>
<l>Hier weder quame ende ic di vonde,</l>
<l>Dat ic di dade vulscriven</l>
<l>Die dinc, die du liets achterbliven</l>
<l n="35">Van siere viten harentare,</l>
<l>Alse die scrifture lijet openbare."</l>
<l>                Sulpicius antworde weder:</l>
<l>"Doe ic di horde up ende neder</l>
<l>Spreken vanden heilegen luden,</l>
<l n="40">Die du vonds in ghenen Zuden,</l>
<l>Doe peinsedic stille ende sochte</l>
<l>Om minen Martijn ende dochte,</l>
<l>Dat hi hadde selve alleene</l>
<l>Alle die dogeden, die ghemeene</l>
<l n="45">Dandere hadden naer dine sprake.</l>
<l>Al hevestu geseit hoghe sake,</l>
<l>Behouden der heileger liede vrede,</l>
<l>Sone sagic in negere stede</l>
<l>Di so hoghe dinghen tellen,</l>
<l n="50">Martijn en mochter an gesellen;</l>
<l>Want die lieden ende die vite</l>
<l>Waren al die werelt quite</l>
<l>Ende saten in wostinen vri</l>
<l>Den ingelen enten hemel bi,</l>
<l n="55">Ende daden wonderlike saken:</l>
<l><pb n="2,253"/> Martine mochte al volc genaken,</l>
<l>Goet ende quaet, aerm ende rike;</l>
<l>Hi was altoes gemeenlike</l>
<l>Int geselscap vanden clerken,</l>
<l n="60">Die verwerret waren inder kerken,</l>
<l>Met bisscoppen, die hem alle dagen</l>
<l>Aneleiden vele swaerre plagen</l>
<l>Ende emmer wilden scandeliseren;</l>
<l>Ende emmer bleef hi in sier weren,</l>
<l n="65">Alse ene borch onverwonnen,</l>
<l>Die ghene engiene gewinnen connen;</l>
<l>Ende oec dedi al besonder</l>
<l>Also grote miracle ende wonder,</l>
<l>Alse enech hermite dede</l>
<l n="70">Ofte noch doet in eneger stede.</l>
<l>Martijn gelijct den ridder wel,</l>
<l>Die bestaet een orloghe fel</l>
<l>Met ongedeelden sticken sere,</l>
<l>Nochtan gewinnet zege ende ere.</l>
<l n="75">Dine hermiten dinken mi geliken</l>
<l>Den groten heren enten riken,</l>
<l>Die met vordeele wijch bestaen</l>
<l>Ende also den zeghe ontfaen.</l>
<l>Al sijn si beede te prisene sere,</l>
<l n="80">Nochtan es ongelijc die ere.</l>
<l>Hiertoe, al hevestu sonderlinge</l>
<l>Ons getellet scone dinghe,</l>
<l>Dune cones ons niet geleren,</l>
<l>Dat eenech van dinen heren</l>
<l n="85">Noint verweckede doden man.</l>
<l>Hier bi laet di genoegen dan,</l>
<l>Dat niemen Martine mach geliken:</l>
<l>In desen moeten si hem wiken.</l>
<l>Salmen dat te wonder ansien,</l>
<l n="90">Dat die goede Egypcien</l>
<l>Indie vlamme was sonder noot?</l>
<l>Martijn menechwaerf geboot</l>
<l>Sinen wille over den brant.</l>
<l>Willemen prisen dat men vant</l>
<l n="95">Den man, dien die diere weken?</l>
<l>Men mach al tselve van Martine spreken;</l>
<l>Want hem moeste onderdanech sijn</l>
<l>Alle beesten ende al venijn.</l>
<l>Wiltu oec jegen Martine leggen</l>
<l n="100">Hem, daer wi di af horen seggen,</l>
<l>Die de viande versagede</l>
<l>Ende uter lieder buke jagede</l>
<l>Met sinen worden, met sinen vare,</l>
<l>Metter fringen van sinen hare?</l>
<l n="105">Die Martijns dinge al mochte lesen,</l>
<l>Hine vondene niet ongelijc in desen.</l>
<l>Wiltu oec dien anachorite</l>
<l>Leggen jegen Martijns vite,</l>
<l>Die met buerstelen was gecleet</l>
<l n="110">Entie dingle sprac ghereet?</l>
<l>Martijn was die aldien dach</l>
<l>Die ingelen te sprekene plach,</l>
<l>Ende jegen hoverde ende idelhede</l>
<l>Was hi so onverwonnen mede,</l>
<l n="115">Dat niemen also wel en conde</l>
<l>Van hem weren sulke zonde.</l>
<l>Bidi moetstu te rechte gien,</l>
<l>Datmen an Martine mochte sien</l>
<l>Alle die dogeden ghemeene,</l>
<l n="120">Die si hadden elc alleene."</l>
</div>
<div type="subchapter"><head type="subchapter">Postumiaens antworde. XXXVIII.</head>
<l>                Postumyaen sprac: "Ic wils gien.</l>
<l>Ne strijt up mi niet van dien;</l>
<l>Maer wet dat ic niet en begeve,</l>
<l>Alse langhe alsic leve,</l>
<l n="5">Te prisene van Egypten tlant,</l>
<l>Sulke moenke alsickere vant,</l>
<l>Ende te wonderne die anachoriten,</l>
<l>Noch te lovene die hermiten;</l>
<l><pb n="2,254"/> Maer Martine latiese wiken.</l>
<l n="10">In wille hem niemene geliken,</l>
<l>No moenc, noch eencedel begene,</l>
<l>No bisscop indie werelt gemene.</l>
<l>Dies sal algader met mi lijen</l>
<l>Beede Egypten ende Surien,</l>
<l n="15">Ethyopen ende Endi,</l>
<l>Parthen ende tlant van Persi.</l>
<l>Grieken kennet daertoe mee.</l>
<l>Men vare toter vervrorne zee</l>
<l>Of toten geluckegen eylande,</l>
<l n="20">Men saels mede lijen te hande.</l>
<l>Dus mogen wi scelden onse lant</l>
<l>Keytivech ende sere gescant,</l>
<l>Dat sulken here niet en kende</l>
<l>Ende hem was so gehende.</l>
<l n="25">Nochtan en sceldict niet alleene</l>
<l>Hier omme; want tleec volc begene,</l>
<l>Clerke ende tghemene diet,</l>
<l>Die en wilne kennen niet.</l>
<l>Nochtan eist te wonderne min,</l>
<l n="30">Dattene die nydeghe zin</l>
<l>Te bekennene niet en begaert;</l>
<l>Want hadsi te siere doget waert</l>
<l>Hem gekeert doch iet van conden,</l>
<l>Si hadden bekent haer selfs zonden.</l>
<l n="35">Ic scame mi te seggene dat,</l>
<l>Dat ic lest in eene stat</l>
<l>Eenen onsalegen seggen horde,</l>
<l>Dattu boerdelike worde</l>
<l>In sine vite hads gheset.</l>
<l n="40">Het sceen eens duvels tale bet</l>
<l>Dan eens menscen in alre wijs.</l>
<l>Hine sprac Martine genen mesprijs,</l>
<l>Maer hi dochte mi hem keren</l>
<l>Jegen die ewangelie ons Heren,</l>
<l n="45">Daer God selve seghet mede:</l>
<l>Sulke dinc, alse Martijn dede,</l>
<l>Souden sine vrient vulbringen.</l>
<l>Die niet geloeft dan sulken dingen,</l>
<l><pb n="2,255"/> Hi wederseghet Jhesum Kerste.</l>
<l n="50">Maer dese onsalege, die in derste</l>
<l>Der werelt sijn, ende niet en dogen</l>
<l>Ter dinc die si niet vermoghen,</l>
<l>Dies scamen si hem in haer gedochte,</l>
<l>Dats sulc een man vulbrochte,</l>
<l n="55">Ende hebben lievere te lachterne dien</l>
<l>Dan haer selves sonden bezien.</l>
<l>Maer dit laten wi al varen,</l>
<l>Sijnt wi ander dinc begaren,</l>
<l>Ende scrijft ons Martijns vite vort:</l>
<l n="60">Blevere iet achter, het ware mort."</l>
<l>                Sulpicius sprac: "Neen, laet dit leggen;</l>
<l>Gallus magere bet af seggen;</l>
<l>Want hi meest gesien heeft das,</l>
<l>Bidi dat hi sijn jonger was."</l>
<l n="65">Gallus sprac: "Al es dese last</l>
<l>Mi te swaer ende oec te vast,</l>
<l>Ic en caent ontseggen niet,</l>
<l>Sidert, heren, dat ghijt gebiet.</l>
<l>Oec moetic mi keren daer ane</l>
<l n="70">Te gheldene Postumyane,</l>
<l>Die ons geseit hevet goede wort.</l>
<l>So moetic mi wachten vort,</l>
<l>Dat van mi niet en wert gehort</l>
<l>Dat Sulpicius nu brochte vort.</l>
<l n="75">Bidi sone gewagic niet das</l>
<l>Wat hi dede, doe hi ridder was</l>
<l>Ende doe hi moenc was begeven.</l>
<l>Van mi en werdet niet upgeheven</l>
<l>Dat ic horde van anderen man,</l>
<l n="80">Maer dat ic selve horde dan."</l>
</div>
<div type="subchapter"><head type="subchapter">Gallus tellen van sente Martine. XXXIX.</head>
<l>                "Teersten dat ic die scole liet,</l>
<l>Also alst mi mijn herte riet,</l>
<l>So quamic anden goeden man.</l>
<l>Niet lange daer na volgedic hem an,</l>
<l n="5">Daer hi eens ter kerken ginc.</l>
<l>Hem quam an een aerminc</l>
<l>Half naect, entie winter was wreet,</l>
<l>Ende hi bat hem omme een cleet.</l>
<l>Sinen choerbisscop riep hi an</l>
<l n="10">Ende bat datmen den aermen man</l>
<l>Met groter haesten gave een cleet.</l>
<l>Met desen worde hi selve gheet</l>
<l>In een heimelic camerkijn;</l>
<l>Want het was die costume sijn,</l>
<l n="15">Dat hire sat in siere bede;</l>
<l>Maer die coerbisscop en dede</l>
<l>Niet dattem sijn bisscop hiet.</l>
<l>Die aerme, die node van hem sciet,</l>
<l>Alstem die coerbisscop ontforste,</l>
<l n="20">Nam hi an hem sulke dorste,</l>
<l>Dat hi ter secretarien quam,</l>
<l>Daer hi den bisscop vernam</l>
<l>Ende seide: die clerc en dadem niet,</l>
<l>Ende hi hadde van couden verdriet.</l>
<l n="25">                Altehant die goede man</l>
<l>Nam sijn cleet, dat hi hadde an,</l>
<l>Ende hevet heimelijc afgedaen</l>
<l>Ende gaeft ghenen naecten saen,</l>
<l>Ende hietene woch gaen aldaer.</l>
<l n="30">Sijn corbisscop quam daer naer</l>
<l>Ende seide, dat dat volc ontbede</l>
<l>Indie kerke naden zede,</l>
<l>Ende seide: het ware wel gevoughe</l>
<l>Datmen die messe anesloeghe.</l>
<l n="35">Die bisscop seide: "Hets meerre noot,</l>
<l>Datmen cleede in couden groot</l>
<l><pb n="2,256"/> Den aermen teerst: inne mach niet comen</l>
<l>Eer daerme sijn cleet heeft genomen."</l>
<l>De corbisscop en verstonts niet,</l>
<l n="40">Want hine buten gecleet ziet</l>
<l>Met sinen widen moenc cleede,</l>
<l>Ende ontsculdegede hem gereede,</l>
<l>Dat hi den aermen waer soeken weet.</l>
<l>- "Neen," seit hi, "men geve mi dat cleet:</l>
<l n="45">Daerme sal wel gecleet wesen."</l>
<l>Die clerc wart bedwongen in desen,</l>
<l>Dat hi moet gaen dor die noot</l>
<l>Met evelen moede harde groot</l>
<l>Ter naester tavernen te hant,</l>
<l n="50">Daer hi een aerm swert cleet vant,</l>
<l>Ru, cort ende harde scaerp,</l>
<l>Dat hi voer sbisscops voete waerp,</l>
<l>Dat was om V (denar.) ghecocht.</l>
<l>- "Nemet," seit hi, "ic hebbe u brocht</l>
<l n="55">Een cleet; maer daerme es hier niet."</l>
<l>Die bisscop Martijn, die dit ziet,</l>
<l>Die en wart niet erre das,</l>
<l>Maer hi hiet hem alse dit was,</l>
<l>Dat hi bat ute soude gaen.</l>
<l n="60">Heimelike heeft hijt angedaen;</l>
<l>Want hi altoes niet en woude,</l>
<l>Dat die dyaken weten soude.</l>
<l>Maer die doget, die niet en can</l>
<l>Haer gedecken inden goeden man,</l>
<l n="65">Soe wert emmer openbare,</l>
<l>Hoe so els die sake vare,</l>
<l>Al waert sere an haren danc.</l>
<l>Hier mede doet hi sinen vortganc.</l>
<l>Alse hi die messe sal beginnen,</l>
<l n="70">Wonder suldi hier bekinnen:</l>
<l>Daer hi ston vorden outare,</l>
<l>Saghen wi al openbare</l>
<l>Een groot vier ontrent sijn hoeft,</l>
<l>Dat verre upslouch, des geloeft,</l>
<l n="75">Ende beginc hem hals ende haer.</l>
<l>Ende al was groot volc daer,</l>
<l>Ende het was een hoge dach,</l>
<l>Ene maget allene was diet sach</l>
<l>Ende een moenc ende priestre drie:</l>
<l n="80">Anders niemen sone saget nie."</l>
</div>
<div type="subchapter"><head type="subchapter">Van sente Martijns miracle. XL.</head>
<l>                "Doe dit gesciede, nu nemets goom,</l>
<l>Doe was Euantius, mijn oem,</l>
<l>Een goet kerstijn werlijc man.</l>
<l>Al trac hi hem de werelt an,</l>
<l n="5">Nochtan was sijn gelove groot.</l>
<l>Hi was van ziecheden welna doot</l>
<l>Ende sende met groter pine</l>
<l>Om onsen bisscop sente Martine;</l>
<l>Entie goede man up die stat</l>
<l n="10">Dede gerne datmen hem bat,</l>
<l>Ende haestem daerwaert gereet.</l>
<l>Maer eer hi den wech half leet,</l>
<l>Ghevoelde die zieke man</l>
<l>Dat hi genesen began,</l>
<l n="15">Ende wart al genesen so,</l>
<l>Dat hi jegen hem quam vro</l>
<l>Ende hevet sente Martine ontfaen.</l>
<l>Des anders dages wildi wech gaen,</l>
<l>So dat hine met ghewelt</l>
<l n="20">Ende met beden bi hem helt.</l>
<l>Ende hier binnen so gesciede,</l>
<l>Dat een van sinen mayseniede,</l>
<l>Een knecht, wart gevenijnt sciere</l>
<l>Van enen gevenijnden diere.</l>
<l n="25">Euantius hevet selve den knecht</l>
<l>Up sine scouderen gerecht,</l>
<l>Ende leidene bina recht al doot</l>
<l><pb n="2,257"/> Voer die voete des heren groot;</l>
<l>Want sijn gelove seidem daer,</l>
<l n="30">Dattem en gene dinc ware swaer.</l>
<l>Gheent venijn dat haddem mede</l>
<l>Ghespreet over alle sine lede.</l>
<l>Sente Martijn diene anesach</l>
<l>Dat hi al teblasen lach,</l>
<l n="35">Alse ene blase vul van winde,</l>
<l>Die lede van ghenen kinde</l>
<l>Betasti al omme tier stonde;</l>
<l>Ende alse hi quam ter wonde,</l>
<l>Daer in comen was tfenijn,</l>
<l n="40">Daer sette hi den vinger sijn.</l>
<l>Ic sal u seggen wonder groot:</l>
<l>Wi sagen metten ogen bloot</l>
<l>Dat venijn van alle die leden</l>
<l>Comen lopende tier steden,</l>
<l n="45">Aldaer Martijns vinger stont,</l>
<l>Ende vor dat clene gaetkijn ront</l>
<l>Versamet hem met bloede daer</l>
<l>Inder gelike, wet vorwaer,</l>
<l>Alse melc vor beesten spene.</l>
<l n="50">Doe so volget uut al reene</l>
<l>Inder gebaren, alsemen ziet,</l>
<l>Datmen melc uut te melkene pliet.</l>
<l>Die knecht stont up al gesont.</l>
<l>Wonder hadden wijs alle tier stont.</l>
<l n="55">Wi moeten lien over waer,</l>
<l>Wedert ons es licht of swaer,</l>
<l>Dat onder Gode ne geen man</l>
<l>Sente Martine geliken can."</l>
</div>
<div type="subchapter"><head type="subchapter">Vanden selven. XLI.</head>
<l>                "In desen selven tiden ghevel,</l>
<l>Dat wi mettem also wel</l>
<l>Eens visenteeren gingen</l>
<l>Die bisscopdoeme van haren dingen;</l>
<l n="5">So dat ic niet en weet wat dede,</l>
<l>Dat wi merreden teere stede</l>
<l>Ende onse meester voren ginc.</l>
<l>Doe gheviel daer eene dinc,</l>
<l>Dat inden woch varende quamen</l>
<l n="10">Een trop hovelinge tsamen,</l>
<l>Die brochten des heren tseins.</l>
<l>Die bisscop was in sijn gepeins</l>
<l>Ende quam in sijn ru abijt,</l>
<l>Alse hi plach in alre tijt,</l>
<l n="15">Sijn zwart abijt ende sijn onwerde.</l>
<l>Ghene beesten elc hem ververde,</l>
<l>So dat si over zide scoten.</l>
<l>Die stringen, daer si an met roten</l>
<l>Gebonden waren, hebben si verwerret.</l>
<l n="20">Dese sticken hebben vererret</l>
<l>Die ghene die daer achter riden.</l>
<l>Si beetten neder tien tiden,</l>
<l>Ende alsi sagen dat die paert</l>
<l><pb n="2,258"/> Van Martine waren vervaert,</l>
<l n="25">Gingen sine effen ende slaen.</l>
<l>Martijn liet al over gaen</l>
<l>Ende boot den rugge, daer si toesagen,</l>
<l>Gewillike ten groten slagen,</l>
<l>Dat een wort uut hem niet quam.</l>
<l n="30">Hier omme wordsi sonderlinge gram,</l>
<l>Dat hi omme tslaen niet en gaf</l>
<l>Ende els een wort hem niet ginc af.</l>
<l>                Wi quamen volgende naer</l>
<l>Ende vonden liggende daer</l>
<l n="35">Al bloedende ende sijn lijf gescuert,</l>
<l>Alse die vele leeds hadde besuert,</l>
<l>Dat sceen bina lijfloes wesen.</l>
<l>Eenen ezel namen wi te desen,</l>
<l>Daer hi up plach te ridene mede,</l>
<l n="40">Ende wi vloucten de stede</l>
<l>Daer hi up teblouwen waert,</l>
<l>Ende so henen metter vaert.</l>
<l>                Si, diene so sere sloughen,</l>
<l>Alse hem selven dochte voeghen,</l>
<l n="45">Trocken weder te haren perden</l>
<l>Ende willen heenen haerre verden</l>
<l>Ende oec vort die paerde driven,</l>
<l>Die al stille staende bliven</l>
<l>Inder gelike, inder gebaren,</l>
<l n="50">Alse oft si hart maerbrijn waren.</l>
<l>Die meesters roepen ende slaen,</l>
<l>Maer daer en es geen henen gaen.</l>
<l>Si scoren bomen, si soeken roeden,</l>
<l>Si roepen, si willen verwoeden,</l>
<l n="55">Si slaen, si trecken ende si steken,</l>
<l>Maer daer en helpt geen spreken.</l>
<l>Die paerde stonden alle stille,</l>
<l>Alst dier dat niet porren en wille.</l>
<l>Dongevallege en wisten niet</l>
<l n="60">Wat doen of wat hem es gesciet,</l>
<l>Ende haren beesteliken zin</l>
<l>Quam met crachte kennesse in,</l>
<l>Datse dinc en ghene en helt</l>
<l>Dan alleene Gods gewelt.</l>
<l n="65">Doch dat si them selven quamen,</l>
<l>Ende vrageden onder hem te samen,</l>
<l>Wie die ghene wesen mochte,</l>
<l>Dien si daer slougen so onsochte;</l>
<l>Doch biden lieden die daer leden</l>
<l n="70">Verstonden si wel bi waerheden,</l>
<l>Dat sente Martijn was entrouwen,</l>
<l>Die daer so sere was teblouwen.</l>
<l>Doch seiden si daer alle gemene,</l>
<l>Datse dinc en hilt ne ghene</l>
<l n="75">Dan die mesdaet, sonder waen,</l>
<l>Die si an Martine hadden gedaen.</l>
<l>Al ghemeene datter was</l>
<l>Quamen na ons gelopen den pas,</l>
<l>Beede van scanden ende van mesdaden</l>
<l n="80">Sere vervaert ende verladen,</l>
<l>Mesbarende recht als de dulle,</l>
<l>Hem bestuvende met mulle</l>
<l>Ogen, anschijn ende mont,</l>
<l>Ende vielen ter selver stont</l>
<l n="85">Sente Martine up die knien,</l>
<l>Ende baden genaden van dien</l>
<l>Ende seiden: si warens wel vroet,</l>
<l>Dat si sere waren verwoet;</l>
<l>Ende wonder waest dat si dor derde</l>
<l n="90">Niet en sonken vander onwerde,</l>
<l>Ende oec dat si alle ghemeene</l>
<l>Niet en verharden tenen stene,</l>
<l>Ende waren bleven inder maniere</l>
<l>Dat staende bleven hare diere.</l>
<l n="95">Si baden datti hare scout</l>
<l><pb n="2,259"/> Hem vergave dor die Gods gewout,</l>
<l>Ende hem orlof gave te waren,</l>
<l>Dat si henen mochten varen.</l>
<l>Nochtan wist Martijn vor dien stonden,</l>
<l n="100">Dat si aldus waren gebonden,</l>
<l>Ende seit ons allen te samen,</l>
<l>Eer si omme genaden quamen.</l>
<l>Ghenaden heefti hem gedaen</l>
<l>Ende vergaeft hem allen saen,</l>
<l n="105">Ende ontbant hem hare paerde</l>
<l>Ende hietse varen haerre vaerde."</l>
</div>
<div type="subchapter"><head type="subchapter">Hoe sente Martijn enen doden genas. XLII.</head>
<l>                "Sulpicius, mi gedinct wale,</l>
<l>Dattu segges in dine tale</l>
<l>Ende dattu heves [in] Martijns leven</l>
<l>Vaste beset ende bescreven,</l>
<l n="5">Dat hi seide, alsict vernam,</l>
<l>Sijnt hi ten bisscopdoeme quam,</l>
<l>Dat hem die gratie ontginc</l>
<l>Te doene miracle ende selke dinc,</l>
<l>Alse vele alse hi te voren dede.</l>
<l n="10">Es dit waer ende eist emmer mede,</l>
<l>So mogen wi wel merken das,</l>
<l>Dat hi, alse hi moenc was,</l>
<l>Menege grote miracle dede,</l>
<l>Dat niemen en weet tijt no stede;</l>
<l n="15">Want wi in sijn bisscopdoem,</l>
<l>Dies wi noch houden int herte roem,</l>
<l>So vele wonders sagen togen,</l>
<l>Daert die menech ansach met ogen.</l>
<l>Want eer hi bisscop was gecoren,</l>
<l n="20">Alse duut screves hier te voren,</l>
<l>Dedi hem tween van dode upstaen.</l>
<l>Sijnt dat hi mitre hadde ontfaen,</l>
<l>Verwecti eenen doden mede,</l>
<l>Ende dat hevet mi wonderlichede,</l>
<l n="25">Twi dut niet heves bescreven.</l>
<l>Ic saghene doot ende daer na leven,</l>
<l>Want ic was mede indie vaert.</l>
<l>                Wi voeren te Tsaerters waert,</l>
<l>In weet waer omme het was.</l>
<l n="30">Wi quamen in een groot trepas,</l>
<l>Daer vele volx was te samen,</l>
<l>So dat ons te gemoete quamen</l>
<l>Heidine liede eene grote scare;</l>
<l>Want Cristus was daer ommare.</l>
<l n="35">Martijn gevoelde das,</l>
<l>Dat daer tijt ende stede was,</l>
<l>Dat daer Cristus worde verheest;</l>
<l>Want het seidem die Heilege Geest,</l>
<l>Ende verstormdene al van binnen.</l>
<l n="40">Dwort Gods wille hi beghinnen</l>
<l>Den heidinen te predekene daer.</l>
<l>Hi gaf menech zuchten zwaer</l>
<l>Ende clagede, dat so groot gediet</l>
<l>Onsen Behoudere en kende niet.</l>
<l n="45">In desen quam eene vrouwe,</l>
<l>Bevaen in harde groten rouwe,</l>
<l>Want hare was haer sone ontstorven;</l>
<l>Den lachame hevet soe verworven</l>
<l>Dat soene tsinen voeten brochte.</l>
<l n="50">Met hare bat elc dat hi mochte</l>
<l>Van sente Martine omme tgone,</l>
<l>Dat hi haren eenegen sone</l>
<l>Met siere beden hare gave weder.</l>
<l>Martijn die buckede daer neder</l>
<l n="55">Ende nam dat dode kint mettien.</l>
<l>Hi booch over sine knien</l>
<l>Ende bat Gode sine bede;</l>
<l>Ende alse hi upstont, gaf hi mede</l>
<l>Der moeder dat kint al gesont.</l>
<l n="60">Al dat volc, dat ginder stont,</l>
<l>Dat riep lude ende openbare,</l>
<l>Dat Cristus warachtech God ware.</l>
<l>Alle baden si ende wouden</l>
<l>Dat si doepsel ontfaen souden,</l>
<l n="65"><pb n="2,260"/> Ende hi beseinedse ende belas,</l>
<l>Also alst costume was,</l>
<l>Ende ontfinghen kerstijndoem.</l>
<l>Dit saghic ende dies houdic roem."</l>
<l>                Postumyaen antworde daer:</l>
<l n="70">"Gallus, ic lijes, ende hets waer,</l>
<l>Du heves verwonnen, ende niet mie,</l>
<l>Want ic bem noch ende was ie</l>
<l>Dies hem an Martine hilt mede,</l>
<l>Ende gelove wel dat hijt dede;</l>
<l n="75">Maer du heves verwonnen die hermiten,</l>
<l>Die eencedele entie anachoriten;</l>
<l>Want haer negheen noit geboot,</l>
<l>Alse onse Martijn dede, der doot.</l>
<l>Recht heeft Sulpicius in alre wijs,</l>
<l n="80">Dat hine maect in sinen prijs:</l>
<l>Den apostelen metten propheten</l>
<l>Ghelijct hi. Twi soudwine nederbeten?</l>
<l>Want sine doget ende sine gewerken</l>
<l>Sijn hem gelijc, diese wille merken."</l>
</div>
<div type="subchapter"><head type="subchapter">Hoe die keyser sente Martine eren moeste. XLIII.</head>
<l>                "Tien tiden dat hi niet harde lange</l>
<l>Bisscop worden was bi bedwange,</l>
<l>So dwangene die noot daer toe,</l>
<l>Dat hi moeste besoeken doe</l>
<l n="5">Dat hof enten keyser gaen.</l>
<l>Doe was keyser Valentiniaen,</l>
<l>Gratiaens broeder. Dese vernam,</l>
<l>Dattem die bisscop bidden quam</l>
<l>Dine, die hi ontseggen woude,</l>
<l n="10">Ende heet dat menne buten houde;</l>
<l>Want sinen hoverdeghen zin</l>
<l>Hadde mede verroert daer in</l>
<l>Sijn quaet wijf, die keyserinne,</l>
<l>Die Arriane was van zinne,</l>
<l n="15">Diene daer toe verwan,</l>
<l>Dat hi altoes den heileghen man</l>
<l>Negeene eere doen en soude.</l>
<l>Martijn omme niet in woude</l>
<l>Ende stont vor die porte omme niet,</l>
<l n="20">Wantene niemene in en liet.</l>
<l>Alse hi dat siet, es hi gekeert</l>
<l>Ende pliet dies hi was geleert.</l>
<l>Eene hare nam hi an, die wise,</l>
<l>Ende ontseide dranc ende spise,</l>
<l n="25">Ende bat eenpaerlike met crachte</l>
<l>Gode bi daghe ende bi nachte,</l>
<l>In wakene ende in vastene swaer.</l>
<l>Ten sevenden daghe so quam daer</l>
<l>Dinghel, diene heet met payse</l>
<l n="30">Onvervaert gaen ten pallayse;</l>
<l>Des keysers doren hi hem beheet,</l>
<l>Hoe vast si waren verhameet,</l>
<l>Dat si hem sullen sijn ondaen;</l>
<l>Entie keyser die sal saen</l>
<l n="35">Sachte werden ende goedertiere</l>
<l>In sine hoverdeghe herte fiere.</l>
<l>Nu hem dinghel dit behiet</l>
<l>Ende hine mede niet en liet,</l>
<l>Met Gods hulpen onvervaert</l>
<l n="40">Ginc hi ten pallayse waert.</l>
<l>Alle die doren waren ondaen:</l>
<l>Niemene en wildene wederstaen,</l>
<l>So dat hi ten keyser quam,</l>
<l>Dattem niemene en benam.</l>
<l n="45">Alse hine comen sach van verren,</l>
<l>Begonste hi hem dies vererren,</l>
<l>Twi hi was in laten gaen,</l>
<l><pb n="2,261"/> Ende ne wilde niet upstaen,</l>
<l>Daer die bisscop voer hem stoet,</l>
<l n="50">Onthier ende sijn zetel goet</l>
<l>Al met viere ontsteken waert.</l>
<l>Doe voer hi up metter vaert,</l>
<l>Want sine cleedere daer ter stat</l>
<l>Ontsteken waren daer hi sat.</l>
<l n="55">Dus moeste die fiere dor der hitten</l>
<l>Rumen sijns ondanx sijn zitten,</l>
<l>Ende es jegen Martine upgestaen,</l>
<l>Waest lief, waest leet, sonder waen,</l>
<l>Ende helsedene metter vaert</l>
<l n="60">Dien hi te voren hadde onwaert,</l>
<l>Ende lijede dat hijs te beter ware,</l>
<l>Dat hi die Gods cracht openbare</l>
<l>Bevoelt hadde daer ter stede.</l>
<l>Oec nontbeidi niet metter bede,</l>
<l n="65">Hine gaf hem eer hi bat</l>
<l>Al sinen wille aldaer ter stat.</l>
<l>Dicken riep hine te rade</l>
<l>Ende tsiere taflen vroe ende spade,</l>
<l>Ende boot hem, daer hi van hem sciet,</l>
<l n="70">Grote gichten ende behiet.</l>
<l>Maer hi die omme terdsce goet</l>
<l>Niet en sette sinen moet,</l>
<l>Die en wildere niet ontfaen</l>
<l>Ende es henen woch gegaen."</l>
</div>
<div type="subchapter"><head type="subchapter">Van sente Martine meer. XLIIII.</head>
<l>                "Maximus, die tRoemsce rike</l>
<l>Winnen wilde niet redenlike</l>
<l>Ende hem keyser heten dede,</l>
<l>Also alse die tijt entie stede</l>
<l n="5">Hier te voren telt die jeeste,</l>
<l>Hi ontfinc met grotre feeste</l>
<l>Sente Martine in sine zale.</l>
<l>Algader so was sine tale</l>
<l>Metten man, hoe dat nu staet</l>
<l n="10">Die ongetrouwe werelt quaet,</l>
<l>Ende van dingen die over waer</l>
<l>Emmer moeten gescien hier naer,</l>
<l>Ende vander bliscap die hier boven</l>
<l>Die gene hebben die Gode loven,</l>
<l n="15">Die nemmermeer tegaen en mach.</l>
<l>Die keyserinne was die lach</l>
<l>Talre tijt te Martijns voeten,</l>
<l>Omme te hoerne den soeten</l>
<l>Spreken die worde so reene.</l>
<l n="20">Ghelijc alse Magdaleene</l>
<l>Ten voeten Gods ons Heren sat,</l>
<l>Ende met tranen maecte nat</l>
<l>Ons Heren voete ende daer nare</l>
<l>Drogede met haren hare:</l>
<l n="25">Aldus zat die keyserinne.</l>
<l>Martijn, die sulc was van zinne,</l>
<l>Dat noit wijf so vele en dochte,</l>
<l>Dat soe an hem comen mochte,</l>
<l>Die ne conde niet verwinnen</l>
<l n="30">Den dienst vander keyserinnen,</l>
<l>Soe en was hem bi of an.</l>
<l>Ten lesten vant soe an haren man,</l>
<l>Dat si beede te gader baden</l>
<l>Den bisscop Martine up genaden,</l>
<l n="35">Dattem die keyserinne allene</l>
<l>Moeste geven ene maeltijt clene.</l>
<l>Die heilege man en consts ontwiken,</l>
<l>Hine moestem laten geliken</l>
<l>Anderen lieden, ende dede dat</l>
<l n="40">Dattem die keyserinne bat.</l>
<l>Selve met groter reinechede</l>
<l>Maketsoe hem stoel ende stede,</l>
<l>Alse hire ware met sinen gesellen.</l>
<l>Die versiernesse vander cellen</l>
<l n="45">Hevet soe selve al bedreven;</l>
<l>Water heeftsoe hem gegeven;</l>
<l>Die spise, die soe selve zoot,</l>
<l>Gaf soe hem met vrouden groot;</l>
<l>Ende alse die maeltijt was gedaen,</l>
<l n="50">Hevet soe die crumen ontfaen:</l>
<l><pb n="2,262"/> Die minnedsoe vor alle spise</l>
<l>In al der keyserliker wise."</l>
<l>                Doe sprac aldus Postumyaen:</l>
<l>"Gallus, mi wondert, sonder waen,</l>
<l n="55">Sere vander keyserinnen</l>
<l>Dat gelove dat si hadde binnen;</l>
<l>Maer waer es gevaren dwort,</l>
<l>Dat men van sente Martine hort,</l>
<l>Dattem en gheen wijf quam bi?</l>
<l n="60">Dese keyserinne bidi</l>
<l>Was in siere heimelichede</l>
<l>Ende diendem selven mede.</l>
<l>Hier omme ontsie ic mi vele,</l>
<l>Dat bi desen selven bispele</l>
<l n="65">Hem decken sullen, die gerne bliven</l>
<l>Metten geselscepe van wiven."</l>
<l>Gallus sprac: "Postumyaen,</l>
<l>En wiltu hier niet verstaen</l>
<l>Stede, tijt entie persone?</l>
<l n="70">Was hi niet alsonder hone</l>
<l>Vanden keyser gevaen daer inne?</l>
<l>Ende meer andie keyserinne,</l>
<l>Dattem daer ter stede hilt</l>
<l>Hare doget met ghewilt.</l>
<l n="75">Entie tijt eeschet oec mede;</l>
<l>Want menech in meneger stede</l>
<l>Lach ghekaerkert ende gevaen,</l>
<l>Ende menech uten lande gegaen,</l>
<l>Die hi wilde met siere bede</l>
<l n="80">Lossen ende versoenen mede.</l>
<l>Wat bisscoppe mochte wesen</l>
<l>Eenech, daermen af mochte lesen,</l>
<l>Hine soude sijn scaerpe leven</l>
<l>Een deel hier omme begheven?</l>
<l n="85">Want du nochtan seges dat,</l>
<l>Dat somech in selke stat</l>
<l>Hem ontsculden sal harde vele</l>
<l>Omme redene van desen bispele,</l>
<l>Verdoemt sullen si alle wesen,</l>
<l n="90">Sine volgen in allen desen.</l>
<l>Merket wel int herte claer,</l>
<l>Dat Martijn hadde bi LXX jaer,</l>
<l>Ende hi alleene binnen sinen live</l>
<l>Eens doe at met eenen wive,</l>
<l n="95">Die ghene welighe maghet si,</l>
<l>Noch ghene jonge weduwe vri,</l>
<l>Maer eene vrouwe, die nochtan</l>
<l>Levende was onder haren man;</l>
<l>Ende dat bi haers mans bede,</l>
<l n="100">Die keyser, was geheeten mede.</l>
<l>Soene es bi hem niet geseten,</l>
<l>Noch en dorste mettem niet eten,</l>
<l>Maer soe diendem telken male.</l>
<l>Hier up sullen si proeven wale</l>
<l n="105">Dat begrijp ende scouwen.</l>
<l>Soene geboot niet gelijc vrouwen,</l>
<l>Noch soene at noch en dranc mede;</l>
<l>Maer, alse wilen Marthe dede,</l>
<l>Dienedsoe, ende nochtan den prijs</l>
<l n="110">Niene wan in sulker wijs:</l>
<l>Maria, die zat ende horde,</l>
<l>Hadde den prijs bi Jhesus worde.</l>
<l><pb n="2,263"/> Dese keyserinne soe hadde beede:</l>
<l>Soe diende, alse Marthe dede,</l>
<l n="115">Ende zat ende horde, ghelijc Marien,</l>
<l>Martijns worde ende sijn castien.</l>
<l>                Tusscen Tours ende Boerges was</l>
<l>Indien tiden een trepas,</l>
<l>Daer ene kerke stont, daer indien dagen</l>
<l n="120">Vele heilegher liede in laghen,</l>
<l>Ende oec waser een covent</l>
<l>Van nonnen, die goet waren bekent.</l>
<l>Martijn soude daer overliden,</l>
<l>Ende ruste indien tiden</l>
<l n="125">In eene heimelike stede</l>
<l>Vander kerken omme sinen vrede.</l>
<l>Alse hi danen es gevaren,</l>
<l>Die mageden, die ghinder waren,</l>
<l>Liepen in een camerkijn,</l>
<l n="130">Daer in was die ruste sijn.</l>
<l>Si custen, lecten ende anebeden</l>
<l>Alle die winkele entie steden,</l>
<l>Daer si iet consten gheweten</l>
<l>Dat hi gestaen hadde of geseten.</l>
<l n="135">Dat stro, daer hi up hadde geleghen,</l>
<l>Hebben si gedeelt ende wech gedregen;</l>
<l>Entie een deel des gewan,</l>
<l>Also alst hare quam an,</l>
<l>Hilt over een cleenoet diere.</l>
<l n="140">Het gesciede daer na sciere,</l>
<l>Dat si enen mensce hebben verheest</l>
<l>Dien moyede die quade geest.</l>
<l>Anden hals dat men hem hinc,</l>
<l>Omme te proevene die dinc,</l>
<l n="145">Gheent stro, ende altehant</l>
<l>Rumde dat vat die viant."</l>
</div>
<div type="subchapter"><head type="subchapter">Noch van sente Martine. XLV.</head>
<l>                "Indien selven tiden ghevel,</l>
<l>Dat wi quamen also wel</l>
<l>Van Trieren gevaren aldoe,</l>
<l>Daer ons gemoette ene coe,</l>
<l n="5">Die de viant jagede utermaten.</l>
<l>Haer geselscap heeft soe gelaten</l>
<l>Ende wilde up die lieden tier stont,</l>
<l>Dier soe vele hevet gewont.</l>
<l>Alsoe quam rechts tons waert,</l>
<l n="10">Die hare volgeden metter vaert</l>
<l>Riepen tons waert: "Hoet u, hoet!"</l>
<l>Alse ons naecte die coe verwoet,</l>
<l>Hevet soe vreeselike mettien</l>
<l>Up ons allen daer ghesien.</l>
<l n="15">Die hant hief up Martijn saen</l>
<l>Ende hiet ghene beeste staen.</l>
<l>Teersten dat hi sprac dit wort,</l>
<l>Soe en ginc een twint niet vort:</l>
<l>So siet Martijn altehant</l>
<l n="20">Up hare zitten den viant.</l>
<l>Doe scoutene die goedertiere,</l>
<l>Ende hietene sceden vandien diere,</l>
<l>Ende dat hi der onnosele coe</l>
<l>Nemmermeer geen quaet en doe.</l>
<l n="25">Die viant dede dat hi hiet,</l>
<l>Vander beesten dat hi sciet.</l>
<l>Die beeste dor sine werde</l>
<l>Viel altehant up derde,</l>
<l>Ende danctem dat soe was genesen,</l>
<l n="30">Ghelijc dat soe vroet hadde gewesen.</l>
<l>Martijn hietse upstaen</l>
<l>Ende tharen geselscepe gaen.</l>
<l>Henen ginc soe, sachte als een lam,</l>
<l>Toten vee daer soe af quam.</l>
<l n="35">                Eens voeren wi nadien</l>
<l>Visenteren ende besien</l>
<l>Sijn bisscopdoem, ende gemoeten dare</l>
<l>Honde ende jagers ene scare,</l>
<l>Die eenen hase met gewelt</l>
<l n="40">Brochten jagende up een velt,</l>
<l>Die nieweren sach geen ontgaen.</l>
<l>Menegen keer heefti gedaen</l>
<l>Omme te comene uter noot,</l>
<l>Alse die sere ontsach de doot.</l>
<l n="45">Die goede man, die goedertiere,</l>
<l>Ontfaermde van ghenen diere,</l>
<l>Ende hiet den honden dat si so sere</l>
<l><pb n="2,264"/> Niet den hase en jageden mere,</l>
<l>Ende sine henen lieten gaen.</l>
<l n="50">Altehant si stille staen</l>
<l>Ende, also hi hem geboot,</l>
<l>En porreden si clene no groot;</l>
<l>Entie hase die ontran</l>
<l>Aldus bi den heilegen man.</l>
<l n="55">                Sine worde ende sine tale</l>
<l>Waren vul leringen altemale.</l>
<l>Hi sach hem eens comen voren</l>
<l>Een scaep niewinge bescoren,</l>
<l>Ende seide: "Dit beestkijn heeft gedaen</l>
<l n="60">Der ewangelien raet, sonder waen.</l>
<l>Het hadde II rocke; het gaf den enen</l>
<l>Den ghenen die en hadde ghenen:</l>
<l>Dus suldi selve doen daer mede."</l>
<l>Eens quam hi teere stede,</l>
<l n="65">Daer een zwijnherde zat, een man,</l>
<l>Ende hadde ene quade pelse an,</l>
<l>Dat hi binaer naect sceen</l>
<l>Ende van couden bevede ende green.</l>
<l>Doe seidi: "Nu merket dese wise:</l>
<l n="70">Dats Adam uten paradise,</l>
<l>Die dat pelsecleet anenam.</l>
<l>Nu doen wi af den ouden Adam,</l>
<l>Die noch in desen es met berste,</l>
<l>Ende laet ons andoen Jhesum Kerste,</l>
<l n="75">Den jongen Adam, daer wi mede</l>
<l>Ghenesen alder kaytivechede."</l>
</div>
<div type="subchapter"><head type="subchapter">Vanden selven noch. XLVI.</head>
<l>                "Sulpicius, gedinct di das,</l>
<l>Vander maget die selc was,</l>
<l>Die dat niet en liet gescien</l>
<l>Datse man mochte anesien,</l>
<l n="5">Wat grote prise hi an hare leide,</l>
<l>Aldaer wi toehorden beide?</l>
<l>Want soene scouwen niene woude,</l>
<l>Daer hise visenteren soude.</l>
<l>Die nacht beginc ons daer bi,</l>
<l n="10">Daer soe woende, die maget vri.</l>
<l>Hare juweelkine heeft soe dan</l>
<l>Gesent Martine, den heilegen man.</l>
<l>Daer dedi dat hi noit en dede,</l>
<l>Up ghenen dach, te gere stede;</l>
<l n="15">Want hi noint omme gene dinc</l>
<l>Anders menscen dinc ontfinc.</l>
<l>Al dat hem sende die joncvrouwe,</l>
<l>Ontfinc hi met goeder trouwe,</l>
<l>Ende seide: "Een pape sal niet verleggen</l>
<l n="20">Hare gichten, no wederseggen,</l>
<l>Die meer dogeden an hare heeft</l>
<l>Dan enech priester doet die leeft."</l>
<l>Ghi mageden, hort ende verstaet</l>
<l>Waerwaert dese redene gaet;</l>
<l n="25">Hoe vaste ende met hoe sterken rade</l>
<l>Ghi u sult hoeden vordie quade,</l>
<l>Daer dese joncfrouwe vordie goede</l>
<l>Hilt also vaste nauwe hoede.</l>
<l>Soene wilde den heilegen man niet scouwen,</l>
<l n="30">Dien heileghe lieden ende joncvrouwen</l>
<l>Anesien quamen van meneger stede,</l>
<l>Omme hare grote zalichede.</l>
<l>Wat bisscoppe soude hebben ghewesen,</l>
<l>Hem en soude dinken in desen,</l>
<l n="35">Dattem lachter gesciede indien</l>
<l>Dattene die maget niet wilde sien?</l>
<l>Maer soe was te prisene in desen;</l>
<l>Ende oec dinken si mi prijs wesen</l>
<l>Wert, die verre quamen indien</l>
<l n="40">Dat si Martine wilden sien;</l>
<l>Want dingele in meneger stede</l>
<l>Waren hem dicke bi ende mede,</l>
<l>Alse du hier nu salt verstaen</l>
<l>Van minen monde, Postumiaen."</l>
</div>
<div type="subchapter"><head type="subchapter">Hoe Martijn die gevangen loeste. XLVII.</head>
<l>                "Up enen daghe so ghevel</l>
<l>Mi ende Sulpicius also wel:</l>
<l>Vor sine dore, daer hi in was,</l>
<l><pb n="2,265"/> Laghen wi ende wachten das.</l>
<l n="5">Alse wi daer geseten stille</l>
<l>Een stic hadden naer onsen wille,</l>
<l>Quam ons an een vaer so groot,</l>
<l>Dat ons al onse lijf verscoot.</l>
<l>Van ons en was hem niet cont;</l>
<l n="10">Want sijn dorekijn was tier stont</l>
<l>Wel besloten ende wi daer buten.</l>
<l>Doe horden wi daer binnen ruten,</l>
<l>Alse offer lieden binnen spraken.</l>
<l>Vervaert waren wi om die saken</l>
<l n="15">Ende worden harde wel geware,</l>
<l>Datter emmer iet godlijcs ware.</l>
<l>Daer naer een stic niet harde saen</l>
<l>Es hi tote ons daer ute gegaen,</l>
<l>Ende dese selve Sulpicius</l>
<l n="20">Begonde an hem spreken dus;</l>
<l>Want niemen vriendeliker mochte</l>
<l>An hem spreken, als ons dochte,</l>
<l>Ende bat hem dat hi ons maecte cont,</l>
<l>Wat heimelicheden daer ter stont</l>
<l n="25">Hadde geweest, daer ons die vaer</l>
<l>Af was comen also swaer;</l>
<l>Of dat hi seide, met wat gesellen</l>
<l>Hi gesproken hadde inder cellen;</l>
<l>Want wi buten hadden gehort</l>
<l n="30">Runinghe ende sulke wort.</l>
<l>Doe sweech hi lange inder gebare</l>
<l>Alse oft hi in twifele ware;</l>
<l>Maer Sulpicius die ondwanc</l>
<l>Hem wel alle dinc an sinen danc.</l>
<l n="35">Sekerlike, ic sal u cont maken</l>
<l>Lichte ongeloveliker saken;</l>
<l>Maer sekerlike, ic seggu waer,</l>
<l>Hen ware of iemen ware so zwaer</l>
<l>Van gelove, die seggen moge</l>
<l n="40">Dat Martijn daer ane loghe.</l>
<l>Martijn sprac: "Ic segt u, hort;</l>
<l>Maer en segget niemene vort.</l>
<l>Te mi was die maget Marie,</l>
<l>Tecla ende Agneete die vrie,"</l>
<l n="45">Ende besciet ons openbare</l>
<l>Hare gedane ende haer gegare,</l>
<l>Ende oec belijede hi des mede,</l>
<l>Dat niet alleene daer ter stede</l>
<l>Haer gheselscap hem was cont,</l>
<l n="50">Maer dicken ente meneger stont.</l>
<l>Oec so lijede hi mede na dien,</l>
<l>Dat hi dicken hadde gesien</l>
<l>Pietren ende Pauluse sekerlike,</l>
<l>Dapostelen Gods van hemelrike;</l>
<l n="55">Ende, alse die duvelen te hem quamen,</l>
<l>Scout hise elc bi sire namen.</l>
<l>                Wi ghevoelden dicken das</l>
<l>Ende wisten, daer Martijn was,</l>
<l>Dat die ingelen an hem spraken:</l>
<l n="60">Wi wistent claer bi ere zaken.</l>
<l>Een seent van bisscoppen lach</l>
<l>Daer int lant up enen dach</l>
<l>Te Niemens. Hine wilder niet comen,</l>
<l>Maer hi hadde gerne vernomen</l>
<l n="65">Wat ghinder hadde gewesen.</l>
<l>Nu ghevielt also naer desen,</l>
<l>Dat hi in eenen scepe zat</l>
<l>Ende Sulpicius mede na dat,</l>
<l>Maer bet af ende niet gemeene</l>
<l n="70">So sat hi harde gerne alleene.</l>
<l>Daer so quam hem dinghel toe</l>
<l>Ende seide hem mede doe,</l>
<l>Hoe die seent ware vergaen</l>
<l>Ende wat datter ware gedaen.</l>
<l n="75">Alse wijs hadden tijt ende stade,</l>
<l>Quamen wi mettem te rade</l>
<l>Ende vondent al over waer,</l>
<l>Dat het was also claer</l>
<l>Alse hem dingel hadde geseit.</l>
<l n="80"><pb n="2,266"/> Nochtan was die seent geleit</l>
<l>Up dien dach ende up dien stont,</l>
<l>Alse ons Martijn maecte cont.</l>
<l>                Ghi hebt gehort ende verstaen</l>
<l>Vanden grave Avitiaen,</l>
<l n="85">Die sere wreet was ende fel.</l>
<l>Up enen tijt so ghevel,</l>
<l>Dat hi te Tours quam in de stede</l>
<l>Ende vele gevangene mede,</l>
<l>Die hi wilde sonder bliven</l>
<l n="90">Ten anderen dage emmer ontliven.</l>
<l>Dies was al die stat in vare.</l>
<l>Martijn die verhort die mare,</l>
<l>Ende een deel voer middernacht</l>
<l>Staet hi up, alse die acht</l>
<l n="95">Te ghane aldaer die here was,</l>
<l>Omme hem tontbiddene das.</l>
<l>Maer nu waest inde nacht diep,</l>
<l>Dat alt volc lach ende sliep,</l>
<l>Ende het was al besloten vaste:</l>
<l n="100">Daer en mochte in vrient no gaste;</l>
<l>Entie grave Avitiaen</l>
<l>Wart in swaren drome bevaen.</l>
<l>Dingel brochtem enen vaer an</l>
<l>Ende hi seide: "Die Gods man</l>
<l n="105">Es vor dinen dorpel geleghen,</l>
<l>Ende du wilt dire rusten plegen!"</l>
<l>Met desen es hi upgestaen</l>
<l>Ende also uut sinen bedde saen;</l>
<l>Sine knapen riep hi naer,</l>
<l n="110">Alse die hadde groten vaer,</l>
<l>Ende seide: "Doet die dore ontsluten!</l>
<l>Martijn es selve daer buten.</l>
<l>Ondoet die dore ende haeltene mie,</l>
<l>Dattem en ghene dinc messcie."</l>
<l n="115">Maer si, alse knechten plegen noch,</l>
<l>Sochtene cume so verre doch</l>
<l>Dat si ter naester dore quamen,</l>
<l>Ende bespotten alle te samen</l>
<l>Haren here, om dat hi ghoem</l>
<l n="120">Nemen soude an enen droem,</l>
<l>Ende seiden: "Daer nes niemen voren;</l>
<l>Wie soudem laten so verdoren,</l>
<l>Dat hi daer buten liggen soude?"</l>
<l>Want niemen geloven en woude,</l>
<l n="125">Dat die bisscop ter selver ure</l>
<l>Liggen soude voer die dure.</l>
<l>Avitiaen lietem tien tiden</l>
<l>Lichtelike dit onstriden,</l>
<l>Ende es weder te bedde getrect.</l>
<l n="130">Maer zwaerlikere es hi gewect</l>
<l>Dan hi te voren was upt bet,</l>
<l>Ende riep: "Martijn es vor twiket!"</l>
<l>Ende dies sone mach hi keytive</l>
<l>Niet gerusten in sinen live.</l>
<l n="135">Traech so waren sine knechte,</l>
<l>So dat hi hem selve uprechte</l>
<l>Ende es ter uterster porten comen;</l>
<l>Daer hevet hi Martine vernomen,</l>
<l>Alse die sere daer vervaert</l>
<l n="140">Van so groten wondre waert.</l>
<l>Doe seidi them also saen:</l>
<l>"Here, twi hevestu dit gedaen?</l>
<l>Dune dorves niet spreken, swige stille:</l>
<l>Ic weet algader dinen wille.</l>
<l n="145">Gaet henen, dat mi niet en vertere</l>
<l>Die gramscap van onsen Here.</l>
<l>Ic hebs genouch al nu ontgouden,</l>
<l>Dat ic u liet aldus vercouden.</l>
<l>Hen dede mi gene clene dinc,</l>
<l n="150">Dat ic aldus hier tote di ginc."</l>
<l>Alse Martijn was woch gegaen,</l>
<l>Riep hi sine boden saen</l>
<l>Ende hevet die prisoene ontsloten;</l>
<l>Alle die ghevangene roten</l>
<l n="155">Dedi alle comen vort</l>
<l>Ende scoutse quite, ende rumeden de port."</l>
</div>
<div type="subchapter"><head type="subchapter"><pb n="2,267"/> <hi rend="italic">Van sinen miraclen meer</hi>. XLVIII.</head>
<l>                "Sente Martijns cloester stont,</l>
<l>Alst was den menegen cont,</l>
<l>II milen buten Tours de stede.</l>
<l>Welken tijt so die bisscop dede</l>
<l n="5">Den voet uut siere cellen</l>
<l>Ende hi met sinen gesellen</l>
<l>Tiden wilde ter stat waert,</l>
<l>Worden die duvelen vervaert,</l>
<l>Die die lieden hadden beseten.</l>
<l n="10">So riepen die liede ende beten,</l>
<l>Ende so wisten die clerke mede,</l>
<l>Dat haer bisscop quame ter stede;</l>
<l>Want sijns beiden talre stonde</l>
<l>Verwoet volc ende ongesonde.</l>
<l n="15">                Bi Tours was ene jegenode,</l>
<l>Daer tvolc was in grotre node;</l>
<l>Want elx jaers een haghel quam,</l>
<l>Die hem haer coren nam.</l>
<l>Si baden Martine om dies vrede;</l>
<l n="20">Hi deder voren sine gebede;</l>
<l>Ende daer na binnen XX jaren,</l>
<l>Alse langhe als hi levede twaren,</l>
<l>Sone hadden si scade clene no groot;</l>
<l>Maer talreersten dat hi was doot,</l>
<l n="25">So quam die tempeest weder,</l>
<l>Die haer coren slouch ter neder.</l>
<l>Dus gevoelde lucht ende erde,</l>
<l>Dat Martijn was sire verde.</l>
<l>                Eene columme stoet tere stede,</l>
<l n="30">Groot ende geweldich mede,</l>
<l>Daer up een afgod geset.</l>
<l>Martijn hevetere omme gelet</l>
<l>Om te velne geent waerc.</l>
<l>Nu waest so groot ende so staerc,</l>
<l n="35">Dat hijt vulbringen niet en conde.</l>
<l>Mettien hi bidden begonde,</l>
<l>Ende uten hemele boven scoot</l>
<l>Ene columme rechts also groot</l>
<l>Uptie andere, Gode te love,</l>
<l n="40">Diese algader brac te stove.</l>
<l>Daer mochtmen an sien menschelike,</l>
<l>Dat die cracht van hemelrike</l>
<l>Martine was onderdaen,</l>
<l>Die sine bede dede also saen.</l>
<l n="45">                Wi sagent ende een groot covent,</l>
<l>Dat swemmende quam een serpent</l>
<l>Tonswaert over die riviere.</l>
<l>Martijn saget, die goedertiere,</l>
<l>Ende seide: "Ic heete di wederkeren</l>
<l n="50">Danen du quaems, inden name ons Heren."</l>
<l>Die quade beeste, die dat hort,</l>
<l>Dede te hant des goets mans wort.</l>
<l>Dit sagen wi te wondere an;</l>
<l>Doe versuchte die heilege man,</l>
<l n="55">Ende seide: "Mi hort dat serpent,</l>
<l>Dan doet niet tfolc onbekent."</l>
<l>Daer hi in sinen zetel sat,</l>
<l>Quam een Brictius daer ter stat</l>
<l>Ende versprakene dorperlike.</l>
<l n="60">Daer na berouwets hem cortelike,</l>
<l>Ende viel Martine an die knien,</l>
<l>Ende bat genaden mettien,</l>
<l>Ende seide ende en loochende niet,</l>
<l>Dattem dat die duvel riet.</l>
<l n="65">Hen was Martine niet diere</l>
<l>Hem dat te vergevene sciere;</l>
<l>Oec seidi dat hijt anesach,</l>
<l>Dattem die duvel anelach,</l>
<l>Ende hem sine worde niet en daden</l>
<l n="70">Ne ghenen toren, no pant van scaden.</l>
<l><pb n="2,268"/> Nochtan dattem dese Brixis dede</l>
<l>Ende sprac menege dorperhede,</l>
<l>Ne wildijt noit an hem wreken;</l>
<l>Maer dus antwordi in sijn spreken:</l>
<l n="75">"God en wrac an Judase niet,</l>
<l>Hine dogede dat hine verriet."</l>
<l>                Hier laten wi sente Martijns jeesten,</l>
<l>Die vele meer wonders mochte geleesten.</l>
</div>
<div type="subchapter"><head type="subchapter">Van sente Brictiuse vort. XLIX.</head>
<l>                Alse sente Martijn doot es bleven,</l>
<l>So was Brictius verheven</l>
<l>Bisscop te Tours indie stede,</l>
<l>Die dicken menege dorperhede</l>
<l n="5">Sente Martine hadde gesproken,</l>
<l>Dat sijnt up hem wart gewroken.</l>
<l>Hem gesciede eene waerf,</l>
<l>Eer dat sente Martijn staerf,</l>
<l>Dattem vragede een ziec man,</l>
<l n="10">Hoe hi soude comen an,</l>
<l>Dat hi sente Martine kinne.</l>
<l>- "Soucstu," seit hi, "den zot van zinne,</l>
<l>Sich dan eenen dullen man</l>
<l>Altoos scouwen den hemel an."</l>
<l n="15">Die zieke hevet dus Martine vonden,</l>
<l>Ende quam bi hem tsire gesonden,</l>
<l>Ende Martijn sprac dus Brictius an:</l>
<l>"Ic dinke di een versmaet man."</l>
<l>Brictius scaemdem, die ries,</l>
<l n="20">Ende wilde loochenen dies.</l>
<l>Martijn sprac: "Jane waren tier stont</l>
<l>Mine oren an dinen mont,</l>
<l>Dattu fierlike sprakes dat wort?</l>
<l>Cume wasics vor Gode gehort,</l>
<l n="25">Daer ic vor di bat van desen,</l>
<l>Dattu sult na mi bisscop wesen."</l>
<l>Brictius maecte dies sijn spot;</l>
<l>Ende al was hi fier ende sot,</l>
<l>Hi was naer den live claer.</l>
<l n="30">                Alse hi hadde XXX jaer</l>
<l>Te Tours den bisscopstoel berecht,</l>
<l>Quam hi in een swaer gevecht;</l>
<l>Want sijn wasscrigge een kint wan</l>
<l>Ende teecht den bisscop an:</l>
<l n="35">Dies wilden die grote metten clenen</l>
<l>Te Tours haren bisscop stenen.</l>
<l>Hi hiet dat kint vor hem dragen,</l>
<l>Dat doe was van XXX dagen.</l>
<l>Bi Jhesus cracht vragede hi hem dare,</l>
<l n="40">Oft hi sijn rechte vader ware.</l>
<l>Dat kint seide: "Neen du niet."</l>
<l>Mettien dat volc hem vragen hiet,</l>
<l>Wie die ghene was diet wan.</l>
<l>- "Neen," sprac hi, "dan gaet mi niet an."</l>
<l n="45">Doe seiden ginder die paertijen:</l>
<l>Hi daet al bi toverijen.</l>
<l>Echt nam hi vier in sinen scoot</l>
<l>Ende droucht, daer tvolc geboot,</l>
<l>Al tote sente Martijns grave;</l>
<l n="50">Sijn cleet bleef ongescaet daer ave,</l>
<l>Ende hi seide ten volke: "Over waer,</l>
<l>Ic bem der mesdaet also claer,</l>
<l>Alse mijn cleet es vanden viere."</l>
<l>Sine gelovedens in gere maniere,</l>
<l n="55">Ende seiden dat al truffe ware.</l>
<l>Men trakene hier ende dare:</l>
<l>Daer en was geen wederspreken,</l>
<l>Sbisscopdoems was hi versteken,</l>
<l>Alstem sente Martijn vorsprac,</l>
<l n="60">Die hem behiet groet ongemac</l>
<l>Inden bisscopdoeme te lidene.</l>
<l>Te Rome pijndi hem te tidene</l>
<l>Ten paues, wringende sine hande,</l>
<l>Ende lijede dat hi die scande</l>
<l n="65">Dogede met rechte daer,</l>
<l>Want hi den goeden man was swaer.</l>
<l>VII jaer lach hi int hof,</l>
<l><pb n="2,269"/> Ende dwouch sine sonden of</l>
<l>Met beden ende met heeten tranen.</l>
<l n="70">Doe keerdi te lande danen,</l>
<l>Ende staerf int bisscopdoem met eren</l>
<l>Te Tours, een stic na sijn keren.</l>
<l>                Te derre steden so endicke</l>
<l>Den vierden bouc vanden derden sticke,</l>
<l n="75">Ende sal ten keyseren keren</l>
<l>Ende u tellen ende leren,</l>
<l>Hoe na keyser Honorius doot</l>
<l>Dat Roemsce rike, staerc ende groet,</l>
<l>Met menegen viant was bevaen,</l>
<l n="80">Alse ghi hier na sult verstaen.</l>
</div>
</div>
<div type="chapter"><head type="chapter"><pb n="2,270"/> III PARTIE. V BOEK HIER BEGINT DIE VIJFTE BOUC.</head>
<div type="subchapter"><head type="subchapter">[<hi rend="italic">Van Theodosius den jongen</hi>. I.]</head>
<l>                Sonder oir es bleven doot</l>
<l>Honorius, die here groet,</l>
<l>Keyser van Rome ende Occident.</l>
<l>Sijn neve was in Orient</l>
<l n="5">Keyser, die Theodosius hiet,</l>
<l>Also alsic hier achterliet</l>
<l>Die redene indie jeeste staen.</l>
<l>Nu hevet hi an hem ontfaen</l>
<l>Dat Roemsce rike ende wert bekent</l>
<l n="10">Van Orient, van Occident</l>
<l>Gheweldich keyser ende here.</l>
<l>Hi ontfinc dese grote ere</l>
<l>Int jaer Gods XX ende vive</l>
<l>Ende CCCC, hort wat ic scrive,</l>
<l n="15">Ende was III jaer keyser alleene</l>
<l>Van beden keyseriken gemene.</l>
<l>                In sinen eersten jare begonden</l>
<l>Die Wandelen, die niet en conden</l>
<l>Met Spaengen hem laten genoegen,</l>
<l n="20">Hem besetten ende gevoughen</l>
<l>Van Affrike tlant te bestane,</l>
<l>Ende woestent al in Mauritane,</l>
<l>Eene paertie van Affrike,</l>
<l>Ende dadent onder dorperlike.</l>
<l n="25">                Int ander jaer dat bedwongen</l>
<l>Van Theodosiuse den jongen</l>
<l>Dat Roemsce rike was altemale,</l>
<l>So was doot, dat weetmen wale,</l>
<l>Die paues van Rome Bonefaes,</l>
<l n="30">Die gehaet was van menegen dwaes;</l>
<l>Ende Celestijn die wart gecoren,</l>
<l>Die van Rome was geboren,</l>
<l>Paues te sine daer inde stat,</l>
<l>Die VII jaer inden stoel zat:</l>
<l n="35">Priscus was geheten sijn vader.</l>
<l>Dese sette hem algader,</l>
<l>Datmen Davids psalme songhe</l>
<l>Indie kerke, in sulker tonge</l>
<l>Alse die lettren plegen wille,</l>
<l n="40">Eer die pape ginc ter stille.</l>
<l>Hier af quamen altemale</l>
<l><pb n="2,271"/> Die introite entie gradale,</l>
<l>Tracten ende offertorien mede,</l>
<l>Diermen pleget in kerstijnhede.</l>
<l n="45">Men en plach vor dese wile</l>
<l>Niet dan pistelen ende ewangile</l>
<l>Te singene voert sacrament:</l>
<l>Dus eist bescreven ende bekent.</l>
<l>                Dese Theodosius, alsict las,</l>
<l n="50">Kerstijn keyser dat hi was</l>
<l>In sijn gewerke altegader.</l>
<l>Archadius hadde geweest sijn vader,</l>
<l>Die was des ouds Theodosius sone:</l>
<l>Hier omme hietmen om tgone</l>
<l n="55">Den jongen Theodosius.</l>
<l>In sinen tiden verginct aldus,</l>
<l>Dat in sijn rike wart een tyran,</l>
<l>Die gheheten was Jan,</l>
<l>Ende wildene slants verdriven,</l>
<l n="60">Of quame hire an, selve ontliven.</l>
<l>Jegen hem senddi tiere ure</l>
<l>Enen prince, hiet Ardabure,</l>
<l>Up dien Janne met groten here.</l>
<l>Dingel was in sine were;</l>
<l n="65">Want hi dien Ardabure lede</l>
<l>Goeden woch dor tongerede,</l>
<l>Daer hi ghenen Janne beginc,</l>
<l>Ende slougene doot ende vinc</l>
<l>Volx genouch van sinen here</l>
<l n="70">Met cleenre pinen, alsonder were.</l>
<l>                In dies Theodosius tiden,</l>
<l>Daer wi die redene af overliden,</l>
<l>So was een pape, een hermite,</l>
<l>Ende screef der eencedele vite,</l>
<l n="75">Die hiet Jan Cassiaen.</l>
<l>Te Marsaelie, hebwi verstaen,</l>
<l>Was hi priester menegen dach.</l>
<l>Sine bouke, die ic sach,</l>
<l>Si luden van ordinen goet,</l>
<l n="80">Die setten willen haren moet</l>
<l>Te ledene sonderlinghe leven.</l>
<l>Van mi en sijn si niet bescreven;</l>
<l>Want te zwaer ware haer bedieden,</l>
<l>Alse mi dinct, werliken lieden,</l>
<l n="85">Ende oec so docht mi te lanc.</l>
<l>Ter jeesten doe ic minen ganc.</l>
</div>
<div type="subchapter"><head type="subchapter">Vanden jongen Valentiniaen. II.</head>
<l>                Alse Theodosius drie jaer</l>
<l>Berecht hadde met pinen swaer</l>
<l>Beede die riken, alst es bekent,</l>
<l>Van Orient, van Occident,</l>
<l n="5">Dochtem die last vernoyen,</l>
<l>Ende nam Placidia siere moyen,</l>
<l>Die de Goten hier te voren,</l>
<l>Alse Rome was verloren,</l>
<l>Mettem voerden gevaen;</l>
<l n="10">Sijnt, als wi hebben verstaen,</l>
<l>Nam soe den grave Constant,</l>
<l>Den vroemsten die was int lant,</l>
<l>Ende wan an hare enen sone:</l>
<l>Valentiniaen hiet die ghone.</l>
<l n="15">Desen selven Valentiniaen</l>
<l>Ende siere moeder, hebbewi verstaen,</l>
<l>Hevet Theodosius gesent</l>
<l>Te Rome, omme trike van Occident</l>
<l>Te berechtene in desen;</l>
<l n="20">Ende si regneerden, als wi lesen,</l>
<l>Te samen int lant XXIIII jaer.</l>
<l>Si bestondens over waer</l>
<l>Int jaer Gods CCCC ende achte,</l>
<l><pb n="2,272"/> Ende waren kerstijn met crachte.</l>
<l n="25">                In desen tiden begonsten stunen</l>
<l>Up die Romeinen die Hunen,</l>
<l>Ende waren geseten in Pannone,</l>
<l>Ende hildent jegen de Roemsce crone</l>
<l>L jaer al achter een;</l>
<l n="30">Maer die Romeine, alst wel sceen,</l>
<l>Quamen hem so swaerlike ane,</l>
<l>Dat sise alle jageden dane.</l>
<l>                Int ander jaer van desen tween,</l>
<l>Dat si regneerden over een,</l>
<l n="35">Theodosius ende Valentiniaen,</l>
<l>Regneerde in Spaengen, hebwi verstaen,</l>
<l>Uptie Wandelen Gonderic:</l>
<l>Dit was een duvel vreselic.</l>
<l>Hi wan die stede Hispalis,</l>
<l n="40">Die nu Sibile gheheten is.</l>
<l>Dese verhief hem jegen Gode,</l>
<l>Want hi was des viants bode.</l>
<l>Sine hant slouch hi an de kerke,</l>
<l>Om te verdervene entie clerke;</l>
<l n="45">Ende God en verste niet de sake,</l>
<l>Hine sende te hant sine wrake;</l>
<l>Want hem die duvel int lijf scoot</l>
<l>Ende tormentene toter doot.</l>
<l>Gheregneert haddi, voer waer,</l>
<l n="50">In Spaengen wel XVI jaer,</l>
<l>Ende was Modegisilus sone.</l>
<l>Modegisilus was die ghone,</l>
<l>Dien de Vranken sloegen doot</l>
<l>Met eere scaren van Wandelen groet.</l>
<l n="55">                Alse Gonderic dus doot es bleven,</l>
<l>So hebben die Wandelen verheven</l>
<l>Genserike sinen broeder daer,</l>
<l>Die regneerde XVIII jaer.</l>
<l>Van desen gewaget men das,</l>
<l n="60">Dat hi kerstijn vonden was,</l>
<l>Ende keerde sijn gelove dane</l>
<l>An ongelovege Arriane.</l>
<l>                Int derde jaer dat dese II heren</l>
<l>Keyser waren tsamen met eren,</l>
<l n="65">Staerf die coninc Farramont,</l>
<l>Die coninc was eene stont</l>
<l>Over die Vrancken upten Rijn,</l>
<l>Daer die Fransoyse af comen sijn.</l>
<l>                Alse hi doot was, quam na dien</l>
<l n="70">Ane den coninc Clodien</l>
<l>Die crone; want hi was sijn sone.</l>
<l>XVIII jaer regneerde die ghone.</l>
<l>Dese plach openbare</l>
<l>Te sittene met langen hare,</l>
<l n="75">Ende naer hem so bleef de zede</l>
<l>Langhe onder de Vranken mede;</l>
<l>Want die coninge lanc haer droegen,</l>
<l>Wie sore omme spotten of loegen.</l>
<l>Clodien, dese stoute man,</l>
<l n="80">Was die Doringen wan,</l>
<l>Ende woende, alst bescreven steet,</l>
<l>In eene borch die Dispergo heet.</l>
<l>Dese sende over Rijn</l>
<l>In Gallen die spieres sijn</l>
<l n="85">Tote die stat van Camerike,</l>
<l>Die hi wan wel vromelike;</l>
<l>Ende wat Romein so hire vant</l>
<l>Liet den hals, els genen pant,</l>
<l>Ende voert toter Seinen mede</l>
<l n="90">Wan hi port, lant ende stede,</l>
<l>Ende besette met kinde, met wiven</l>
<l>Dlant, alse diere in wilde bliven.</l>
</div>
<div type="subchapter"><head type="subchapter">Van sente Patrike. III.</head>
<l>                In desen tiden, dats waerheit fijn,</l>
<l>Sendde die paues Celestijn</l>
<l><pb n="2,273"/> In Scollant bi gemenen rade</l>
<l>Enen bisscop, hiet Pallade,</l>
<l n="5">Die deerste bisscop, alsict las,</l>
<l>In dat lant van Scollant was,</l>
<l>Die den lieden ontfaen dede</l>
<l>Bi sinen rade kerstijnhede.</l>
<l>Alse dese wech was, heefti daer</l>
<l n="10">Sente Patrike gesent daer naer,</l>
<l>Sente Martijns zuster sone:</l>
<l>Conces so hiet soe, die ghone,</l>
<l>Een Bertoen so was haer man,</l>
<l>Daer soe dien Patrike an wan.</l>
<l n="15">Die paues wijede desen metter hant</l>
<l>Erdersch bisscop van Scollant.</l>
<l>LX jaer was hi met eeren</l>
<l>Haer bisscop van groter leren,</l>
<l>Ende was dalre eerste man,</l>
<l n="20">Die in Yrlant castien began.</l>
<l>Sonder myracle die hi dede</l>
<l>Menege grote in meneger stede,</l>
<l>So leestmen dat hi, sonder waen,</l>
<l>LX dode up dede staen;</l>
<l n="25">Ghevangene liede een groot getal</l>
<l>Verloesti uten caerkere al.</l>
<l>Hi maecte kerken binnen sinen live</l>
<l>CCC LX ende vive,</l>
<l>Ende wijede alse vele bisscope mede</l>
<l n="30">In menech lant, in menege stede.</l>
<l>III<hi rend='sup'>M</hi> priesters heefti ghewijt,</l>
<l>Gheordineert ende gebenedijt.</l>
<l>XII<hi rend='sup'>M</hi> menscen, alsict vant,</l>
<l>Doepte hi selve met sire hant.</l>
<l n="35">VII coningen, Almogies kinder,</l>
<l>Doepti inden lande ghinder.</l>
<l>In Yrlant so vaste hi</l>
<l>Up enen berch, die heet Hely,</l>
<l>XL daghe ende XL nachte.</l>
<l n="40">Hi predecte jare X waerf achte</l>
<l>Inden lande van Yrlant.</l>
<l>Hi levede, alsic bescreven vant,</l>
<l>C jaer ende XX mede,</l>
<l>Also alse Moyses dede.</l>
<l n="45">Sijn graf en weetmen, no en vant</l>
<l>Noint man in al Yrlant.</l>
<l>Alse hi hadde, sonder saghe,</l>
<l>Die XL nachte ende XL daghe</l>
<l>Gevast upten berch Ely,</l>
<l n="50">Omme drie saken so bat hi:</l>
<l>                Deerste was: wat manne, wat wive,</l>
<l>Die int ende van haren live</l>
<l>Vaste gelovede ende bade genaden,</l>
<l>Dattem van haren mesdaden</l>
<l n="55">Onse Here horde te hant,</l>
<l>Up dat hi ware van Yrlant.</l>
<l>Dat was daer omme, sonder waen,</l>
<l>Want si kerstijndoem hadden ontfaen.</l>
<l>                Dander was, dat nemmermere</l>
<l n="60">Dat gedogen soude onse Here,</l>
<l>Dat vremde volc soude verteren</l>
<l>Yrlant, noch destruweren.</l>
<l>                Terde was, dat te doemesdaghe,</l>
<l>Te diere vruchtelikere plaghe,</l>
<l n="65">Negeen Yrsch man soude leven.</l>
<l>Ende dese beden waren gegeven</l>
<l>Also, alsict bescreven vant:</l>
<l>Dies seggen die van Yrlant,</l>
<l>Dat Yrlant verderven sal,</l>
<l n="70">Ten mindsten dan kerstijn volc al,</l>
<l>VII jaer eer God sal comen</l>
<l>Omme die werelt algader domen.</l>
<l>Up eenen berch van Yrlant</l>
<l>Benedijdi metter hant</l>
<l n="75">Dat Yersche volc ende bat sere</l>
<l>Voer hem allen onsen Here.</l>
<l>Daer quamen vogelen in scaren</l>
<l>Harde vele te hem gevaren,</l>
<l>Ende van wuwen menechfoude,</l>
<l n="80">Dat hise benedijen soude.</l>
</div>
<div type="subchapter"><head type="subchapter"><pb n="2,274"/> <hi rend="italic">Hoe hi Yrlant bekeerde</hi>. IIII.</head>
<l>                Doe Patrijc eerst wilde leren</l>
<l>Yersch volc ende bekeren,</l>
<l>Heeft hise so hart ende wilt vonden,</l>
<l>Dat si geloven niet en conden</l>
<l n="5">Van der bliscap van daer boven,</l>
<l>Daer die ingelen Gode loven,</l>
<l>Noch dat seggen, noch dat tellen</l>
<l>Vanden rouwe vander hellen,</l>
<l>Ende waren jegen hem in twiste</l>
<l n="10">Ende seiden: "An Jhesum Criste</l>
<l>Sone keren wi ons groot no clene</l>
<l>Met predeken, met miracle ghene,</l>
<l>Onser een en hebbe bekent</l>
<l>Die bliscap entien torment:</l>
<l n="15">So sijn wijs te sekerre dan,</l>
<l>Alse wijt hebben bescouwet an."</l>
<l>Doe viel hi in siere gebede</l>
<l>Om der lieder zalichede,</l>
<l>Ende vaste nerenstelike ende bat,</l>
<l n="20">Dattem God vertogede dat.</l>
<l>Oechsiende al openbare</l>
<l>Quam an hem Jhesus Cristus dare,</l>
<l>Ende hevet hem eenen bouc gegeven</l>
<l>Met ewangelien bescreven,</l>
<l n="25">Ende enen staf, die al noch huden</l>
<l>Van al den kerstinen luden</l>
<l>Over heilechdoem scone ende groot</l>
<l>Gheheeten es ende ruste al bloot;</l>
<l>Ende wiene hevet in wat steden,</l>
<l n="30">Houdet met groter werdicheden.</l>
<l>Die stoc heetet Cristus staf,</l>
<l>Omme dattene onse Here gaf</l>
<l>Sente Patrike, alsemen wel weet.</l>
<l>Onse Here heeftene gheleet,</l>
<l n="35">Patrike, in ene woeste stat,</l>
<l>Ende togede hem daer een gat,</l>
<l>Donker sere ende binnen ront,</l>
<l>Ende seide: "Wie so teneger stont,</l>
<l>In berouwe van sire mesdaet,</l>
<l n="40">Met goeden gelove hier in gaet,</l>
<l>Ende eenen nacht ende eenen dach</l>
<l>Hier binnen geduren mach,</l>
<l>Hi sal van al sinen zonden</l>
<l>Sijn ghesuvert in dien stonden;</l>
<l n="45">Ende daer hi daer dore sal liden,</l>
<l>Sal hi anesien tien tiden</l>
<l>Die quade liede in vernoye,</l>
<l>Entie goede in groter joie."</l>
<l>                Onse Here sciet van hem also.</l>
<l n="50">Sente Patrijc was sere vro,</l>
<l>Ende dede daer ter selver stede</l>
<l>Eene kerke maken mede,</l>
<l>Daer sidert in waren sciere</l>
<l>Gheset canoenken reguliere.</l>
<l n="55">Binnen den kerchove so es tgat.</l>
<l>Met eenen mure bevinc hi dat;</l>
<l>Daer maecti eene porte toe</l>
<l>Ende slootse wel vaste doe,</l>
<l>Datter niemene in en quame,</l>
<l n="60">En ware of hijs orlof name.</l>
<l>Den prioer gaf hi te dragen</l>
<l>Ghenen slotel indien dagen.</l>
<l>Vele volx was indien stonden,</l>
<l>Dien berouwen hare zonden,</l>
<l n="65">Ende ghingen in dat gat</l>
<l>Ende weder quamen ende seiden dat,</l>
<l>Dat si gedoget hadden torment</l>
<l>Groot ende zwaer ende onbekent;</l>
<l>Ende si hadden oec ghesien</l>
<l n="70">Den quaden swaerlike messcien,</l>
<l>Entie bliscap vanden goeden.</l>
<l>Vele waerre vanden vroeden</l>
<l>Van Yrlant diere in gingen,</l>
<l>Ende vele seiden vandien dingen.</l>
<l n="75">Sente Patrijc hiet den clerken,</l>
<l>Dat si souden inder kerken</l>
<l>Bescriven vaste alle de wort,</l>
<l>Die die lieden brochten vort.</l>
<l>Omme die mare, die si brochten</l>
<l n="80">Uten pitte, diet besochten,</l>
<l><pb n="2,275"/> So gheloveden die Yrsche vort</l>
<l>An sente Patricius wort.</l>
<l>Ende om dat liede worden claer</l>
<l>Van haren zonden inden pitte daer,</l>
<l n="85">So heetet noch doude memorie</l>
<l>Sente Patrijcs purgatorie.</l>
<l>Regeles hiet die kerke, die stat,</l>
<l>Daer die putte staet, dat gat.</l>
</div>
<div type="subchapter"><head type="subchapter">Hoe die Wester Goten Spaengen wonnen. V.</head>
<l>                In desen selven tiden mede</l>
<l>Was te Constantenoble inde stede</l>
<l>Nestorius bisscop patriaerke,</l>
<l>Die maecte ongelove staerke;</l>
<l n="5">Want hi castyede, die sot,</l>
<l>Jhesus puur mensce, niet God,</l>
<l>Van Marien onser Vrouwen geboren.</l>
<l>Hi looch alse een man verloren;</l>
<l>Want Cristus es in enen persone</l>
<l n="10">Mensce ende God vanden trone.</l>
<l>Sine mogentheit daer toe wrachte,</l>
<l>Dat soene maget ter werelt brachte,</l>
<l>Ende hi die dode upstaen dede,</l>
<l>Daer hi verrees vander doot mede.</l>
<l n="15">Sine mensceit togedi indien,</l>
<l>Dat hi ghetast was ende gesien;</l>
<l>Moetheit, honger ende cout</l>
<l>Ende ander pine menechfout,</l>
<l>Entie bitterlike doot</l>
<l n="20">Togede sine mensceit bloot.</l>
<l>Dies eist groot recht dat wi hem lijen,</l>
<l>Dat hi geboren was van Marien</l>
<l>Warachtech God, warachtech man,</l>
<l>Ende al een persoen dan.</l>
<l n="25">                In deser tijt die Wester Goten,</l>
<l>Die lange met haren roten</l>
<l>Tusscen der Geronden enter Rone</l>
<l>Met Wallia, haren coninc, scone</l>
<l>Saten, droegen over een, sonder bliven,</l>
<l n="30">Dat si die Wandele willen verdriven</l>
<l>Ute Spaengen lant met allen,</l>
<l>Alsi eens daden ute Gallen.</l>
<l>Maer hier binnen, eer dit vulquam,</l>
<l>Die heilege kerke haren raet nam,</l>
<l n="35">Hoemen alrebest verscrove</l>
<l>Nestorius quade ongelove.</l>
<l>Bi Theodosius den jongen,</l>
<l>Die keyser was van vele tongen,</l>
<l>Riepen si enen seent te samen</l>
<l n="40">Te Epheson in Gods namen,</l>
<l>Daer CC bisscoppe in waren.</l>
<l>Daer was vermeesaemt sonder sparen</l>
<l>Nestorius, die tfolc wilde honen,</l>
<l>Want hi Cristus gaf II personen,</l>
<l n="45">Ende was getoget bi scrifturen,</l>
<l>Dat Cristus ware bi naturen</l>
<l>Warachtech God ende man,</l>
<l>Ende in eenen persoen nochtan.</l>
<l>                Int VIste jaer dat dese te samen</l>
<l n="50">Inden keyserike quamen,</l>
<l>Theodosius ende Valentiniaen,</l>
<l>Hevet Genseric verstaen,</l>
<l>Der Wandelen coninc, dat up hem quam</l>
<l>Metten Goten erre ende gram</l>
<l n="55">Wallia, die Spaengen lant</l>
<l>Al wilde winnen metter hant.</l>
<l>Die Spaenjole hebben vernomen,</l>
<l>Dat die Goten daer waren comen,</l>
<l>Ende hebben hem verheven saen</l>
<l n="60">Ende willen die Wandelen uteslaen,</l>
<l>Ende quamen jegen hem te wighe.</l>
<l>Daer verloren si indien prighe</l>
<l>Bi naer XX dusent man.</l>
<l>Entie Wandelen nochtan,</l>
<l n="65">Dor al dat si zeghe vochten,</l>
<l>Sone dorsten si noch en mochten</l>
<l>Den Wester Goten wederstaen,</l>
<l><pb n="2,276"/> Sine rumden hem Spaengen saen</l>
<l>Ende traken over in Affrike;</l>
<l n="70">Want si vernamen sekerlike,</l>
<l>Dat Etius, die grote here,</l>
<l>Die patricius met groter ere</l>
<l>Ghemaect was van Rome die stede,</l>
<l>Overmoet hadde ende groten onvrede</l>
<l n="75">Jegen Bonefaciuse, dien Affrike al</l>
<l>Die raet van Rome beval;</l>
<l>Want si beede ghemeenlike</l>
<l>Wilden vanden Roemscen rike</l>
<l>Onder den keyser sijn de meeste.</l>
<l n="80">Hier omme en was niet alde feeste.</l>
<l>Men hevet ghesien in ouden tiden:</l>
<l>Twee hoverdeghe en moghen niet riden</l>
<l>Een paert te samen: sine conent gehitten,</l>
<l>Dat si beede voren zitten.</l>
<l n="85">                Bonefacius mercte das,</l>
<l>Dattem Etius te moghende was,</l>
<l>Ende hevet lievere dat hi wike,</l>
<l>Dan hi verdervede tRoemsche rike;</l>
<l>Ende ontboot die Wandelen tsamen,</l>
<l n="90">Dat si in Affrike quamen</l>
<l>(Hi wils altoes mettem bliven),</l>
<l>Comen met kinderen ende met wiven.</l>
<l>Dus sijn si in Affrike gevaren</l>
<l>Met wiven ende met kinderen te waren,</l>
<l n="95">Ende waren den Romeinen zwaer</l>
<l>Ende regneerden menech jaer.</l>
</div>
<div type="subchapter"><head type="subchapter">Hoe Borgoengen kerstijn wart. VI.</head>
<l>                Aldus crancte tRoemsche rike</l>
<l>In allen ziden jammerlike.</l>
<l>Doe quam Suchar vanden Hunen</l>
<l>Over Rijn, ende wilde stunen</l>
<l n="5">Uptie Romeinen int lant van Gallen.</l>
<l>In Bourgoengen quam hi gevallen</l>
<l>Met eenen ongetelden here,</l>
<l>Ende wanet winnen sonder were.</l>
<l>                Tien tiden waren die Borgenioene</l>
<l n="10">Heidijn in al haren doene,</l>
<l>Ende hadden dicken dat vernomen,</l>
<l>Dattem teren quam ente vromen</l>
<l>Die ant kerstijn gelove quamen.</l>
<l>Si beloveden alle te samen,</l>
<l n="15">Dat si wilden anebeden</l>
<l>Der kerstinen God, wildi bevreden</l>
<l>Haer volc in den volcwighe;</l>
<l>Want si wilden met enen prighe</l>
<l>Die Hunen sekerlike bestaen,</l>
<l n="20">Ende alle sterven, sonder waen,</l>
<l>Ofte die dorpere viande</l>
<l>Alle slaen uut haren lande.</l>
<l>In desen hope sijn si comen</l>
<l>Ende hebben den strijt genomen</l>
<l n="25">Met cleenre menechte up groet here,</l>
<l>Ende God was mettem indie were;</l>
<l>Want met ere menechte cleene</l>
<l><pb n="2,277"/> Slougen si bina up alreene</l>
<l>Dat here, dat Suchar brochte,</l>
<l n="30">Datmen cume getellen mochte.</l>
<l>Dus gaf hem God onse Here</l>
<l>Omme hare gelove zege ende ere,</l>
<l>Ende si hebben daer naer saen</l>
<l>Kerstijndoem gerne ontfaen,</l>
<l n="35">Ende hebben den overmoet gevelt</l>
<l>Vanden Hunen met gewelt.</l>
<l>                Int VIIde jaer dat Valentiniaen</l>
<l>Dat keyserike hadde ontfaen</l>
<l>Met Theodosiuse den jongen,</l>
<l n="40">Ende si tRoemsche rike dwongen,</l>
<l>Wart Sixtus paues na Celestine.</l>
<l>Van Rome waren die mage sine,</l>
<l>Priscus was sijns vaders name.</l>
<l>Dese paues en was niet bequame</l>
<l n="45">Eenen clerc, die Bassus hiet;</l>
<l>So dat hi so verre riet,</l>
<l>Dat hi lachter van hem seide</l>
<l>Ende grote dorperheide.</l>
<l>Die keyser Valentiniaen</l>
<l n="50">Die dede versamen saen</l>
<l>In Rome LX bisscoppe ende vive,</l>
<l>Ende wille datmen die dinc bedrive</l>
<l>Met allen bescrevenen rechte.</l>
<l>Die paues, gelijc enen knechte,</l>
<l n="55">Dede sine onscout naer dordeel,</l>
<l>Datmen daer utegaf geheel;</l>
<l>Ende Bassus die viel inden ban</l>
<l>Ende was uten lande verdreven dan,</l>
<l>Ende daer naer in corten daghe</l>
<l n="60">Staerf hi van ons Heren plage;</l>
<l>Entie paues groef sinen viant</l>
<l>Selve eerlike metter hant.</l>
<l>                Dese paues was die sette</l>
<l>In rechten bescrevenen wette,</l>
<l n="65">Dat een bisscop niet en come</l>
<l>In eens anders bisscopsdome</l>
<l>Omme kerke of clerc te wijene,</l>
<l>Eens anders recht so tontvrijene.</l>
<l>Hi maecte die kerke ende deedse wijen,</l>
<l n="70">Die heet ter groter sente Marien,</l>
<l>Ende met selvere ende met goude</l>
<l>Versierdi die kerke menechfoude.</l>
<l>Hi was jegen daerme goet,</l>
<l>Milde ende wil ghemoet.</l>
</div>
<div type="subchapter"><head type="subchapter">Hoe die Wandelen wonnen Affrike. VII.</head>
<l>                Nu hebben die Romeine verstaen,</l>
<l>Dat Bonefacius heeft ontfaen</l>
<l>Die Wandelen in Affrike.</l>
<l>Daerwaert sendemen mogendelike</l>
<l n="5">Etius met groten here,</l>
<l>Dat hi dese dinc bewere.</l>
<l>Die Wandelen ende dat volc onreine</l>
<l>Die verwonnen die Romeine</l>
<l>Ende verslougense ende drevense wege.</l>
<l n="10">Bonefacius wan den zeghe,</l>
<l>Ende sloughen uten lande</l>
<l>Die Romeine hare viande.</l>
<l>Dese hadden heidijnscap begeven,</l>
<l>Maer si leeden aergere leven</l>
<l n="15">Dan heidine doen, alsic wane,</l>
<l>Want si waren Arriane:</l>
<l>Dats volc dat kerstijn wille wesen,</l>
<l>Maer dat si dolen in desen,</l>
<l>Dat si die Drievoudechede</l>
<l n="20">Sceden up doverste hoochede.</l>
<l>                Hier ga ic ter jeesten waert,</l>
<l>Dat die menege horen begaert:</l>
<l><pb n="2,278"/> Dats van Bertaengen lant dat grote,</l>
<l>Daer ridders in waren sonder genote;</l>
<l n="25">Ende sult hier horen tcorte ware</l>
<l>Ende van Arturs beginne tclare,</l>
<l>Ende hoe dIngelsce quamen int lant,</l>
<l>Daer sidert na hiet Inglant</l>
<l>Grote Bartaengen altemale.</l>
<l n="30">Ghi sult dan verstaen wale,</l>
<l>Dat alle die landen, die nu sijn</l>
<l>Tusscen der Elven enten Rijn,</l>
<l>Heetet Germania in onse jeesten,</l>
<l>Die vele orloghen ende vele feesten</l>
<l n="35">Dicken hadden uptie Romeine.</l>
<l>In desen tiden, dat ghemeine</l>
<l>Die jonghe Theodosius</l>
<l>Ende Valentiniaen aldus</l>
<l>Berechten dat Roemsce rike,</l>
<l n="40">So waren bina gemeenlike</l>
<l>Heidijn alle die Romeine</l>
<l>Ende geloveden meest al reine</l>
<l>An Mercuriuse den afgod,</l>
<l>Dien anebede menech sot.</l>
<l n="45">Nu gheviel int lant van Gallen,</l>
<l>Dat daer in waren gevallen</l>
<l>So grote lieden ende so vele,</l>
<l>Dat het ginc al uten spele,</l>
<l>Want tlant en conster niet gevoeden.</l>
<l n="50">Doe droegen si over een metten vroeden,</l>
<l>Datmer een deel uutwerpen woude,</l>
<l>Daer dat lot up vallen soude;</l>
<l>Ende worden ute Sassen dorpen</l>
<l>Eene grote paertie geworpen,</l>
<l n="55">Daer dat lot up ghevel;</l>
<l>Entie waren gewapent wel</l>
<l>Ende ghemannet ende gespiset,</l>
<l>Ende was hem die zee gewiset</l>
<l>Ende scepen gelevert te waren,</l>
<l n="60">Daer si met henen souden varen</l>
<l>Ende hem generen daer si mochten;</l>
<l>Ende, waers te doene, dat si vochten</l>
<l>Om te winnene stede ende lant.</l>
<l>Een, die Engistus was genant,</l>
<l n="65">Die Angeus heet in Walscher tale,</l>
<l>Was vanden volke altemale</l>
<l>Voghet gheset ende here.</l>
<l>Dese was behendich sere,</l>
<l>Groot ende staerc gewassen</l>
<l n="70">Boven die gemeente van Sassen.</l>
<l>Voerden wint sijn si ghevaren.</l>
<l>Dese Sassen met haren scaren,</l>
<l>Die Sennes heten in Walscer tale,</l>
<l>Quamen varende altemale,</l>
<l n="75">Also alsict bescreven vant,</l>
<l>Te grote Baertaengen ant lant.</l>
<l><pb n="2,279"/>                 Tien tiden, vinden wi bescreven,</l>
<l>Waren uten lande verdreven</l>
<l>Van Bertaengen trechte geslachte,</l>
<l n="80">Ende was coninc worden met crachte</l>
<l>Ende met verranessen, alsemen ziet,</l>
<l>Een die Vortegrinus hiet,</l>
<l>Die int Romans heet Vortegier.</l>
<l>Al was dese stout ende fier,</l>
<l n="85">Omme dat hi met onrechte besat</l>
<l>Coninx name ende coninx scat,</l>
<l>So was hi emmer in vare;</l>
<l>Want hi wiste al openbare,</l>
<l>Dat Aurelius Ambrosius</l>
<l n="90">Ende Uter sijn broeder, [die] dus</l>
<l>Uten lande waren verdreven,</l>
<l>In Gallen wonen ende leven,</l>
<l>Ende vrucht emmer tsine verdreven</l>
<l>Ende en weet hoe seker leven.</l>
</div>
<div type="subchapter"><head type="subchapter">Hoe die Sassen quamen in Bertaenyen. VIII.</head>
<l>                Int jaer Gods, alsic scrive,</l>
<l>CCCC XXX ende vive</l>
<l>Quam Engistus metten Sassen</l>
<l>Ende leet die zee over bi passen</l>
<l n="5">In grote Bertaengen ente sine</l>
<l>Toten coninc Vortegrine,</l>
<l>Ende seide dat hi ende sine scare</l>
<l>Uut sinen lande ghewiset ware,</l>
<l>Niet bi gere quader smette,</l>
<l n="10">Maer bi coustume ende met wette,</l>
<l>Te soukene waer daventure woude,</l>
<l>Dat hi hem gheneren soude.</l>
<l>Vortegrijn mercte die Sassen</l>
<l>Staerc ende groot gewassen,</l>
<l n="15">Ende hi hadde hulpen noot.</l>
<l>Want hi neghene trouwe groot</l>
<l>Ne hadde ane die Bertoene,</l>
<l>Ontfinc hise te sinen doene;</l>
<l>Nochtan dede hijt harde node,</l>
<l n="20">Want si hildens hem an afgode,</l>
<l>Entie Bertoene kerstijn waren,</l>
<l>Ende si heidijn met haren scaren.</l>
<l>Doch gaf hi hem aldaer int lant</l>
<l>Bosch, heide, water ende zant,</l>
<l n="25">Dat si hem generen souden,</l>
<l>Up dat si pays hebben wouden;</l>
<l>Ende Engistus wan omme lanc</l>
<l>Alsonder Vortegrijns bedwanc,</l>
<l>Dat hi hem gave alse breet steden</l>
<l n="30">Veste te makene met vreden,</l>
<l>Alse eene rieme mochte begaen;</l>
<l>Entie coninc gavet hem saen.</l>
<l>Doe nam hi eere ossenhuut,</l>
<l>Die sneet hi alle uut ende uut</l>
<l n="35">Teere rieme al omme ende omme,</l>
<l>Ende beringheder in teere somme</l>
<l>Eene grote wide stede,</l>
<l><pb n="2,280"/> Daer hi ene borch maken dede:</l>
<l>Die hiet die borch vander riemen.</l>
<l n="40">Grote onnere quam daer af sniemen,</l>
<l>Want die Sassen wonnen int lant</l>
<l>Met haren here die vorderhant;</l>
<l>Entie coninc die verminde</l>
<l>Eene vanden heidinen gesinde,</l>
<l n="45">Die Engistus dochter was;</l>
<l>Die brochte eerst up, sijt seker das,</l>
<l><hi rend="italic">Wissel</hi>, daer soe hem brochte drinken:</l>
<l>Dies worts sal men lange gedinken.</l>
<l>                Doe die Bertoenen dat vernamen</l>
<l n="50">Dattem die coninc altesamen</l>
<l>An die heidine Sassen helt,</l>
<l>Worden si orlogende met gewelt</l>
<l>Jegen den coninc Vortegrine;</l>
<l>So dat Engistus moeste met pinen</l>
<l n="55">In Germania weder wiken,</l>
<l>Ende bat aermen ende riken</l>
<l>Sinen maghen, clene ende groet,</l>
<l>Dat si hem helpen uter noot:</l>
<l>So dat hi weder quam gevaren</l>
<l n="60">In Bertaengen met groeten scaren;</l>
<l>So dat men te payse ginder sprac,</l>
<l><pb n="2,281"/> Om te benemene dongemac.</l>
<l>Aldaer die dach van payse was,</l>
<l>Entie Bertoene waenden das,</l>
<l n="65">Dat alsonder anxt ware,</l>
<l>Quam Engistus met sire scare,</l>
<l>Die lose, die ongetrouwe,</l>
<l>Die hadde in sine mouwe</l>
<l>Een stekemes al heimelike,</l>
<l n="70">Ende alle de sine des gelike,</l>
<l>Also alse hi hem hadde geboden,</l>
<l>Want hi die heren wilde doden.</l>
<l>Ende alst Engistus goet dochte,</l>
<l>Riep hi, dat ment verstaen mochte,</l>
<l n="75">In Sass, an sine gesellen:</l>
<l>"<hi rend="italic">Asax! Asax!</hi>" Doe gingen si vellen</l>
<l>Ende doden gheene heren,</l>
<l>Datter cume man mochte keren,</l>
<l>Die daer metten live onscoot.</l>
<l n="80">Die coninc waerre bleven doot,</l>
<l>Maer dat hi hadde Engistus dochter:</l>
<l>Hier omme waren si hem te sochter.</l>
<l>Doe quamen die Sassen echt in tlant</l>
<l>Ende gewonnen in haer hant</l>
<l n="85">Metten coninc Vortegrine,</l>
<l>Dat menegen sidert wart in scine.</l>
</div>
<div type="subchapter"><head type="subchapter">Dat orloghe tusscen den Bertoenen enten Sassen. IX.</head>
<l>                Alse die Bertoenen dat gesagen,</l>
<l>Datse die Sassen dus verjagen,</l>
<l>Sijn si some te samen comen</l>
<l>Ende hebben bi hem genomen</l>
<l n="5">Vortineris, des coninx sone,</l>
<l>Ende baden hem omme tgone,</l>
<l>Dat hi tlant wilde berechten</l>
<l>Ende mettem uptie Sassen vechten,</l>
<l>Die heidine, die incomelingen,</l>
<l n="10">Ende willen alle kerstine dwingen,</l>
<l>Nederen ende oec destruweren.</l>
<l>Wildi tonrecht helpen weren,</l>
<l>Si wilne teenen coninc kiesen.</l>
<l>Vortinier ziet den vader riesen</l>
<l n="15">Ende al met heidinen ommegaen,</l>
<l>Ende hevet die coninccrone ontfaen,</l>
<l>Alse een recht man ende een coene.</l>
<l><pb n="2,282"/> Ane hem vielen die Bertoene,</l>
<l>Ende hem ghelucte dat si de Sassen,</l>
<l n="20">Die hem up waren gewassen,</l>
<l>Ghesleghen hebben uten lande,</l>
<l>Ende si so hare viande</l>
<l>Destruweerden ende sloughen,</l>
<l>Dat si hem uten lande droughen.</l>
<l n="25">Den vader hebben si ontset,</l>
<l>Omme dat hi de kerstine wet</l>
<l>Ghecranct hadde in sinen tiden.</l>
<l>Dus regneerde metten bliden</l>
<l>Vortineris over die Bertoene,</l>
<l n="30">Alse een recht coninc ende coene.</l>
<l>Maer dat en was en bore lange</l>
<l>Dattem stont in desen ganghe,</l>
<l>Want Vortineris die bleef doot.</l>
<l>Den nijt haddi also groot</l>
<l n="35">Uptie Sassen, alse hi tlijf liet,</l>
<l>Dat hi hem graven hiet</l>
<l>Upten oever vander zee,</l>
<l>Daer jegen no min no mee</l>
<l>Dan daer die Sassen te landene plagen,</l>
<l n="40">Dat si hem te meer souden versagen,</l>
<l>Dat hi laghe begraven daer,</l>
<l>Die hem dede so menegen vaer.</l>
<l>                Nu quam weder Vortegrijn</l>
<l>Echt ten conincrike sijn,</l>
<l n="45">Alse die sone was verstorven,</l>
<l>Ende hevet tlant verworven;</l>
<l>Entie Sassen quamen int lant.</l>
<l>Dit was, alsic bescreven vant,</l>
<l>Doe Theodosius die jonge</l>
<l n="50">Bedwongen hadde Griexe tonge,</l>
<l>Ende sijn neve Valentiniaen</l>
<l>TRoemsche rike hadde ontfaen.</l>
<l>In haer VIIde jaer begonde</l>
<l>Dat orloge, dat lange stonde</l>
<l n="55">Stont tusscen die Sassen ente Bertoene,</l>
<l>Alse hier na inden doene</l>
<l>Vander ystorien wert geseit,</l>
<l>Alsemen coemt daert te rechte leit.</l>
<l>                In deser keyseren tiden mede</l>
<l n="60">Wart gebreet dat kerstijnhede</l>
<l>Inden lande van Perchi;</l>
<l>Want Marutas, een bisscop vri,</l>
<l>Die tusschen den coninc Sedegaerde</l>
<l>Enten Romeinen den prijs bewaerde,</l>
<l n="65">Ende nebore lanc hadde gewesen</l>
<l>Van Theodosiuse, alse wi lesen,</l>
<l>Die selve bisscop die ghenas</l>
<l>Sedegaerts sone, die doe was</l>
<l>Beseten van eenen viant.</l>
<l n="70">Hier bi wart in Persen lant</l>
<l>Dat kerstijnheit verheven sere,</l>
<l><pb n="2,283"/> Ende dies quamen vele te mere</l>
<l>Lieden ten doepsel gelopen;</l>
<l>Ende oec moest vele volx becopen,</l>
<l n="75">Want die heidine haddens nijt</l>
<l>Ende sloughen oec in diere tijt</l>
<l>Vele kerstine daer te doot,</l>
<l>Omme dat haer ere was so groot.</l>
</div>
<div type="subchapter"><head type="subchapter">Van sente Pieters banden. X.</head>
<l>                In desen tiden, in desen jaren,</l>
<l>Dat si te samen keyseren waren,</l>
<l>Theodosius ende Valentiniaen,</l>
<l>Hevet Theodosius moeder gedaen,</l>
<l n="5">Eudoxia die keyserinne,</l>
<l>Haer vaert om ons Heren minne</l>
<l>Te Jherusalem, hebben wi verstaen.</l>
<l>Daer hevet soe teenen prosente ontfaen</l>
<l>Van enen Jode die selve bande,</l>
<l n="10">Daer sente Pietre voete ende hande</l>
<l>Int prisoen met waren gebonden</l>
<l>Ter selver wilen, ter selver stonden,</l>
<l>Dattene dinghel daer ute dede</l>
<l>Ende hem die bande afvielen mede.</l>
<l n="15">Der ghiften was Eudoxia blide.</l>
<l>Te Rome weder dat soe tide</l>
<l>Ende brachte beede die ketene daer;</l>
<l>Ende te Rome was daer naer</l>
<l>Een derde ketene vonden mede,</l>
<l n="20">Daer Nero Pietren met binden dede</l>
<l>Inden kaerker, alse hine vinc.</l>
<l>Hier af ghesciede vremde dinc;</l>
<l>Want alse die ene quam ten tween,</l>
<l>Worden die III ketene een,</l>
<l n="25">So dat die goede keyserinne</l>
<l>Entie paues visierden met zinne,</l>
<l>Datmen soude den eersten dach,</l>
<l>Die in Oestmaende gelach,</l>
<l>Vieren doen in allen landen</l>
<l n="30">In deere van sente Pieters banden,</l>
<l>Om tvolc te bringene van dolingen;</l>
<l>Want nochtoe die liede gingen</l>
<l>Binnen Rome ende maecten feeste,</l>
<l>Die ghemate entie meeste,</l>
<l n="35">In deere Augustus, des groots heren,</l>
<l>Omme dat hi up dien dach met eren</l>
<l>Anthonise den zeghe afwan.</l>
<l>Nu geboot men vorwaert an,</l>
<l>Datmen dese feeste kere</l>
<l n="40">Voert in sente Pieters ere.</l>
<l>                Te desen selven tiden mede</l>
<l>Ghesciede grote wonderlichede;</l>
<l>Want die duvel quam tier tijt</l>
<l>In een eylant, dat heet Crijt,</l>
<l n="45">Toten Jueden openbare,</l>
<l>Alse oft hi een propheete ware,</l>
<l>Ende seide hi ware Moyses.</l>
<l>Ende te bet geloveden si des,</l>
<l>Want hi vele tekene dede</l>
<l n="50">Met siere mordadegere valschede.</l>
<l>Hi belovede hem te doene</l>
<l>Int lant van promissioene</l>
<l>Ende te leedene over die zee,</l>
<l>Alsi wilen gingen min no mee.</l>
<l n="55">Si geloveden den viant</l>
<l>Ende gingen al toter zee cant,</l>
<l>Daer hire een groet deel verdranc.</l>
<l>Die daer ghecreghe den ontdranc</l>
<l>Ende sijn lijf mochte ontdraghen,</l>
<l n="60">Wart kerstijn in corten daghen.</l>
<l>Dus sijn die verdoemde rueden,</l>
<l>Die quade entie vule Jueden,</l>
<l><pb n="2,284"/> Harde menech waerf bedroghen;</l>
<l>Want dat si vinden niet en mogen,</l>
<l n="65">Dat willen si souken tallen stonden.</l>
<l>Negheen ander Kerst wart vonden</l>
<l>Dan Jhesus selve, Marien sone,</l>
<l>Al willen si wederseggen tgone.</l>
<l>Dicken so sijn sijs gheleert,</l>
<l n="70">Nochtan bliven si ombekeert</l>
<l>Die meerre menechte, ende dolen al</l>
<l>Tote dat Antkerst comen sal.</l>
</div>
<div type="subchapter"><head type="subchapter">Van sente Augustijns doot. XI.</head>
<l>                Alse Theodosius ende Valentiniaen</l>
<l>Dat keyserrike hadden ontfaen,</l>
<l>Ende siere mede oec aldaer</l>
<l>In hadden ghesijn XIII jaer,</l>
<l n="5">Int selve jaer so ghevel,</l>
<l>Dat die Wandelen quaet ende fel</l>
<l>Affrike swaerlike dorreden,</l>
<l>Ende wonnen borch, lant ende steden,</l>
<l>So dat si in gheenen daghen</l>
<l n="10">Ypone die stat belaghen,</l>
<l>Daer bisscop sat sente Augustijn,</l>
<l>Wies gelike niemen mach sijn,</l>
<l>Ende satere voren XIIII maende,</l>
<l>Daer si scade ende grote aende</l>
<l n="15">Allen kerstinen lieden daden.</l>
<l>                In desere plaghen, in derre scaden,</l>
<l>So lach die grote Augustijn</l>
<l>Inden lesten evele sijn.</l>
<l>Want hine hadde ne gene stade</l>
<l n="20">Te pleghene der predicade,</l>
<l>Sine gesellen, die bisscoppe waren,</l>
<l>Die vor die felle Wandelsce scaren</l>
<l>Gheweken waren in die stat,</l>
<l>Omme dat soe staerclike ende wel sat,</l>
<l n="25">Die bat hi sere ende riet,</l>
<l>Dat si tonpayse en waren niet,</l>
<l>Maer dat si alle te samen</l>
<l>Gods gesele vor dbeste namen.</l>
<l>Selve bat hi nerenstelike,</l>
<l n="30">Dat onse Here van hemelrike</l>
<l>Sine stat verledeghen soude,</l>
<l>Of dat hine halen woude.</l>
<l>Up die derde maent dat dese stat</l>
<l>Dat Wandelsche volc besat,</l>
<l n="35">Bleef hi liggende dor die noot</l>
<l>Ende hi bewaendem der doot.</l>
<l>Die seven salme hi emmer las</l>
<l>Met tranen, daer hi vele in was,</l>
<l>Ende seide dat elc kerstijn man,</l>
<l n="40"><pb n="2,285"/> Daer alle doghet was an,</l>
<l>Sculdich ware dat hi verworve</l>
<l>Met penetencien, eer hi storve,</l>
<l>Te bewaerne sine uutfaert,</l>
<l>Alse hi ter ander werelt vaert.</l>
<l n="45">Hi verboot emmer allen eet</l>
<l>Niet den clerken alleene, Godweet,</l>
<l>Maer den leeken volke mede.</l>
<l>Up sine tafele was die zede</l>
<l>Dat dese wort stonden bescreven:</l>
<l n="50">"Wie dat begrijpt eens anders leven,</l>
<l>Die hier niet es andie vaert,</l>
<l>Hine es der taflen niet waert."</l>
<l>Omme pays te makene van desen,</l>
<l>So dedi altoes ter tafle lesen,</l>
<l n="55">Omme te velne onnutte sake</l>
<l>Ende men te min dompheit sprake.</l>
<l>Sine clederen ende sine allame</l>
<l>Waren niet diere, no bequame,</l>
<l>Maer te maten scone ende goet,</l>
<l n="60">Dat merre doget in verstoet.</l>
<l>Hi was out LXXIII jaer,</l>
<l>Alse hem anequam der doot vaer,</l>
<l>Ende XL jaer haddi in desen</l>
<l>Bisscop van Ypone ghewesen.</l>
<l n="65">So vele screef hi in sinen daghen</l>
<l>Ende dichte, horic ghewaghen,</l>
<l>Dat geen erdersch man vulscreve,</l>
<l>Hoe langhe hi nu ter werelt leve.</l>
<l>Ja, dats wonder noch also groet:</l>
<l n="70">Niemen en mochte vor sine doot</l>
<l>Alle sine boeke verlesen.</l>
<l>Dit dinct grote miracle wesen</l>
<l>Ende sere overdragen mede</l>
<l>Boven alle menscelichede.</l>
<l n="75">Van hem sone es niet bekent,</l>
<l>Dat hi maecte testament;</l>
<l>Want die aerme Gods en hadde wat,</l>
<l>Weder rijcheit nochte scat,</l>
<l>Dat hi iemene mochte gheven,</l>
<l n="80">Daer hi enden moeste sijn leven.</l>
<l>Dese staerf int jaer ons Heren,</l>
<l>Alse ons die croniken leeren,</l>
<l>CCCC XL ende een mede,</l>
<l>Alse Ypone sine stede</l>
<l n="85">Vanden Wandelen was beseten</l>
<l>XIII maende, alse wi weten.</l>
</div>
<div type="subchapter"><head type="subchapter">Vanden eersten paues die Leo hiet. XII.</head>
<l>                In derre keyseren XIIIIste jaer</l>
<l>So wart paues van Rome vorwaer</l>
<l>Deerste paues die Leo hiet.</l>
<l>Hi was gheboren, alsemen ziet,</l>
<l n="5">Van sinen vader Quintiane</l>
<l>Uten lande van Toscane.</l>
<l>Dese maecte vele omelien,</l>
<l>Die wert sijn metter clergien,</l>
<l>Ende daertoe naer sinen wille</l>
<l n="10">Lingede hi in de messe de stille.</l>
<l><pb n="2,286"/>                 Desen, alsict bescreven sach,</l>
<l>Ghesciede up eenen Paschedach,</l>
<l>Dat eene vrouwe custe sine hant,</l>
<l>Ende hem brochte die viant</l>
<l n="15">Also grote coringe ane</l>
<l>Van gere vrouwen gedane,</l>
<l>Dat altoes uut sinen gedochte</l>
<l>Gheent wijf niet comen en mochte;</l>
<l>So dattem anequam in sinen zin</l>
<l n="20">Dat dewangelic hevet in:</l>
<l>"Schent di oge, hant oft voet,</l>
<l>Werpt van di: hets noch also goet</l>
<l>In hemelrike manc gevaren,</l>
<l>Dan gesont ter helscher scaren."</l>
<l n="25">Die selve hant dat hi afslouch;</l>
<l>Entie smerte, die hire af drouch,</l>
<l>Maectem therte also mat,</l>
<l>Dat hi der coringen al vergat.</l>
<l>Dit was heimelike gedaen;</l>
<l n="30">Maer daer na ghevielt saen,</l>
<l>Alse hi enghene messe en sprac</l>
<l>Ende niemen en wiste sijn ongemac,</l>
<l>Dat alt volc van selker saken</l>
<l>Vele seiden ende spraken.</l>
<l n="35">Die goede man viel met trouwen</l>
<l>Met groter bede an onser Vrouwen,</l>
<l>Ende in vastene ende in waken,</l>
<l>Omme troest van deser saken.</l>
<l>Onse Vrouwe te hem quam,</l>
<l n="40">Daer hijt anesach ende vernam,</l>
<l>Ende brochte sine hant aldare</l>
<l>Ende settedse hem an metter hare.</l>
<l>Dies so dancte hi met trouwen</l>
<l>Grotelike daer onser Vrouwen,</l>
<l n="45">Ende daer hi predecte ende castijede,</l>
<l>Seidi dicken ende lijede</l>
<l>Dese miracle voer die liede,</l>
<l>Dattem dit waerlike dus gesciede.</l>
<l>                Alsemen desen van eneger stat</l>
<l n="50">Van eneger reliquien bat</l>
<l>Van apostelen oft van maertelare,</l>
<l>So sanc hi messe al openbare</l>
<l>Van hem daer mense ave sochte.</l>
<l>Na messe men dan vortbrochte</l>
<l n="55">Dat corperael, daer men toesach,</l>
<l>Daer die lachame Gods up lach,</l>
<l>Ende sneet in sticken hem diere quamen,</l>
<l>Ende hiet dat sijt vor heilechdoem namen</l>
<l>Van dien daer sijt ave sochten.</l>
<l n="60">Alsijs geloven dan niet en mochten,</l>
<l>So stac hi dan geent cledekijn dure,</l>
<l>So bloedet daer ter selver ure.</l>
<l>Dus maecte hi den lieden vroet,</l>
<l>Datter maerteleren bloet,</l>
<l n="65">Dat si hebben gestort dor Gode,</l>
<l>Indie messe, daer es bode</l>
<l>Haers gedinct dor hare eere,</l>
<l>Bider cracht van onsen Here</l>
<l>Aldaer te jegenworden si,</l>
<l n="70">Ende men te rechte sal bidi</l>
<l>Die sticken van corperalen</l>
<l>Over heilechdoem betalen,</l>
<l><pb n="2,287"/> Vandien aldaer up dien dach</l>
<l>Inder messen was gewach.</l>
</div>
<div type="subchapter"><head type="subchapter">Van sente Janne Crisostimus. XIII.</head>
<l>                Inden XVIIsten jare</l>
<l>Dat dese twee keyseren waren,</l>
<l>Theodosius ende Valentiniaen,</l>
<l>Ende tkeyserrike hadden ontfaen,</l>
<l n="5">Was sente Jan Crisostimus</l>
<l>Bi den here Theodosius,</l>
<l>Die int ellende was bleven doot,</l>
<l>Wederbracht met eeren groot</l>
<l>Te Constantenoble indie stat,</l>
<l n="10">Daer hi te voren bisscop sat.</l>
<l>Al tfolc es jegen hem gegaen</l>
<l>Ende hebbene also ontfaen,</l>
<l>Alse hi ware in desen live.</l>
<l>Vro waren manne ende wive.</l>
<l n="15">Theodosius quam met weene</l>
<l>Onder dander volc ghemeene,</l>
<l>Ende bat hem dat hi beede gader</l>
<l>Archadiuse sinen vader</l>
<l>Ende Eudoxia siere moeder mede</l>
<l n="20">Vergave hare pijnlichede,</l>
<l>Die si hem daden entie scande,</l>
<l>Doe sine dreven uten lande.</l>
<l>                Te desen tiden so ghevel</l>
<l>Te Constantenoble also wel,</l>
<l n="25">Dat IIII maende achter een</l>
<l>Die erde bevede, ende het sceen</l>
<l>Ofte altemale die stat</l>
<l>Soude versinken omme dat.</l>
<l>Ter selver tijt so gesciede,</l>
<l n="30">Dat een man vor alle die liede</l>
<l>Indie lucht wart upgedragen,</l>
<l>Daer si in bedingen laghen;</l>
<l>Ende was hem geseit daer boven,</l>
<l>Dat si Gode souden loven</l>
<l n="35">Met processien, ende dit singen,</l>
<l>Ende niet el daer mede mingen:</l>
<l>"<hi rend="italic">Sanctus Deus, sanctus fortis, sanctus et</hi> </l>
<l><hi rend="italic">Immortalis, miserere nobis</hi>."</l>
<l>Dit daden si, ende met gere dinc</l>
<l n="40">Ghene erdbeve al verginc.</l>
<l>                Int jaer ons Heren XL ende sesse</l>
<l>Ende CCCC, seghet die lesse,</l>
<l>Dat was int XVIIIste jaer,</l>
<l>Dat dese twe kindere openbaer</l>
<l n="45">Berechten dat Roemsce rike</l>
<l>Beede te gader mogendelike,</l>
<l>So wart te rade Vortegrijn,</l>
<l>Die coninc, entie vriende sijn</l>
<l>(Want hi die twee gebroedere ontsach,</l>
<l n="50">Daer sijn leven ane lach,</l>
<l>Aurelius Ambrosius ende Uter mede,</l>
<l>Dat si met haerre mogenthede</l>
<l>Hem des lands souden verdriven</l>
<l>Ofte vaen oft ontliven;</l>
<l n="55">Want hi tonrecht was here,</l>
<l>Ende si gewassen waren sere),</l>
<l>Dat hi ene borch soude maken</l>
<l>So vast, datmense met genen saken</l>
<l>Nemmermeer en soude gewinnen:</l>
<l n="60">Daer wildi hem onthouden binnen.</l>
<l>Wercmanne ende metsen dedi halen,</l>
<l>Dien hi wel wilde betalen;</l>
<l>Bi Wincheestre coes hi ene stede,</l>
<l>Aldaer hi fonderen dede</l>
<l n="65">Eenen staerken dicken toren;</l>
<l>Maer dat was pine verloren;</l>
<l>Want wanneer dat iet quam boven,</l>
<l>Verroerde derde ende dan stoven</l>
<l>Morter, werc ende al die steene,</l>
<l n="70"><pb n="2,288"/> Ende dat gewercsel al gemeene.</l>
<l>Dits dicke omme niet geproevet.</l>
<l>Om dese dinc die coninc droevet</l>
<l>Ende ontboot waersagers saen,</l>
<l>Ende hiet dat si souden verstaen</l>
<l n="75">Waer bi sulke dinc gescieden,</l>
<l>Ende sijt hem dan souden bedieden.</l>
<l>Vele sochten si harentare,</l>
<l>Bi wat saken tghene ware.</l>
<l>Doe droughen si over een te samen,</l>
<l n="80">Dat si vorden coninc quamen,</l>
<l>Ende si seiden hem allegader,</l>
<l>Dat hi een kint sonder vader</l>
<l>Souken dade ende name sijn bloet:</l>
<l>Het ware te sinen torre goet;</l>
<l n="85">Want leidement int fondement</l>
<l>Inden mortre ende int chyment,</l>
<l>Nemmermeer soude na dien tiden</l>
<l>Geent werc vallen no tegliden.</l>
</div>
<div type="subchapter"><head type="subchapter">Van Merline den wilden. XIIII.</head>
<l>                Hier omme was al ommetrent</l>
<l>Verre ende wide ghesent,</l>
<l>Om te vindene sulc een kint,</l>
<l>So lange datmen Merline vint;</l>
<l n="5">Want dat volc seide algader,</l>
<l>Dat dat kint ware sonder vader.</l>
<l>Vorden coninc was hi brocht</l>
<l>Met siere moeder, ende besocht</l>
<l>An hare wie sijn vader ware;</l>
<l n="10">Ende soe seide al openbare,</l>
<l>Dat hare die vrucht quam ane</l>
<l>Van enen geest in mans gedane,</l>
<l>Ende soe en wiste wie hi was.</l>
<l>Menegen sere wonderde das.</l>
<l n="15">Merlijn seide vor menechs ogen,</l>
<l>Dat die ghene hadden geloghen,</l>
<l>Die dat seiden dat sijn bloet</l>
<l>Toten mortre ware goet.</l>
<l>Het ware, seiti, al ander sake,</l>
<l n="20">Dat dat werc al tsticken brake,</l>
<l>Dan die waersagers conden geweten;</l>
<l>Ende dies wildi hem vermeten,</l>
<l>Dat hijt vor des coninx ogen</l>
<l>Openbare wilde togen;</l>
<l n="25">Ende hi seide al openbare,</l>
<l>Dat onder dien torre ware</l>
<l>Een water, ende daer onder mede</l>
<l>Twee draken, elc in sine stede,</l>
<l>Ende alsi ghevoelden dien last</l>
<l n="30">Al te swaer ende al te vast,</l>
<l>So keerden si hem up hare ziden</l>
<l>Ende lieten twerc algader gliden.</l>
<l>Oec so seidi mede dit,</l>
<l>Dat deen root was ende dander wit.</l>
<l n="35">Tgheent was besocht ende waer vonden,</l>
<l>Ende brocht uut ten selven stonden</l>
<l>Die draken, entie waren gedaen</l>
<l>Alse Merlijn dede verstaen.</l>
<l>Die draken vochten enen camp groot:</l>
<l n="40">Deen beet den anderen doot.</l>
<l>Doe sprac Merlijn ten lieden,</l>
<l>Wat die twee draken bedieden:</l>
<l>Die Sassen entie Bertoene;</l>
<l>Die witte drake in allen doene</l>
<l n="45">Die Sassen; ende dandere viande</l>
<l>Die Bertoene vanden lande;</l>
<l><pb n="2,289"/> Ende voerseide openbare,</l>
<l>Dat cortelike te gesciene ware,</l>
<l>Dat Aurelius Ambrosius soude</l>
<l n="50">Vortegrine comen te houde</l>
<l>Ende hem winnen soude met brande,</l>
<l>Ende vort varen inden lande</l>
<l>Engistus winnen ende vaen</l>
<l>Ende hem doen thovet afslaen,</l>
<l n="55">Ende besitten gheweldelike</l>
<l>Van Bertaengen tconincrike,</l>
<l>Ende Uter naer sine doot</l>
<l>Coninc bliven ende here groot,</l>
<l>Ende met venine enden sijn leven.</l>
<l n="60">Voert seidi, alsemen vint bescreven,</l>
<l>Vanden coninc Arture den vrijen,</l>
<l>Dien hi in siere prophetien</l>
<l>Den Ever heet van Cornewaelgen,</l>
<l>Dat hi soude sonder faelgen</l>
<l n="65">Der heileger kerken staen in staden,</l>
<l>Die hi vinden soude verladen,</l>
<l>Entie weste eylanden begaen</l>
<l>Ende hem maken onderdaen,</l>
<l>Ende besitten met mogentheden</l>
<l n="70">In tlant van Gallen vele steden,</l>
<l>Ende hi oec den Roemschen here</l>
<l>Ontsienlike soude sijn indie were;</l>
<l>Maer sijn ende ende sine doot</l>
<l>Soude sijn in twifele groot.</l>
<l n="75">Hi voerseide ende ondervant,</l>
<l>Datte Sassen souden winnen tlant,</l>
<l>Daer dIngelsche af sijn geboren.</l>
<l>Oec so seidi dat te voren,</l>
<l>Dat die Ingelsche noch na desen</l>
<l n="80">Kerstijn lieden souden wesen,</l>
<l>Ende dat die werdicheit van Lonnen</l>
<l>Hem also noch soude ontronnen,</l>
<l>Die de stat hadde tharen doene,</l>
<l>Doe soe was onder die Bertoene,</l>
<l n="85">Ende datse noch, alsonder waen,</l>
<l>Cantelberghe soude ontfaen.</l>
<l>Dats gesciet; want dbisscopdoem,</l>
<l>Dies die van Lonnen hadden roem,</l>
<l>Leghet te Cantelbergen huden.</l>
<l n="90">Oec propheteerdi dat den luden,</l>
<l>Dat sente Samsoen van Everwijc</l>
<l>Ende VII bisscoppe dies gelijc</l>
<l>In Aermoriken souden varen,</l>
<l>Dat nu Bartaengen heet te waren,</l>
<l n="95">Dor die noot van overlaste.</l>
<l>Oec vorseidi die felle gaste,</l>
<l>Die Normanne, van haren dingen,</l>
<l>Dat si Bertaengen souden dwingen,</l>
<l>Dat nu Inglant heet bi namen,</l>
<l n="100">Ende menech groot wonder te samen,</l>
<l>Dat men verstaen niet wel en mach,</l>
<l>Voer dat coemt anden dach</l>
<l>Dat die dinc also gesciet.</l>
<l>Ende dit en es te wonderne niet,</l>
<l n="105">Dat God een deel van sinen rade</l>
<l>Openbaert onder die quade,</l>
<l>Ende ontecket vele plaghen.</l>
<l>Dat dedi in Moyses daghen</l>
<l>Biden prophete Balaam:</l>
<l n="110">Al was dat hi Gods raet vernam,</l>
<l><pb n="2,290"/> Hi was selve een quaet man,</l>
<l>Een heidijn, een onwerdich tyran.</l>
<l>Desghelike ende naer desen</l>
<l>So maget van Merline wesen.</l>
</div>
<div type="subchapter"><head type="subchapter">Hoe die Wandelen Cartago wonnen. XV.</head>
<l>                Ten naesten jare na dese dinc</l>
<l>So waest dat Genseric vinc,</l>
<l>Der Wandelen coninc, scalckelike</l>
<l>Kartago, hoeftstat van Affrike,</l>
<l n="5">Ende Affrike naer altemale.</l>
<l>Waest up berghe of in dale,</l>
<l>Daer borgen ofte vesten waren,</l>
<l>Danen verdreef hi sonder sparen</l>
<l>Die Romeine ende verslouch,</l>
<l n="10">So dat hi al sijn gevouch</l>
<l>Dede over die Roemsche gewelt,</l>
<l>Ende hi Affrike vort behelt,</l>
<l>Hi entie sine, die na hem quamen,</l>
<l>Lange wile alle te samen.</l>
<l n="15">Dese Genseric hadde doget ghene</l>
<l>Over hem, grote nochte clene.</l>
<l>Allen lieden was hi swaer,</l>
<l>Sonder den Wandelen vorwaer;</l>
<l>Ende so si edelre waren van maghen</l>
<l n="20">Oft heilegher, horde hijs gewagen,</l>
<l>So hi emmer hem was felre.</l>
<l>Noch tesere werelt nochte elre</l>
<l>En dochti te ghenen dinghen.</l>
<l>Die papen, die de sine vinghen,</l>
<l n="25">Ende den bisscop van Caerthago</l>
<l>Stac hi al uut ende maecte onvro.</l>
<l>Cloestre, husen ende kerken,</l>
<l>Nam hi altemale den clerken</l>
<l>Ende gafse den Arrianen,</l>
<l n="30">Die den onsen daden vele banen,</l>
<l>Of hi gafse vort den sinen,</l>
<l>Den onreinen vulen zwinen.</l>
<l>                Ten naesten jare gheviel hier na,</l>
<l>Dat oec int minder Azia</l>
<l n="35">Tote Ephesus indie stede</l>
<l>God groot wonder gescien dede;</l>
<l>Want VII gebroedere waren vonden,</l>
<l>Die wilen in ouden stonden</l>
<l>Vanden keyser Decius waren gevaen,</l>
<l n="40">Ende hem was grote maertelie gedaen,</l>
<l>Omme tanebedene die afgode.</l>
<l>Maer dat daden si so node,</l>
<l>Dat si in eene hagedochte</l>
<l>Ontfloen, daer si sliepen sochte</l>
<l n="45">VIII jaer min dan twee hondert,</l>
<l>Dies der menscelicheden wondert.</l>
<l>Hare ystorie willic ontbinden,</l>
<l>Ende hoese God daer dede vinden.</l>
<l>Malcus ende Maximiaen,</l>
<l n="50">Seraphion ende Marciniaen,</l>
<l>Constantijn, Denijs, Johan,</l>
<l>Dus hieten dese VII man.</l>
</div>
<div type="subchapter"><head type="subchapter">Vanden VII slapers. XVI.</head>
<l>                In keysers Theodosius tiden</l>
<l>Begonsten quade liede striden</l>
<l>Jegen tgelove vander kerken,</l>
<l>Ende seiden selke grote clerken,</l>
<l n="5">Dat onse mensceit clene no groet</l>
<l>Niet en verrese na de doot,</l>
<l>Noch selves inden joncsten daghe.</l>
<l>Dies dreef jammer ende claghe</l>
<l>Theodosius, die keyser goet.</l>
<l n="10">Eene hare dat hi anedoet,</l>
<l>Ende sat ende bat onsen Here</l>
<l>Alle daghen met tranen sere.</l>
<l>Onse Here hevet dat versien,</l>
<l>Ende wildene troosten mettien</l>
<l n="15">Ende hope ende tekijn gheven,</l>
<l>Dat wi verrisen sullen ende leven,</l>
<l>Ende hevet sinen scat ondaen,</l>
<l>Ende dede die VII broeders upstaen.</l>
<l><pb n="2,291"/>                 Een portre was in Ephesen,</l>
<l n="20">Ende sijn wille quam in desen</l>
<l>Dat hi stallage maken wille</l>
<l>Inden berch, aldaer stille</l>
<l>Ghene VII broeders laghen,</l>
<l>Ende sine beesten daer in jagen.</l>
<l n="25">Metseners souden dat slechten</l>
<l>Ende naer haren wille berechten,</l>
<l>Ende vonden een bestopt gat</l>
<l>Ende vaste steenen in dat,</l>
<l>So dat die dach inwaert sceen.</l>
<l n="30">Doe wart onwake der broeder een,</l>
<l>Ende elc hevet anderen gegroet.</l>
<l>Hem dochte in haren moet,</l>
<l>Dat si enen nacht ende nemmere</l>
<l>Gheslapen hadden wel ende sere;</l>
<l n="35">Ende hem gedochte, sonder saghe,</l>
<l>Sferdriets vanden anderen daghe,</l>
<l>Ende hebben Malcuse gevraget,</l>
<l>Of men daer buten haers gewaget.</l>
<l>Hi sprac: "Ic seit u ghistren spade:</l>
<l n="40">Men souct ons met ghemenen rade,</l>
<l>Dat wi die afgode anebeden;</l>
<l>Dats skeysers raet, God moets ons vreden!"</l>
<l>Doe antworde Maximiaen:</l>
<l>"Dat weet God, hen wert niet gedaen."</l>
<l n="45">Elc trooste anderen ghereet.</l>
<l>Mettien men ghinder Malcuse heet,</l>
<l>Dat hi gha indie port</l>
<l>Ende cope broot ende bringet vort,</l>
<l>Ende brincs meer dan hi gistren dede,</l>
<l n="50">Ende verneme in die stede,</l>
<l>Wat gebode die keyser uutgaf,</l>
<l>Ende bringe die waerheit daer af.</l>
<l>Malcus hevet V sc. genomen</l>
<l>Ende es uten hole comen.</l>
<l n="55">Alse hi die steene sach vor tgat,</l>
<l>Sere began hem wonderen dat;</l>
<l>Maer anders lach in sijn gedochte,</l>
<l>Te min hire omme rochte.</l>
<l>Ter porten quam hi ter vaert.</l>
<l n="60">Mettien sach hi upwaert</l>
<l>Ende saghere boven een cruce staen.</l>
<l>Ter andere porten es hi gegaen</l>
<l>Ende hevet dat selve daer versien:</l>
<l>Noch wonderdem meer van dien.</l>
<l n="65">Te wat porten so hi ghinc,</l>
<l>Hi sach emmer die selve dinc</l>
<l>Ende daertoe al verkeert die stede.</l>
<l>Doe ginc hi hem seinen mede</l>
<l>Ende ginc ter eerster porten na desen;</l>
<l n="70">Want hi waent in drome wesen.</l>
<l>Hi getroestem int ende</l>
<l>Ende ginc inwaert met genende,</l>
<l>Ende dectem so hi best mochte,</l>
<l>Ende quam daermen broot vercochte,</l>
<l n="75">Ende horde spreken van onsen Here.</l>
<l>Doe wart hi in wonderne mere,</l>
<l>Ende seide: "Wanen mach dit comen?</l>
<l>Ghistren en dorste hier niemen nomen</l>
<l>Jhesus Cristus noch Marien:</l>
<l n="80">Nu dinken sijs mi alle lijen.</l>
<l>Dits Ephesus niet, sonder waen:</l>
<l>Die stat dinct mi al anders staen.</l>
<l>Nochtanne en wetic niet mede,</l>
<l>Wanen hier quame een ander stede."</l>
<l n="85">Doe vragedi: "Hoe heet dese port?"</l>
<l>- "Ephesus," hevetmen hem geantwort.</l>
<l>Doe peinsdi: "Ic bem in dole,"</l>
<l>Ende keerde weder te sinen hole;</l>
<l>Doch es hi teenen backere comen,</l>
<l n="90">Ende hevet sijn ghelt genomen</l>
<l><pb n="2,292"/> Ende hevet geboden omme broot.</l>
<l>Den lieden hads wonder groet,</l>
<l>Ende over een seiden si dat:</l>
<l>"Dese heeft vonden eenen scat;</l>
<l n="95">Dits ghelt van overouden tiden."</l>
<l>Malcus dar qualike ontbiden.</l>
<l>Hi sietse runen ende es in waen,</l>
<l>Dat sine emmer willen vaen</l>
<l>Enten keyser leden met gewelt.</l>
<l n="100">Hi bat dat si broot ende ghelt</l>
<l>Behouden ende latene gaen;</l>
<l>Maer si gegrepene harde saen,</l>
<l>Ende seiden: "Wanen bestu?</l>
<l>Want du heves vonden nu</l>
<l n="105">Der oudere keyseren scat,</l>
<l>Wijs ons oec mede dat.</l>
<l>Wij willen sijn dine ghesellen</l>
<l>Entie dinc niemene vertellen,</l>
<l>Oft anders werdet openbare."</l>
<l n="110">Malcus en weet wat seggen van vare.</l>
<l>Doe si dat seiden, waerre vele</l>
<l>Ende worpen hem een strop om de kele,</l>
<l>Ende leedene mids indie stede.</l>
<l>Die mare liep ute mede,</l>
<l n="115">Dat daer een jongelinc ware vonden,</l>
<l>Die ouden scat wiste tien stonden.</l>
<l>Alse tfolc omme hem was gestaen,</l>
<l>Haddi gherne onscout gedaen,</l>
<l>Dat hi der dinc onsculdich ware.</l>
<l n="120">Up tfolc sach hi harentare,</l>
<l>Want hi waender hebben maghe,</l>
<l>Up aventure of hire enegen sage;</l>
<l>Maer niemen en kenden uptien dach,</l>
<l>No hi niemen dien hi sach.</l>
<l n="125">Rechts alst ware een sinloes man,</l>
<l>Sach hi gheenen lieden an.</l>
</div>
<div type="subchapter"><head type="subchapter">Hoe si alle worden vonden. XVII.</head>
<l>                Dese mare hevet verhort</l>
<l>Die daer bisscop was inde port,</l>
<l>Een heilech man ende hiet Marijn;</l>
<l>Entie bailliu heet den knapen sijn,</l>
<l n="5">Dat si den jongelinc metten gelde</l>
<l>Bringen met hoveschen gewelde.</l>
<l>Alsemenne leedde ter kerken waert,</l>
<l>Weendi alse een man vervaert,</l>
<l>Ende peinsde: "Ten keysere moetic nu."</l>
<l n="10">Die bisscop entie bailliu</l>
<l>Sagen tgelt ende vrageden dat,</l>
<l>Wanen hem quame sulken scat.</l>
<l>Dander seide: hine hads niet vonden,</l>
<l>Maer uut siere borsen tien stonden</l>
<l n="15">So haddi gheent ghelt genomen:</l>
<l>Hine weet waer in hi es comen.</l>
<l>Men vragede: wanen hi geboren ware.</l>
<l>Hi seide: "Ic weet openbare</l>
<l>Dat ic henen bem geboren,</l>
<l n="20">Es dit Ephesus alst was te voren."</l>
<l>Antipater sprac, die baelliu:</l>
<l>"Sech ons dine maghe nu:</l>
<l>Hets recht dat conde van di coemt."</l>
<l>Alse hi sine maghe noemt,</l>
<l n="25">Sone es niemene diese kent,</l>
<l>Maer si seiden al ommetrent:</l>
<l>"Dese veinset hem, omme dat hi</l>
<l>Eenechsins ontga daer bi."</l>
<l>Die bailliu hevet geantwort:</l>
<l n="30">"Waertoe doghen dine wort?</l>
<l>Dese slach es over waer</l>
<l>Ouder dan CC jaer</l>
<l>Ende es van skeysers Decius slage.</l>
<l>Hens geen gelt dat nu bi daghe</l>
<l n="35"><pb n="2,293"/> Indie werelt es ghemeene,</l>
<l>Noch en gelijct groot no clene;</l>
<l>Ende dine maghe sijn lange bleven.</l>
<l>Hoe mochtstu so jonc sijn ende nu leven?</l>
<l>Waenstu in aldusdaen lieghen</l>
<l n="40">Alle die vander stat bedriegen?</l>
<l>Hier omme dinct mi redene bet,</l>
<l>Datmen di pine na die wet,</l>
<l>Onthier ende du ons seges waer."</l>
<l>Malcus bat genaden daer</l>
<l n="45">Ende seide: "Dor Gode! berecht mi doch</l>
<l>Eene dinc, die ic vraghe noch,</l>
<l>Ende dan salic u maken in inne</l>
<l>Al dat leit in minen zinne.</l>
<l>Decius, die in dese stat</l>
<l n="50">Keyser ende here sat,</l>
<l>Segt mi, waermen dien man vint."</l>
<l>Die bisscop seide: "Lieve kint,</l>
<l>In al die werelt ic en weet</l>
<l>Nu die Decius heet.</l>
<l n="55">Hets waer, wilen, alsemen nu siet,</l>
<l>Was een die Decius hiet."</l>
<l>Malcus seide: "Dit doet mi doven,</l>
<l>Dat mi niemen en wille geloven;</l>
<l>Maer volget mi: ic sal u togen</l>
<l n="60">Mine gesellen vor u ogen</l>
<l>Inden berch Celioen.</l>
<l>Ghelovet hem, wildijs mi niet doen.</l>
<l>Dor hem vloen si, wetic wel,</l>
<l>Want hi den kerstinen was so fel.</l>
<l n="65">Es dit Ephesus, so saghic dat,</l>
<l>Dat hi hier ghistren quam indie stat."</l>
<l>Doe sprac die bisscop ten bailliu:</l>
<l>"Hets een wonder, seggic u,</l>
<l>Dat ons God voer onsen ogen</l>
<l n="70">In desen jongelinc wille toghen."</l>
</div>
<div type="subchapter"><head type="subchapter">Hoe si alle storven weder. XVIII.</head>
<l>                Nu sijn si met groten scaren</l>
<l>Metten jongelinc ghevaren,</l>
<l>Die bailliu entie bisscop Marijn,</l>
<l>Daer dandere VI gesellen sijn,</l>
<l n="5">Ten berghe Celyoen aldus.</l>
<l>Voer alle dandre ginc Malcus</l>
<l>Ten sinen indie haghedochte;</l>
<l>Die bisscop na, alse hi mochte,</l>
<l>Ende vant onder die steene,</l>
<l n="10">Daer die inganc al gemeene</l>
<l>Vanden hole bestoppet was,</l>
<l>Ghezeghelt, daer hi ane las</l>
<l>Lettren, die selverijn waren,</l>
<l>Ende ghinc den volke openbaren,</l>
<l n="15">Bi wat redene mense bewrochte</l>
<l>Indie donkere haghedochte,</l>
<l>Des den volke wonderde sere,</l>
<l>Ende loveden Gode onsen Here.</l>
<l>Si gingen allegader besien</l>
<l n="20">Gheene lieden aldaer mettien.</l>
<l>Si waren geblijet alse bloet,</l>
<l>Of gelijc alse die rose doet.</l>
<l>Doe vielen die liede up hare knien</l>
<l>Ende loveden Gode sere mettien.</l>
<l n="25">Die bisscop entie bailliu mede</l>
<l>Senden voervoets indie stede</l>
<l>Ten keyser Theodosius,</l>
<l><pb n="2,294"/> Ende screven: "Coemt in Ephesus,</l>
<l>Ende siet dwonder an met ogen,</l>
<l n="30">Dat ons God wille vertoghen."</l>
<l>Hijs vander erden upgestaen</l>
<l>Ende hevet den zac afgedaen,</l>
<l>Daer hi met rouwen in sat.</l>
<l>Gode lovedi omme dat,</l>
<l n="35">Ende voer van Constantenoble daer.</l>
<l>Dat volc volgedem mede naer,</l>
<l>Ende hi es ten hole comen,</l>
<l>Daer hi inne hevet vernomen</l>
<l>Dat die heilege lieden laghen.</l>
<l n="40">Ende teersten dat si den keyser sagen,</l>
<l>Wart hem danscijn also clare,</l>
<l>Alse oft eene zonne ware;</l>
<l>Ende alse die keyser sach die heren,</l>
<l>Viel hi ter erden hem teeren,</l>
<l n="45">Ende dancte Gode ende cussedse mede</l>
<l>Ende weende up elken daer ter stede,</l>
<l>Ende seide: "Ic zie u, sonder zaghe,</l>
<l>Alse oft ic Lazaruse saghe,</l>
<l>Dien God hiet vander doot upstaen."</l>
<l n="50">Doe seide Maximiaen:</l>
<l>"Keyser, nu gheloof dies mi,</l>
<l>Dat ons God hevet omme di</l>
<l>Hier verwecket vander doot,</l>
<l>Omme die verrisenesse groot,</l>
<l n="55">Omme dat man ende wive</l>
<l>Gheloven, dat van dode te live</l>
<l>God verrisen sal gheven;</l>
<l>Want alse waerlike alse wi leven</l>
<l>Ende sijn verwect in diere gebare,</l>
<l n="60">Alse oft van dode te live ware,</l>
<l>Ende ghelijc rechts alsemen seghet</l>
<l>Dat die ghene te slapene pleghet,</l>
<l>Ende no goet no quaet en heeft,</l>
<l>Nochtan roert ende leeft,</l>
<l n="65">Also waerwi, daer wi laghen,</l>
<l>Ende sliepen levende ende niet en sagen."</l>
<l>                Ende alse hi dit hadde gheseit</l>
<l>Ende vele meer dan hier ane leit,</l>
<l>Leiden si thovet neder alle VII,</l>
<l n="70">Ende scieden van desen levene,</l>
<l>Ende gaven Gode metter doot</l>
<l>Den gheest up, alse hi geboot.</l>
<l>Die keyser es up hem gevallen</l>
<l>Ende weende sere up hem allen,</l>
<l n="75">Ende hiet maken cassen van goude,</l>
<l>Daermense in leggen soude.</l>
<l>Snachts daer die keyser lach,</l>
<l>Quamen si vor hem, daer hijt sach,</l>
<l>Ende seiden: "Hore harewaert du!</l>
<l n="80">Also alse wi tote nu</l>
<l>Uptie erde laghen ende verresen,</l>
<l>Also sullen wi vortmee wesen,</l>
<l>Onthier ende God sal wisen</l>
<l>Dat wi van der doot verrisen."</l>
<l n="85">Doe hiet die keyser die stede</l>
<l>Met verghouden steenen mede</l>
<l>Al verheffen ende versieren</l>
<l>Scone in alre manieren;</l>
<l>Ende alle bisscoppen, die des lijeden</l>
<l n="90"><pb n="2,295"/> Ende seiden ende castijeden,</l>
<l>Dat verrisenesse soude wesen,</l>
<l>Hiet hi eeren vort na desen.</l>
</div>
<div type="subchapter"><head type="subchapter">Hoe Aurelius Ambrosius Bertaengen wan. XIX.</head>
<l>                Int selve jaer dat dit gesciede,</l>
<l>Quam gevaren ende sine liede</l>
<l>Aurelius Ambrosius</l>
<l>(Merlijn hadt vorseit aldus)</l>
<l n="5">Uten lande van Armorike,</l>
<l>Dat nu Bertaengen heet ghemeenelike,</l>
<l>In grote Bertaengen up Vortegrine,</l>
<l>Ende wan hem af die borch sine</l>
<l>Ende heeftene daer up verbrant.</l>
<l n="10">An hem so viel al dat lant,</l>
<l>Ende voer van steden te steden,</l>
<l>Ende liet die Sassen nieweren in vreden</l>
<l>Ende jagedse ende slouch:</l>
<l>Niemen en was dien hi verdrouch,</l>
<l n="15">So dat Engistus entie sine,</l>
<l>Daer af comen was al die pine,</l>
<l>Die Sassen te samene trect,</l>
<l>Alse die hem te verwerne mect.</l>
<l>Daer was een wijch van hogen doene;</l>
<l n="20">Doch verwonnen die Bertoene,</l>
<l>Ende Engistus wart gevaen.</l>
<l>Die coninc hiet hem thovet afslaen,</l>
<l>Entie Sassen, die waren beseten</l>
<l>Indie steden, alsi weten</l>
<l n="25">Dat haer here doot es bleven,</l>
<l>Hebben si hem upghegheven</l>
<l>Ende baden omme genaden;</l>
<l>So dat die coninc wart beraden,</l>
<l>Dat hi dat heidine diet</l>
<l n="30">Te genaden comen liet,</l>
<l>Ende lietem besitten tlant</l>
<l>Tusscen der Ombren ende Scollant,</l>
<l>Ende maecte mettem pays ende vrede,</l>
<l>Up dat si die getrouwechede,</l>
<l n="35">Die si swoeren in waerre saken,</l>
<l>Up hem nemmermeer en braken.</l>
<l>                Vort so voer hi hier na aldus,</l>
<l>Coninc Aurelius Ambrosius,</l>
<l>Ende maecte weder cloester kerken,</l>
<l n="40">Die hi scone dede weder werken,</l>
<l>Die Engistus met gewelt</l>
<l>Entie Sassen hadden gevelt,</l>
<l>Alse die quaet heidijn waren</l>
<l>Ende haetten alle kerstine scaren.</l>
<l n="45">Die lieden, die waren ghevloen,</l>
<l>Some omme hare mesdoen,</l>
<l>Some oec des lants verdreven</l>
<l>Van Engistus ende sinen neven,</l>
<l>Die riep hi weder te hande</l>
<l n="50">Ende vergaf hem scade ende scande,</l>
<l>Die sinen vorderen was gedaen.</l>
<l>Wette, die waren tegaen</l>
<l>Achter lande ende indie steden,</l>
<l>Setti weder ende dede bevreden</l>
<l n="55">In Bertaengen vast ende wel.</l>
<l>Der kerken dienst, die sere tevel,</l>
<l>Om dat die Sassen waren ondaen,</l>
<l>Ende biden quaden Pelagiaen,</l>
<l>Die ongelove brochte int lant,</l>
<l n="60">Die verhief hi weder te hant,</l>
<l>Ende sette bisscoppen indie steden,</l>
<l>Daer tlant doe was in vreden,</l>
<l>Ende daerse te voren hadden gewesen.</l>
<l>Daer naer maecti naer desen</l>
<l n="65">Een edel kerchof ende een diere</l>
<l>Van sere sonderlinger maniere,</l>
<l>Van groten steenen, die hi daer brochte</l>
<l>Van Yrlant, die hi daer sochte</l>
<l>Bi Merlijns rade, die som noch staen</l>
<l n="70">Ende som van ouden sijn tegaen;</l>
<l>Ende heet die <hi rend="italic">Dans vanden Gyganten</hi>.</l>
<l>Daer liggen ridderen metten serianten,</l>
<l><pb n="2,296"/> Die valscelike waren verraden,</l>
<l>Doe si waenden met goeden staden</l>
<l n="75">Paerlementen jegen die Sassen,</l>
<l>Die haer ondanx moesten wassen.</l>
</div>
<div type="subchapter"><head type="subchapter">Sente Remijs gebornesse. XX.</head>
<l>                Ten selven jare dat Vortegrijn</l>
<l>Verbrant wart entie gesellen sijn,</l>
<l>So staerf die coninc Clodien,</l>
<l>Die dachterste was gesien</l>
<l n="5">Vanden Vranken, die openbare</l>
<l>Hem visierde met langen hare,</l>
<l>Ende sijn sone Merovinc</l>
<l>Die was die de crone ontfinc,</l>
<l>Die was vromech ende stout</l>
<l n="10">Ende besat met ghewout</l>
<l>Tlant dattem sijn vader liet:</l>
<l>Bi hem en bleefs verloren niet.</l>
<l>So vromech was hi sonderlinge,</l>
<l>Dat sijn geslachte Meruvinge</l>
<l n="15">Na hem hieten menech jaer.</l>
<l>Dese regneerde over waer</l>
<l>X jaer over die Vrancsche heren,</l>
<l>Ende staerf met groter eren.</l>
<l>                Over II jaer daer na, alswijt horen,</l>
<l n="20">So wart sente Remij geboren,</l>
<l>Die bisscop sidert te Riemen was;</l>
<l>Ende verboetscepede, alsict las,</l>
<l>Een heilech man, die teere stat</l>
<l>Up eenen berch in eene cluse sat,</l>
<l n="25">Die sine ogen hadde verloren;</l>
<l>Ende alse dat kint wart geboren</l>
<l>Van siere moeder, die hiet Elline,</l>
<l>So nette die moenc die ogen sine</l>
<l>Met haren melke, ende hi genas,</l>
<l n="30">Dat eene scone miracle was.</l>
<l>                Int XXIIIste jaer dat te samen</l>
<l>Inden keyserike quamen</l>
<l>Theodosius ende Valentiniaen,</l>
<l>Wart die kerke sere ondaen</l>
<l n="35">Vanden Wandelen in Affrike</l>
<l>Biden coninc Genserike;</l>
<l>Want si verbranden die bouke,</l>
<l>Si maecten hemden ende brouke</l>
<l>Vanden cleeden vanden outaren,</l>
<l n="40">Ende vanden causulen te waren</l>
<l>Ende van anderen dieren cleeden</l>
<l>Daden si hem abijt gereeden;</l>
<l>So dat die bisscop Valeriaen,</l>
<l>Die out doe was, sonder waen,</l>
<l n="45">LXXX jaer, want hi ontseide</l>
<l>Den Wandelen dor hare dorperheide</l>
<l>Der heileger kerken sacrament,</l>
<l>Swaerlike wart hi daer gescent;</l>
<l>Want die coninc dedene sluten</l>
<l n="50">Naect ute allen husen buten,</l>
<l>Dattene niemene inliete mede</l>
<l><pb n="2,297"/> No in huse, no in stede,</l>
<l>Ende moeste dus met groter vrucht</l>
<l>Sterven onder die blote lucht.</l>
<l n="55">                Ten naesten jare, wi vindent dus,</l>
<l>Staerf die keyser Theodosius</l>
<l>In sijn XXIIIIste jaer,</l>
<l>Dat hi trike, wet vorwaer,</l>
<l>Sinen neve Valentiniane</l>
<l n="60">Mede gaf te deelne ane.</l>
<l>                In sinen tiden, alse Prosper seget,</l>
<l>Daer vele wijsheden in leghet,</l>
<l>In sijns riken XVste jaer,</l>
<l>Was gemaect ende versament claer</l>
<l n="65">Een bouc van keyserliker wet,</l>
<l>Daer die dinghe in waren geset</l>
<l>Elc naer sijn recht in sine stede,</l>
<l>Tallen rechte ter wettelichede,</l>
<l>Entie bouc die heet Code.</l>
<l n="70">Noch en leertmenne niet node,</l>
<l>Want noit en was vray legiste,</l>
<l>Die van desen niet en wiste.</l>
</div>
<div type="subchapter"><head type="subchapter">   Vanden keyser Martiane. XXI.</head>
<l>                Na des jongen Theodosius doot</l>
<l>So wart keyser ende here groet</l>
<l>Een ander, die hiet Martiaen.</l>
<l>Hi ende Valentiniaen</l>
<l n="5">Regneerden te samen V jaer.</l>
<l>Trike ontfingen si voerwaer</l>
<l>Te samene int jaer ons Heren,</l>
<l>Alse ons die ystorien leren,</l>
<l>CCCC L ende twee.</l>
<l n="10">Maer Martiaen waest een jaer mee,</l>
<l>Keyser, dan sijn geselle was:</l>
<l>Hier na makic u vroet das.</l>
<l>                Int eerste jaer dat si te samen</l>
<l>Den last vanden rike namen,</l>
<l n="15">Bider bede vanden paues Leoene</l>
<l>Ende bi Martiaens toedoene</l>
<l>So was eene consilie scone</l>
<l>Versament tote Calcedone,</l>
<l>Omder heilegher kerken noot,</l>
<l n="20">Want dat herisie groot</l>
<l>Ghesayt wart in kerstijnhede.</l>
<l>Daer was vermeesaemt up de stede</l>
<l>Enticies entie Entiane,</l>
<l>Die wilden alle doen te verstane,</l>
<l n="25">Dat die Gods Sone na de godlichede</l>
<l>Ende naer sine menscheit mede</l>
<l>Al van eere naturen ware.</l>
<l>Dat was ontproevet daer openbare;</l>
<l>Want die godheit nie en began,</l>
<l n="30">Entie mensceit hevet begin an.</l>
<l>                Nestorius wart verdoemt mede,</l>
<l>Die tote Ephesus indie stede</l>
<l>Verwaten was hier te voren,</l>
<l>Ende alle dies hem wilden horen.</l>
<l n="35">Die consilie lijede das,</l>
<l>Dat van Marien geboren was,</l>
<l>Die maghet es ende kint gewan,</l>
<l>Warachtech God, warachtech man,</l>
<l>Ende es in personen een,</l>
<l n="40">Ghedeelt in naturen tween.</l>
<l>Daer was mede gegeven uut,</l>
<l>Dat wi des lijen overluut,</l>
<l>Dat Maria met groter eeren</l>
<l>Cristus moeder es, Gods ons Heren,</l>
<l n="45">Omme Nestorius gebode,</l>
<l>Dat seide, dat Maria niet Gode,</l>
<l>Maer enen mensce alleen vortbrochte,</l>
<l>Die sterven bi naturen mochte.</l>
<l>                Men leset mede dat gesciede</l>
<l n="50">Int consilie daer vordie liede,</l>
<l>Te Calcedone, daermen street</l>
<l>Om tkerstijn gelove gereet</l>
<l>Vorden paues Leo, diere was,</l>
<l>Ende daertoe mede, alsict las,</l>
<l n="55">VI<hi rend='sup'>C</hi> bisscoppe ende XXX te waren.</l>
<l>Dongelovege met haren scaren</l>
<l><pb n="2,298"/> Hadden vele meesters daer,</l>
<l>Entie desputeringe was zwaer.</l>
<l>Die tgelove hadden lief,</l>
<l n="60">Si seiden: "Wi scriven in enen brief</l>
<l>Onse gelove, ende ghi dat uwe</l>
<l>In eenen andren brieve nuwe;</l>
<l>Ende hier leget Gods vercorne amie,</l>
<l>Die edele maget sente Eufemie:</l>
<l n="65">Wi leggen onse brieve up hare,</l>
<l>Vorden keyser openbare,</l>
<l>Ende elc bidde na sijn geloven</l>
<l>Onsen Here van hier boven,</l>
<l>Dat hi vertoge openbare,</l>
<l n="70">Welc ghelove dat si tware,</l>
<l>Ende laet ons tgraf sluten toe."</l>
<l>Dandere seiden: "Dat si, men doe."</l>
<l>Men dede dit sonder valsch gelaghe.</l>
<l>Donse vasten VII daghe</l>
<l n="75">Ende baden Gode; ende quamen</l>
<l>Metten keyser alle te samen</l>
<l>Ten grave sente Eufemien</l>
<l>Beede te gader die paertijen,</l>
<l>Ende hebben tgraf daer ondaen</l>
<l n="80">Ende vonden ghenen doden saen,</l>
<l>Die den brief der heileger kerken,</l>
<l>Oechsiende leeken ende clerken,</l>
<l>Ondede in hare rechtre hant;</l>
<l>Enten anderen brief men vant</l>
<l n="85">Liggende onder hare voete</l>
<l>Dorperlike ende sere onsoete.</l>
<l>                In dese consilie was gheset</l>
<l>Bider heilegher kerken wet,</l>
<l>Dat men maecte in gere stede</l>
<l n="90">No cloester no monster mede,</l>
<l>Dan biden bisscop vander stat,</l>
<l>Onder wien dat laghe dat.</l>
<l>                Dat consilie verboot die dinghe,</l>
<l>Datmen te moenke niet ontfinge</l>
<l n="95">Die eighijn ware tenegen hove,</l>
<l>Sonder bi sijns heren orlove.</l>
<l>Daer was verboden oec den clerken</l>
<l>Te hebbene te samen II kerken.</l>
</div>
<div type="subchapter"><head type="subchapter">Vander Hunen plaghe. XXII.</head>
<l>                Oec ghesciede int selve jaer</l>
<l>Ter werelt menech tempeest swaer;</l>
<l>Want bina elx dages beefde daerde,</l>
<l>Ghelijc of soe hare vervaerde.</l>
<l n="5">Inden hemel togede God</l>
<l>Tekene, die niet en dochten spot;</l>
<l>Want savonds was emmer nort oest</l>
<l>Die hemel root, dat was wantroest;</l>
<l>Want int rode te meneger stede</l>
<l n="10">Ghinghen witte stripen mede,</l>
<l>Ghemaect alse oft speren waren.</l>
<l>Die mane sachmen oec vervaren,</l>
<l>Entie comete, die felle sterre,</l>
<l>Sachmen openbare verre,</l>
<l n="15">Die men niet en mach ghesien,</l>
<l>Daer en moet wonder na ghescien;</l>
<l>Ende menech ander tekijn een</l>
<l>Sachmen, dat groot wonder sceen.</l>
<l>                Ten naesten jare quam metten Hunen</l>
<l n="20">Ettel, ende wilde stunen</l>
<l>Jeghen dat edel Roemsche rike.</l>
<l>Hi quam gevaren mogendelike</l>
<l>Ute Pannonien met sinen roten.</l>
<l>Die coninc vanden Oester Goten,</l>
<l n="25">Walamaris, die quamer mede</l>
<l>Met harde groter mogenthede,</l>
<l>Entie coninc Alarijc</l>
<l>Van Gepyden dies gelijc,</l>
<l>Ende andere menege wilde scare</l>
<l n="30">Vanden nortvolke dat trac hare,</l>
<l>Ende quamen over Rijn ghevallen,</l>
<l>Omme te destruweerne Gallen,</l>
<l>Ende daer na ghemeenlike</l>
<l>Altemale tRoemsche rike.</l>
<l n="35">Sijn volc, daer hi met quam getrect,</l>
<l><pb n="2,299"/> Al met ysere wel verdect,</l>
<l>Was, alsict geweten can,</l>
<l>Wel vijfhondert dusent man.</l>
<l>So ongetelt was sine macht,</l>
<l n="40">Dat torre, mure, veste no gracht,</l>
<l>Voer hem niet en mochte gestaen,</l>
<l>Hen moeste al ter neder gaen.</l>
<l>Die gramscap van onsen Here</l>
<l>Die was verbolghen also sere</l>
<l n="45">Up dat staerke lant van Gallen,</l>
<l>Dat alle die steden moesten vallen</l>
<l>Ter erden neder alle ghemeene,</l>
<l>Sonder eene menechte cleene,</l>
<l>Die God selve bescermen dede</l>
<l n="50">Doer siere heilegher lieden bede.</l>
<l>                Te Mets quam hi vordie stat:</l>
<l>Die haddi saen gemaket mat,</l>
<l>Ende hevet die lieden som versleghen,</l>
<l>Som gevaen, som woch gedreghen</l>
<l n="55">Metten bisscop vander stede.</l>
<l>Maer God sine miracle dede,</l>
<l>Want hem allen haer ogen vergingen,</l>
<l>Die den bisscop entie sine vinghen.</l>
<l>Die Hunen worden dies geware</l>
<l n="60">Ende warens alle in groten vare,</l>
<l>Ende lieten den bisscop gaen</l>
<l>Ende al sijn volc dat was gevaen,</l>
<l>Ende lietense weder met goeden vreden</l>
<l>Keren te Mets inder stede.</l>
<l n="65">                Dese zonde ende desen toren</l>
<l>Haddem langhe vorseit te voren</l>
<l>Sente Servaes, dien van Gallen,</l>
<l>Dattem sere soude mesfallen</l>
<l>Omme hare weelde ende haer overdaet,</l>
<l n="70">Want haer leven dat was quaet;</l>
<l>Ende lettel soude bliven port</l>
<l>In Gallen, soene soude sijn testort;</l>
<l>Maer Mets soude bina best genesen:</l>
<l>Dat soude sonderlinge wesen</l>
<l n="75">Om theilechdoem van sente Steven,</l>
<l>Dat indie stat daer ware verheven.</l>
<l>Oec lesen wi van sente Servase,</l>
<l>Dat hi voer te Tricht up de Mase</l>
<l>Ende liet Tongren sine stat,</l>
<l n="80">Daer hi lange bisscop in sat,</l>
<l>Ende seit hem wel te voren,</l>
<l>Datse die heidine souden storen,</l>
<l>Tricht, ne waer dat hi daer leghet,</l>
<l>Also alse sine vite seghet.</l>
</div>
<div type="subchapter"><head type="subchapter">Hoe Ettel metten Hunen quam in Gallen. XXIII.</head>
<l>                Cortelike, verstaet dat wel,</l>
<l>So swaer was Ettel ende so fel,</l>
<l>Ende so vresam was sijn here,</l>
<l>Daer en dochte jeghen gene were.</l>
<l n="5">Tongren was in dien stonden,</l>
<l>Also alse ons die boeke orconden,</l>
<l>Die vastste stede diemen wiste do,</l>
<l>Sonder Rome ende Carthago,</l>
<l>Die sonderlincste vele te voren,</l>
<l n="10">Die mure van vastheit vercoren,</l>
<l>Alse noch elc mensce wel seghet,</l>
<l>Die siet hoe die veste leghet</l>
<l>Al gheheel neder ghevelt:</l>
<l>Dat dede Ettel met sire gewelt.</l>
<l n="15">Also trac hi ten mure waert,</l>
<l>Ghelijc alse een storm henen vaert,</l>
<l>Die dat coren slaet ter neder:</l>
<l>Also voer hi vort ende weder,</l>
<l>Ende waerp algader onder voet</l>
<l n="20">Wat so was in sijn gemoet.</l>
<l>Oudenborch was in dien daghen,</l>
<l>Alse ons die ystorien gewagen,</l>
<l>In Vlaendren ene vaste stede:</l>
<l>Die velden si ende slichten mede,</l>
<l n="25"><pb n="2,300"/> Ende voert danen al omme ende omme,</l>
<l>Nu zuut, nu west, nu straten cromme,</l>
<l>Noch en liet, al sonder waen,</l>
<l>Nieweren eene veste staen.</l>
<l>Therenborch heefti ghevelt</l>
<l n="30">Ende oec Atrecht met gewelt,</l>
<l>Ende alle die steden hare ende geins</l>
<l>Tusscen daer ende Orlieins;</l>
<l>So dat van Rome Etius,</l>
<l>Die was der stat patricius,</l>
<l n="35">Hevet vernomen dese mare,</l>
<l>Ende quam metter Roemscer scare.</l>
<l>Die coninc vanden Wester Goten</l>
<l>Quam mettem met sinen roten,</l>
<l>Ende was die coninc Diederijc.</l>
<l n="40">Daer quam mede dies gelijc</l>
<l>Vanden Vranken coninc Meruvinc,</l>
<l>Ende mettem menech jongelinc,</l>
<l>Stout, vromech also wel,</l>
<l>Enten Hunen sere fel;</l>
<l n="45">Want si scade ende grote scande</l>
<l>Hadden gedaen in sinen lande.</l>
<l>Up dat velt van Tsalons quamen</l>
<l>Dese grote heren alle te samen.</l>
<l>Daer vernam coninc Ettel saen,</l>
<l n="50">Dat menne met wighe wilde bestaen,</l>
<l>Ende sach wel dat daer ter uren</l>
<l>Algader stont in aventuren.</l>
<l>Sijn raetsel dat hi souken dede,</l>
<l>Hoet daer vergaen soude ter stede;</l>
<l n="55">Ende wart wel seker dies,</l>
<l>Dat groot soude sijn dat verlies,</l>
<l>Ende dat die vander ander zide</l>
<l>Souden verliesen inden stride</l>
<l>Sekerlike eenen hoeftman.</l>
<l n="60">Nu lach sine hope daer an,</l>
<l>Naer sijn lot ende naer sijn lesen,</l>
<l>Dat dat Etius soude wesen,</l>
<l>Ende en wilde te ghenen tiden</l>
<l>Niet ontwiken, hine wilde striden.</l>
<l n="65">Nochtan was hi in groten vare,</l>
<l>Want hi so meneghe grote scare</l>
<l>Jeghen hem daer sach ghereet.</l>
<l>Die gheene, die hi hadde leet,</l>
<l>Dien gaf hi den vorwijch voren.</l>
<l n="70">Lievere waren si hem verloren</l>
<l>Dan sine getrouwe man,</l>
<l>Daer sijn troest meest lach an.</l>
</div>
<div type="subchapter"><head type="subchapter">Vanden groten wijch vanden Hunen. XXIIII.</head>
<l>                Men begonste den wijch stranc</l>
<l>Des morgens metter zonnen upganc.</l>
<l>An drien steden wart bestaen</l>
<l>Ettel vanden Hunen saen.</l>
<l n="5">Die Romeine up deene zide</l>
<l>Quamen, die wijs waren van stride,</l>
<l>Die den aren van Rome brochten,</l>
<l>Daer si stoutelike onder vochten;</l>
<l>Up dander zide die Wester Goten</l>
<l n="10">Quamen met dorsterken roten</l>
<l>Uptie Hunen swaer verheven,</l>
<l>Alse diese slands hadden verdreven;</l>
<l>Ter derder zide quamen die Vranken,</l>
<l>Alse die hem gerne souden danken,</l>
<l n="15">Dat si dat Vrancsche conincrike</l>
<l>Verherijet hadden so swaerlike.</l>
<l>Daer wart gevochten in elke zide</l>
<l>So bitterlike in ghenen stride,</l>
<l>Dat men niet en can gheleren,</l>
<l n="20">Dat, sidert der passien ons Heren,</l>
<l>Oint in Gallen daer te voren</l>
<l>So menech mensche bleef verloren;</l>
<l><pb n="2,301"/> Want die Hunen dat wel saghen,</l>
<l>Datse die vlucht niet conde ontdragen</l>
<l n="25">Ende wilden vercopen dat si brochten.</l>
<l>Romeine, Vranken, Goten vochten,</l>
<l>Alse die gherne wilden verjagen</l>
<l>Die liede, die de werelt plaghen.</l>
<l>Die nacht die benam den strijt:</l>
<l n="30">So fier, so groot was daer de nijt.</l>
<l>Up dien velde bleven nochtan</l>
<l>Doot liggende C<hi rend='sup'>M</hi> man</l>
<l>Ende LXXX<hi rend='sup'>M</hi> oec mede.</l>
<l>Oec bleef daer doot uptie wijchstede</l>
<l n="35">Coninc Diederic vanden Wester Goten,</l>
<l>Die was beweent van sinen roten.</l>
<l>Nochtan behilden met gewelt</l>
<l>Die Romeine entie Vranken tfelt,</l>
<l>Ende dreven die Hunen met onminnen</l>
<l n="40">Weder te haren lijtsen binnen.</l>
<l>                Ettel die vernam die mare,</l>
<l>Wie doot in dander zide ware,</l>
<l>Ende vernam ende sach wel</l>
<l>Dat dmeeste verlies up hem vel.</l>
<l n="45">Altemale die karrine,</l>
<l>Die karren entie waghene sine,</l>
<l>Doet hi setten teenen ringe,</l>
<l>Waers te doene, dat hire in ginghe</l>
<l>Ten naesten dage met sinen besten,</l>
<l n="50">Ghelijc het ware in eere vesten.</l>
<l>Oec was hi also beraden,</l>
<l>Waert so dat sonder ghenaden</l>
<l>Daventure ten naesten daghe</l>
<l>Up hem gave die sware plaghe,</l>
<l n="55">Ende hi saghe dat hi ne mochte</l>
<l>Hem niet verweren, hoe so hi vochte,</l>
<l>Sone wildi niet gedoghen,</l>
<l>Dat hi saghe met sinen oghen,</l>
<l>Dat sine vianden mettem speelden</l>
<l n="60">In haerre feesten, in haerre weelden;</l>
<l>Maer hi wildem selven wreken</l>
<l>Ende wilde sijn karrijn ontsteken,</l>
<l>Ende hem verbernen entie sine</l>
<l>Altemale metten karrine,</l>
<l n="65">So dat hem niet worde te goede</l>
<l>No roof, no zeghe, no overmoede,</l>
<l>Sonder dat si saghen albloot</l>
<l>Hare vianden vor hem doot.</l>
<l>                Ten naesten dage, alst verdagede,</l>
<l n="70">Ende men sere reet ende jagede,</l>
<l>Om te siene wiere was doot,</l>
<l>Of wiere uten wighe ontscoot,</l>
<l>Vonden die Wester Goten doot</l>
<l>Diederic, haren here groot,</l>
<l n="75">Dies si dreven groot mesbaer,</l>
<l>Ende leident den Hunen so naer,</l>
<l>Hadden hem die Vranken ente Romeine</l>
<l>Also vrienden geweest gemeine,</l>
<l>Alsten orloghe hadde bestaen,</l>
<l n="80">Si hadden gewroken, sonder waen,</l>
<l>Haren here; want daer ware bleven</l>
<l>Ettel met al sinen neven.</l>
<l>Maer Etius van Rome sach</l>
<l>Die Hunen tonder up dien dach,</l>
<l n="85">Ende ontsach hem der Wester Goten,</l>
<l>Waren si met haren roten</l>
<l><pb n="2,302"/> Des orloghes te boven bleven,</l>
<l>Si hadden dien van Rome gegeven</l>
<l>So vele te doghene, alsem dochte,</l>
<l n="90">Dats trike genesen niet en mochte,-</l>
<l>Ende dede eenen dullen raet</l>
<l>Ende eene ongeraecte daet.</l>
<l>Hi sprac ten Goten enten Vranken,</l>
<l>Ende began hem sere danken,</l>
<l n="95">Dat si also vromelike</l>
<l>Gheholpen hadden den Roemscen rike.</l>
<l>Oec sprac hi ten Wester Goten,</l>
<l>Al ware haer coninc doot gescoten,</l>
<l>Dat si hem wiselike helden:</l>
<l n="100">Den Hunen ware so swaer een telden</l>
<l>Nu geleert int lant van Gallen,</l>
<l>Hen soudem nemmermeer gevallen,</l>
<l>Dat si tlant weder souden soeken.</l>
<l>Tursimonde heet hijs roeken,</l>
<l n="105">Die sinen vader daer verloos</l>
<l>In dien wighe, dien roekeloes</l>
<l>Die Wester Goten hadden verloren,</l>
<l>Dat si daer raets wilden horen</l>
<l>Ende si te lande wilden keren,</l>
<l n="110">Dattem ghene vremde heren</l>
<l>Tlant van Toulouse afwinnen</l>
<l>Ende Spaengen besitten binnen;</l>
<l>Want die Wester Goten besaten dat,</l>
<l>Lant, borch, bosch ende stat.</l>
<l n="115">Selve metten Roemscen scaren</l>
<l>Es Etius heenen gevaren,</l>
<l>Ende metten Vranken Meruvinc</l>
<l>Voer woch besetten sine dinc.</l>
<l>Tursimont metten sinen algader</l>
<l n="120">Voer thuus met sinen doden vader.</l>
<l>Dus wart Ettel [daer] vertroost,</l>
<l>Daer toe uut swaerre anxt verloest.</l>
</div>
<div type="subchapter"><head type="subchapter">Hoe Ettel weder quam in Gallen. XXV.</head>
<l>                Ettel es blide ende vro,</l>
<l>Dattem comen es also,</l>
<l>Dattene die vianden begeven,</l>
<l>Daer hi laten waende tleven,</l>
<l n="5">Ende sette met haesten sine vaert</l>
<l>Weder te Pannonien waert,</l>
<l>Dat nu es tlant van Ongerien,</l>
<l>Ende vervulde sine paertijen</l>
<l>Van die hem versleghen waren,</l>
<l n="10">Ende quam met sinen scaren</l>
<l>Weder te Gallen waert getrect,</l>
<l>Alse die hem te wrekene meet</l>
<l>Dattem te scaden was gesciet.</l>
<l>Wiene werde en vant hi niet;</l>
<l n="15">Maer wat so staende bleven was</l>
<l>Ter eerster coemst, sijt seker das,</l>
<l>Dat hevet hi met sire gewelt</l>
<l>Ghedestruweert ende gevelt.</l>
<l>                Te Riemen togedi openbare,</l>
<l n="20">Die viant, dat hi leetsman ware</l>
<l>Vanden Hunen; want menne sach</l>
<l>Binnen der port, alst was dach.</l>
<l>                Te Troys sijn die Hunen comen,</l>
<l>Want si die stat wilden verdomen,</l>
<l n="25">Alse hi andere hadde gedaen.</l>
<l>Jegen hem quam ter porten saen</l>
<l>Sente Lupus, die bisscop sat</l>
<l>Te Troys in die goede stat,</l>
<l>Ende vragede Ettele, wat hi sochte,</l>
<l n="30">Twi hi uptie lande vochte,</l>
<l>Wie hi ware, dat hijt sprake.</l>
<l>- "Ic bem," sprac hi, "die Gods wrake,</l>
<l>Ettel, coninc vanden Hunen."</l>
<l>Die bisscop sprac: "Ens geen stunen</l>
<l n="35"><pb n="2,303"/> Niet jegen die Gods roede.</l>
<l>Ic hebbe die scaep Gods sonder hoede</l>
<l>Dicken alse een wulf gescuert.</l>
<l>Wat so wi hebben verbuert,</l>
<l>Com ende wreect in allen dinghen,</l>
<l n="40">Alse verre alst God wille gehingen.</l>
<l>Willecome," sprac hi, "nu bi tide!"</l>
<l>Mettien ondedi die porte wide,</l>
<l>Ende hiet dat men sonder stunen</l>
<l>In liete comen al die Hunen.</l>
<l n="45">Hier togede God in sine stede</l>
<l>Sine grote ontfaermechede,</l>
<l>Die hi uptie ghene hevet,</l>
<l>Die hem met trouwen sculdich gevet;</l>
<l>Want die Hunen quamen in,</l>
<l n="50">Alse die wilden meer no min</l>
<l>Dan ontdeeren ende ontliven</l>
<l>Dies an Gode wilden bliven;</l>
<l>Ende God verdonkerde so haer sien,</l>
<l>Datter niemen en was van dien,</l>
<l n="55">Diere man sach, wijf of kint.</l>
<l>Aldus waren si ziende blint,</l>
<l>Ende leden dor die port</l>
<l>Sonder roof te doene of mort.</l>
<l>Dus bleef Troys staende in dit soccours</l>
<l n="60">Dor sente Martijns eere van Tours,</l>
<l>Ende vanden Hunen sonder messcien.</l>
<l>Orlieins verbat sente Angien,</l>
<l>Alse hier inden bouc te voren</l>
<l>Ghescreven es ende ghi moget horen.</l>
</div>
<div type="subchapter"><head type="subchapter">Ene miracle vander Drievoudichede. XXVI.</head>
<l>                Ene stede es in Gallen,</l>
<l>Daer die Hunen voren gevallen</l>
<l>Waren met overgroter cracht,</l>
<l>Ende souden mure ende gracht</l>
<l n="5">Hebben ghewonnen vander stede,</l>
<l>Sonder dat met haerre bede</l>
<l>Die goede lieden dat benamen.</l>
<l>Vasacencis heet soe bi namen</l>
<l>In Latijn: in can die wort</l>
<l n="10">In Dietsch niet gebringen vort.</l>
<l>Ende alse die Hunen danen reden,</l>
<l>Die bisscop daer vander steden</l>
<l>Seide messe ende dancte sere</l>
<l>Gode, onsen lieven Here,</l>
<l n="15">Die so mildelike die sine</l>
<l>Verloost hadde uter pine.</l>
<l>                Tien tiden plagen omme te gane</l>
<l>Die ongeloveghe Arriane,</l>
<l>Die jegen die Drievoudichede</l>
<l n="20">Seggen haere dorperhede,</l>
<l>Ende seggen minder algader</l>
<l>Den Sone sijn dan den Vader,</l>
<l>Entie Heilege Geest noch minder si</l>
<l>Dan Vader ende Sone daer bi.</l>
<l n="25">God, die daer ter rechter schole</l>
<l>Bringhen wilde die waren in dole,</l>
<l>Togede daer al openbare,</l>
<l>Dat God in drien personen ware,</l>
<l>Even gheweldich alle drie,</l>
<l n="30">een, ende es noch ende was ie.</l>
<l>Want daer die bisscop messe zanc,</l>
<l>Ende hi Gode seide danc,</l>
<l>Dat die Hunen waren verscroven,</l>
<l>Sach hi an den verwelve boven</l>
<l n="35">Vanden chore boven den outare</l>
<l>Hanghen drie dropelen clare,</l>
<l>Claer alse een kerstael ghemeene,</l>
<l>Even groot ende even cleene,</l>
<l>Die te samen neder dropen,</l>
<l n="40">Ende versaemden hem ende hopen</l>
<l><pb n="2,304"/> Alle drie te samene in een,</l>
<l>Ende worden te ghader daer een steen.</l>
<l>Men hief up die ghimme claer,</l>
<l>Ende in een ghuldijn cruce daer</l>
<l n="45">Settemense; doe vielen ghemeene</l>
<l>Uut dien cruce dandere steene,</l>
<l>Ende, alsoe bi haer selven was,</l>
<l>Meneghen zieken soe ghenas.</l>
<l>Den goeden was soe scone ende claer,</l>
<l n="50">Den quaden eynselijc ende zwaer.</l>
<l>Hier bi mochtmen verstaen,</l>
<l>Dat drie persoenen, sonder waen,</l>
<l>Even groot hebben ghebot,</l>
<l>Ende dat die drie sijn een God;</l>
<l n="55">Ende alse wi lieden onwerdich vinden,</l>
<l>Wine sullen hem niet te verre onbinden</l>
<l>Der godlicheden sacrament,</l>
<l>Die van herten sijn onbekent.</l>
<l>                Int derde jaer dat Martiaen</l>
<l n="60">Dat keyserrike hadde ontfaen,</l>
<l>So hevet hem Ettel vermannet,</l>
<l>Ende hevet utegebannet</l>
<l>Van Pannonien sine macht,</l>
<l>Alse die te stervene acht</l>
<l n="65">Of Rome te winnene altemale</l>
<l>Ende trike lantscap van Ytale,</l>
<l>Ende hevet gewonnen met gewelt</l>
<l>Aquileren ende ghevelt</l>
<l>Die mogentheit van Meilane,</l>
<l n="70">Pavie, ende oec daer ane</l>
<l>Al dat stont in sijn gemoet.</l>
<l>Leo, die heilech was ende goet,</l>
<l>Paues van Rome, quam hem jegen,</l>
<l>Niet alse nu die pauesen plegen,</l>
<l n="75">No met scilde, no met spere.</l>
<l>Noch oec met gescaerden here,</l>
<l>Maer met bedingen bewaert.</l>
<l>Mettem waren an die vaert</l>
<l>Der uutvercorne inghelen scare,</l>
<l n="80">Ende dies wart men wel geware;</l>
<l>Want Ettel lach ende sijn gediet</l>
<l>Upt water, dat Padus hiet</l>
<l>Ende lopet duer Pavie.</l>
<l>Daer quam met cleenre compangie</l>
<l n="85">Die paues Leo ende bat</l>
<l>Voer Rome sine goede stat,</l>
<l>Dat hi haers genadich ware.</l>
<l>Ettel antwordde openbare:</l>
<l>Hine wilde niet dor sine bede</l>
<l n="90">Rome alleene sparen de stede;</l>
<l>Maer hi wilde altemale</l>
<l>Dor sinen wille rumen Ytale.</l>
<l>Niet en bat die paues dat,</l>
<l>Hine gaf hem al dat hi bat,</l>
<l n="95">Of meer dan hi gebidden mochte.</l>
<l>Ende alse sijn raet an hem besochte,</l>
<l>Twi hi so ghewillike dede</l>
<l>Des paues wille ende sine bede:</l>
<l>- "Neen," seiti, "ic en deets min no mere</l>
<l n="100">Dor sinen wille, no dor sine ere;</l>
<l>Maer een oude hadde mi vervaert,</l>
<l>Die bi hem stont ende hilt een swaert,</l>
<l>Met eenen onsienliken anscine,</l>
<l>Ende dregede mi te doene pine,</l>
<l n="105">Ja te ghevene die doot,</l>
<l>Ontseidic hem clene of groot."</l>
</div>
<div type="subchapter"><head type="subchapter">Een wijch vanden Hunen enten Wester Goten. XXVII.</head>
<l>                Int jaer ons Heren L ende sesse</l>
<l><pb n="2,305"/> Ende CCCC quam gedinckenesse</l>
<l>In des conincs Ettels moet,</l>
<l>Dat sijn volc storte haer bloet</l>
<l n="5">Neven Tsalons inden velde,</l>
<l>Ende hem scade met ghewelde</l>
<l>Die Wester Goten vele daden,</l>
<l>Al lieten si daer thaerre scaden</l>
<l>Haren coninc Diederike;</l>
<l n="10">Ende quam met here mogendelike</l>
<l>Up Tursimonde, Diederics sone,</l>
<l>Omme te wrekene dat ghone,</l>
<l>Ende quam te lande waert.</l>
<l>Wat so was an sine vaert</l>
<l n="15">Veldi al met ghewelt.</l>
<l>Tursimont gaf hem velt</l>
<l>Ende vacht up hem met prighe</l>
<l>Stoutelike teenen volcwighe,</l>
<l>Ende hevet den wijch ghewonnen,</l>
<l n="20">So dat hi ontfaren ende ontronnen</l>
<l>Weder es te Pannonien waert.</l>
<l>Ende aldaer an ghene vaert</l>
<l>Quam hi an enen huwelike,</l>
<l>Ende daer hi waende blidelike</l>
<l n="25">Snachts met siere [bruut] gaen rusten,</l>
<l>Waest dat si helseden ende custen,</l>
<l>Dat was eene corte stont.</l>
<l>Maer hi quam te bedde gesont,</l>
<l>Ende es te hant sonder wort</l>
<l n="30">In sijn selves bloet versmort,</l>
<l>Met eenen evele, horic lijen,</l>
<l>Heet in Griexe apoplexien.</l>
<l>Doe wart coninc na tghone</l>
<l>Vanden Hunen een sijn sone.</l>
<l n="35">                Des nachts, alse Ettel versmort was,</l>
<l>Heeftem God gheopenbaert das</l>
<l>In slape, den keyser Martiaen,</l>
<l>Ende togedem daer also saen,</l>
<l>Dat Ettels boghe tebroken ware:</l>
<l n="40">Ende dat was waer openbare.</l>
<l>                Dus quam die werelt weder in vreden.</l>
<l>Ter selver tijt gheviel tere steden,</l>
<l>Daer sente Servaes begraven leget,</l>
<l>Dat es datmen Maestrecht seghet,</l>
<l n="45">Upten dach van siere feeste</l>
<l>Sagen mindste ende meeste,</l>
<l>Dat uten hemel quam een scijn</l>
<l>Neder toten grave sijn,</l>
<l>Dor die kerke groot ende wijt,</l>
<l n="50">Ende bleef vander vespertijt</l>
<l>Toter dagheraet claer:</l>
<l>Dat sach menech, verre ende naer.</l>
<l>                Eens ghesciede also wel,</l>
<l>Dat tecsel vander kerken vel</l>
<l n="55">Over sijn graf, lichte van ouden;</l>
<l>Ende alsijt weder decken souden,</l>
<l>Sone mochten sijt niet vulbringhen;</l>
<l>Nochtanne altoes in ghenen dingen</l>
<l>No reghen, haghel, nochte snee</l>
<l n="60">Ne viel up sijn graf nemmermee.</l>
<l>                Oec vant men eens sijn graf mede</l>
<l>Met eenen cleede van groter dierhede</l>
<l>Verdect utermaten scone:</l>
<l>Dat waentmen dat quam uten trone.</l>
</div>
<div type="subchapter"><head type="subchapter">Valentiniaens doot. XXVIII.</head>
<l>                Int vijfte jaer dat Martiaen</l>
<l>Tkeyserike hadde ontfaen</l>
<l>Met Valentiniaen ghemeene,</l>
<l>Dede eene mesdaet niet cleene</l>
<l n="5">Valentiniaen bi wanrade:</l>
<l>Hi dede verslaen te siere scade</l>
<l>Etiuse, daer hi ane mesdede,</l>
<l>Die patrijs was vander stede.</l>
<l>Nu haddi eenen palesgrave,</l>
<l n="10">Hiet Maximus, die hier ave</l>
<l>Groten nijt hadde, ende heeft gesproken</l>
<l>An Etius vriende; ende wart gewroken</l>
<l>Sine doot, want daer na saen</l>
<l>Wart versleghen Valentiniaen;</l>
<l n="15"><pb n="2,306"/> Ende Maximus, diet al beriet,</l>
<l>Omme Etiuse te wrekene niet,</l>
<l>Maer omme die scone keyserinne,</l>
<l>Daer hi ane leide sine minne,</l>
<l>Nam dat rike ane met ghewelt,</l>
<l n="20">Entie keyserinne hi helt</l>
<l>Te hem waert, waest lief of leet.</l>
<l>Die vrouwe was van moede heet,</l>
<l>Ende hevet ghesent in Affrike</l>
<l>Anden coninc Genserike,</l>
<l n="25">Die der Wandelen coninc was,</l>
<l>Dattem wille ontfaermen das,</l>
<l>Datse Maximus met ghewelt</l>
<l>Aldus rovede ende helt.</l>
<l>Maer, eer Genseric mochte comen,</l>
<l n="30">Es Maximuse tlijf ghenomen,</l>
<l>Ende wart ontleet van lede te lede</l>
<l>Ende indie Tybre geworpen mede.</l>
<l>Doe croenden ter selver tijt</l>
<l>Die Romeinen enen, hiet Avijt,</l>
<l n="35">Dien die keyser Martiaen</l>
<l>Teenen geselle hevet ontfaen;</l>
<l>Maer men noemet niet Avite</l>
<l>Inder rechter keysere vite.</l>
<l>                Doe si te samen hilden trike,</l>
<l n="40">Quam ghevaren uut Affrike</l>
<l>Coninc Genseric, der Wandelen here,</l>
<l>Ende quetste Rome die stat sere.</l>
<l>Wat dat hire vant nam hi daer,</l>
<l>Cleene ende groot, licht ende zwaer.</l>
<l n="45">XIIII daghen daden niet el</l>
<l>Die Wandele ende haer coninc fel,</l>
<l>Dan si roveden ende namen</l>
<l>Dat binnen Rome was te samen.</l>
<l>Maer die paues Leo verbat</l>
<l n="50">Brant te stichtene indie stat,</l>
<l>Tormenteringhe ende mort:</l>
<l>Dus vele vordeels hadde de port.</l>
<l>Alst Genseric al hadde geroeft,</l>
<l>Meer ghenomen dan men geloeft,</l>
<l n="55">Nam hi vele lieden mede</l>
<l>Ghevaen uter Roemscher stede,</l>
<l>Ende Eudoxia die keyserinne,</l>
<l>Diene met boden brochte daer inne,</l>
<l>Ende hare II dochtere, ende voereste dane</l>
<l n="60">Onder dandere ghevane,</l>
<l>Ende voer dor tlant van Principaet,</l>
<l>Daer hi wrochte menech quaet,</l>
<l>Ende rovede ende brande mede</l>
<l>Dorpe, port, lant ende stede.</l>
<l n="65">Calabren, Poelgen hi dorvoer,</l>
<l>Ende dat lantscap van Laboer,</l>
<l>Ende voerde uut desen lande gevaen</l>
<l>Meneghen man, alsonder waen,</l>
<l>Die some waren weder geloest</l>
<l n="70">Ende some bleven al ongetroest.</l>
</div>
<div type="subchapter"><head type="subchapter">Van sente Pauline, bisscop te Meilane. XXIX.</head>
<l>                Het was bisscop te Meilane</l>
<l>Tien tiden, naer onsen wane,</l>
<l>Een, hiet Paulijn bi namen;</l>
<l>Die gaf sijn goet wech al tsamen,</l>
<l n="5">Om te verlossene die keytive,</l>
<l>Of om nooddorste van haren live.</l>
<l>Eene weduwe quam hem an</l>
<l>Ende bat daer den goeden man,</l>
<l>Dat hi hare wilde in staden staen;</l>
<l n="10">Want haren sone hadde gevaen</l>
<l>Der Wandelen coninc swagher;</l>
<l>Ende soe ware van goede so magher,</l>
<l>Dat soet geleesten niet mochte,</l>
<l>Dat soene uten prisoene cochte.</l>
<l n="15">Die bisscop sprac: "In weet wat geven.</l>
<l>Ic geve di mijns selves leven.</l>
<l>Sech dat ic dijn eygijn si,</l>
<l><pb n="2,307"/> Ende losse dinen sone met mi."</l>
<l>Soe twifelde eerst, maer daer naer</l>
<l n="20">Verstont soet over waer.</l>
<l>Mettem voer soe in Affrike</l>
<l>Ende bat den here nerenstelike,</l>
<l>Die haren sone hadde ghevaen,</l>
<l>Dat hire toe wille verstaen,</l>
<l n="25">Ende hine hare wilde gheven.</l>
<l>Maer die bede es achterbleven:</l>
<l>Fierlike ontseidijt hare.</l>
<l>Doe sprac die vrouwe openbare:</l>
<l>"So hout u, here, desen man,</l>
<l n="30">Ende ghevet mi minen sone dan."</l>
<l>Alse hi den man so simpel sach,</l>
<l>Vragedi hem, wies hi plach.</l>
<l>Doe sprac hi: "In can conste ghene</l>
<l>Dan hove te winnene allene."</l>
<l n="35">Dat bequam den heidinen mettien,</l>
<l>Ende gaf den sone omme dien.</l>
<l>Die weduwe voer te lande vro,</l>
<l>Entie bisscop bleef daer also,</l>
<l>Ende wan colen ende cruut.</l>
<l n="40">Dicken quam sijn here daer uut,</l>
<l>Ende vande te sinen man,</l>
<l>Ende leide sinen zin daer an;</l>
<l>Ende Paulijn diendem vanden crude</l>
<l>Ter tafle daer vor sine lude.</l>
<l n="45">                Eens sprac sijn here in heimelicheden</l>
<l>Jeghen hem in eere steden,</l>
<l>Ende Paulijn liet hem dit verstaen:</l>
<l>"Siet wat ghi sult anevaen,</l>
<l>Ende besettet wiselike,</l>
<l n="50">Radic wel, der Wandelen rike;</l>
<l>Want die coninc, sonder waen,</l>
<l>Die sal sterven harde saen."</l>
<l>Dit horde die swager ende seide dit wort</l>
<l>Sinen here den coninc vort,</l>
<l n="55">Dattem dit seide sijn hofman,</l>
<l>Daer vele wijsheden leghet an.</l>
<l>                Die coninc sprac: "Ic wilne sien."</l>
<l>- "Here, dat mach wel ghescien.</l>
<l>Van groenen crude dient hi mi</l>
<l n="60">Ter taflen, here, ende di</l>
<l>Salic hem vanden crude doen bringhen,</l>
<l>Dat dune kennes bi desen dinghen."</l>
<l>Die coninc at met sinen zwagher;</l>
<l>Ende Paulijn quam, die coledragher,</l>
<l n="65">Ende diende van dies hi plach.</l>
<l>Teerst dattene die coninc sach,</l>
<l>Seidi tsinen zwagher daer:</l>
<l>"Du heves mi geseit al waer;</l>
<l>Want te nacht, die leet al nu,</l>
<l n="70">Saghic meneghen bailliu</l>
<l>Ten rechte sitten jegen mi,</l>
<l>Ende daer sat dese selve bi;</l>
<l>Ende hebben mi ontwijst de roede,</l>
<l>Die ic hilt met overmoede.</l>
<l n="75">Maer vraget, wie es dese man;</l>
<l>Want ic gewanen niet en can,</l>
<l>Dat een ghemeene man mach wesen</l>
<l>Van werdicheden gelijc desen."</l>
<l>Sijn here die vragedem echt,</l>
<l n="80">Wie hi ware; hi sprac: "Dijn knecht,</l>
<l>Die di te dienne es ghewone</l>
<l>Voer der aermer weduwen sone."</l>
<l>- "Neen," sprac hi, "sech mi te hant,</l>
<l>Wat manne du waers in dijn lant.</l>
<l n="85">Dat willic weten voer waer."</l>
<l>Paulijn wilts niet ontwiken daer,</l>
<l>Ende seide dat hi een bisscop was.</l>
<l>Sijn here wart in vare das</l>
<l>Ende seide: "Kies wattu wout;</l>
<l n="90">Want du sekerlike sout</l>
<l>Te dinen lande met groter eren,</l>
<l>Alst goet recht es, wederkeren."</l>
<l>Paulijn sprac: "Doe mi ene bede,</l>
<l><pb n="2,308"/> Dat alle die van miere stede,</l>
<l n="95">Die hier int lant sijn ghevaen,</l>
<l>Met mi vri te lande gaen."</l>
<l>Men deetse al Affrike dore halen,</l>
<l>Ende vanden goeden man wel betalen;</l>
<l>Ende scepe oec gespiset</l>
<l n="100">Ende te lande met eren gewiset.</l>
<l>Paulijns wort was vonden waer.</l>
<l>Onlanghe levede die coninc daer naer,</l>
<l>Alse u die bouc hier na sal leren,</l>
<l>Ende Paulijn keerde met eren</l>
<l n="105">Met groter menechte te lande,</l>
<l>Die hem alleene in heidine hande</l>
<l>Ghevaen ende eighijn gaf van live,</l>
<l>Omme dontfaerme van enen wive.</l>
</div>
<div type="subchapter"><head type="subchapter">Van sente Nyclaeuse. XXX.</head>
<l>                Te desen tiden so ghevel</l>
<l>Van sente Nyclaeuse also wel</l>
<l>Dese miracle in Affrike.</l>
<l>Een heidijn Wandel was, een rike,</l>
<l n="5">Die in Calabren dat lant</l>
<l>Onder ander volc daer vant</l>
<l>Van sente Nyclaeus een beeldekijn;</l>
<l>Ende men seidem vor waerheit fijn</l>
<l>Van hem, daert na was gescreven,</l>
<l n="10">Hoe heilech hi was in dit leven,</l>
<l>Ende God naer sine doot</l>
<l>Dor hem dede wonder groot.</l>
<l>Die Wandel heeft dbeelde genomen,</l>
<l>Ende alse hi es te lande comen,</l>
<l n="15">Want een tolnere was dat,</l>
<l>Beval hi hem al sinen seat,</l>
<l>Ende anders ghenen man no wive,</l>
<l>Ghelijc alse hi ware in live.</l>
<l>Dieve die verspieden dat</l>
<l n="20">Ende namen al sinen scat.</l>
<l>Ende alse die man dat vernam,</l>
<l>Wart hi gheenen beelde gram</l>
<l>Ende ghinct gheselen ende blouwen,</l>
<l>Alse den sculdeghen der ontrouwen,</l>
<l n="25">Ende swoer: hi sout verbranden mede,</l>
<l>Hine brochtem sinen scat ter stede.</l>
<l>Sente Nyclaeus heeftem verbaert</l>
<l>Daer die dieve saten gescaert,</l>
<l>Omme te deelne haren scat,</l>
<l n="30">Ende hietem wederkeren dat,</l>
<l>Of si blevere omme doot.</l>
<l>Snachts hadden si vreese so groet,</l>
<l>Dat si dien scat droughen verholen</l>
<l>Ter stat daer sine hadden gestolen,</l>
<l n="35">Ende leidene neder ende vloen,</l>
<l>Alse die els en wisten wat doen.</l>
<l>                Nu gheviel den tolnare,</l>
<l>Alse die hadde te doene dare,</l>
<l>Dat hi ginder weder quam;</l>
<l n="40">Ende alse hi sijn goet vernam</l>
<l>Wederbrocht, groot ende clene,</l>
<l>Vor sente Nyclaus beelde allene,</l>
<l>Ne wisti wat van wondere spreken.</l>
<l>Die tranen begonsten hem uutbreken</l>
<l n="45">Van bliscepen ende van vrouden mede.</l>
<l>Daer belijede hi up die stede,</l>
<l>Dat sente Nyclaeus groet here ware,</l>
<l>Dor wies beelde openbare</l>
<l>God so groot wonder hadde gedaen.</l>
<l n="50">Dese miracle quam ute saen,</l>
<l>Ende sente Nyclaeus wart bekent</l>
<l>Onder die Wandele al omtrent</l>
<l>Affrike aldurenture</l>
<l>Met dusgedaenre aventure.</l>
</div>
<div type="subchapter"><head type="subchapter"><pb n="2,309"/> <hi rend="italic">Aurelius Ambrosius doot</hi>. XXXI.</head>
<l>                Oec gheviel int selve jaer</l>
<l>In Bertaengen overwaer,</l>
<l>Dat Ingelant heet up desen dach,</l>
<l>Datmen ene sterre sach,</l>
<l n="5">Die meeste diemen noit sach van viere;</l>
<l>Daer na van vremder maniere</l>
<l>Een vier ghescepen als een drake;</l>
<l>Uut sinen monde, dits ware sake,</l>
<l>Gingen II viere, scaerp als een swaert;</l>
<l n="10">Deen vier ginc te Gallen waert,</l>
<l>Ende dander jegen Yrlant,</l>
<l>Ende deelde hem te hant</l>
<l>Int ende in VII viere,</l>
<l>Die waren van mindere maniere.</l>
<l n="15">Ten naesten jare so wart daer</l>
<l>In enen wighe fel ende swaer</l>
<l>Aurelius gesleghen doot;</l>
<l>Ende Uter sijn broeder ontboot</l>
<l>Merline, dat hine spreken woude,</l>
<l n="20">Ende hi hem ontbinden soude</l>
<l>Die mare vander selver sterren,</l>
<l>Diemen sach so groet van verren,</l>
<l>Ende hi hem seide die sake</l>
<l>Vanden wonderliken drake.</l>
<l n="25">Merlijn seidem overluut:</l>
<l>"Uter! ghi siter bi beduut,</l>
<l>Bider sterren ende biden drake;</l>
<l>Maer die sonderlike sake,</l>
<l>Datmen sach uut sdraken monde</l>
<l n="30">Eene vlamme gaen tier stonde</l>
<l>Jegen dat lantscap van Gallen,</l>
<l>Dat bediedet, dat sal gevallen,</l>
<l>Dat di werden sal een sone:</l>
<l>So moghende so wert de ghone,</l>
<l n="35">Dat hi sal an sine hande</l>
<l>Dwingen harde vele lande.</l>
<l>Dander vier, dat te Yrlant ginc,</l>
<l>Dat bediedet een ander dinc,</l>
<l>Om datter ute gingen vijf enden:</l>
<l n="40">God sal di eene dochter senden,</l>
<l>Daer, onder manne ende wive,</l>
<l>Af geboren werden si vive.</l>
<l>Si ende haer geslachte mede,</l>
<l>Elc na anderen in sine stede,</l>
<l n="45">Sullen besitten mogendelike</l>
<l>Van Bertaengen tconincrike."</l>
<l>                Uter hevet vernomen mare,</l>
<l>Dat sijn broeder versleghen ware,</l>
<l>Ende dedem cronen te hant</l>
<l n="50">Coninc in Bertaengen lant,</l>
<l>Ende hi dede altehant maken</l>
<l>Fijn ghoudijn II scone draken,</l>
<l>Naden drake, diemen scone</l>
<l>Sach verbaren inden trone.</l>
<l n="55">Den eenen offerdi Gode teren</l>
<l>Selve indie kerke ons Heren,</l>
<l>Enten anderen voerdi in stride,</l>
<l>Waer so hi vacht in elken tide;</l>
<l>Ende omme dusgedanech doen</l>
<l n="60">Hietmenne Uter Pandragoen.</l>
<l>DWalsch dicht seghet nochtan,</l>
<l>Dat sijn broeder, dander man,</l>
<l><pb n="2,310"/> Pandragoen bi namen hiet;</l>
<l>Ende alse hi sijn leven liet,</l>
<l n="65">Dat Uter quamen beede die namen</l>
<l>Metten conincrike te samen.</l>
<l>Doch ghelovet die redene mine</l>
<l>Bet der ystorien in Latine;</l>
<l>Want soes met redene bet besceden</l>
<l n="70">Ende seghet dleven van hem beeden</l>
<l>Ghelovelikere dant Romans,</l>
<l>Dat selden vray es ende ghans.</l>
</div>
<div type="subchapter"><head type="subchapter">Dorloge tusscen Uter enten Sassen. XXXII.</head>
<l>                Alse die Sassen alle te samen</l>
<l>Aureliusen doot vernamen,</l>
<l>Dien si hulde hadden gesworen,</l>
<l>Wanen si wreken haren toren</l>
<l n="5">Ende lieten hem genoeghen niet</l>
<l>Metten lande, dat hem liet</l>
<l>Die coninc Aurelius in vreden,</l>
<l>Sine verbranden dorp ende steden</l>
<l>Van Scollant, dat wilen hiet Albane,</l>
<l n="10">Al tote Everwijc der stat ane,</l>
<l>Ende volgheden II heren na,</l>
<l>Octa ende Eosa,</l>
<l>Die vromech waren in stride.</l>
<l>Dese mare ginc verre ende wide,</l>
<l n="15">So dat Uter Pandragoen</l>
<l>Verhorde der Sassen doen</l>
<l>Ende trac uut met groten here</l>
<l>Jegen die heidine ter were,</l>
<l>Die velden kerken ende clusen</l>
<l n="20">Ende daertoe alrehande godshusen.</l>
<l>Ende alsi ter wijchstat quamen,</l>
<l>Daer die heren vielen te samen,</l>
<l>Wonnen die Sassen den strijt,</l>
<l>Dat dor noot te ghere tijt</l>
<l n="25">Die coninc selve nam die vlucht;</l>
<l>Entie Bertoenen dor die vrucht</l>
<l>Volgeden haren coninc mede,</l>
<l>Tote dat si in sekerre stede</l>
<l>Weder scaerden haer here,</l>
<l n="30">Ende hem echt worpen ter were,</l>
<l>Ende hebben bestaen met machte</l>
<l>Gheent heidijn volc ende met crachte,</l>
<l>Ende ghesconfiert ende verslegen,</l>
<l>So dat si moesten der vlucht plegen,</l>
<l n="35">Die Sassen, ende ondergaen,</l>
<l>Haer heren worden ghevaen,</l>
<l>Octa ende Eosa mede,</l>
<l>Ende waren geleit in sekerre stede;</l>
<l>Ende dandere, die behilden tleven,</l>
<l n="40">Worden alle slands verdreven.</l>
<l>Dus behilt Uter Pandragoen</l>
<l>Van Bertaengen alt regioen.</l>
<l>                Hier naer ghesciede teere feeste,</l>
<l>Daer harde vele waren der meeste</l>
<l n="45">Van sinen lande vrouwen ende heren,</l>
<l>Dat die coninc begonde keren</l>
<l>Sinen zin an eene vrouwe,</l>
<l>Die haren man was sere getrouwe,</l>
<l>Ende was, seget tLatijn, sonder faelge,</l>
<l n="50">Hertoghinne van Cornewaelge,</l>
<l>Die de scoenste was, diemen vant</l>
<l>Binnen Baertaengen in alt lant:</l>
<l>Ygerne hiet soe bi namen.</l>
<l>Maer soe ontseidene altesamen</l>
<l n="55">Ende deet haren man te verstane,</l>
<l>Ende voer heimelike van dane</l>
<l>In stilre hale met haren here.</l>
<l>Hier omme balch die coninc sere</l>
<l>Ende orloghede den goeden man,</l>
<l n="60">Dien hi som sijn goet afwan;</l>
<l>So dat hi bi Merlijns rade</l>
<l>Up een avondstonde spade</l>
<l>Te Tintaveel reet toter vrouwen,</l>
<l><pb n="2,311"/> Also ghedaen, diene anescouwen,</l>
<l n="65">Dattem dochte die hertoge wesen,</l>
<l>- So haddene Merlijn belesen -</l>
<l>Ende alle die mettem quamen,</l>
<l>Dochten ghedaen alle te samen</l>
<l>Alse des hertoghen mayseniede.</l>
<l n="70">Uptien nacht daer gesciede</l>
<l>Dat hi den coninc Artur wan,</l>
<l>Den miltsten enten waertsten man,</l>
<l>Die noch crone noint ontfinc,</l>
<l>Ghetrouwe kerstijn in alre dinc,</l>
<l n="75">Crachtich, blide ende milde</l>
<l>Ende vromech oec ten schilde.</l>
<l>Vele meer boerden seit de Wale</l>
<l>Van deser dinc in siere tale,</l>
<l>Dan die Bertaensche jeest inheeft:</l>
<l n="80">Hoe dat Merlijn te houdene geeft</l>
<l>Keyen moeder te sogene tkint;</l>
<l>Hoe dat Keye daer omme sint</l>
<l>Ongenaturt was al sijn lijf,</l>
<l>Want sine amme was een quaet wijf,</l>
<l n="85">Ende Artur siere moeder sooch:</l>
<l>Dat latic achter, want niet dooch.</l>
<l>Hets met boerden al gemeene,</l>
<l>Alse tswert dat stac inden stene,</l>
<l>Dat coninc Artur utetrac;</l>
<l n="90">Want dLatijn niet daer af en sprac.</l>
</div>
<div type="subchapter"><head type="subchapter">Van Maertiaens doot ende Leoens begin. XXXIII.</head>
<l>                Martiaen wart overwaer</l>
<l>Verraden int seste jaer</l>
<l>Ende daertoe in sine seste maent.</l>
<l>Van daer hijs niet en hadde bewaent,</l>
<l n="5">Wart hi te Constantinoble gesleghen.</l>
<l>Trike hevet an hem gedreghen</l>
<l>Een die keyser Leo hiet.</l>
<l>Leo, alsemen bescreven ziet,</l>
<l>Quam ter keyserliker eren</l>
<l n="10">Int jaer Jhesus Cristus ons Heren</l>
<l>CCCC L ende achte,</l>
<l>Ende hilt tlant met machte</l>
<l>XV jaer na die coronike.</l>
<l>Alse hi quam ten keyserike,</l>
<l n="15">Dede hi examineren scone</l>
<l>Dat consilie van Calcedone,</l>
<l>Aldaer die paues Leo doe was,</l>
<l>Alsemen hier te voren las,</l>
<l>Ende daer oec der heilegher vadere</l>
<l n="20">VI<hi rend='sup'>C</hi> ende XXX waren te gadere;</l>
<l>Ende alse hijt wel hadde gesien,</l>
<l>So wart hi geware indien,</l>
<l>Dat nutte was ende goet,</l>
<l>Want alleens haer wille stoet;</l>
<l n="25">Ende confirmeerde hare wet</l>
<l>Ende al dat siere hadden gheset,</l>
<l>Noch en wilde in al sijn leven</l>
<l>Daer jegen ghene sentencie geven.</l>
<l>                Dese Leo maecte vrede,</l>
<l n="30">Ende namer af enen ghisel mede,</l>
<l>Jeghen Walamerise van Oester Goten,</l>
<l>Die met Ettele ende met sinen roten</l>
<l>Ten groten wighe was in Gallen.</l>
<l>Die ghisel, diere lach vor hem allen,</l>
<l n="35">Was een kint doe van VIII jaren</l>
<l>Ende hiet Diederic te waren,</l>
<l>Ende was Walameris broeder sone.</l>
<l>Sidert wart coninc die ghone,</l>
<l>Alse u die jeeste vanden jaren</l>
<l n="40">Hier na noch wel sal verclaren.</l>
<l>                Van desen Leo leestmen nochtan</l>
<l>Eene dinc daer wonder leget an,</l>
<l>Dat hi te Rome quam in de port</l>
<l>Ende hi weder ende vort</l>
<l n="45">Alle die ymagen nam ende sochte</l>
<l>Ende te Constantinoble brochte,</l>
<l><pb n="2,312"/> Ende verbrandedse altemale,</l>
<l>Daer hi niet an dede wale.</l>
<l>                In Leoens tiden so ghevel,</l>
<l n="50">Dat in Ytalen also wel</l>
<l>Een man, die Augustulus hiet,</l>
<l>Hem so verre raden liet,</l>
<l>Dat hi dat keyserrike anevinc.</l>
<l>Nu verhorde dese dinc</l>
<l n="55">Odonacre, die was gheboren</l>
<l>Ute Ruschen, alse wijt horen,</l>
<l>Ende es metten Ruschen comen</l>
<l>Ende hevet Ytale al ghenomen.</l>
<l>Beede steden ende lant</l>
<l n="60">Sette hi al in sine hant,</l>
<l>Ende verbrande ende verslouch</l>
<l>Wat so jegen hem iet drouch.</l>
<l>Augustulus wart vervaert</l>
<l>Ende dede af metter vaert</l>
<l n="65">Die diere keyserlike ghewaden,</l>
<l>Omme te hebbene ghenaden.</l>
<l>Odonaker quam in Rome</l>
<l>Met groter feesten, met groter ghome,</l>
<l>Ende wart coninc in Ytale,</l>
<l n="70">Ende regneerde in payse wale</l>
<l>XIIII jaer of daer omtrent.</l>
<l>Augustulus die wart gescent.</l>
<l>XV maende ende nemmere</l>
<l>Besat hi die keyserlike ere.</l>
<l n="75">Waest den keyser Leo lief of leet,</l>
<l>Odonacer hi bereet</l>
<l>Onder hem alt lant van Ytale</l>
<l>Ende Rome die stat also wale.</l>
</div>
<div type="subchapter"><head type="subchapter">Wat in Leoens tiden ghevel. XXXIIII.</head>
<l>                Leo die keyser hilt sijn rike</l>
<l>In Orienten mogendelike.</l>
<l>In sijn VIste jaer geviel dat</l>
<l>Tote Toulouse indie stat,</l>
<l n="5">Die int westende staet van Gallen,</l>
<l>Datmen daer wonder sach gevallen.</l>
<l>Indie stat te middewaerde</l>
<l>So ontspranc bloet uter aerde,</l>
<l>Ende liep dien dach dore also wale</l>
<l n="10">Alse ene beke van berghe te dale.</l>
<l>Die Wester Goten mercten dat,</l>
<l>Die daer doe regneerden in de stat,</l>
<l>Ende wilden over waer bedieden,</l>
<l>Dat ongheval van haren lieden</l>
<l n="15">Gheent wonder meende ende niet el,</l>
<l>Ende ic waent also ghevel.</l>
<l>                In keyser Leoens seste jaer</l>
<l>Ghesciede dat al over waer,</l>
<l>Dat een mielre, een scrivere was,</l>
<l n="20">Die hem wilde bewinden das,</l>
<l>Dat hi scriven wilde de ghone</l>
<l>Jhesumme Cristum Marien sone</l>
<l>Recht na Jupiters maniere.</l>
<l>Sijn hant die verdrogedem sciere.</l>
<l n="25">Daer naer hevet hi beghiet,</l>
<l>Dattem die dinc was gesciet,</l>
<l>Dat hem ware sere leet:</l>
<l>Doe ghenasene ghereet</l>
<l>Gennadius aldaer ter stede,</l>
<l n="30">Een bisscop, met siere bede.</l>
<l>                Int IXste jaer dat Leoen</l>
<l>Hem des riken wilde onderdoen,</l>
<l>Viel in siecheden ende in qualen</l>
<l>Ende begonste van crachte dalen</l>
<l n="35">Uter Pandragoen die here,</l>
<l>Die Bertaengen hilt in deer;</l>
<l>Entie Sassen, die daer laghen</l>
<l>Ghevaen [in] sinen daghen,</l>
<l>Octa ende Eosa die twee</l>
<l n="40">Enter andere someghe mee,</l>
<l>Daden met mieden ende met goede,</l>
<l>Dat diese hadden indie hoede</l>
<l><pb n="2,313"/> Mettem uten lande ontstolen,</l>
<l>Ende quamen heimelike ende verholen</l>
<l n="45">In Sassen te haren maghen,</l>
<l>Daer si met beden ende met claghen</l>
<l>Een ongetellet volc gewonnen.</l>
<l>Ende teersten si wint hebben connen,</l>
<l>Sijn si in Bertaengen gekeert</l>
<l n="50">Ende hebben des lands vele onteert.</l>
<l>Die coninc Uter Pandragoen</l>
<l>Die en mochter selve niet toe doen,</l>
<l>Ende sendder siere dochter man,</l>
<l>Die de Sassen weren began;</l>
<l n="55">Maer so fier waren die Bertoene,</l>
<l>Doe si Uter Pandraghoene,</l>
<l>Haren here, niet en saghen,</l>
<l>Dat si lettel daden of plaghen</l>
<l>Wat so hem die zwagher hiet.</l>
<l n="60">Dus en const gedieden niet</l>
<l>Wat so die Bertoene vochten;</l>
<l>Want si gewinnen niet en mochten</l>
<l>Uptie Sassen een bottoen.</l>
<l>Die coninc Uter pandragoen</l>
<l n="65">Hevet vernomen, dat die sine</l>
<l>Al verloren hare pine;</l>
<l>Ende omme dat hi hoepte mede,</l>
<l>Dat sine jeghenwordichede</l>
<l>Al sijn volc soude verbouden,</l>
<l n="70">Ende oec dat die Sassen souden</l>
<l>Hem lichte te meer vervaren,</l>
<l>Dedi hem up eere rosbaren</l>
<l>Voeren henen ter wijchstat.</l>
<l>Alse die Sassen saghen dat,</l>
<l n="75">Maecten si haer spot harde groot,</l>
<l>Ende seiden: "Een coninc half doot</l>
<l>Doet hem te wighe bringhen!</l>
<l>Dat en scaet ons in ghenen dingen!"</l>
<l>Mettien es die wijch bestaen,</l>
<l n="80">So dat die Sassen ondergaen,</l>
<l>Entie Bertoene wonnen den zeghe,</l>
<l>Entie Sassen vloen enweghe,</l>
<l>Waer si tlijf mochten ontdraghen.</l>
<l>Doe begans den coninc behaghen,</l>
<l n="85">Ende voer in diere ghebare</l>
<l>Of hi al ghenesen ware;</l>
<l>Want hem die mare toe wart gedreghen,</l>
<l>Dat si beede waren versleghen,</l>
<l>Octa ende Eoza, die waren</l>
<l n="90">Hoeftman vander Sassen scaren.</l>
<l>- "Dese heidine," sprachi, "maecten mare,</l>
<l>Dat ic een coninc half doot ware;</l>
<l>Maer ic bens blider in minen zinne,</l>
<l>Dat icse half doot verwinne,</l>
<l n="95">Dan si up mi al ghesont</l>
<l>Seghe wonnen telker stont;</l>
<l>Want hets eerlikere sterven</l>
<l>Met eeren ende lof verwerven,</l>
<l>Dan met onneren ende met scanden</l>
<l n="100">Altoes te wikene den vianden."</l>
</div>
<div type="subchapter"><head type="subchapter">Wanen die cruceweke quam.XXXV.</head>
<l>                In keyser Leoens XIste jaer</l>
<l>So gesciede plaghe swaer</l>
<l>Tote Vianen uptie Rone,</l>
<l>Die sceen dat God vanden trone</l>
<l n="5">Ghesent hadde daer in de stede;</l>
<l>Want erdbeve waser mede,</l>
<l>Die de husen metten kerken,</l>
<l>Hoe vast si waren van gewerken,</l>
<l>Neder vellede alle daghe.</l>
<l n="10">Nochtan was daer meerre plage:</l>
<l>Die wulve ende andre felle diere</l>
<l>Quamen uten woude, ongiere,</l>
<l>Lopende daer indie port,</l>
<l>Ende daden harde sware mort,</l>
<l n="15">Dies menech maecte hantgeslach.</l>
<l>Daertoe upten Paschedach</l>
<l>Verbrande daer altemale</l>
<l>Indie stat des coninx zale,</l>
<l>Die diere was ende harde waert.</l>
<l n="20">[Dor dese plagen hiet Mamaert,]</l>
<l><pb n="2,314"/> Die bisscop was daer in de stede,</l>
<l>Datmen III dage processie dede</l>
<l>Voer die upvaert Gods ons Heren,</l>
<l>Ende men vasten soude hem teeren,</l>
<l n="25">Omme dat God die plage verliete.</l>
<l>In aldusgedanen verdriete</l>
<l>Wart die costume upgeheven,</l>
<l>Ende wart daer utegegeven</l>
<l>In alle den kerken van Gallen.</l>
<l n="30">Jeghen plaghen ende mesfallen</l>
<l>So pleghemens noch sekerleke,</l>
<l>Ende dat heet die cruceweke.</l>
<l>                 In keyser Leons XIIIIste jaer</l>
<l>So wart bisscop overwaer</l>
<l n="35">Te Riemen sente Remijs,</l>
<l>Die van dogeden hadde prijs,</l>
<l>Entie doepte sekerlike</l>
<l>Den eersten, die in Vrancrike</l>
<l>coninc kerstijn name ontfinc,</l>
<l n="40">Also alse u hierna die dinc</l>
<l>Wert vertellet ende verclaert,</l>
<l>Alse die ystorie coemt daerwaert</l>
<l>                In des selves Leoens tiden</l>
<l>Quamen up Egypten striden</l>
<l n="45">Die Sarrasinen, ende daden</l>
<l>Vele vernoys ende scaden</l>
<l>Beede den lande enter steden.</l>
<l>In deser pinen, in deser onvreden</l>
<l>Waren van Venegen coeplude,</l>
<l n="50">Die hem met specie ende met crude</l>
<l>Ghenerden ende met gewande,</l>
<l>Beede bi zeuwe ende bi lande.</l>
<l>Alsi tlant dus verwerret saghen,</l>
<l>Quamen si in ghenen daghen,</l>
<l n="55">Beede met crachte ende met liste,</l>
<l>Ende namen den Ewangeliste</l>
<l>Sente Maerke, daer hi lach</l>
<l>Ende hadde gheleghen menegen dach,</l>
<l>Ende voerdene met groter vrouden mede</l>
<l n="60">Te Venege in hare stede,</l>
<l>Daer hi upten dach van huden</l>
<l>Gheheert es van vele luden.</l>
<l>                 In desen tiden wart verheven</l>
<l>Sente Martijn, wies heilech leven</l>
<l n="65">Die bouc hier boven hevet geseit,</l>
<l>Ende wart in ene kerke gheleit,</l>
<l>Eene diere, eene wel geraecte,</l>
<l>Die hem sente Prepetius maecte.</l>
<l>Maer doemenne met groter werden</l>
<l n="70">Heffen soude uter erden,</l>
<l>Sone mochtemen binnen III daghen</l>
<l>Ghenen lachame niet verdraghen,</l>
<l>Wat crachte dat siere toe daden.</l>
<l>Nochtan vasten si ende baden</l>
<l n="75">Ende pijnden harde sere;</l>
<l>Maer dat en diedde min no mere.</l>
<l>Ter vierden daghe, alst niet en diet,</l>
<l>Ghevalt dat men ghinder siet</l>
<l>Enen sconen ouden, graeu gehaert,</l>
<l n="80">Ende seide: "Twi sidi vervaert?</l>
<l>Slaet ane u hant: ziet waer hi staet,</l>
<l>Martijn, die u niet af en gaet.</l>
<l>Selve dedi sinen mantel af</l>
<l>Ende slouch sine hant an dat graf,</l>
<l n="85">Ende dandere priestren daden also.</l>
<l>So licht was tgraf, dat sijs alle vro</l>
<l>Waren, diere hant an sloughen,</l>
<l>Ende songhen lude ende droughen</l>
<l>Den lachame daer sine hebben wouden.</l>
<l n="90">Ende alsi om den man zien souden,</l>
<l><pb n="2,315"/> Die hem halp te desere dinc,</l>
<l>Ne waser man noch jongelinc,</l>
<l>Die wisten waer hi bequam:</l>
<l>Dies waren si vro ende gram.</l>
</div>
<div type="subchapter"><head type="subchapter">Keyser Leoens doot ende Zenoens begin. XXXVI.</head>
<l>                Alse keyser Leo XV jaer</l>
<l>Geregneert hadde harde naer,</l>
<l>Wart hi ziec ende staerf.</l>
<l>Dat keyserike wan ende verwaerf</l>
<l n="5">Zenon tsiere werelt eeren,</l>
<l>Ende dit was int jaer ons Heren</l>
<l>CCCC LXX ende drie.</l>
<l>Nerenstelike pogede hie,</l>
<l>Hoe hi solken raet ghesochte,</l>
<l n="10">Dat hi vastelike regneren mochte</l>
<l>Ende sekerlike in Ytale,</l>
<l>Dat nochtoe was altemale</l>
<l>In keyser Odonacers gewelt.</l>
<l>Dien ghisel, dien keyser Leo helt</l>
<l n="15">Om den vrede vanden Oester Goten,</l>
<l>Dien senddi met staerken roten</l>
<l>Van Grieken te Rome waert.</l>
<l>Diederic sette sine vaert</l>
<l>Duer Bulgren ende dor Pannone,</l>
<l n="20">Ende quam met enen here scone</l>
<l>TAquileren voer die stede,</l>
<l>Daer hi waende in groten vrede</l>
<l>Liggen, want hem mochts wel lusten,</l>
<l>Omme hem ende sijn here rusten;</l>
<l n="25">Want hi vanter tsinen ghereide</l>
<l>Groene mersche ende scone heide.</l>
<l>                Odonacer quam bi nachte</l>
<l>Up hem varende ende met crachte,</l>
<l>Ende waende die Goten sconfieren;</l>
<l n="30">Maer si waren met banieren</l>
<l>Al omme bewaert ende met here,</l>
<l>Ende worpen hem ter were,</l>
<l>So dat si behilden tfelt,</l>
<l>Ende Odonacer met ghewelt</l>
<l n="35">Wiken moeste ende ontflien</l>
<l>Met eere cleenre menechte van dien,</l>
<l>Die hi mettem hadde brocht.</l>
<l>Rome die stat heefti besocht,</l>
<l>Alse diere hem in waent onthouden.</l>
<l n="40">Si slotene buten, alse diene wouden</l>
<l>Inlaten dor ne ghene bede.</l>
<l>Te Ravene vlo hi indie stede.</l>
<l>Diederic entie Oester Goten</l>
<l>Volgeden na met haren roten,</l>
<l n="45">Ende hebbene ghevanghen daer</l>
<l>Ende mede ontlivet daer naer.</l>
<l>Dus wonnen dOester Goten Ytale,</l>
<l>Ende coninc Diederic die wart wale</l>
<l>Indie stat van Rome ontfaen.</l>
<l n="50">Zenon die quam daer na saen</l>
<l>Ende sette sinen stoel te Ravene,</l>
<l>Ende omme hem selven wel te begravene</l>
<l>Met vasten vrienden in sijn rike,</l>
<l>Maecti coninc Diederike</l>
<l n="55">Naer hem den alremeesten here,</l>
<l>Ende dedem daertoe meneghe ere.</l>
<l><pb n="2,316"/> Sine ene dochter gaf hi saen</l>
<l>Coninc Alarike, sonder waen,</l>
<l>Die vanden Wester Goten coninc was.</l>
<l n="60">Daer na wart hi te rade das,</l>
<l>Dat hi den coninc Sigismonde</l>
<l>Van Borgoengen teere ander stonde</l>
<l>Siere ander dochter gaf te wive,</l>
<l>Om dat hi vast in Gallen blive.</l>
<l n="65">Amelberten, sire nichten eene,</l>
<l>Gaf hi in huwelike ghemeene</l>
<l>Van Doringen coninc Ermenfride,</l>
<l>Dat hi staerc blive andie zide.</l>
<l>Der Vranken en wildi niet ontbaren,</l>
<l n="70">Hine wilde dat si hem hout waren,</l>
<l>Ende gaf coninc Meruvincs sone,</l>
<l>Hilderic was geheten de ghone,</l>
<l>Te wive siere dochter mede,</l>
<l>Omme daer te hebbene vrede.</l>
<l n="75">Siere zuster gaf hi in Affrike</l>
<l>Te wive den coninc Honorike.</l>
<l>Der Wandelen coninc was die gone</l>
<l>Ende hadde ghesijn Genserics sone,</l>
<l>Ende was aergere dan de vader.</l>
<l n="80">Dus bewaerdem algader</l>
<l>Die keyser Zenoen ende sette mede</l>
<l>Sinen stoel te Ravene in de stede,</l>
<l>Quaet keyser, hebbic verstaen,</l>
<l>Ende ongelovech Arriaen,</l>
<l n="85">Ende jegen die kerke talre stont</l>
<l>Wreet, fel, alst ware een hont.</l>
<l>Scrifturen dedi selve werken</l>
<l>Jegen tgelove der heileger kerken.</l>
</div>
<div type="subchapter"><head type="subchapter">Wat in Zenoens tiden gevel. XXXVII.</head>
<l>                In keyser Zenons tiden was doot</l>
<l>Genseric, die here groot,</l>
<l>Die coninc vanden Wandelen was,</l>
<l>Daermen hier te voren af las,</l>
<l n="5">Die sijn sterven ende sinen ende</l>
<l>Bi sente Pauline bekende.</l>
<l>Die ordineerde vor sine kinder</l>
<l>Up sine doot die dinc ghinder,</l>
<l>Dat deen broeder na sanders doot,</l>
<l n="10">Sonder werringe clene of groet,</l>
<l>Coninc vanden Wandelen ware.</l>
<l>Na hem wart coninc openbare</l>
<l>Honoricus, sijn outste sone.</l>
<l>Int beghin so was de ghone</l>
<l n="15">Een deel sachte jegen de kerke</l>
<l>Ende jegen papen ende clerke;</l>
<l>Nochtan was hi, sonder waen,</l>
<l>Een ongelovech Arriaen;</l>
<l>Ende want dat hi togen woude,</l>
<l n="20">Dat hi die kerke vorderen soude,</l>
<l>Alle die anderen paertien</l>
<l>Van Maniches eresien,</l>
<l>Daer sente Augustijn in was wilen,</l>
<l>Sochti over vele milen,</l>
<l n="25">Ende deedse bernen ende verderven</l>
<l>Ende jammerlike sterven.</l>
<l>Ende omme dat int lant van Affrike</l>
<l>In dien tiden sekerlike</l>
<l>Waren vele Arriane,</l>
<l n="30">Ende hiere hem selve hilt ane,</l>
<l><pb n="2,317"/> Gaf hi selve orlof do</l>
<l>In die kerke van Kartagho,</l>
<l>Dat men enen bisscop make</l>
<l>Na die kerstijnlike sake,</l>
<l n="35">Ende oec omme keyser Zenons bede.</l>
<l>Daer wart ghecoren in de stede</l>
<l>Eugenius, een heilech man,</l>
<l>Ende ontfinc den last saen an.</l>
<l>Dies waren die kerstine vro</l>
<l n="40">Indie stat van Carthago;</l>
<l>Want men waser sonder daer</l>
<l>Te voren XXIIII jaer.</l>
<l>                Ghene Eugenius hi begonde</l>
<l>Een man te sine van goeden gronde,</l>
<l n="45">Eerlike ende goedertiere,</l>
<l>Ende van also scoenre maniere</l>
<l>Ende met allen lieden waert,</l>
<l>Het scheen, hads een man begaert,</l>
<l>Dat hi tlijf voer hem sette,</l>
<l n="50">Behouden kerstijnlike wette.</l>
<l>Gheen ghelt es snachts mettem bleven,</l>
<l>Hen ware hem so spade gegeven,</l>
<l>Dat het ware donkere nacht.</l>
<l>Hine hevet anders niet geacht,</l>
<l n="55">Dan hoe hi dat ghetide</l>
<l>Alleenlike vanden daghe lide;</l>
<l>Overdaet die liet hi varen,</l>
<l>Daer an en wildi niet te waren;</l>
<l>Ende God selve heeftene vorsien</l>
<l n="60">Alle deghe wel van dien.</l>
<l>                Maer alse vortquam die mare</l>
<l>Van siere doghet harentare,</l>
<l>So ginc groot toren ane</l>
<l>Den bisscoppen Arriane,</l>
<l n="65">Ende van sinen goeden saken</l>
<l>Seiden si vele achterspraken,</l>
<l>Ende rieden den coninc Honorike,</l>
<l>Dat hi verbiede mogendelike,</l>
<l>Dat Eugenius ne geen sermoen</l>
<l n="70">Voer die meente mee sal doen,</l>
<l>No niemen in sine kerke ontfaen,</l>
<l>Die heidijn es of Arriaen,</l>
<l>Of die sulke clederen draghen</l>
<l>Alse die Wandelen doe plaghen.</l>
<l n="75">Om dat gebot waren gedoot</l>
<l>Man ende wijf, clene ende groot;</l>
<l>Nochtan en mochtmense niet keren</l>
<l>Vanden gelove Gods ons Heren.</l>
<l>Doe was hem ontseit altemale</l>
<l n="80">Haer rente ende sconinx zale.</l>
<l>Hoe edel dat si waren,</l>
<l>Si waren wech gesent bi scaren</l>
<l>Te arebeidene in ellenden,</l>
<l>Hen si of si hem bekenden,</l>
<l n="85">Dat si gheloven desghelike</l>
<l>Metten coninc Honorike.</l>
<l>Blidelike rumden si tlant.</l>
<l>Een man waser met ere lammer hant,</l>
<l>Ende was ten arbeide getogen,</l>
<l n="90">Dies hi in langen hadde geplogen;</l>
<l>Ende teerst datmenne ter pinen bant,</l>
<l>Wart hi ghesont an sine hant.</l>
<l><pb n="2,318"/> Coninc Honoric die began</l>
<l>Der kerken dus te stridene an.</l>
</div>
<div type="subchapter"><head type="subchapter">Van coninc Honorics quaethede.XXXVIII.</head>
<l>                Dese Honoric, die dus began</l>
<l>Den ghelove te stridene an,</l>
<l>Wart sinen magen viant groet;</l>
<l>Want hi wilde na sine doot</l>
<l n="5">Erven tlant sinen kinden,</l>
<l>Ende sochte den wech ende wilden vinden</l>
<l>Ende begonstene anegaen.</l>
<l>Sinen broeder vermordi saen,</l>
<l>Sinen outsten, Diederike;</l>
<l n="10">Sine kinderen dies gelike.</l>
<l>Van Diederics wive wart hi in vare,</l>
<l>Want hi kennedse openbare</l>
<l>Utermaten wijs ende vroet,</l>
<l>So dat hise ontliven doet;</l>
<l n="15">Daer naer haren outsten sone,</l>
<l>Al was hi wel gelettert die ghone,</l>
<l>Dedi mede doden tien stonden.</l>
<l>Daer naer sinen bisscop Jeconden</l>
<l>Dedi verbernen an enen stake,</l>
<l n="20">Ende alleene omme die sake,</l>
<l>Dat hi hout was na ghelike</l>
<l>Sinen broeder Diederike.</l>
<l>Diederike heefti aerm ende naect</l>
<l>Verdreven ende vluchtich gemaect,</l>
<l n="25">Ende dandere broedere ende haer kinder</l>
<l>Ghedoot, verdreven hier ende ghinder.</l>
<l>Graven ende andere edele liede</l>
<l>Dedi dat noint en gesciede,</l>
<l>Ende deedse ontliven openbaerlike.</l>
<l n="30">Naer sinen vader Genserike</l>
<l>So ginc hi den rechten ganc,</l>
<l>Die sijn broeders wijf verdranc</l>
<l>Ende oec hare kindere mede.</l>
<l>Daer Genseric sine bede</l>
<l n="35">Over dede, alse hi bleef doot,</l>
<l>Ende hi oec met eede groot</l>
<l>Belovede te houdene in sijn hof,</l>
<l>Daer liet hi eet ende ghelof.</l>
<l>Hi verbrande ende ontlivede de sine</l>
<l n="40">Met utermaten swaerre pine.</l>
<l>Dit herdi aldus VI jaer,</l>
<l>Ende was alse wel den ghenen zwaer,</l>
<l>Die sijn gelove sterken wouden,</l>
<l>Alse dies niet en wilden houden.</l>
<l n="45">                Nu haddi versteken ofte doot</l>
<l>Alle die lieden, clene ende groot,</l>
<l>Die hi waende ende dochte,</l>
<l>Daer hem last af comen mochte;</l>
<l>Ende hi gesterct waent hebben trike,</l>
<l n="50">Daer hi in here was cortelike,</l>
<l>Ghinc hi hem setten ende keeren</l>
<l>Vaste jegen die kerke ons Heren.</l>
<l>Hi gaf een wort uut van onpayse,</l>
<l>Dat niemen in sinen pallayse</l>
<l n="55">Dienen soude no wesen,</l>
<l>Noch ridderscaps plegen na desen,</l>
<l>Hine ware recht Arriaen.</l>
<l>Vele waerre, sonder waen,</l>
<l>Die ridderscap eer wilden laten</l>
<l n="60">Eer haer selves gelove haten:</l>
<l>Die sijn gherovet van haren goede</l>
<l>Ende ghesent in vaster hoede</l>
<l>In Sardeinen, in Cysile.</l>
<l>Oec dwanc hi ter selver wile</l>
<l n="65">Nonnen ende heileghe joncvrouwen,</l>
<l>Ende dedem vele torments ende rouwen,</l>
<l>Ende hietem dat si seggen souden,</l>
<l>Datse die heileghe bisscoppe wouden</l>
<l>Ontsuveren ende hebben gescent.</l>
<l n="70">Sulker dedemen so groot torment</l>
<l>Omme dat te seggene, diet bestaerf;</l>
<l><pb n="2,319"/> Ende sulke was die so bedaerf</l>
<l>Van tormente, diemen hare dede,</l>
<l>Dat soe bleef cropel an hare lede.</l>
<l n="75">Al omme niet waest dat dit gesciede,</l>
<l>Wanter ne gene quaets en ghiede.</l>
<l>                Daer na wille hi bet vort geraken.</l>
<l>Bisscoppen, papen ende dyaken,</l>
<l>Die der kerken meesters waren,</l>
<l n="80">Hevet hi gevaen teere scaren</l>
<l>V<hi rend='sup'>M</hi>, XXIIII min,</l>
<l>Daer menech out man was in.</l>
<l>Die heveti alle slands verdreven</l>
<l>Ende hem te geselscepe gegeven</l>
<l n="85">Wive, kindere ende man,</l>
<l>Die der kerken lijeden an.</l>
<l>Doe sende hise inder More lant,</l>
<l>Dat es dongevallechste datmen vant;</l>
<l>Ende so nauwe lach elc bi andren,</l>
<l n="90">Dat niemen buten mochte wandren</l>
<l>Omme te doene sine heimelichede,</l>
<l>Maer bi naer elc up anderen dede,</l>
<l>Die roke van elk orine</l>
<l>Die ginc hem boven alle pine.</l>
<l n="95">Van desen tormente groot</l>
<l>Bleven vele liede doot,</l>
<l>Oude lieden, jongelinghe,</l>
<l>Die ongewone waren deser dinge.</l>
<l>In een lant waersi ghesent,</l>
<l n="100">Daer in was menech serpent,</l>
<l>Daer si af bleven ongescaet;</l>
<l>Ende souden si half wesen versaet,</l>
<l>So moesten si gherste ende anders niet</l>
<l>Eten, alst die coninc hiet.</l>
</div>
<div type="subchapter"><head type="subchapter">Van siere grotere felheit. XXXIX.</head>
<l>                Alse dese dinc dus was gedaen,</l>
<l>Heeft hi swaerre dinc bestaen.</l>
<l>Hi sendde lettren cortelike</l>
<l>Tallen kerken in Affrike,</l>
<l n="5">Die dus spraken fellike sere:</l>
<l>"Honoric, coninc ende here</l>
<l>Over Wandelen ende Allane,</l>
<l>Doet allen bisscoppen te verstane, Dat hi wille, dat si vro</l>
<l n="10">Alle comen te Caerthago</l>
<l>Upten eersten dach van Aprille.</l>
<l>Want hi ghebiet ende wille,</l>
<l>Datmen vander Drievoudechede</l>
<l>Disputere daer ter stede,</l>
<l n="15">Ende ment bi scrifturen proeve,</l>
<l>Wat best te gelovene boeve.</l>
<l>Daer sullen onse bisscoppe wesen,</l>
<l>Die sullen antworden te dese."</l>
<l>Sine meninge was gevenijnt;</l>
<l n="20">Want hi altemale pijnt,</l>
<l>Hoe hi ontlivet ende onteert</l>
<l>Hem die best waren geleert.</l>
<l>Maer God getroeste, onse Here,</l>
<l>Met eere miraclen sere</l>
<l n="25">Die kerstine van heilegen wane,</l>
<l>Ende sconfierde dArriane.</l>
<l>                Te Caerthago was een blende,</l>
<l>Hiet Felix, dien menech kende,</l>
<l>Daer hem God ane verbaerde,</l>
<l n="30">Ende seide them: "Ganc dire vaerde</l>
<l>Toten bisscop Eugenien,</l>
<l>Ende sech: ic sende di te dien;</l>
<l>Ende alse hi die vonte wijt,</l>
<l>Dat hi dine ogen benedijt:</l>
<l n="35">Du salt daer ontfaen dijn zien."</l>
<l>Felix en achte niet van dien</l>
<l>Ende namer toe ghenen ghoem,</l>
<l>Want hijt al tellet over droem.</l>
<l>Echt ende derdewaerven mede</l>
<l n="40">Hiet hem God dat hi dat dede;</l>
<l><pb n="2,320"/> Ende hijs te hant upgestaen</l>
<l>Enter kerken gegaen,</l>
<l>Ende seide ten bisscop die wort,</l>
<l>Die hi snachts hadde gehort.</l>
<l n="45">-"Ganc wech!" sprac die bisscop them,</l>
<l>"Want ic een zondare bem."</l>
<l>-"Neen," sprac die ghene, "hoe dat si,</l>
<l>Ic en scede niet van di."</l>
<l>Doe hi die vonte hadde ghewijt,</l>
<l n="50">Belesen ende gebenedijt,</l>
<l>Sprac hi dus den blenden an:</l>
<l>"God, diet al mach ende can,</l>
<l>Laet di na dijn gelove gescien</l>
<l>Ane dijn licht ende an dijn zien."</l>
<l n="55">Doe maecti hem een cruce recht</l>
<l>An sine ogen, ende ontfinc sijn lecht.</l>
<l>Dit wart indie stat openbare,</l>
<l>So dat den coninc quam de mare,</l>
<l>Ende sprac te Felixe ginder saen</l>
<l n="60">Ende vragedem, wat hem was gedaen</l>
<l>Ende hoe hi ontfinc sijn lecht.</l>
<l>Openbare teldijt echt.</l>
<l>Die valsche bisscoppen saen</l>
<l>Vrageden oec, wattem was gedaen;</l>
<l n="65">Ende want si tware [en] conden gedecken,</l>
<l>So moesten sijt ten aerchsten trecken;</l>
<l>Want Felix was bekennet te wel.</l>
<l>Doch peinsden si, alse honden fel,</l>
<l>Om hem te morderne alse rueden,</l>
<l n="70">Ghelijc alse die quade Jueden,</l>
<l>Die Lazaruse wilden verslaen,</l>
<l>Dien God dede vander doot upstaen.</l>
</div>
<div type="subchapter"><head type="subchapter">Van siere grotre boosheit. XL.</head>
<l>                Hierna so es die dach comen,</l>
<l>Daer die disputeringe was genomen:</l>
<l>Daer togeden donse bider scrifture</l>
<l>Drie personen in ene nature</l>
<l n="5">Claerlike ende harde wel;</l>
<l>Maer die Arrianen fel</l>
<l>Ne consten metten blenden ogen</l>
<l>Tlicht van Gode niet gedoghen,</l>
<l>Ende ontboden den coninc dat,</l>
<l n="10">Dat si verroerden die stat</l>
<l>Ende si die audientie ontseiden.</l>
<l>Die coninc thant, sonder beiden,</l>
<l>Alle die kerken van Affrike</l>
<l>Dedi sluten ghemeenlike,</l>
<l n="15">Ende al der bisscoppen goet,</l>
<l>Die hem waren wedermoet,</l>
<l>Dedi al nemen ende gaeft den sinen.</l>
<l>Nochtan dedi hem meerre pinen:</l>
<l>Also alse te Carthago te samen</l>
<l n="20">Ghene heileghe bisscoppe quamen,</l>
<l>Dedi beroven altehant</l>
<l>Indie herberghen, daer hise vant,</l>
<l>Ende ontcleden; ter selver uren</l>
<l>Hiet hise steken buten muren,</l>
<l n="25">Ende geboot noch felre dinghe:</l>
<l>Diese te herberghene ontfinghe,</l>
<l>Of die hem gave dranc of spise,</l>
<l>Of goet dade in eneger wise,</l>
<l>Te pulvere moesti sijn verbrant</l>
<l n="30">Met alden sinen altehant.</l>
<l>Dus bleven si buten in groter noot,</l>
<l>Onder die lucht aect ende bloot;</l>
<l>So dat die coninc eens voer meinen,</l>
<l>Ende si quamen an hem screien</l>
<l n="35">Ende riepen: "Wat hebwi mesdaen,</l>
<l>Dat wi naect ende aerm gaen,</l>
<l>Ende wi ontgoet sijn ende ontset?</l>
<l>Men doe ons doch recht ende wet!"</l>
<l>Honoric sachse fellike an,</l>
<l n="40">Ende gheboot sine man,</l>
<l>Dat sise metter haest dorreden.</l>
<l>Doe worden daer te hant vertreden</l>
<l>Een groot deel, ende meest de oude</l>
<l><pb n="2,321"/> Die bleven ginder onder moude.</l>
<l n="45">                Daer na waren si ghesent</l>
<l>In Croscos ende verellent,</l>
<l>Daer si houwen moesten hout</l>
<l>Sconinx orbore met gewout.</l>
<l>Andre bisscoppe maecti te velde</l>
<l n="50">Ackerlieden met gewelde,</l>
<l>Ende alle die leeke entie clerke,</l>
<l>Dies hem andie heilege kerke</l>
<l>Hilden, waest man of wijf,</l>
<l>Dien tormentemen sijn lijf.</l>
<l n="55">Waren si edel, rike of vri,</l>
<l>Jonc of out, hoe dat si,</l>
<l>Bisscoppen, ridderen of joncvrouwen,</l>
<l>Si moesten sterven met groeten rouwen</l>
<l>Ende swaren torment liden.</l>
<l n="60">Nochtan daden hem tien tiden</l>
<l>Swaerre torment die Arriane,</l>
<l>Die hem met vlite volgeden ane,</l>
<l>Dan die coninc selve dede</l>
<l>Ende alle die Wandelen mede.</l>
<l n="65">Vele goeder kerstinen waren</l>
<l>Die wilden ontsculen ende ontfaren</l>
<l>In hagedochten ende in wostinen,</l>
<l>Die van hongre ende van pinen</l>
<l>Swelten moesten ende bederven</l>
<l n="70">Ende jammerlike sterven.</l>
</div>
<div type="subchapter"><head type="subchapter">Vander plaghen van Affrike. XLI.</head>
<l>                In deser tijt, in deser ure,</l>
<l>Wart verbolgen die nature</l>
<l>Up dat lantscap van Affrike;</l>
<l>Want groot hongher sekerlike</l>
<l n="5">Was al dorentore tlant.</l>
<l>Die hemel die wart viant,</l>
<l>Want hen reinde altoes niet;</l>
<l>Het scinet oft God der erden verbiet,</l>
<l>Datse ghene vrucht en draghe.</l>
<l n="10">Die beesten waren doot vander plage</l>
<l>Entie lantliede na al verstorven,</l>
<l>Ende diere leveden so verdorven,</l>
<l>Dat si schenen souken tgraf.</l>
<l>Some traken si hem bet af</l>
<l n="15">Indie wilde foreesten bet uut,</l>
<l>Ende sochten wortele ende cruut.</l>
<l>Vele storvenre, sonder waen,</l>
<l>Daer si souden in huus gaen.</l>
<l>Straten, paden metten weghen</l>
<l n="20">Worden metten doden beslegen.</l>
<l>Vanden doden die sware stanc</l>
<l>Maecte doe die levende cranc.</l>
<l>Die lieden storven alle dage,</l>
<l>Ende dat was ene sware plage.</l>
<l n="25">So vele ontfarmenesse en waser ave,</l>
<l>Datmense gedregen hadde ten grave;</l>
<l>Want die levende gebraken</l>
<l>Te vuldoene sulke saken.</l>
<l>Die noot vanden cranken live</l>
<l n="30">Dreef utermaten vele keytive</l>
<l>Te Carthago indie stede,</l>
<l>Die de coninc uutdriven dede,</l>
<l>Dat hi selve niet en cranke</l>
<l>Ofte sterve vanden stanke.</l>
<l n="35">                Ten lesten so staerf dorperlike</l>
<l>Honoric, coninc van Affrike,</l>
<l>Alse hi hadde VIII jaer gewesen</l>
<l>Coninc ende gelevet in desen;</l>
<l>Want die worme aten dien keytijf</l>
<l n="40">Binnen altemale sijn lijf,</l>
<l><pb n="2,322"/> So dat si hem uten live wonden:</l>
<l>Dus staerf hi in vulen zonden.</l>
<l>                Gontamont nam in Affrike</l>
<l>Naer hem der Wandelen conincrike.</l>
<l n="45">Dese dede weder senden</l>
<l>Omme Eugeniuse, die in ellenden</l>
<l>Ghesent was bi Honorike,</l>
<l>Ende settene weder hovescelike</l>
<l>In sinen stoel te Carthago,</l>
<l n="50">Dies die liede waren vro.</l>
<l>                In keyser Zenoens tiden mede</l>
<l>Was honger in meneger stede,</l>
<l>So dat in Borgoengen was</l>
<l>Een edel rike man, alsict las,</l>
<l n="55">Die Ecticius hiet bi namen,</l>
<l>Hi hilt IIII<hi rend='sup'>M</hi> aerme tsamen;</l>
<l>Hier omme quam hem daer of</l>
<l>Van God een scone belof.</l>
</div>
<div type="subchapter"><head type="subchapter">   Vanden Wimmalen, den Lumbaerden. XLII.</head>
<l>                In keyser Zenoens tiden mede</l>
<l>Gewonnen die mogenthede</l>
<l>Die Wimelen van Rusenlant,</l>
<l>Die lettel doe waren becant.</l>
<l n="5">Die Wimelen dat sijn Lumbaerde.</l>
<l>Omme dat si droegen lange baerde,</l>
<l>So worden si eerst also ghenant.</l>
<l>Doe si besaten Rusenlant,</l>
<l>Worden si machtich ende ontsien.</l>
<l n="10">Nu suldi horen een deel van dien;</l>
<l>Want teersten seidic u wanen si quamen,</l>
<l>Nu suldi vort horen bi namen,</l>
<l>Wie hare coningen waren, haer heren,</l>
<l>Diese brachten ter groter eeren.</l>
<l n="15">                Alsic u eersten maecte cont,</l>
<l>Haer eerst coninc hiet Agelmont,</l>
<l>Na Ybor ende naer Agyoen,</l>
<l>Daer si met uten lande ontfloen,</l>
<l>Dat Scandimania es ghenant.</l>
<l n="20">Agelmont haer coninc vant</l>
<l>Gheboren van enen gemeenen wive</l>
<l>VII kindere, die die keytive</l>
<l>Warp in eene vule ghore.</l>
<l>Die coninc die reet daer vore,</l>
<l n="25">Ende taster na met sinen scachte;</l>
<l>Deen kint hilter hem an met crachte:</l>
<l>Dat dede uphouden Agelmont.</l>
<l>Daer na verginc so die stont,</l>
<l>Dat der Lumbaerden coninc waert</l>
<l n="30">Na Agelmonde, ende sine vaert</l>
<l>Uptie Bulgren heeft verheven,</l>
<l>Die Agelmonde namen tleven,</l>
<l>Ende wrac sinen here so.</l>
<l>                Dese hiet coninc Lamissio,</l>
<l n="35">Haer ander coninc, lesic nu.</l>
<l>                Die derde hiet Lechu,</l>
<l>Die vierde die hiet Hildeoch,</l>
<l>Entie vijfte Guideoch.</l>
<l>Dese was coninc in Zenons daghen.</l>
<l n="40">Doe si int lant van Rusen lagen,</l>
<l>Binnen XL jaren verginct so,</l>
<l>Dat si waren des lants vro</l>
<l>Onder Guideoch ende sinen sone.</l>
<l>                Calaffone so hiet die ghone,</l>
<l n="45">Die haer seste coninc was.</l>
<l><pb n="2,323"/>                 Tactoen quamer na, alsict las,</l>
<l>Haer VIIste, die heefse geset</l>
<l>Indien velde van Afet,</l>
<l>Daer si slougen ten derden jare</l>
<l n="50">Coninc Roedolve met sire scare,</l>
<l>Die crone vanden Herlen drouch.</l>
<l>Doe wart dat lant haer gevouch,</l>
<l>Entie Lumbaerden worden ontsien</l>
<l>Utermaten sere nadien.</l>
<l n="55">                Hier naer slouch Nasco doot</l>
<l>Tactone, den here groot,</l>
<l>Ende was de VIIIste der Lumbaerde</l>
<l>Coninc, ende bleef in de waerde</l>
<l>XL jaer, na die cronike,</l>
<l n="60">Gheweldich here ende rike.</l>
<l>                Waltharichus, Nasken sone,</l>
<l>Wart coninc, ende regneerde die ghone</l>
<l>Uptie Lumbaerde VII jaer;</l>
<l>                Andehin XVII jaer daer naer;</l>
<l n="65">                Daer naer sijn sone Alvuijn</l>
<l>Moeste XXXI jaer coninc sijn:</l>
<l>Want XXV jaer drouch hi crone</l>
<l>In dat lantscap van Pannone;</l>
<l>Doe wonnen die Lumbaerde Ytale</l>
<l n="70">Ende besaten tlant altemale,</l>
<l>Ende daer sat die coninc Alwijn</l>
<l>VI jaer naer den wille sijn.</l>
<l>Hier omme heetet tplein van Ytale</l>
<l>Lumbaerdien noch altemale;</l>
<l n="75">Want die Lumbaerde wonnent met crachte,</l>
<l>Ende noch sittere haer geslachte.</l>
<l>                Cleb die drouch crone daer naer</l>
<l>Vanden Lumbaerden II jaer.</l>
<l>Naer sine doot lieten si hem gedoghen,</l>
<l n="80">Dat si regneerden onder hertoghen,</l>
<l>Ende saten also X jaer.</l>
<l>Doe maecten si enen coninc daer naer:</l>
<l>Dien hieten si Flavus bi namen,</l>
<l>Ende dor sine eere alte samen</l>
<l n="85">Die coninc na over Lumbaerden sat,</l>
<l>Toenamenden si Flavus na dat.</l>
<l>VI jaer regneerde Flavus.</l>
<l>Doe XXV jaer Agililfus.</l>
<l>Adolalt wart coninc, sijn sone;</l>
<l n="90"><pb n="2,324"/> XIII jaer waest die ghone;</l>
<l>Rocharich XVI jaer;</l>
<l>Rodoalt V jaer daer naer;</l>
<l>Doe Ariprech der jare IX.</l>
<l>Sine kinderen, alsi ghedeghen,</l>
<l n="95">Streden onderlinghe daer naer,</l>
<l>Welc hare here soude sijn daer.</l>
<l>                Doe quam Grunilt met gevechte</l>
<l>Ende slouch den outsten Godebrechte,</l>
<l>Ende nam des zuster te wive,</l>
<l n="100">Ende wart coninc in sinen live:</l>
<l>Dese regneerde XV jaer.</l>
<l>                Ariprechs sone quam daer naer,</l>
<l>Een die Pertaritaltus hiet,</l>
<l>Ende wart coninc over dat diet:</l>
<l n="105">XVII jaer waest die ghone.</l>
<l>                Naer hem wart Camprech, sijn sone,</l>
<l>Coninc over die Lumbaerde</l>
<l>XII jaer met groter waerde,</l>
<l>Ende liet Limprecht, sinen sone.</l>
<l n="110">Enen voghet hadde die ghone,</l>
<l>Diene berechte, hiet Ansprant.</l>
<l>Jegen dat kint quam te hant</l>
<l>Een hertoghe, hiet Egebrecht,</l>
<l>Ende verwanne in een ghevecht,</l>
<l n="115">Ende drouch een jaer die crone daer;</l>
<l>Sijn sone na hem IX jaer.</l>
<l>                Up desen so quam Ansprant,</l>
<l>Limprechts voghet, sijn viant,</l>
<l>Ende verdrevene in ene riviere,</l>
<l n="120">Daer hi was verdronken sciere,</l>
<l>Ende was coninc der maende drie.</l>
<l>Enen sone so liet hie,</l>
<l>Die Luprant bi namen hiet,</l>
<l>Dien hi tconincrike liet,</l>
<l n="125">Een kerstijn man ende gehertich,</l>
<l>Die der jaren XXXII</l>
<l>Die crone drouch in sinen levene.</l>
<l>                Doe Rascis der jare VII,</l>
<l>Die moenc wart daer na begeven.</l>
<l n="130">                Daer naer es ter cronen verheven</l>
<l>Aystulf, die sijn broeder was;</l>
<l>Maer God maectem quite das,</l>
<l>Der werelt enter heileger kerken;</l>
<l>Want hi haette al Gods gewerken.</l>
<l n="135">VII jaer was hijt ende nemmere.</l>
<l>                Desidere die wart here.</l>
<l>XVIII jaer, dus horic lyen,</l>
<l>Drouch hi crone in Lumbaerdien.</l>
<l>Doe quam coninc Karel die Grote,</l>
<l n="140">Entie Fransoyse ende hare genote,</l>
<l>Ende velden met groter onwaerden</l>
<l>Die crone vanden Lumbaerden,</l>
<l>Alsi hadden in Ytale</l>
<l>Gheregneert altemale</l>
<l n="145">CC jaer ende daertoe viere,</l>
<l>Alse ghi hier na sult horen sciere.</l>
</div>
<div type="subchapter"><head type="subchapter">Van sente Germeine van Autsure. XLIII.</head>
<l>                Nu vort sullen wi u bedieden</l>
<l>Een deel vanden heilegen lieden,</l>
<l>Die van XLVIII jaren</l>
<l>Onder dese II keyseren waren,</l>
<l n="5"><pb n="2,325"/> Daer dese bouc heeft af geseit</l>
<l>Entie redene vort gheleit.</l>
<l>                In des jonges Theodosius tiden,</l>
<l>Daer wi die redene af lieten liden,</l>
<l>Was bisscop tAutsure sente Germaen,</l>
<l n="10">Die eerst was in balgien gedaen</l>
<l>Ende hadde een wel geboren wijf.</l>
<l>Teerst was werlijc sijn lijf,</l>
<l>Ende daer na wart hi over lanc</l>
<l>Bisscop sere an sinen danc.</l>
<l n="15">Metter ordinen hevet hi begeven</l>
<l>Altemale der werelt leven,</l>
<l>Ende sijn wijf alse zuster gehouden.</l>
<l>Al sijn goet cranken ende ouden</l>
<l>Enten aermen heefti gegeven.</l>
<l n="20">Sint hi te priestre wart verheven,</l>
<l>Sone at hi nie taerwijn broot;</l>
<l>Ende hine plach dor ghene noot</l>
<l>Wijn no olie, nochte zout,</l>
<l>Al nochtan dat hi was out;</l>
<l n="25">Sonder alleene dat hi plach</l>
<l>Te Paschen ende up Kerstdach</l>
<l>Eens wijn te drinken ende cleine,</l>
<l>Dat nochtan al meest was fonteine.</l>
<l>Asscen wart sijn eerste gerechte</l>
<l n="30">Ende gherstijn broet, dat gene knechte</l>
<l>Ne dorsschen nochte moelen mede,</l>
<l>Dan sine aerme maghere lede.</l>
<l>Waest heet of cout, sijn abijt</l>
<l>Was een roc ende ene covele wijt;</l>
<l n="35">Eene hare was hem naest ant vel;</l>
<l>In asscen lach hi also wel;</l>
<l>Sijn hooft hinc emmer ter erden waert;</l>
<l>So waer hi ginc andie vaert,</l>
<l>Drouch hi emmer heilechdoem mede;</l>
<l n="40">Hi suchte altoes in sine bede;</l>
<l>Hi herberghede ende dwouch voete</l>
<l>Wien soet was of quam te gemoete.</l>
<l>                Eene boetscap, alsict vernam,</l>
<l>Tien tiden ute Bertaengen quam,</l>
<l n="45">Dat dongelovege Pelagiane</l>
<l>Der kerken swaerlijc gingen ane:</l>
<l>Die bisscoppe en helpen hem van Gallen,</l>
<l>Tgelove sal faelgieren met allen.</l>
<l>Doe waren daer toe gebeden saen</l>
<l n="50">Lupus van Troys ende dese Germaen.</l>
<l>Si voeren daer, dese heren wijs.</l>
<l>Ende alsi quamen te Parijs,</l>
<l>Daer hevet dese Germaen versien</l>
<l>Eene joncvrouwe mettien,</l>
<l n="55">Hiet Genevieve, ende seide ten vader</l>
<l>Enter moeder beede te gader:</l>
<l>"Dit was eene zaleghe dracht,</l>
<l>Dat ghi dit kint ter werelt bracht;</l>
<l>Want soe waert wert groter ere</l>
<l n="60">Voer Gode, onsen lieven Here."</l>
<l>Bi sinen rade belovede soe mede</l>
<l>Onsen Here zuverhede,</l>
<l>Ende hi benedijedse mede,</l>
<l>Ende so henen ende rumde die stede.</l>
<l n="65">                Alse hi in Bartaengen quam,</l>
<l>So sach hi daer ende vernam,</l>
<l>Dat die Poytevinen entie Sassen</l>
<l>Den Bertoenen waren over gewassen.</l>
<l>Hi was andie Bertoensche zide,</l>
<l n="70">Alse metten kerstinen, inden stride,</l>
<l>Want dandere al heidijn waren.</l>
<l>Ende alse naken souden die scharen,</l>
<l>Riep hi lude: "Alleluya!"</l>
<l>Den heidinen quam een vaer daer na,</l>
<l n="75"><pb n="2,326"/> Ende si weken teere riviere,</l>
<l>Daerre vele verdronken sciere;</l>
<l>Entie Bertoene sonder bloet</l>
<l>Wonnen ghinder roof ende goet.</l>
<l>Ende alsi hadden gedreven dane</l>
<l n="80">Dongelovege Pelagiane,</l>
<l>Setten si met groter eeren</l>
<l>Te lande waert haer keren.</l>
</div>
<div type="subchapter"><head type="subchapter">Sente Germaens doot. XLIIII.</head>
<l>                Alse Germaen te lande es comen,</l>
<l>Hebbent die heresiene vernomen,</l>
<l>Ende quamen in Bertaengen weder,</l>
<l>Om tgelove te velne neder.</l>
<l n="5">Doe wart weder harde saen</l>
<l>Ontboden de bisscop Germaen,</l>
<l>Ende hi nam met hem te sulker were</l>
<l>Den bisscop van Trieren Severe,</l>
<l>Ende es in Bertaengen comen,</l>
<l n="10">Ende hevet herberge ghenomen</l>
<l>Met enen man, die verkine wachte,</l>
<l>Want hem die coninc doe bi nachte</l>
<l>Sine herberghe ontseide.</l>
<l>Savonds [men] hem te voren leide,</l>
<l n="15">Hem ende sinen gheselle ghemeene,</l>
<l>Een calf, dat die wert hadde alleene.</l>
<l>Snachts so dede sente Germaen</l>
<l>Die been in sine huut beslaen,</l>
<l>Ende maket met siere bede</l>
<l n="20">Ghesont in al sine lede.</l>
<l>Des morghens so ghinc harde saen</l>
<l>Ten pallayse sente Germaen,</l>
<l>Ende stac den coninc uten rike</l>
<l>Van Gods halven gheweldechlike,</l>
<l n="25">Ende maecte met groter eere</l>
<l>Sinen wert coninc ende here,</l>
<l>Die zwijnherde hadde ghewesen.</l>
<l>Vortmeer so gheviel desen,</l>
<l>Dat si droeghen die Bertoensce crone,</l>
<l n="30">Die van hem quamen, te lone.</l>
<l>                Alse hi ute Bertaengen sciet</l>
<l>Ende hi dongeloveghe diet,</l>
<l>Die heresienen entie Pelagiane,</l>
<l>Verwonnen hadde ende gedreven dane,</l>
<l n="35">Hevet hi biden Heilegen Gheest</l>
<l>Dat verstaen ende verheest,</l>
<l>Dat een sijn geselle was doot,</l>
<l>Die hem was dor lieve groot</l>
<l>Naer gevolget, doe hi wech ginc.</l>
<l n="40">Doe ginc hi dor dese dinc</l>
<l>Ende dedene ontgraven daer hi lach,</l>
<l>Ende sprac aldus up dien dach:</l>
<l>"Gheselle, sech, hoe staet met di?</l>
<l>Wiltu upstaen ende gaen met mi?"</l>
<l n="45">Mettien die ghene levende upsat</l>
<l>Ende antworde weder dat:</l>
<l>"Daer ic bem ende bliven moet,</l>
<l>Daer eist soete, sachte ende goet.</l>
<l>In hebbe te keerne gene luste."</l>
<l n="50">Germaen seide: "Vrient, so ruste."</l>
<l>Mettien leidi thovet neder,</l>
<l>Ende danen hi quam, voer hi weder.</l>
<l>                Daer na quam dese Germaen</l>
<l>Tote Auston, daer sente Cassiaen</l>
<l n="55">Begraven lach. Hi sprac te hem:</l>
<l>"Hoe eist met di?" Hi seide: "Ic bem</l>
<l>In soeter rusten, in groter eren,</l>
<l>Ende ontbeide tfonnesse ons Heren."</l>
<l>Ghermaen seide: "Rust langen tijt</l>
<l n="60">Ende nem in Cristum dijn delijt,</l>
<l>Ende bidde dat wi met eren comen,</l>
<l>Aldaer Jhesus Cristus sal domen."</l>
<l>                Hem nam een dief sijn paerdekijn,</l>
<l>Die naect ende aerm dochte sijn,</l>
<l n="65">Ende en conste nieweren ontwiken</l>
<l><pb n="2,327"/> Binnen ere nacht, no oec ontstriken.</l>
<l>Smaergens quam die dief te voet,</l>
<l>Ende brachte tpaert in sijn ghemoet:</l>
<l>Dat ontfinc Germaen gereet,</l>
<l n="70">Ende gaf hem te lone sijn cleet.</l>
<l>                Aerme quamen hem eens ane,</l>
<l>Omme aelmoesnen tontfane.</l>
<l>III bysanten hadde sijn dyaken.</l>
<l>- "Ghef wech," sprac hi saen, "de saken.</l>
<l n="75">God sal emmer sijn aerme voeden."</l>
<l>Die dyaken wille hem behoeden,</l>
<l>Ende hevet maer enen besant gegeven.</l>
<l>Doe quamen hem ridende beneven</l>
<l>Lieden, die hem vaste andraven,</l>
<l n="80">Ende hem CC sc. ghaven.</l>
<l>Dat hiet hi den dyaken ontfaen,</l>
<l>Ende sprac aldus an hem saen:</l>
<l>"Hadstu wel gedaen mijn wort,</l>
<l>Du hads noch C sc. vort."</l>
<l n="85">Den dyaken wonderde tier stont,</l>
<l>Dattem sijn heimelicheit wart cont.</l>
<l>                Oec so quam hi teenen male</l>
<l>Tote Ravene in Ytale,</l>
<l>Daerne bat die keyserinne</l>
<l n="90">Met hare tetene up rechte minne.</l>
<l>Daer dedi enen doden upstaen;</l>
<l>Daer ontstaerf hem sijn ezel saen,</l>
<l>Diene drouch te siere noot:</l>
<l>Dien verwecti vander doot.</l>
<l n="95">Tote Ravene indie stede</l>
<l>Dedi sinen ende mede.</l>
<l>Sijn lachame wart gedragen</l>
<l>Van Ravene tAutsure in dien dagen.</l>
<l>Drie dode dedi upstaen mede:</l>
<l n="100">Eenen tOrliens indie stede;</l>
<l>Den anderen eens ballius sone,</l>
<l>Te Ravene so was dat ghone;</l>
<l>Sijn jongre was die derde man.</l>
<l>Hi staerf, alsict gevinden can,</l>
<l n="105">Int jaer ons Heren vijftalf hondert.</l>
<l>Sine miracle menech wondert.</l>
</div>
<div type="subchapter"><head type="subchapter">Sente Lupus doot. XLV.</head>
<l>                Sente Lupus, dien met sente Germane</l>
<l>In Bertaengen beviel te gane,</l>
<l>Hadde oec een getrouwet wijf,</l>
<l>Ende daer na leeddi moencs lijf</l>
<l n="5">Te Troys in die goede stede.</l>
<l>Daer na wart hi bisscop mede.</l>
<l>Jegen die Hunen hi verbat</l>
<l>Voer onsen Here Troys de stat.</l>
<l>Grote miracle dat hi dede</l>
<l n="10">An menech ziecs menscen lede.</l>
<l>LII jaer, alsemen hort,</l>
<l>So berechte hi Troys de port.</l>
<l>                Te dien tiden was sente Mamertijn,</l>
<l>Die lange heidijn hadde gesijn</l>
<l n="15">Ende daer na blent ende lam,</l>
<l>So dat hi tsente Germane quam,</l>
<l>Daer hi kerstijndoem ontfinc</l>
<l>Ende genas van alre dinc,</l>
<l>Ende wart abt ende moenc daer naer</l>
<l n="20">Ende diende Gode menech jaer.</l>
<l>                Oec was tier tijt sente Mariaen,</l>
<l>Die oec bisscop wart ontfaen,</l>
<l><pb n="2,328"/> Die enen ever teenen stonden</l>
<l>Met beden verloeste vanden honden,</l>
<l n="25">Ende ene berinne thaerre noet</l>
<l>Mede bescudde vander doot;</l>
<l>Ende alse hi doot was, dedi ontgaen</l>
<l>Enen mensche, die was gevaen</l>
<l>Up sine mesdaet tien stonden</l>
<l n="30">Ende met ysere vaste gebonden.</l>
<l>                Tien tiden so was bisscop mede</l>
<l>Tote Lyoens indie stede</l>
<l>Sente Eucherius, die bisscop waert,</l>
<l>Want die ingel geopenbaert</l>
<l n="35">Hadde dat hijs werdich ware:</l>
<l>Dus ne kiestmen nu niet bi jare.</l>
<l>                Hylarius was met groten danke</l>
<l>Die bisscop van Arleblanke,</l>
<l>Die minre der aermoede,</l>
<l n="40">Ende maecte van al sinen goede</l>
<l>Arfname Gode onsen Here:</l>
<l>Nochtan was hi rike sere.</l>
<l>Selve wart hi ackerman,</l>
<l>Diere te voren niet conste an,</l>
<l n="45">Want hi was van hogen conne,</l>
<l>Ende omme dat hi gherne wonne,</l>
<l>Daer hi mede mochte onthalen</l>
<l>Die aerme, die van hongre qualen.</l>
<l>                In deser tijt, dat weetmen wale,</l>
<l n="50">Was Petronius in Ytale,</l>
<l>Die boeke maecte, daermen in vint</l>
<l>Bloemekine, die men mint.</l>
<l>Petronius hevet dit gheset:</l>
<l>"Wat dooch daer scependoem of wet,</l>
<l n="55">Daer els niemen heeft gewelt</l>
<l>Dan alleene droghe ghelt,</l>
<l>Ende daer aermoede nochte bede</l>
<l>Mach gevinden ghene stede?</l>
<l>Recht ende wet es nu vele.</l>
<l n="60">                Voer meerre sekerheit ic dat hele,</l>
<l>Dat een man cope sijn recht,</l>
<l>Dan hi uptie aventure vecht.</l>
<l>                Die ghelt heeft, hi es sonder plage;</l>
<l>Hi seilt vor wint ende voer wage;</l>
<l n="65">Hi set daventure ende voeghet,</l>
<l>Also alse hem genoeghet;</l>
<l>Hi hevet al in eere somme</l>
<l>Ghedisputeert die meesters omme;</l>
<l>Hi winnet gelt in allen hoven;</l>
<l n="70">Men sal sine wijsheit loven</l>
<l><pb n="2,329"/> Boven Catoene den wisen.</l>
<l>Wat helpt dat wi den (denar.) prisen?</l>
<l>Dat wi prisen dat es clene.</l>
<l>Hevestu gelt, so peins allene</l>
<l n="75">Wattu begers, het sal gescien.</l>
<l>Men mach den (denar.) gherne sien,</l>
<l>Want het es der werelt god:</l>
<l>Diene scuwet, hi es sot."</l>
</div>
<div type="subchapter"><head type="subchapter">Van sente Genevieven. XLVI.</head>
<l>                In dien tiden dat Marciaen</l>
<l>Dat keyserike hadde ontfaen,</l>
<l>Doe waser ene maget wijs,</l>
<l>Genevieve van Parijs,</l>
<l n="5">Die van Autsure sente Germaen</l>
<l>Alse over dochter hadde ontfaen,</l>
<l>Ende voerseit hadde van hare,</l>
<l>Dat soe noch werden soude mare.</l>
<l>Doe doot waren beede ghader</l>
<l n="10">Haer moeder ende oec haer vader,</l>
<l>Quam soe te Parijs indie stat,</l>
<l>Entie Hunen quamen binnen dat,</l>
<l>Omme te destruweerne met allen</l>
<l>Dat rike lantscap van Gallen;</l>
<l n="15">Maer soe alleene met haerre bede</l>
<l>Bescudde Parijs die goede stede,</l>
<l>Dat die Hunen met gere saken</l>
<l>Der stat niet en consten genaken.</l>
<l>                Ter stede daer up ghenen dach</l>
<l n="20">Sente Denijs begraven lach,</l>
<l>Dede soe eene kerke maken</l>
<l>Met miraclen, met sconen saken.</l>
<l>So grote dinc dede God dor hare,</l>
<l>Dat te lanc te telne ware:</l>
<l n="25">Vele gevanghene keytive</l>
<l>Verloeste soe binnen haren live;</l>
<l>Vele liede, die waren beseten,</l>
<l>Dede soe der pinen vergheten.</l>
<l>Soe levede meer dan LXXX jaer,</l>
<l n="30">Ende was eene prophetesse waer.</l>
<l>                Tien tiden was sente Symoen,</l>
<l>Die sonderlinge was in sijn doen,</l>
<l>Die in eene columme, voer waer,</l>
<l>Up ende neder stont VII jaer.</l>
<l n="35">Eene andere maectemen hem echt,</l>
<l>Daer stont hi X jaer in gherecht.</l>
<l>Eene derde maectemen hem al ront,</l>
<l>Daer hi XXII jaer in stont.</l>
<l>Eene vierde was hem doe gheset,</l>
<l n="40">Daer stont hi IIII jaer in met.</l>
<l>Wie so ziec quam, daer hi was,</l>
<l>Uptie stede hi ghenas.</l>
<l>Meneghen heidinen man hi leerde</l>
<l>Enten kerstijndoeme bekeerde.</l>
<l n="45">Sijn een been verrotte hem daer:</l>
<l>Doe stont hi al gheel een jaer</l>
<l>Up dat een been alleene.</l>
<l>Sijn name horde begheene</l>
<l>Een heidijn coninc, die te hem quam,</l>
<l n="50"><pb n="2,330"/> Die genaden ane hem nam.</l>
<l>Ne gheen wijf en moeste mede</l>
<l>Comen, daer hi was ter stede,</l>
<l>Noch selfs siere moeder diere quam,</l>
<l>Dierre omme mesbaerde ende was gram.</l>
<l n="55">In eene vijfte columme, vor waer,</l>
<l>Stont hi tote siere doot VI jaer.</l>
<l>Eenen drake hi ghenas,</l>
<l>Die gewont int oge was.</l>
<l>Bi Antyochen, danen hi was,</l>
<l n="60">Stont dese Symoen, alsict las.</l>
<l>                Een wijf hadde een serpent gedronken,</l>
<l>Ende was hare inden buuc gesonken;</l>
<l>Dat dede hi hare ten monde uutgaen,</l>
<l>Ende dat serpent barst doe saen.</l>
<l n="65">Wien so hi halp uter noot,</l>
<l>Dien riet hi vaste ende geboot,</l>
<l>Dat hi bi Gode swerens afquame</l>
<l>Ende zwoere alleene bi siere name.</l>
<l>Noch tfolc van sinen religioene</l>
<l n="70">Sweren meest bi sente Symoene.</l>
<l>Ende doe hi staerf, drouchmenne mede</l>
<l>TAntyochen indie stede.</l>
<l>Dedi levende wonder groot,</l>
<l>Hi deeds noch mee na sine doot.</l>
<l n="75">                In desen tiden, alsict las</l>
<l>Indie croniken, so was</l>
<l>Een clerc, die Prosper hiet,</l>
<l>Die scone gescrifte na hem liet,</l>
<l>Ende was spaues Leoens notaris.</l>
<l n="80">Menege scone bloeme, die waer is,</l>
<l>Die vindic in sinen boeken,</l>
<l>Daer ic somege uut wille soeken.</l>
</div>
<div type="subchapter"><head type="subchapter">   Van Prospers bloemen. XLVII.</head>
<l>                Prosper doet ons bekinnen:</l>
<l>"Wi sullen die lieden also minnen,</l>
<l>Dat wi niet en sullen laten,</l>
<l>Wine sullen hare mesdaet haten.</l>
<l n="5">                Wel seggen ende qualike leven,</l>
<l>Dats vonnesse over hem selven gegeven.</l>
<l>                Hets onrecht datmen quaetheit vermoet</l>
<l>An hem, daermen an siet al goet.</l>
<l>                Minne Gode om dinc en ghene,</l>
<l n="10">Dan omme hem selven allene;</l>
<l>Want si Gode onwert maken,</l>
<l>Die hem dienen omme ander saken.</l>
<l>                Men sal vanden quaden niet</l>
<l>Wanhopen, wat soes ghesciet;</l>
<l n="15">Maer men sal Gode bidden sere,</l>
<l>Dat hise betre dor sine eere;</l>
<l>Want der heileghere ghetal</l>
<l>Wasset vanden quaden al.</l>
<l>                Kerkelijc goet, na recht bediede,</l>
<l n="20">Dats aelmoesne der goeder liede,</l>
<l>Daermen die zonden met verloest</l>
<l>Enten aermen met vertroost,</l>
<l>Want het es der aermer erve:</l>
<l>Niemene en settese tsire bederve.</l>
<l n="25">Hets recht, datmen den aermen gevet</l>
<l>Wat goede so die kerke hevet;</l>
<l>Dat soe hevet si met hem gemene,</l>
<l>Die selve en hebben groet no clene.</l>
<l>Deeltmen oec den riken dies,</l>
<l n="30">Dans el niet dan groet verlies.</l>
<l>                Penset, ghi werlike riese,</l>
<l>Wat scaden het es ende wat verliese,</l>
<l>Gode te siene nemmermere;</l>
<l>Dat gheselscap entie eere</l>
<l n="35">Vanden heileghen te begevene;</l>
<l>Sterven ten euweliken levene;</l>
<l>Indie helle te sine versmort,</l>
<l>Van wormen emmermee gescort;</l>
<l>Die vlamme ten euweliken gedoge,</l>
<l n="40"><pb n="2,331"/> Den bittren rooc indie oge,</l>
<l>Vier ende vlamme sonder lecht</l>
<l>Emmermeer te smakene echt:</l>
<l>Peins hier omme, so sal vergaen</l>
<l>Des vleesch genouchte, sonder waen."</l>
<l n="45">                 In Zenoens tiden, des sijn wi wijs,</l>
<l>Was te Riemen bisscop sente Remijs,</l>
<l>Dien een heilech man te voren</l>
<l>Voersach dat hi soude sijn geboren.</l>
<l>Te sinen XXIIsten jare</l>
<l n="50">So wart hi erdschbisscop te waren;</l>
<l>Want een schijn van hemelrike</l>
<l>Vercosene daertoe sekerlike.</l>
<l>                Eens soudi met sire nichten eten,</l>
<l>Ende soe hadde haers so vergheten,</l>
<l n="55">Dat hare wijn gebrac int vat.</l>
<l>Sente Remijs seinde dat,</l>
<l>Ende dat vat wart vul te hant,</l>
<l>So datmen openbare vant</l>
<l>Den kelnere binnen diep,</l>
<l n="60">Alst over toter bonnen liep.</l>
<l>                Vor desen tijt was de paues Leo doot,</l>
<l>Die van heylecheit was groot,</l>
<l>Alst hier voren es bescreven;</l>
<l>Ende wart paues naer sijn leven</l>
<l n="65">Hylarius, van live reine,</l>
<l>Ende was geboren van Sardeine.</l>
<l>Dese verboot den bisscoppen dat,</l>
<l>Dat niemene in sine stat,</l>
<l>Alse hi storve, bisscop en sette,</l>
<l n="70">Maer datmen bisscoppe core bi wette.</l>
<l>Na hem wart paues, het moeste sijn,</l>
<l>Simplicius, [die] Tyburtijn</l>
<l>Van rechter gebornessen was.</l>
<l>Dese verboot, alsict las,</l>
<l n="75">Dat geen clerc in ghenen dinghe</l>
<l>Van leken man kerke ontfinge,</l>
<l>Sonder presentatie alleene;</l>
<l>Noch hout ment vor recht gemene.</l>
<l>                Felix wart daer na paues gecoren,</l>
<l n="80">Ende was van Rome gheboren,</l>
<l>Eens papen sone. Dese verwiet</l>
<l>Die herisiene ende sparedse niet:</l>
<l>Pieter van Alexandrie,</l>
<l>Anastasius ende sine paertie,</l>
<l n="85">Van Constantinoble den patriaerke,</l>
<l>Ende hare gesellen, leke ende claerke.</l>
<l>                Naer hem quam Gelasius.</l>
<l>Sijn vader hiet Valerius,</l>
<l>Ende was uut Affrike geboren.</l>
<l n="90">Dese ginc verdriven ende schoren</l>
<l>Ute Rome die Manicheen,</l>
<l>Diere doe was menech een,</l>
<l>Die jegen tgelove spreken:</l>
<l>Hare scrifture dedi breken.</l>
<l n="95">Hi was die doe singhen dede</l>
<l>Die prefacie ende maecte mede.</l>
<l>Dese hadde die aerme lief</l>
<l>Ende clergie hi verhief,</l>
<l>Ende verloeste Rome die port</l>
<l n="100">Van des swaers hongers mort.</l>
<l>Dese verboot den clerken al</l>
<l>Comenscepe ende sulc ghescal,</l>
<l>Wantse God uten temple waerp</l>
<l>Met eere gheselen swaer ende scaerp.</l>
</div>
<div type="subchapter"><head type="subchapter">Vanden eersten kerstijn coninc van Vrancrike. XLVIII.</head>
<l>                Te deser tijt ende tesen stonden</l>
<l>So wart sente Michiels kerke vonden</l>
<l><pb n="2,332"/> Uptie montaenge Garghane,</l>
<l>Int jaer ons Heren, na den verstane,</l>
<l n="5">CCCC LXX ende een,</l>
<l>Ghehouwen in eenen gheelen steen,</l>
<l>Die dinghel Gods daer selve stichte</l>
<l>Om ons aerme sondeghe wichte,</l>
<l>Dat wi van onsen sonden genaden</l>
<l n="10">Gode ende hem al ghinder baden.</l>
<l>                Ten selven tiden, alse dit was,</l>
<l>Wart die prophete Barnabas</l>
<l>In Cypren vonden in enen crochte,</l>
<l>Daerne groef ende bewrochte</l>
<l n="15">Jan Marcus, een siere neven,</l>
<l>Alse hi verloren hadde tleven</l>
<l>In een vier dor onsen Here;</l>
<l>Ende mettem warter vonden mere</l>
<l>Die ewangelie oec, die hem bleef,</l>
<l n="20">Die sente Mattheus selve screef</l>
<l>In Eubreuscher talen fine.</l>
<l>Dit was al vonden in Salamine.</l>
<l>                In des selves Zenoens tiden,</l>
<l>Daer wi die redene af overliden,</l>
<l n="25">So regneerde mogendelike</l>
<l>Die seste coninc van Vrancrike,</l>
<l>Hylderic, coninc Meruvincs sone:</l>
<l>Heidijn coninc was die ghone.</l>
<l>Sijn vader hadde here gewesen</l>
<l n="30">Met groter werdicheit vor desen,</l>
<l>Alse wi lesen, rechts X jaer,</l>
<l>Ende hi XXVII daer naer.</l>
<l>Keyser Zenoens dochter die was</l>
<l>Sijn wijf, alsemen hier voren las.</l>
<l n="35">Maer Hilderic verkeerde so sine zinne,</l>
<l>Dat hi leide sine minne</l>
<l>An die coninghinne van Doringhen</l>
<l>Ende minnedse boven allen dingen,</l>
<l>Die bi namen hiet Basine.</l>
<l n="40">Omme hare leet hi meneghe pine.</l>
<l>Coninc Hilderic wan an de ghone</l>
<l>Clodoveuse sinen sone,</l>
<l>Die sidert coninc mogendelike</l>
<l>Sat int lant van Vrankerike,</l>
<l n="45">Alse u die bouc hier na sal leeren.</l>
<l>Hylderic staerf int jaer ons Heren</l>
<l>CCCC LXXX ende vive,</l>
<l>Ende sciet heidijn vanden live,</l>
<l>Int XIIste jaer, sonder waen,</l>
<l n="50">Dat Zenoen crone hadde ontfaen.</l>
<l>                In dien tiden of daer omtrent,</l>
<l>Alse in jeesten es bekent,</l>
<l>Dat keyser Leo trike ontfinc,</l>
<l>Ghesciede in Bartaengen die dinc,</l>
<l n="55">Dat Uter Pandragoen staerf,</l>
<l>Ende Artur sijn sone verwaerf</l>
<l>Biden lande ghemeenlike</l>
<l>Die coninccrone ende dat rike,</l>
<l>Daer tRomans te vele toe seghet,</l>
<l n="60">Daer mi niet an gheleghet,</l>
<l>Dat ict hier vertrecken soude;</l>
<l>Want ict over boerde houde.</l>
<l>                Tien tiden was Artur te waren</l>
<l>Een jongelinc van XV jaren,</l>
<l n="65">Ende was stout ende dore milde</l>
<l>Ende vromech sere ten scilde.</l>
<l>Ende al es van hem achterbleven</l>
<l>Boerden vele, die sijn bescreven</l>
<l>Van menestrelen, van goliarden,</l>
<l n="70">Die favelen visieren begaerden,</l>
<l><pb n="2,333"/> Dies en salmen niet ommare</l>
<l>Van hem maken dat ware,</l>
<l>Dat ic cortelike tesen tiden</l>
<l>Van hem wille overliden.</l>
<l n="75">                Artur vant dat lant verladen,</l>
<l>Ghedestruweert ende verraden</l>
<l>Van Poytevinen ende van Sassen</l>
<l>Ende van Scotten, die ghewassen</l>
<l>Met ghewelde waren int lant.</l>
<l n="80">Sijn here versaemde hi te hant</l>
<l>Ende belachse in een foreest,</l>
<l>Daer si hem verwerden meest</l>
<l>Metter dickeit vanden bomen.</l>
<l>Hier omme begonste Artur gomen,</l>
<l n="85">Ende hiet dat hout al omme vellen,</l>
<l>Dat si met haren ghesellen</l>
<l>Al daer verderven souden,</l>
<l>Of si hem niet upgeven wouden.</l>
<l>Hier omme dwancse so de noot,</l>
<l n="90">Dat si dor die bitter doot</l>
<l>Hem selven moesten upgeven</l>
<l>(Want die honger nam hem tleven)</l>
<l>Ende orlof bidden thaerre onneren,</l>
<l>Dat si te lande moesten keren,</l>
<l n="95">Ende daer laten al haer goet.</l>
<l>Ghiselen vor dien overmoet</l>
<l>Willen si den coninc gherne laten,</l>
<l>Omme te vaerne haerre straten,</l>
<l>Ende tribuut erfelike te gevene</l>
<l n="100">Toten ende van haren levene.</l>
<l>Dus rumden die Sassen tlant.</l>
<l>Die Scotten boden hare hant</l>
<l>Ende worden alle eygijn mede,</l>
<l>Ende ontfingen daer te stede</l>
<l n="105">Dat lant, dat eerst hiet Albane,</l>
<l>Daer in ghemeenlike te gane</l>
<l>Ende daer te winne hare lijfnere.</l>
<l>Dus wart eygijn al dat here,</l>
<l>Ende Albane wart Scollant</l>
<l n="110">Na die Scotten daer genant.</l>
</div>
<div type="subchapter"><head type="subchapter">Vanden coninc Arture. XLIX.</head>
<l>                Dus wart Artur des lants here,</l>
<l>Ende regneerde met groter ere</l>
<l>Meer dan LXXV jaer.</l>
<l>Sijn gelike en wart nie daer naer,</l>
<l n="5">Noch te voren, in waerre dinc,</l>
<l>Over die kerstine coninc;</l>
<l>Want alle deylanden, die laghen</l>
<l>Van Afferike in ghenen dagen</l>
<l>Al toter vervrorne zee,</l>
<l n="10">Dienden hem, ende daer toe mee</l>
<l>Van Rusen alle die lande hier neder,</l>
<l>Al toten Rine vort ende weder.</l>
<l>Onder hem was mogendelike</l>
<l>Gallen, dat nu heet Vrancrike,</l>
<l n="15">Al tote Spaengen dat vaste lant.</l>
<l>Favele, die ic van hem vant,</l>
<l>Die latic al achterbliven.</l>
<l>Van Lancelote canic niet scriven,</l>
<l>Van Perchevale, van Eggraveine;</l>
<l n="20">Maer den goeden Waleweine</l>
<l>Vindic in sine jeesten geset,</l>
<l>Ende sinen broeder den valscen Mordret,</l>
<l>Ende van Eniau den hertoge Keyen,</l>
<l>Daer hem die Walen mede meyen.</l>
<l n="25">Nu salic u hier overliden</l>
<l>Cortelike van Arturs tiden.</l>
<l>                Die Sassen, daer dIngelsce af quamen,</l>
<l>Die begonsten hem sere scamen,</l>
<l>Dat si des lants waren verdreven;</l>
<l n="30"><pb n="2,334"/> Ende al hadden si hare neven</l>
<l>Te ghisele in Bertaengen gelaten,</l>
<l>Si keerden omme haerre straten</l>
<l>Ende braken trouwe ende ghelof,</l>
<l>Wat sore hem sal comen of,</l>
<l n="35">Ende zeilden in Bertaengen weder</l>
<l>Ende velden muren ende huse neder;</l>
<l>Sine lieten staen kerke no stat.</l>
<l>Coninc Artur verhorde dat,</l>
<l>Die loesheit vanden heidinen honden:</l>
<l n="40">Onthoveden hiet hi tien stonden</l>
<l>Die ghiselen, die hem waren bleven</l>
<l>Ende die si hem hadden ghegheven,</l>
<l>Ende dede te samen uut sijn here,</l>
<l>Omme hem te settene ter were.</l>
<l n="45">DIngelsche Sassen, die wel wisten,</l>
<l>Waert dat si des zegen misten,</l>
<l>Dat si alle waren doot,</l>
<l>Ende dat oec met rechte groot,</l>
<l>Setten hem vaste ter were</l>
<l n="50">Ende daden scade in Arturs here</l>
<l>Utermaten groot ende sware.</l>
<l>Artur troeste sijn volc inden vare.</l>
<l>Een swert haddi in sine hant,</l>
<l>Dat Calabrunus was ghenant,</l>
<l n="55">Ende eenen vreseliken spiet,</l>
<l>Die bi namen Reu hiet;</l>
<l>Up sinen helm enen guldinen drake,</l>
<l>Want sijn vader plach der sake.</l>
<l>Enen scilt haddi, daer in gehouwen</l>
<l n="60">Was dymagie van onser Vrouwen,</l>
<l>Ende alse hem die noot ginc na,</l>
<l>Plach hi te roepene: "<hi rend="italic">Ave Maria!</hi>"</l>
<l>Hi brac up deene zide,</l>
<l>Daer die sine waren in stride</l>
<l n="65">Ende int aerchste vanden spele.</l>
<l>Vor hem moester wiken vele,</l>
<l>Also dat hi met gewelt</l>
<l>Den Sassen afwan dat velt,</l>
<l>Ende sire menegen doden lieten.</l>
<l n="70">Den anderen dien begans verdrieten,</l>
<l>Ende hebben den rugge gegeven</l>
<l>[Ende vloen up enen berch daer neven,]</l>
<l>Daer si hem so sterke werden,</l>
<l>Dat si menegen sere derden,</l>
<l n="75">So dat Arture dies verdroot,</l>
<l>Ende riep met moede groot,</l>
<l>Met luder stemmen: "<hi rend="italic">Ave Maria!</hi>"</l>
<l>Ende trac den Sassen daer met na</l>
<l>Te voet; want men mochte tien tiden</l>
<l n="80">Den berch up te hem niet riden.</l>
<l>Den schilt hi vordie slage waerp;</l>
<l>Met Calabrunuse, dat sere was scaerp,</l>
<l>Slouch hire toe gane doot,</l>
<l>Eer hi ruste clene of groot,</l>
<l n="85">CCCC ende LXX man;</l>
<l>So dat hi hem den wijch afwan</l>
<l>Bider hulpen van onser Vrouwen.</l>
<l>Daer waren te sticken ghehouwen</l>
<l>Die beste vanden Sassen al.</l>
<l n="90">Snachts vloen si over berch ende dal</l>
<l>Alle diere te live bleven;</l>
<l>No nemmermeer in Arturs leven</l>
<l>Sone dorsten si dies gheroeken,</l>
<l><pb n="2,335"/> Dat si Baertaengen wilden soeken,</l>
<l n="95">Sonder doe die quade Mordret</l>
<l>Hem jegen den oem hevet gheset.</l>
<l>Dus hilt hi vort in groten vrede</l>
<l>Lant ende port, ende wan mede</l>
<l>Al dat bi hem was gheleghen,</l>
<l n="100">Ende dat hem sette daer jeghen.</l>
</div>
<div type="subchapter"><head type="subchapter">Vanden hove dat Artuur hilt. L.</head>
<l>                Alse Artur hadde an hem bedwongen</l>
<l>Alle die liede ende alle die tongen,</l>
<l>Die in eylanden sijn geseten,</l>
<l>Van allen die wire nu weten</l>
<l n="5">Tusschen daer uutgaet die Geronde</l>
<l>Tote dat men ghezeilen conde</l>
<l>In die grote Rusche zee,</l>
<l>Ende daertoe mede mee</l>
<l>Gallen al tote bewest den Rine,</l>
<l n="10">Armoriken, daer uut die sine</l>
<l>Gheboren waren, alsemen wel weet,</l>
<l>Ende dat men nu Bertaengen heet,</l>
<l>Ende dat nu heet Normendie,</l>
<l>Ent al weec an sine paertie,</l>
<l n="15">Dat benorden der Lore was,</l>
<l>Dedi huwelijc, alsict las,</l>
<l>An eene vrouwe van Rome geboren,</l>
<l>Hiet Gontymara, alse wijt horen.</l>
<l>Genoevere es soe in Walsch genant.</l>
<l n="20">Een hof hilti in sijn lant</l>
<l>Te Lonnen, dat ic nie en las</l>
<l>Dat sulc een hof gehouden was.</l>
<l>Alle die coningen entie lantsheren,</l>
<l>Die doe regneerden met eren,</l>
<l n="25">Van Ruschen waren alle daer,</l>
<l>Van Denemaerken, over waer,</l>
<l>Van Norweghen, van Weendenlant,</l>
<l>Ende mettem menech wilt seriant</l>
<l>Van Yrlant, van Yrcani.</l>
<l n="30">Aginsel, die hem sat bi,</l>
<l>Van Schollant, die moester sijn,</l>
<l>Die heet Angelus in Latijn;</l>
<l>Entie princen, die met allen</l>
<l>Saten in dat lant van Gallen.</l>
<l n="35">Sulke feeste wart nie gedaen.</l>
<l>Voer coninc Artuur moesten gaen</l>
<l>IIII coninghen teere scharen,</l>
<l>Ghecroent, diene moesten bewaren,</l>
<l>Ende elc met eenen ghuldinen swerde.</l>
<l n="40"><pb n="2,336"/> Na hem volgeden sine gheverde,</l>
<l>Sine baroenen vanden lande,</l>
<l>Chierlike ghecleet bi hande.</l>
<l>Aldus dede hi sinen ganc</l>
<l>Al tote dat men hem messe zanc,</l>
<l n="45">Ende keerde weder also ter zale.</l>
<l>Die coninginne also wale</l>
<l>Die festeerde met haren vrouwen,</l>
<l>Daermen wonder af mochte scouwen</l>
<l>Van edelen vrouwen ende van sconen,</l>
<l n="50">Van hobanden ende van cronen,</l>
<l>Van paremente menegertiere,</l>
<l>Sonderlinge van meneger maniere.</l>
<l>Daer was grote feeste tien male,</l>
<l>Groot ghesanc ende menege tale,</l>
<l n="55">Menech instrument, menech spel,</l>
<l>Ridderen, serianten also wel;</l>
<l>Elc so toghede daer, dies rochte,</l>
<l>Hoe hi hem te wapenen vermochte.</l>
<l>In can vertellen thondertste deel</l>
<l n="60">Vander feesten niet gheheel,</l>
<l>Also alse tLatijn bescheet;</l>
<l>Maer dat dar ic seggen gereet,</l>
<l>Dat in kerstine ystorien nie</l>
<l>Van meerre wart gelesen bi mie.</l>
<l n="65">                Bin desen dat dese feeste stoet,</l>
<l>Quamen van ghelate vroet,</l>
<l>Wijs van worden, jonc van jaren,</l>
<l>Liede in ghenen hove gevaren,</l>
<l>Die bootscap van Rome brochten</l>
<l n="70">Ende Arture te sprekene sochten.</l>
<l>Ende alsi in waren ontfaen,</l>
<l>Daden si hare boetscap saen,</l>
<l>Ende dageden den coninc Arture</l>
<l>Te Rome voerdie senature,</l>
<l n="75">Recht vonnesse daer tontfane,</l>
<l>Voerden keyser Leo te stane;</l>
<l>Want hi den Roemscen tribuut onthelde,</l>
<l>Dien wilen eer wan met gewelde</l>
<l>Julius Cesar up Bertaengen;</l>
<l n="80">Ende hi Gallen al bi Spaengen</l>
<l>Dien van Rome af hadde gewonnen</l>
<l>Ende vele eylande onder der zonnen.</l>
<l>Waert dat hijs niet doen en woude,</l>
<l>Datmenne ten naesten Oeste soude</l>
<l n="85">Emmer souken, sonder meer spreken,</l>
<l>Ende donrecht metten swerde wreken.</l>
<l>Artur hevet wel ghehort</l>
<l>Met ghemake al hare wort,</l>
<l>Ende hiet die heren beiden met staden:</l>
<l n="90">Hi wildem antworden ende beraden.</l>
</div>
<div type="subchapter"><head type="subchapter">Arturs antworde toten Romeinen. LI.</head>
<l>                In eene ziden es hi ghetoghen</l>
<l>Upten vasten tor, den hoghen,</l>
<l>Dien wilen setten die Trinevante,</l>
<l><pb n="2,337"/> Dat nu heet Lonnen, die gygante.</l>
<l n="5">Aldaer si doe te rade ghinghen,</l>
<l>Sprac Waleweyn aldus ten dingen:</l>
<l>"Danc hebs God! want wi Bertoene</l>
<l>Wine hadden anders niet te doene</l>
<l>Dan eten, drinken ende singhen,</l>
<l n="10">Spel met vrouwen, dansen, springen,</l>
<l>Dies es leden langhe stont.</l>
<l>Nu wert ons ander materie cont,</l>
<l>Daer wi vers af moeten maken,</l>
<l>Die vanden swerde sullen smaken!</l>
<l n="15">Ende dit ontbieden ons de beste,</l>
<l>Die oint stat wonnen of veste:</l>
<l>Dat sijn die vromeghe Roemheren."</l>
<l>Mettien versaemden hem die heren,</l>
<l>Die tes coninx rade behoren,</l>
<l n="20">Ende Artur selve die sprac voren:</l>
<l>                "Ghi heren," seiti, "ghi hebt gemeine</l>
<l>Wel gehort wat die Romeine</l>
<l>Ons ontbieden; ende dinket u goet,</l>
<l>Ic hebbe vonden in minen moet</l>
<l n="25">Wat ic hem antworden sal,</l>
<l>Eist dat ghijt mi radet al.</l>
<l>Eersten willic antworden dit:</l>
<l>Datmen met ghewelt besit</l>
<l>Ende met crachte winnet echt,</l>
<l n="30">Dat en mach nemmer wesen recht.</l>
<l>Souden wi tribuut te Rome gheven,</l>
<l>Die ons met crachte an was gedreven</l>
<l>Van Juliuse? dan ware geen recht.</l>
<l>Vort willen wi hem toghen echt,</l>
<l n="35">Dat Brennus ende Bellijn,</l>
<l>Daer wi af gheboren sijn,</l>
<l>Want si waren des lants heren,</l>
<l>Rome wilen wonnen met eeren,</l>
<l>Ende hinghen voer dat Capittole</l>
<l n="40">XX Romeinen teere schole,</l>
<l>Langhe eer Julius was geboren.</l>
<l>Grote Constantijn, die hier te voren</l>
<l>Gheboren was tote Everwijc,</l>
<l>Die was keyser dies gelijc.</l>
<l n="45">Dus eist recht dat ons Rome toehort,</l>
<l>Eist van orloghen of van gebort;</l>
<l>Ende willen hem seggen overluut,</l>
<l>Dat wi eeschen Roemschen tribuut,</l>
<l>Ende willen ten naesten Oeste comen</l>
<l n="50">Up wat velde si willen noemen:</l>
<l>Ende dien God daer ghevet zeghe,</l>
<l>Blive here vort alleweghe."</l>
<l>                Alle seiden si: "Dit dinct ons goet."</l>
<l>Mettien men incomen doet</l>
<l n="55">Die Romeine ende seidem ditte.</l>
<l>Vertornet ende in groter hitte</l>
<l>Keerden si te Rome inde stat,</l>
<l>Ende seiden den senaturen dat.</l>
<l>Ende Artur hevet die sine vermaent,</l>
<l n="60">Die hi hem hout van herten waent,</l>
<l>Dat si ten naesten Oeste met allen</l>
<l>Hem te hulpen comen in Gallen.</l>
<l>Aldaer hebben sine wel ghetroest,</l>
<l>Harewaert west ende van Rusen oest,</l>
<l n="65">Dat sine tusscen doot ende leven</l>
<l><pb n="2,338"/> Altoos niet en wilden begheven.</l>
<l>Mettien es dat hof ghesceden.</l>
<l>Die heren keerden hem gereeden,</l>
<l>Ende Artur, die milde, die coene,</l>
<l n="70">Ghereedde hem ende sine Bertoene.</l>
<l>Morderette, sinen neve, hi beval</l>
<l>Sijn wijf ende Bertaengen al,</l>
<l>Ende trac sijn volc te samen saen.</l>
<l>Te scepe so sijn si ghegaen</l>
<l n="75">Ende quamen ghemeenlike</l>
<l>Gheseilt int lant van Armorike,</l>
<l>Dat men nu Bertaengen heet.</l>
<l>In eene havene, al daer steet</l>
<l>Sente Michiels berch nu bi dage,</l>
<l n="80">Daer horde Artur eene claghe,</l>
<l>Dat een gygant, een groet viant,</l>
<l>Hadde geroeft daer int lant</l>
<l>Eene joncvrouwe van magen groot;</l>
<l>Want sijn zwagher die coninc Loot,</l>
<l n="85">Siere zuster man, was haer neve.</l>
<l>Artur hiet dat tfolc daer bleve,</l>
<l>Ende dorcroop van hoeken thoeken</l>
<l>Omme ghenen ruese soeken,</l>
<l>So dat hi vernam die mare,</l>
<l n="90">Dat hi up eene roetse ware,</l>
<l>Metter joncvrouwen, in die zee.</l>
<l>Alleene voer hire ende nemmee,</l>
<l>Ende hevet ghenen ruese bestaen:</l>
<l>Dien rovede hi vanden live saen,</l>
<l n="95">Ende vant die joncvrouwe doot,</l>
<l>Die hi grouf met eeren groot;</l>
<l>Ende brochte sinen volke de mare,</l>
<l>Ende seidem al openbare,</l>
<l>Dat hi noint in al Ingelant</l>
<l n="100">So sterken gygant en vant,</l>
<l>Sonder den reuse Richoene,</l>
<l>Die was van alsulken doene,</l>
<l>Dat hi hadde te siere hovaerden</l>
<l>Al ghemaect van coninx baerden</l>
<l n="105">Eenen roc, dien hi anedrouch,</l>
<l>Also alse hise alle verslouch.</l>
<l>Doe wildi hem Arturs baert;</l>
<l>Ende Artur voer darewaert,</l>
<l>Ende slouch doot dien gygant</l>
<l n="110">In eenen eenwijch metter hant.</l>
</div>
<div type="subchapter"><head type="subchapter">Hoe Waluweyn sijns oems boetscap dede. LII.</head>
<l>                Doe Artur hadde havene genomen</l>
<l>Ende sijn volc es te scepe comen,</l>
<l>Trac hi henen te Parijs waert.</l>
<l>Wat so daer was andie vaert,</l>
<l n="5">Ghinc hem altemale in hant.</l>
<l>Binnen Parijs dat hi vant</l>
<l>Eenen bailliu, dien de wet</l>
<l>Van Rome daer hadde gheset,</l>
<l>Die Felloen bi namen hiet;</l>
<l n="10">Ende want hi merket ende siet,</l>
<l>Dat hi niet en mach te velde</l>
<l>Aldaer vechten met ghewelde,</l>
<l>So bit hi omme eenen camp:</l>
<l>Wie so verwint sonder scamp,</l>
<l n="15"><pb n="2,339"/> Dat onder hem bleve die stat.</l>
<l>Artur nontseide niet dat,</l>
<l>Noch en wilde oec daer bi</l>
<l>Datten iemen vochte dan hi.</l>
<l>Indie vaert daer inde Zeine</l>
<l n="20">Daer vochten si beede alleine,</l>
<l>Dat al nu in deser wile</l>
<l>In Fransoys heet die Yle.</l>
<l>Daer hadde Felloen den ramp,</l>
<l>Want hi verloos tlijf inden camp.</l>
<l n="25">Ghinder quamen an hem gevallen</l>
<l>Norweghers, Deenen ende Gallen.</l>
<l>Van danen trac hi upwaert</l>
<l>Tote Austun met snelre, vaert;</l>
<l>Want hi horde mare das,</l>
<l n="30">Dat tRoemsche here comen was</l>
<l>Met Luciuse, dien keyser Leoen</l>
<l>Hadde bevolen al sijn doen,</l>
<l>Ende brochte mettem van over mere</l>
<l>Een onghetelt machtich here,</l>
<l n="35">Perchiene ende Mediene,</l>
<l>Affricane ende Numidiene,</l>
<l>Beede coningen ende hertoghen,</l>
<l>Also vele alsere hem doghen.</l>
<l>An hem hevet Artur ghesent</l>
<l n="40">Omme te houdene parlement,</l>
<l>Weltijt dat hi wille striden,</l>
<l>Ofte waer hi sijns wille ontbiden.</l>
<l>Dese bootscap dede Waluwein</l>
<l>Ende voer heenen berch ende plein,</l>
<l n="45">Ende liet succoers onder weghe,</l>
<l>Up aventure wies men pleghe,</l>
<l>Dat hi emmer wete ontset,</l>
<l>Dat hi ontwiken moghe te bet.</l>
<l>Ende alse hi quam vor die van Rome,</l>
<l n="50">Ende hi die boetscap van sinen ome</l>
<l>Met onvervaerden moede dede,</l>
<l>Stont een Romein daer ter stede</l>
<l>Ende seide: "Die Bertoene</l>
<l>Sijn staerc van worden, cranc van doene."</l>
<l n="55">Waluwein antworde ende sprac:</l>
<l>"Wat seghestu den Bertoenen lac?</l>
<l>Sie of si doen dorren ende spreken!"</l>
<l>Mettien worde hevet hi ghesteken</l>
<l>Sijn swert den Romein dort lijf.</l>
<l n="60">Daer wart getrocken menech knijf;</l>
<l>Maer Waluwein ende sine ghesellen,</l>
<l>Omtrent XX, horen wi tellen,</l>
<l>Die sijn getrocken daer ten orssen</l>
<l>Ende ontreden ghere porssen,</l>
<l n="65">Ende weken, doe si dat saghen,</l>
<l>Aldaer hare laghe laghen,</l>
<l>Daer die Romeinen niet af en wisten.</l>
<l>Ghinder so begonstmen twisten,</l>
<l>Entie Romeine waren onghescaert:</l>
<l n="70">Dies verloren si eenen schaert</l>
<l><pb n="2,340"/> Uten haren onversien,</l>
<l>Dat si dor noot moesten vlien</l>
<l>Ten haren weder, alse die hem saghen</l>
<l>Bedroghen inder Bertoene laghen.</l>
<l n="75">An beeden ziden bleef volc doot;</l>
<l>Maer die scade was te groot</l>
<l>Die up dien van Rome vel:</l>
<l>Daer blevenre doot V<hi rend='sup'>c</hi> wel,</l>
<l>Ende ghevaen met groter eeren</l>
<l n="80">Wel XXX vanden meesten heren.</l>
<l>Dus keerden weder die Bertoene,</l>
<l>Blide sere van haren doene;</l>
<l>Ende alse die coninc Artur wiste</l>
<l>Daventure vanden twiste,</l>
<l n="85">Was hi utermaten blide.</l>
<l>Die gevaen waren inden stride,</l>
<l>Sende hi te houdene te Parijs.</l>
<l>Waluweyn hadde alden prijs</l>
<l>Vander boetscap enter daet,</l>
<l n="90">Up aventure hoet vort vergaet.</l>
</div>
<div type="subchapter"><head type="subchapter">Den groten wijch tusschen Arture enten Romeinen. LIII.</head>
<l>                Lucius es metten sinen</l>
<l>Van herten in groter pinen,</l>
<l>Dat die Bertoene int scoenste waren;</l>
<l>Nochtan wildi ghebaren</l>
<l n="5">Of hijs niet een twint en achte.</l>
<l>Hi trac henen wech met crachte</l>
<l>Te Lengeres te Borgoengen waert.</l>
<l>Daer vant hi dies hi begaert,</l>
<l>Die stat bewest tsinen bouf,</l>
<l n="10">Spise, dranc ende haernasch grouf</l>
<l>Ende groot here, dat upter heide</l>
<l>Sijns te vechtene ontbeide.</l>
<l>Daer docht hem goet sijn ende woude</l>
<l>Datmen Artuurs ontbeiden soude;</l>
<l n="15">Want hi kende die Bertoene</l>
<l>Van so overdadeghen doene,</l>
<l>Si soudene soeken harentare,</l>
<l>In wat enden lants hi ware,</l>
<l>Of hi soude hem ontwiken</l>
<l n="20">Ende over die berghe striken;</l>
<l>Ende mercte wel in sijn gedochte,</l>
<l>Dat te ghevoughe niet sijn mochte;</l>
<l>Want die Bertoenen souden hem volgen</l>
<l>Uptie hielen sere verbolghen.</l>
<l n="25">Aldus slouch hi sijn ghetelt</l>
<l>Buten Lengres up dat velt.</l>
<l>                Artuur hevet dit vernomen,</l>
<l>Ende es metten sinen comen,</l>
<l>Scone treckende, wel bewaert,</l>
<l n="30">Met sinen here te Lengeres waert,</l>
<l>Alse die de Romeine sochte.</l>
<l>Groot volc hi mettem brochte,</l>
<l><pb n="2,341"/> Die alle haetten die Romeine,</l>
<l>Omme dat si wilden alleine</l>
<l n="35">Hovet van alder werelt wesen.</l>
<l>So na quamen si met desen,</l>
<l>Dat elc mochte openbare</l>
<l>Anescouwen sanders scare,</l>
<l>Ende hem die scuttren onderschoten</l>
<l n="40">An beeden ziden vander roten.</l>
<l>Maer die avont ginc in hant;</l>
<l>Men slouch tenten daer int sant,</l>
<l>Ende beiden der dagheraet.</l>
<l>Des maerghens, als de zonne upgaet,</l>
<l n="45">Ghereeddem menech man te stride:</l>
<l>"<hi rend="italic">Asaermes!</hi>" riepmen an elke zide.</l>
<l>Die wijch begonste metter zonnen.</l>
<l>Daer was gejaget ende geronnen</l>
<l>Omden vorwijch in elke zide.</l>
<l n="50">Artuur was vro ende blide,</l>
<l>Ende sprac alse een coninc coene:</l>
<l>"Ghi heren, ghi getrouwe Bertoene,</l>
<l>Peinst omme deere up desen dach!</l>
<l>Dits eere, die niet tegaen en mach:</l>
<l n="55">Seghe te vechtene uptie Romeine,</l>
<l>Die thovet willen sijn alleine</l>
<l>Over al der werelt diet.</l>
<l>Hets al spot ende el niet,</l>
<l>Dat wi hier te voren vochten,</l>
<l n="60">Al waest also dat niet en mochten</l>
<l>Onse vianden vor ons gheduren:</l>
<l>Dit sijn die heren der aventuren!</l>
<l>Hier af sal ons emmermere</l>
<l>Name wassen ende ere;</l>
<l n="65">Noch nemmermeer naer desen tiden</l>
<l>Sone sal volc up ons dorren striden.</l>
<l>Ghi hebt mi XXX conincriken</l>
<l>Met uwer doget ghedaen wiken,</l>
<l>Daer ic coninc ende here af bem:</l>
<l n="70">Nu toe! ende elc zie voer hem!"</l>
<l>Mettien versaemden hem die scaren.</l>
<l>Daer mochtmen horen mesbaren,</l>
<l>Desen jaghen, den gheenen vlien,</l>
<l>Ende met wapenen wonder ghescien,</l>
<l n="75">Volc van menegerande tonghen,</l>
<l>Die daer onderlinghe dronghen.</l>
<l>Grote volc staerf an elke zide;</l>
<l>Maer die persse vanden stride</l>
<l>Quam up Luciuse entie Romeine;</l>
<l n="80">Want die waren met Waleweyne,</l>
<l>Volgheden daer hi wilde varen;</l>
<l>Ende Waluweyn versach den aren</l>
<l>Blecken inden Roemschen standaert.</l>
<l>Therte stont hem darewaert,</l>
<l n="85">Want hi peinse dat daer helde</l>
<l>Dbeste riddersceep vanden velde,</l>
<l>Ende es indie Romeine ghevallen,</l>
<l>Ende anden prinche van hem allen,</l>
<l>Luciuse, versament mede,</l>
<l n="90">Die wonder daer met wapenen dede.</l>
<l><pb n="2,342"/> Doch heeftene met crachte groot</l>
<l>Waluweyn gesleghen doot,</l>
<l>Enten aerne ghevelt int zant.</l>
<l>[Ende coninc Artur quam te hant</l>
<l n="95">Ende brac daer in met groter cracht,</l>
<l>Daer Walewein dus stont ende vacht,</l>
<l>Ende sloech daer soe vreselike slage,</l>
<l>Dat nieman en dorste in dien dage</l>
<l>Sire slage ontbeiden, si u becant.]</l>
<l n="100">Doe wart ondaen die scare thant;</l>
<l>Ende alse dandere scaren saghen</l>
<l>Luciuse doot ende dander jaghen,</l>
<l>Enten standaert onder voete,</l>
<l>Vloe daer wie soes hadde moete,</l>
<l n="105">Alse die omme ghene dinc en sagen</l>
<l>Dan alleene omme tlijf ontdragen.</l>
</div>
<div type="subchapter"><head type="subchapter">Hoe die Romeine den strijt verloren. LIIII.</head>
<l>                In dien wighe bleven doot</l>
<l>Coningen ende heren groot</l>
<l>An elke zide seere vele.</l>
<l>Maer den Romeinen ginct uten spele,</l>
<l n="5">Want die Bertoene behilden tfelt.</l>
<l>Roof wonnen si al onghetelt,</l>
<l>Orssen, wapenen ende haernasch.</l>
<l>Artuur was vro ende rasch,</l>
<l>Ende hiet datmen brochte ter erden</l>
<l n="10">Elken man naer sire werden</l>
<l>Uptie wijchstat daer hi lach.</l>
<l>Ende alse hi Luciuse sach</l>
<l>Doot liggende onder die heren,</l>
<l>Dede hine upnemen met eeren</l>
<l n="15">Ende dedene zuveren vanden bloede.</l>
<l>Eerlike, met groten goede,</l>
<l>Hiet hine balsemen ende ghereeden,</l>
<l>Ende hoverdelike cleeden,</l>
<l>Ende leidene up eenen waghen,</l>
<l n="20">Ende hietene te Rome draghen,</l>
<l>Ende screef den heren, den senaturen,</l>
<l>Fierlike in siere scrifturen:</l>
<l>"Dusghedanen cheins ende tribuut</l>
<l>Es men schuldich te sendene uut</l>
<l n="25">Van Bertaengen tote Rome!</l>
<l>Elc man merke ende ghome,</l>
<l>Wiene hebben wille ende halen:</l>
<l>Dus conen die Bertoene betalen!"</l>
<l>Oec ontboot hi jongen ende ouden,</l>
<l n="30">Dat si hem beraden souden;</l>
<l>Want hi emmer comen woude,</l>
<l>Alse die Rome winnen soude,</l>
<l>Ende sijt verweren, of si mochten,</l>
<l>Of dat si hem also bedochten,</l>
<l n="35">Dat si dies waren beraden,</l>
<l>Dat si quamen up ghenaden.</l>
<l>                In desen staerf keyser Leoen,</l>
<l>Doe wart keyser Zenoen.</l>
<l>Ende Artuur sette hem dat hi wan</l>
<l n="40">Alle die lande ten berghe an,</l>
<l>Beede steden ende vesten.</l>
<l><pb n="2,343"/> Hi sette hem met al sinen besten</l>
<l>Hoe dat hi ane hem bedwanc,</l>
<l>Over breet ende over lanc,</l>
<l n="45">Al Gallen tote Nerbone,</l>
<l>Ende peinsede om die keysercrone</l>
<l>Te winnene van Rome der stat,</l>
<l>Ende hevet versamet volc ende scat,</l>
<l>Daer hi mede moge vulbringen</l>
<l n="50">Den wille van sinen dinghen.</l>
<l>                Van Perchevale, van Galyote,</l>
<l>Van Egraveine, van Lancelote,</l>
<l>Vanden coninc Ban van Benowijc</l>
<l>Ende Behoerde dies ghelijc,</l>
<l n="55">Ende van vele geveinseder namen,</l>
<l>Sone vandic altesamen</l>
<l>Cleene no groot inden Latine:</l>
<l>Dies docht mi verlorne pine,</l>
<l>Dat ict hier ontbinden soude;</l>
<l n="60">Want ic dWalsch over boerde houde.</l>
<l>                In dese orloghe uptie Romeine</l>
<l>So was Artur, die coninc reine,</l>
<l>XX jaer wel ofte mere,</l>
<l>Ende quam met grotre eere</l>
<l n="65">Ten berghe toe om altemale</l>
<l>Te lidenne ende te winnen Ytale;</l>
<l>Maer dattem daventure benam,</l>
<l>Ende hem sulke niemare quam,</l>
<l>Daer hijs omme moeste begeven;</l>
<l n="70">Want die in Bertaenyen bleven,</l>
<l>Daden hem scade ende ongetrouwe.</l>
<l>Dat was jammer ende rouwe.</l>
<l>Hadde ten besten gehent sine dinc,</l>
<l>Sone hadde beter coninc</l>
<l n="75">Inder werelt niet gewesen.</l>
<l>Maer dit es also wi lesen:</l>
<l>Daventure, sonder waen,</l>
<l>Laet ghene hoge dinc lange staen.</l>
</div>
<div type="subchapter"><head type="subchapter">Van Fulgentius ende sine sproken. LV.</head>
<l>                In keyser Zenoens tiden was</l>
<l>Fulgentius, die vele las</l>
<l>Ende maecte vele sermoene</l>
<l>Ghelovelijc ende van goeden doene.</l>
<l n="5">Van sinen bloemen so willic</l>
<l>U hier setten somech stic.</l>
<l>                Fulgentius seget in sinen bouken:</l>
<l>"Kerstijn man en sal niet soeken</l>
<l>Eeneghe wrake hier int leven,</l>
<l n="10">Maer Gode sal hijt al upgeven.</l>
<l>                Ne roeke di in ghere wisen,</l>
<l>Dat di die werelt liede prisen;</l>
<l>Maer zie, dat du di dorres togen</l>
<l>Alleene voer ons Heren oghen.</l>
<l n="15">                Omme niet werpt hi onder voet</l>
<l>Erdsch leven ende erdsch goet,</l>
<l>Die int herte leeft alse de fiere,</l>
<l>Nader riker lieder maniere;</l>
<l>Want Zacheus en gaf niet node</l>
<l n="20">Al sijn grote goet dor Gode,</l>
<l>Ende Pieter, alst es gheset,</l>
<l>Die en liet niet dan scip ende net:</l>
<l>Nochtan es Pieter gepriset mere</l>
<l>Dan Zacheus, die rike here,</l>
<l n="25">Omme dat die rike dat beseffe,</l>
<l>Dat hi hem niet en verheffe,</l>
<l><pb n="2,344"/> Al laet hi sijn grote goet</l>
<l>Omme Gode, maer blive in omoet.</l>
<l>                Al prisen wi dat magedoem sere,</l>
<l n="30">Dies bidi, no min no mere,</l>
<l>Sone lachtren wi dat huwelic niet;</l>
<l>Want alsemen II goede dingen siet,</l>
<l>Men seget: "Dits goet ende dit best."</l>
<l>Dus bliven die herten al ontvest.</l>
<l n="35">                Alse hem mageden so voegen,</l>
<l>Dat si den lieden willen genoegen,</l>
<l>Sone sijn si niet waerlike reine:</l>
<l>Si rouken anders dan Gode alleine.</l>
<l>Die en es Cristus niet getrouwe,</l>
<l n="40">Die souct datse die werelt scouwe.</l>
<l>                Dat een man doet dat God gebiet,</l>
<l>Dan coemt hem van naturen niet,</l>
<l>Maer het sent hem God van hoghen;</l>
<l>Ghelijc dat wi sien met ogen,</l>
<l n="45">Die ghemaect sijn om licht sien;</l>
<l>Ende dat en mach hem niet gescien,</l>
<l>Hen si dat si tlicht behouden.</l>
<l>Dus en eist niet bi onsen scouden,</l>
<l>Dat die dogeden werken iet;</l>
<l n="50">Maer sijn scout eist, diere ons toe riet.</l>
<l>                Hi es verdoemt, die derdsce goet</l>
<l>Dorperlike ende qualike verdoet;</l>
<l>Maer hijs verdoemt, die hem verheft,</l>
<l>Alse hi die ghiften Gods beseft.</l>
<l n="55">                Sondare! en laet di niet gescien,</l>
<l>Dattu wantrouwes den fisisien.</l>
<l>Wanhope niet, hets openbare,</l>
<l>Dat hi staerf omden zondare.</l>
<l>Sie dat berouwenesse ende hope</l>
<l n="60">Nemmermeer di en ontlope.</l>
<l>Wiltu di selven niet ontkeren</l>
<l>Vander goedertierheit ons Heren,</l>
<l>So onthout di van zonden,</l>
<l>So saltu met Gode werden vonden.</l>
<l n="65">Cristus ne ware niet noch en woude</l>
<l>Comen inder werelt oude,</l>
<l>Dan om zonden af te doene:</l>
<l>Wes dies seker ende coene.</l>
<l>Dat es alleens in wat ouden</l>
<l n="70">Dat di God werpt om behouden.</l>
<l>Du sijs behouden, wiltus betrouwen.</l>
<l>Nie en quam te spade berouwen,</l>
<l>Updat met waerre herten was</l>
<l>Ende sonder wanhope, sijt seker das."</l>
<l n="75">Dit sijn Fulgentius wort,</l>
<l>Die van edelre ghebort</l>
<l>Van Caertago was geboren</l>
<l>Ende eerst moenc was, alse wijt horen,</l>
<l>Daer die moeder sere omme mesliet,</l>
<l n="80">Al waest hare omme niet.</l>
<l><pb n="2,345"/> Hem leiden die quade Arriane</l>
<l>Vele torments ende pine ane.</l>
<l>Sidert wart hi bisscop gecoren,</l>
<l>Daer hi pine ende menegen toren</l>
<l n="85">Vander Wandelen coninc gedogede,</l>
<l>Want hi tgelove te houdene pogede,</l>
<l>Ende was versent tote in Sardeine</l>
<l>Met LX bisscoppen ghemeine.</l>
<l>Miracle scuwede dese here</l>
<l n="90">Te doene utermaten sere;</l>
<l>Want hi seide, dat sulke saken</l>
<l>Namecont eenen man maken:</l>
<l>Al heeft hi heilecheit beseven,</l>
<l>Hets beter der werelt oncont leven</l>
<l n="95">Ende voer Gode sijn bekent.</l>
<l>XXV jaer ommetrent</l>
<l>Was hi bisscop, ende staerf vorwaer</l>
<l>In sijn LXVste jaer.</l>
<l>LXX daghen voer sine doot</l>
<l n="100">Qual hi in siecheden groot,</l>
<l>Ende bat Gode in sinen verdriete,</l>
<l>Dat hi hem der werelt verliete</l>
<l>Met penetencien hem ontladen,</l>
<l>Ende hi hem ghinder dade genaden.</l>
<l n="105">Upten jaersdach bleef hi doot</l>
<l>In heilecheden harde groot.</l>
<l>                Menech ander heilech man,</l>
<l>Die ic vulscriven niet en can,</l>
<l>Waren inden selven tiden;</l>
<l n="110">Maer wi moeten overliden</l>
<l>Ende keren ten keyseren waert:</l>
<l>Hoe nu up, nu nederwaert,</l>
<l>Dat Roemsche rike clam ende vel,</l>
<l>Also alse daventure fel</l>
<l n="115">Altoes niet en wille gehinghen</l>
<l>Ghedurecheit in erdschen dinghen.</l>
<l>Den vijften bouc sullen wi hier laten,</l>
<l>Ende ons vort daer toe ghesaten,</l>
<l>Dat wi den sesten bestaen,</l>
<l n="120">Also alse die materien gaen,</l>
<l>Wie keysere waren ende coninge mede</l>
<l>Elc na anderen in sine stede.</l>
</div>
</div>
<div type="chapter"><head type="chapter"><pb n="2,346"/> III PARTIE. VI BOEK. HIER BEGHINT DIE SESTE BOUC.</head>
<div type="subchapter"><head type="subchapter">Hoe Anastasius Keyser wart. I.</head>
<l>                Zenoen, dat vint men vor waer,</l>
<l>Regneerde XIX jaer.</l>
<l>Zenoens wedewe, die keyserinne,</l>
<l>Ghegreep trike ane met zinne</l>
<l n="5">Ende nam te manne enen Anastasius,</l>
<l>Dien soe keyser ende Augustus</l>
<l>In sine brieve scriven dede.</l>
<l>Dese ontfinc die werdichede</l>
<l>Int jaer ons Heren XC ende drie</l>
<l n="10">Ende CCCC, ghelovets mie,</l>
<l>Ende regneerde in desen live</l>
<l>XX jaer ende oec vive,</l>
<l>Alse ons scrivet Segebrecht.</l>
<l>Dese was quaet ende ongerecht;</l>
<l n="15">Want hi valsche Arriane</l>
<l>Entie quade Euticiane,</l>
<l>Dat volc es van II paertien,</l>
<l>Die onse gelove niet en lijen,</l>
<l>Al willen si kerstijn heten nochtan,</l>
<l n="20">Vorderde als een ongelovich man.</l>
<l>Dies gaf hem in vele lande</l>
<l>God vele mogendere viande,</l>
<l>Die sere crancten tRoemsce rike,</l>
<l>Dat hi dicken jammerlike</l>
<l n="25">Sere ende utermaten clagede,</l>
<l>Twi dattene daventure jagede,</l>
<l>Ende hi van eneger wedersake</l>
<l>Noint gewan enege wrake.</l>
<l>Hine was, so here ofte knecht,</l>
<l n="30">Dien hi dede wet oft recht.</l>
<l>Dies es hi quader dode bleven,</l>
<l>Alst u hier na wert bescreven.</l>
<l>                In sinen tiden, wi lesent dus,</l>
<l>Was paues Anastasius,</l>
<l n="35">Die den keyser verwaten dede</l>
<l>Van siere ongelovechede.</l>
<l>Maer nu wildi jegen recht,</l>
<l>Anastasius, absolveren echt</l>
<l>Van Constantinoble den patriaerke,</l>
<l n="40">Die omme sine quade gewaerke</l>
<l>Van ongelove was verwaten</l>
<l>Van paues Felixe, sinen vorsaten.</l>
<l>Maer hi pijndem omme niet,</l>
<l>Want die kerke die ontriet.</l>
<l n="45">Om dit ende om andere mesdaet</l>
<l>Segetmen, dat geen toeverlaet</l>
<l>Sijns wesen mach ten joncsten dage,</l>
<l>Want hi staerf in zwaerre plage.</l>
<l><pb n="2,347"/> Daer hi ghinc tsiere heimelichede,</l>
<l n="50">Ontfoer hem uut daer ter stede</l>
<l>Sijn ingeweide, aldaer hi sat,</l>
<l>Ende hi staerf aldaer ter stat.</l>
<l>                Na den paues Anastasius</l>
<l>Wart paues een, hiet Symachus,</l>
<l n="55">In keyser Anastasius tiden.</l>
<l>Sulke waren die benyden,</l>
<l>Ende cosen enen Laurens daer jegen,</l>
<l>Ende scieden hem alse partijen plegen.</l>
<l>Some clerken ende senature</l>
<l n="60">Warens met Laureinse sture,</l>
<l>Ende met Symachuse some:</l>
<l>Hier af quam sware onvrome.</l>
<l>Beede worden si paues gewijet,</l>
<l>Up eenen dach gebenedijet,</l>
<l n="65">So dat sijs in manne quamen,</l>
<l>Dat si souden beede tsamen</l>
<l>Te Ravene varen haestelike</l>
<l>Toten coninc Diederike,</l>
<l>Die coninc was vanden Oester Goten,</l>
<l n="70">Die doot hadde ende verstoten</l>
<l>Odonacre van Ytale,</l>
<l>Ende besat tlant altemale:</l>
<l>Wien so hi gave die werdichede,</l>
<l>Soude paues bliven indie stede;</l>
<l n="75">So dat Diederic daer af</l>
<l>Een gherecht cort vonnesse gaf,</l>
<l>Dat hi paues blive sonder toren,</l>
<l>Die eerst paues was gecoren</l>
<l>Entie hadde die meeste zide.</l>
<l n="80">Dus wart inden selven stride</l>
<l>Symachus paues indie stat,</l>
<l>Ende dor genaden sette hi dat:</l>
<l>Laurencius bisscop te Micerne,</l>
<l>Diene hadde verstoten gherne.</l>
<l n="85">IIII jaer sat hi met gemake,</l>
<l>Symachus, naer dese sake:</l>
<l>Doe partijede hare die kerke.</l>
<l>Senaturen ende som die clerke</l>
<l>Die maecten ten selven stonden</l>
<l n="90">Van dorperhede valsche orconden,</l>
<l>Ende wrougeden Symachus den paues</l>
<l>Ende keerden sine doget in aves,</l>
<l>Ende senden te Ravene gemeenlike</l>
<l>Anden coninc Diederike</l>
<l n="95">Hare orconden, die si wouden</l>
<l>Die de dinc vortbringen souden,</l>
<l>Ende senden om Laurencius echt</l>
<l>Heimelike jegen recht;</l>
<l>Entie clerke entie port</l>
<l n="100">Hebben hem in tween gescort,</l>
<l>Desen met desen, dander mettien.</l>
<l>Si lieten die saken sien</l>
<l>Den coninc Diedericke ende baden,</l>
<l>Dat hi des ware beraden,</l>
<l n="105">Dat hi besouke ende beghome</l>
<l>Sente Pieters stoel van Rome.</l>
<l>Coninc Diederic sendde aldaer</l>
<l>Enen bisscop Pietre, ende wille al claer,</l>
<l>Dat hi paues si sonder gevecht;</l>
<l n="110">Ende dat was jegen bescreven recht.</l>
<l>Symachus, dient stont onsiene,</l>
<l>Vergaderde C bisscoppe ende XV,</l>
<l>Ende hevet daer ghedaen</l>
<l>Voer hem sine purgatie saen</l>
<l n="115">Van dat hem die quade knechte</l>
<l>Anebrochten met onrechte.</l>
<l><pb n="2,348"/> Pieter die wart daer verstoten,</l>
<l>Dien de coninc vanden Oester Goten,</l>
<l>Diederic, aldaer hadde ghesent.</l>
<l n="120">Laurencius bleef al ongescent,</l>
<l>Maer hi wart verwaten saen;</l>
<l>Want sijt dorsten anegaen,</l>
<l>Den stoel van Rome, die ere groot,</l>
<l>Eer die paues Symachus was doot.</l>
<l n="125">Dus was gheset met groter eere</l>
<l>Symachus paues ende here</l>
<l>Tsente Pieters inden stoel weder,</l>
<l>Ende dandere worden gevellet neder.</l>
</div>
<div type="subchapter"><head type="subchapter">Vanden paues Symacus. II.</head>
<l>                Omme dese dinc, om dese nijt,</l>
<l>Was in Rome lange strijt,</l>
<l>Orloghe swaer indie stede,</l>
<l>So dat papen ende clerken mede</l>
<l n="5">Vele daer omme bleven doot</l>
<l>Ende menech ander, clene ende groot.</l>
<l>Die ghene die jegen die kerke waren</l>
<l>Quamen met gewapijnden scaren,</l>
<l>Ende namen uten cloestre nonnen</l>
<l n="10">Ende dadense al naect vor hem ronnen,</l>
<l>Ende gingense gheselen ende slaen,</l>
<l>Dat zwaerlike was mesdaen.</l>
<l>Lanc waest eer dit mochte tegaen</l>
<l>Entie port in vreden staen;</l>
<l n="15">Doch bleef Symachus te boven,</l>
<l>Ende daer naer hevet hi verscroven</l>
<l>Die Manicheen uter stede,</l>
<l>Ende verbrande hare bouke mede</l>
<l>Al teenen male, die na hem bleven,</l>
<l n="20">Ende heefse uten lande verdreven.</l>
<l>                Dese Symachus loeste ende verbat</l>
<l>Vele gevangene in meneger stat,</l>
<l>Daer hi groot goet omme gaf,</l>
<l>Ende halp hem der aermoeden af.</l>
<l n="25">Vele dogeden dede hi mede</l>
<l>Te Rome binnen indie stede,</l>
<l>In kerken maken ende viseren</l>
<l>Ende in eerliker visenteren.</l>
<l>                Dese Symachus die sette</l>
<l n="30">Indie heileghe kerke bi wette,</l>
<l>Up alle Sondaghe vanden jaren,</l>
<l>Up alle feesten van maertelaren,</l>
<l>Te singhene blidelike ende ho:</l>
<l>"<hi rend="italic">Gloria in excelsis Deo</hi>,"</l>
<l n="35">Dat wilen Telesforus stichte,</l>
<l>Entie wonderlike dichte,</l>
<l>Die meer sijn dan dinghel seide,</l>
<l>Ende dit te singhene leide</l>
<l>Te messen upten Kerstdach,</l>
<l n="40">Dies men te voren niet en plach.</l>
<l>                Symachus, alse wijt horen,</l>
<l>Was ute Sardeine gheboren,</l>
<l>Ende Anastasius, die vor hem sat,</l>
<l>Was van Rome uter stat.</l>
<l n="45">                In desere tijt, in desere stont,</l>
<l>Was vanden Wandelen Trasamont</l>
<l>Coninc te Affrike int lant.</l>
<l>Hi was der kerstijnre viant,</l>
<l>Want hi was een Arriaen.</l>
<l n="50">Ten eersten heefti sluten gedaen</l>
<l>Die kerken, die der kerstine waren,</l>
<l>Ende versendde teere scaren</l>
<l>CC ende XX mede</l>
<l>Bisscoppen elc uut siere stede,</l>
<l n="55">Die de paues up dien dach,</l>
<l>Symachus, scone versach;</l>
<l>Want hi stont hem in staden,</l>
<l>Alsi swaerlijc waren verladen.</l>
<l>                Tier selver tijt in Affrike</l>
<l n="60"><pb n="2,349"/> Was Olimpius, een man rike,</l>
<l>Ende dat was een Arriaen.</l>
<l>In een bat soudi hem dwaen,</l>
<l>Ende sprac grote dorperhede</l>
<l>Uptie hoghe Drievoudichede.</l>
<l n="65">Daerment toesach, eer hijt liet,</l>
<l>Quam vliegende een vierich spiet,</l>
<l>Ende vlooch hem in dat lijf</l>
<l>Ende verbernde al den keytijf.</l>
<l>                Te Constantinoble indie stede</l>
<l n="70">Ghesciede tien tiden mede,</l>
<l>Dat een doepsel soude ontfaen</l>
<l>Van eenen bisscop Arriaen,</l>
<l>Entie bisscop besciet mede</l>
<l>Qualike die Drievoudichede,</l>
<l n="75">Alse die Arriane doen algader:</l>
<l>"Ic dope di inden name sVader,</l>
<l>Biden Sone, inden Heilegen Geest."</l>
<l>Te hant, dit was te wonderne meest,</l>
<l>So voer woch dat water claer,</l>
<l n="80">Ende men en wiste hoe of waer.</l>
<l>Doe liep die man, dien dat gesciede,</l>
<l>Hem dopen onder gelovege liede.</l>
</div>
<div type="subchapter"><head type="subchapter">Van Clothilden ende Clodoveus. III.</head>
<l>                In desen tiden, in desen doene,</l>
<l>So hadden die Borgenyoene</l>
<l>Eenen coninc, die Gondeldus hiet,</l>
<l>Die IIII sonen na hem liet,</l>
<l n="5">Cylpric ende Gondebandus,</l>
<l>Gondemaer ende Gondesilus.</l>
<l>Gondebant slouch Cylpricke doot</l>
<l>Ende sijn wijf, dat hi gheboot</l>
<l>Te sinkene met enen steene.</l>
<l n="10">Twee dochtre, diere bleven clene,</l>
<l>Deene, hiet Thorna, dedi verdriven;</l>
<l>Dandere dedi mettem bliven,</l>
<l>Die hiet Clothilt, ende hadde mede</l>
<l>Doepsel ontfaen ende kerstijnhede.</l>
<l n="15">                In desen tiden sekerlike</l>
<l>So was coninc van Vrancrike</l>
<l>Clodoveus, Hilderics sone,</l>
<l>Ende nochtoe was heidijn de gone.</l>
<l>Hilderic wan desen sonderlinge</l>
<l n="20">Andie coninginne van Doringe,</l>
<l>Die bi namen hiet Basine.</l>
<l>Dese traect al over sine,</l>
<l>Alt recht, dat de Roemsce heren</l>
<l>Hadden beseten met eeren</l>
<l n="25">Tusscen der Sommen enter Loren.</l>
<l>Sine vorders haddent te voren</l>
<l>Toter Sommen in haer doen.</l>
<l>Nochtoe lach te Sissoen</l>
<l>Een bailliu van skeysers wegen;</l>
<l n="30">Dien hevet Clodoveus verslegen</l>
<l>Ende Parijs die stat beseten,</l>
<l>Als een here, een prence vermeten.</l>
<l>Dus wonnen die Vranken tlant,</l>
<l>Dat noch heden es genant</l>
<l n="35">Na die Vranken Vrankerike,</l>
<l>Dat te voren gemeenlike</l>
<l>Gallen hiet bi ouder namen.</l>
<l>Alse die Romeinen al te samen</l>
<l>Entie keyser Anastasius,</l>
<l n="40">Die was een quaet hereticus,</l>
<l>Vernam der Vranken mogenthede,</l>
<l>Dat si waerheit ende vrede</l>
<l>Hilden elcsins ommetrent,</l>
<l>Hevet hi Clodoveuse ghesent</l>
<l n="45">Sine prosente diere ende bequame,</l>
<l>Consulaer ende Augustus name.</l>
<l>                Clodoveus sendde tien tiden</l>
<l>Sine boden, die moesten liden</l>
<l><pb n="2,350"/> Harentare dor menech lant,</l>
<l n="50">So dat die coninc Gondebant</l>
<l>Van Boergoenyen die boden kende,</l>
<l>Also alsemense dor tlant sende;</l>
<l>Entie boden die versagen</l>
<l>Clothilden, die in dien daghen</l>
<l n="55">Scone was ende wel gemaect</l>
<l>Ende van wijsheden wel geraect,</l>
<l>Ende brochten haren here van hare,</l>
<l>Clodoveuse, sulke mare.</l>
<l>Alse hijt vernam, met allen zinne</l>
<l n="60">Wart hi ontsteken van haerre minne,</l>
<l>Ende sendde boden ende man</l>
<l>Den coninc van Borgoenyen an,</l>
<l>Dat hi hem senden wilde</l>
<l>Siere nichten, der scoenre Clothilde.</l>
<l n="65">Maer die coninc Gondebant</l>
<l>Dat in sinen rade vant,</l>
<l>Also alse hem int herte scoot</l>
<l>Sijns broeders, haers vader, doot,</l>
<l>Ende seide, dat hijs niet en woude,</l>
<l n="70">Want soe te machtich werden soude.</l>
<l>Hier omme en bleef niet de minne,</l>
<l>Die coninc en minnedse met zinne,</l>
<l>Ende dede al dese dinc verstaen</l>
<l>Enen sinen raet, Aureliaen,</l>
<l n="75">Die heimelijc ende wel ghenouch</l>
<l>Tusscen hem II die bodscap drouch.</l>
</div>
<div type="subchapter"><head type="subchapter">Hoe Clodoveus Clotilden nam. IIII.</head>
<l>                Clothilt, die scone joncvrouwe,</l>
<l>Was kerstijn ende Gode getrouwe,</l>
<l>Ende plach dicken gaen ende keren</l>
<l>Te messen, ten dienste ons Heren.</l>
<l n="5">Entie coninc van Vrankerike</l>
<l>Sendde an hare heimelike</l>
<l>Sinen raet Aureliaen,</l>
<l>Dat hi an hare soude verstaen</l>
<l>Haren wille ende haer gedochte.</l>
<l n="10">Die ghene vantse, alse hise sochte,</l>
<l>Eens Sondages, alsoe messe horde.</l>
<l>Aureliaen, die niet en dorde,</l>
<l>Hevet verwandelt sijn abijt</l>
<l>Ende dede an ter selver tijt</l>
<l n="15">Eens aerms menscen cledre dan,</l>
<l>Ende ginc als een aerm man</l>
<l>Sitten vor die kerke ter bede;</l>
<l>Want het was der joncvrouwen sede,</l>
<l>Alsoe sciet der kerken af,</l>
<l n="20">Dat soe gerne duer Gode gaf.</l>
<l>Nader messen deedsoe hare zede</l>
<l>Ende gaf hare aelmoesene mede;</l>
<l>Ende alsoe quam tAureliane,</l>
<l>Mercte soene ende sach dien ane,</l>
<l n="25">Ende soe gaf hem enen besant.</l>
<l>Aureliaen custe hare hant,</l>
<l>Entie joncvrouwe es saen</l>
<l>In hare camere gegaen,</l>
<l>Ende seide teenre haerre cameriere:</l>
<l n="30">"Ganc, hale mi genen aermen man sciere;"</l>
<l>Ende seider hare lijctekijn an.</l>
<l>Ende alse hi quam, so sprac die man</l>
<l>Hovescelike ane die joncvrouwe,</l>
<l>Ende brochte haer lijctekijn up trouwe:</l>
<l n="35">Dat was sijns heren vingerlijn,</l>
<l>Daer an stont dat gebeelde sijn,</l>
<l>Daer hi mede te zeghelne plach;</l>
<l>Want heren plagens up dien dach,</l>
<l>Dat elc here die trouwe sine</l>
<l n="40">Gaf met sinen vingerline;</l>
<l>Ende dat hi zeghelde daer mede,</l>
<l>Dat bleef vaste ghestadichede.</l>
<l>Clothilt seide: "Twi bestu hare</l>
<l>Comen in aerm mans gebare?</l>
<l n="45">Du best, dat wetic sekerlike,</l>
<l>Des coninx bode van Vranckerike."</l>
<l>Hi sprac: "Hier sent mi mijn here,</l>
<l>Die u mint, joncvrouwe, sere.</l>
<l>Dit vingerlijn sent hi [u] up minne,</l>
<l n="50">Omme te wesene coninghinne."</l>
<l>Die joncvrouwe ontfinc dat</l>
<l>Ende leit in haers oems scat,</l>
<l>Ende groete ghetrouwelike</l>
<l><pb n="2,351"/> Clodoveuse, den coninc rike,</l>
<l n="55">Ende seide: "En moet geen kerstijn wijf</l>
<l>Wederdeelen haer lijf</l>
<l>Altoes ghenen kerstinen man,</l>
<l>Noch huwelijc vuldoen daer an.</l>
<l>Du wetes selve, Aureliaen,</l>
<l n="60">Want du heves kerstijndoem ontfaen.</l>
<l>Merc wel, dat in ghere stont</l>
<l>Dit niemene en werde cont.</l>
<l>Maer dat God onse Here gebiet,</l>
<l>Moete ghescien ende anders niet."</l>
<l n="65">Van hare sciet Aureliaen,</l>
<l>Ende soe hevet tfingerlijn ontfaen</l>
<l>Heimelike in haers oems scat,</l>
<l>Up aventure hoet quame na dat.</l>
<l>                Aureliaen seide sinen here</l>
<l n="70">Hare antworde, min no mere,</l>
<l>Ende hoe soe tfingerlijn behelt</l>
<l>Ende leit onder haer oems ghelt.</l>
<l>                Ten naesten jare sendde te hant</l>
<l>An den coninc Gondebant</l>
<l n="75">Clodoveus van Vrancrike,</l>
<l>Dat hi hem sende haestelike</l>
<l>Sine nichte, die scone Clothilt.</l>
<l>Dit hilt over redene wilt</l>
<l>Gondebant, ende sprac tAureliane:</l>
<l n="80">"Doe dinen here te verstane,</l>
<l>Dat onredenlijc sijn sine wort,</l>
<l>Want hem mijn nichte niet toe en hort."</l>
<l>Sijn raet wart verwerret sekerlike;</l>
<l>Want si den coninc van Vrankerike</l>
<l n="85">Ontsagen, ende elc nauwe dochte,</l>
<l>Wat hi hier bi meenen mochte;</l>
<l>So dat gheviel tien stonden,</l>
<l>Dat gheent vingerlijn was vonden</l>
<l>Onder sconinx Gondebants scat.</l>
<l n="90">Gondebant wart erre omme dat,</l>
<l>Ende seide: hine wiste niet</l>
<l>Hoe die sake ware ghesciet;</l>
<l>Maer die nichte hevet hi genomen</l>
<l>Ende hem, diere omme was comen,</l>
<l n="95">Gaf hise met erren moede.</l>
<l>Vro was die bode ende voer met spoede</l>
<l>Ten coninc metter maget Clothilde,</l>
<l>Alse diese gherne hebben wilde,</l>
<l>Ende brochtse hem tote Sissoen.</l>
<l n="100">Clodoveus, sonder meer doen,</l>
<l>Ontfincse met grotre minnen</l>
<l>Alse te siere coninghinnen.</l>
</div>
<div type="subchapter"><head type="subchapter">Hoe Clothilt haren man castyde. V.</head>
<l>                Savonds, alse dat volc ginc uut,</l>
<l>Entie coninc ende sine bruut</l>
<l>Te samen souden te bedde gaen,</l>
<l>Sette soe haer herte saen</l>
<l n="5">An onsen Here ende seide:</l>
<l>"Here ende coninc beide,</l>
<l>Ghef mi eene bede alleene,</l>
<l>Eer ic dijns bedden werde gemene."</l>
<l>Die coninc sprac: "So biddet dan."</l>
<l n="10">- "So biddic," seitsoe, "lieve man,</l>
<l>Dattu gheloves getrouwelike</l>
<l>Anden Vader van hemelrike,</l>
<l>Want hi di maecte ende geboot,</l>
<l>Ende an sinen Sone, die met sire doot</l>
<l n="15">Uter hellen hevet verloest.</l>
<l>Wiltu di houden an sinen troest</l>
<l><pb n="2,352"/> Ende ane den Heilegen Geest mede,</l>
<l>Die met siere heilechede</l>
<l>Alle die heileghe verclaert heeft;</l>
<l n="20">Dese Drievoudicheit die gheeft,</l>
<l>Diere an gheloven, euwelike</l>
<l>Die bliscap van hemelrike.</l>
<l>Mijn bidden es dat, lieve man,</l>
<l>Dattu gheloven wilt daer an,</l>
<l n="25">Entie afgoden laten te hant;</l>
<l>Entie kerken, die du heves verbrant,</l>
<l>Die doe betren ende maken.</l>
<l>Ghedinct oec, biddic, eere saken,</l>
<l>Dattu noch eeschs beede gader</l>
<l n="30">Miere moeder goet ende mijns vader,</l>
<l>Die Gondebant, mijn oem, verdede</l>
<l>Met grotre hoverdichede;</l>
<l>Ende God moeter noch toe stoken,</l>
<l>Dat haer bloet moet sijn gewroken."</l>
<l n="35">Clodoveus antworde daer:</l>
<l>"Eene dinc bidstu mi, dats swaer,</l>
<l>Dat ic mine gode verdreve,</l>
<l>Ende ics ane die dine bleve:</l>
<l>Daer af en bem ic niet beraden.</l>
<l n="40">Maer vanden overdaden,</l>
<l>Dat den dinen es ghedaen,</l>
<l>Salic wreken, sonder waen,</l>
<l>Teerst dats mi ghevallet stade."</l>
<l>- "Neen," sprac soe, "dat ic gerenst bade,</l>
<l n="45">Dat ware, dattu di liets verwinnen</l>
<l>Ende wilds dinen Sceppere minnen."</l>
<l>                Dien nacht en mochtsoe anders mere</l>
<l>Niet gewinnen anden here,</l>
<l>Ende bleef mettem in huweleke;</l>
<l n="50">Ende selden leet dach of weke,</l>
<l>Soe en leidem emmer ane</l>
<l>Omme kerstijndoem tontfane.</l>
<l>Ende oec was soe in haer gebede</l>
<l>Altoes hier omme an Gode mede.</l>
</div>
<div type="subchapter"><head type="subchapter">Van Clodoveus kinderen. VI.</head>
<l>                Clodoveus heenen sande</l>
<l>Aureliane an Gondebande,</l>
<l>Dat hi sire nichten Clothilde,</l>
<l>Die hi teere coninghinnen hilde,</l>
<l n="5">Sendde hare van haren scatte.</l>
<l>Gondebant wart erre omme datte,</l>
<l>Ende seide: "Waent Clodoveus dat,</l>
<l>Mi afwinnen lant of scat?</l>
<l>Vare wech!" seidi tAureliane.</l>
<l n="10">Dander sprac: "Pijndi te verstane</l>
<l>Wat men mi seggen hiet;</l>
<l>Want mijn here di ontbiet,</l>
<l>Dattu hem sets stede ende dach,</l>
<l>Waer hi [di] ontmoeten mach</l>
<l n="15">Omme sijn goet met sinen here:</l>
<l>Entie best mach, hebbe sinen ghere."</l>
<l>Doe peinsdi wat hi hadde te doene,</l>
<l>Ende hem rieden die Borgenyoene,</l>
<l>Dat hi siere nichten ghave</l>
<l n="20">Een deel van haerre have,</l>
<l>Want dit es gherechte sake,</l>
<l>Ende hi vaste vriendscap make</l>
<l>Met Clodoveuse ende metten Vranken,</l>
<l>Dat si sijn rike niet en cranken;</l>
<l n="25">Want het ware wreet volc ende stout,</l>
<l>Ende hem niet an Gode en hout.</l>
<l>Gondebant dien ginc dit ane,</l>
<l>Ende gaf Aureliane</l>
<l>Van sinen scatte dat meerre deel</l>
<l n="30">Entie cleenode al gheel,</l>
<l>Die Clothilden was der coninghinnen.</l>
<l>                Daer naer liet onse Here winnen</l>
<l>Clodoveuse eenen sone;</l>
<l>Ende alse gheboren was de ghone,</l>
<l n="35">Staerf hi in siere wiegen clene,</l>
<l>Dies die vader was in weene,</l>
<l><pb n="2,353"/> Ende seide: "Haddemen minen goden</l>
<l>Dit kint bevolen ende geboden,</l>
<l>Hen ware niet bleven doot."</l>
<l n="40">- "Neen," sprac soe met zinne groot,</l>
<l>"Omme dese dinc en doget mijn herte</l>
<l>Nemmermeer rouwe no smerte;</l>
<l>Maer ic danke dies onsen Here,</l>
<l>Dat hi mi jonste der ere,</l>
<l n="45">Dat hi deerste vrucht hebben woude,</l>
<l>Die ic ter werelt bringen soude."</l>
<l>Daer naer so gheviel dat ghone,</l>
<l>Dat soe brochte eenen anderen sone,</l>
<l>Dien soe oec ten doepsele brochte,</l>
<l n="50">Entie wart quellende onsochte.</l>
<l>Doe sprac die coninc: "Dese moet mede</l>
<l>Sterven alse dander dede."</l>
<l>Maer die coninghinne verbat</l>
<l>An Gode onsen Here dat,</l>
<l n="55">Dat bequam ende al ghenas,</l>
<l>Dat sint scone ende vromech was.</l>
<l>                Hier naer ghesciede cortelike,</l>
<l>Dat Clodoveus van Vrankerike</l>
<l>Uptie Aelmanne soude striden,</l>
<l n="60">Entie Vranken in dien tiden</l>
<l>Sware scade moesten ontfaen.</l>
<l>Doe sprac ten coninc Aureliaen:</l>
<l>"Here coninc van Vrankerike,</l>
<l>Gheloeve an Gode van hemelrike,</l>
<l n="65">Daer di af predect met wisen zinne</l>
<l>Mine vrouwe die coninghinne:</l>
<l>Du salt den zeghe hier ontfaen."</l>
<l>Hi liet sine ogen upwaert gaen</l>
<l>Te hemelrike, ende sprac met wene:</l>
<l n="70">"God, Here Jhesus Cristus alleene!</l>
<l>Dien mijn wijf pleghet mi</l>
<l>Te seggen dat hi Gods sone si,</l>
<l>Ende du te helpene pleghes in plagen</l>
<l>Hem die hope an di draghen:</l>
<l n="75">Nu so biddic di ghenaden,</l>
<l>Dattu mi hier staes in staden,</l>
<l>Dat ic mine viande verwinne,</l>
<l>Ende ic sie ende bekinne</l>
<l>Die grote macht, die tfolc seghet,</l>
<l n="80">Here! dat an di gheleghet.</l>
<l>So willic mijn ghelove setten</l>
<l>An di vortmeer, sonder letten,</l>
<l>Ende wille dat doepsel, Here!</l>
<l>Gherne ontfaen dor dine ere;</l>
<l n="85">Want ic mine gode riep ane,</l>
<l>Sine hebben macht in staden te stane;</l>
<l>Ende hier omme hebbic gheacht,</l>
<l>Dat si sijn alsonder macht,</l>
<l>Die den ghenen hulpe ontseggen,</l>
<l n="90">Die hare herte ane hem leggen.</l>
<l>Warachtech God! di roepic an;</l>
<l>An di houdix mi vort an,</l>
<l>Alleenlike dattu mi huden</l>
<l>Seghe gheves van desen luden."</l>
</div>
<div type="subchapter"><head type="subchapter">Hoe Clodoveus dAelmannen verwan. VII.</head>
<l>                Alse hi dus ane Gode bat,</l>
<l>DAlemanne daer up die stat</l>
<l>Verloren dien zege entie were;</l>
<l>Haer coninc bleef mids int here</l>
<l n="5">Liggende upten velde doot.</l>
<l>Wie so mochte, hi ontscoot;</l>
<l>Maer diere bleven te live,</l>
<l>Lieten hem binden alse wive</l>
<l>Ende baden omme ghenaden.</l>
<l n="10">Voertwaert meer, tharen scaden,</l>
<l>Beloveden si te sendene uut</l>
<l>Den Vranken tsens ende tribuut,</l>
<l>Ende ghaven up lant ende eere</l>
<l>Clodoveuse, den groten here.</l>
<l n="15">Dus wan hi daer die victorie,</l>
<l>Ende keerde met groter glorie</l>
<l>In dat lant van Vrankerike.</l>
<l>                In sijn keren sekerlike,</l>
<l>Want die wijch was neven den Rine,</l>
<l n="20"><pb n="2,354"/> Quam hi ghevaren entie sine</l>
<l>Dor Oesterike, dat nu heet Loreine,</l>
<l>Uptie Mosele, die niet es clene,</l>
<l>In ene stat, gheheeten Toel.</l>
<l>Daer woende ende sat in sinen stoel</l>
<l n="25">Sente Vedast, alsict las,</l>
<l>Die sijnt bisscop tAtrecht was.</l>
<l>Dien heeft die coninc upgenomen</l>
<l>Ende dedene met hem comen</l>
<l>In Vrankerike, om dat hi woude</l>
<l n="30">Dat hi tgelove hem leren soude.</l>
<l>Onder weghen, daer hi quam,</l>
<l>Eenen blenden hi vernam,</l>
<l>Dien hi te hant daer genas.</l>
<l>Vro so was die coninc das,</l>
<l n="35">Want hi sere was ghesterct</l>
<l>Int ghelove, alse hi dit merct.</l>
<l>                Die coninginne hevet vernomen</l>
<l>Haren here den coninc comen,</l>
<l>Alse omme kerstijndoem tontfane.</l>
<l n="40">Grote bliscap ginc hare ane.</l>
<l>Sente Remi bat soe dan,</l>
<l>Dat hi soude haren man</l>
<l>In siere predicaden leren,</l>
<l>Hoe hi hem soude an Gode keren.</l>
<l n="45">Die coninc quam met sinen lieden</l>
<l>Ende began bidden ende gebieden,</l>
<l>Dat si hem wilden bekeren</l>
<l>An Jhesumme Cristum, Gode teeren.</l>
<l>Si seiden alle: "Coninc, here,</l>
<l n="50">Valsche gode sonder eere</l>
<l>Sijn wi ghereet te beghevene,</l>
<l>Enten God vanden langen levene,</l>
<l>Dien ons predect sente Remi,</l>
<l>Dien gherne anebeden wi."</l>
<l n="55">Grote blisceep so ontfinc</l>
<l>Sente Remi om dese dinc.</l>
<l>                Te Riemen, daermenne dopen soude,</l>
<l>Waest al vroe, jonc ende oude.</l>
<l>Behanghen waren met cortinen,</l>
<l n="60">Beede met edelen ende met finen,</l>
<l>Alle die straten vander stat.</l>
<l>Sente Remij hiet ende bat</l>
<l>Den coninc enten Vranken mede,</l>
<l>Dat elc penetencie dede</l>
<l n="65">Voer sine zonden; ende daer na saen</l>
<l>Souden si doepsel ontfaen.</l>
<l>Daer quam die coninc Clodovee,</l>
<l>In diere ghelike, min no mee,</l>
<l>Alse wilen die keyser Constantijn</l>
<l n="70">Ghedoept was metten volke sijn.</l>
<l>                Alse die coninc ten doepsele ginc,</l>
<l>Sente Remij sprac dese dinc:</l>
<l>"Cycambrien! wes goedertiere</l>
<l>Ende laet sinken dine herte fiere;</l>
<l n="75">Ende dattu braecs, dat maec gerede;</l>
<l>Dattu anebedes mede,</l>
<l>Dat brec te sticken vort mere."</l>
<l>Sente Remij doepte den here,</l>
<l>Also dat niemen ghedochte</l>
<l n="80">Dat hi daer die kerseme brochte.</l>
<l>Mettien quam daer cortelike</l>
<l>Eene duve van hemelrike,</l>
<l>In haren bec eene ampulle,</l>
<l>Ende daer in kersemen te vulle,</l>
<l n="85">Daer inden doepsele mede te hant</l>
<l>Die bisscop ons Heren wighant</l>
<l>Mede bestreec, daert menech sach.</l>
<l>Noch heden up desen dach</l>
<l>So es die ampulle ghinder,</l>
<l n="90">Ende alle die coningen, meerre ende minder,</l>
<l>Bekerstmender mede, alse mense sacreert:</l>
<l>Dit es oint sidert ghecostumeert.</l>
<l>                Clodoveus hevet doepsel ontfaen</l>
<l>Ende sijn here, sonder waen,</l>
<l n="95">Meer dan XXX hondert man;</l>
<l><pb n="2,355"/> Ja ende cortelike daer an</l>
<l>Doepte hem mede ghemeenlike</l>
<l>Al dat volc van Vranckerike.</l>
<l>Des coninx zustren waren bede</l>
<l n="100">Doe ghedoept upter stede.</l>
<l>V<hi rend='sup'>C</hi>. jaer waest, alse wijt horen,</l>
<l>Naer dat Jhesus was geboren.</l>
</div>
<div type="subchapter"><head type="subchapter">Hoe hi die kerke eerde na toepsel. VIII.</head>
<l>                Clodoveus die gaf,</l>
<l>Alse hi des heidijnscaps ginc af,</l>
<l>Der kerken van Riemen goet ende lant.</l>
<l>Sente Remij nam altehant</l>
<l n="5">Een groot deel van ghenen goede,</l>
<l>Ende gaeft met milden moede</l>
<l>Der kerken van Lodine, ende setter mede</l>
<l>Den eersten bisscop indie stede,</l>
<l>Ende dat was een, hiet Gondebant,</l>
<l n="10">Die nochtoe in huwelijcs bant</l>
<l>Te wive hadde Remijs nichte;</l>
<l>Maer het was te doene lichte,</l>
<l>Want sijs beede gewillech waren.</l>
<l>Soe moeste in enen cloester varen,</l>
<l n="15">Ende hi ontfinc dat bisscopdoem.</l>
<l>Maer nu haddi sulken roem</l>
<l>Van hem te wachtene van wive,</l>
<l>Dat al te dicken die keytive</l>
<l>Sijn wijf hem visenteren liet.</l>
<l n="20">Hier bi so es hem messchiet;</l>
<l>Want hare wandelinge ongebonden</l>
<l>Hebbene ghetrocken ten zonden,</l>
<l>So dat die vrouwe kint ontfinc</l>
<l>Ende ghenas, ende ontboot die dinc</l>
<l n="25">Den bisscop; doe wart droeve de gone.</l>
<l>- "In dieften es gewonnen die sone</l>
<l>Ende ter werelt van hare comen,</l>
<l>Bidi salmenne Dief dan noemen:</l>
<l>Ic wille menne so hete bi namen."</l>
<l n="30">Nochtan, dor al deser scamen,</l>
<l>Quam sijn wijf up menegen dach,</l>
<l>Also alsoe te voren plach,</l>
<l>Ende lietse, alsoe was ghenesen,</l>
<l>Also alse hi plach vor desen,</l>
<l n="35">Te hem comen ende gaen.</l>
<l>Nochtan dat hi menegen traen</l>
<l>Voer sine eerste sonden liet,</l>
<l>Echt mochtijs hem hoeden niet,</l>
<l>Hine heefse brocht met kinde.</l>
<l n="40">Boden dat soe na hem sinde,</l>
<l>Ende seide: "Hiers ene dochter, minne!"</l>
<l>Die dochtre noemdi Vossinne.</l>
<l>Also dat hire naer onsachte,</l>
<l>Bisscop Gondebant, hem bedachte,</l>
<l n="45">Ghesent hevet hi om sente Remij,</l>
<l>Dat hi te Lodine quame, bidi</l>
<l>Daer es sulke dinc gesciet,</l>
<l>Hine caent berechten niet.</l>
<l>Sente Remij quam daer bi staden,</l>
<l n="50">Ende dander bat hem ghenaden</l>
<l>Van diere grotre sondichede;</l>
<l>Ende sente Remij weende mede,</l>
<l>So dat die bisscop Gondebant</l>
<l>Hem cume die zonde ontbant.</l>
<l n="55">Doe saghene sente Remij</l>
<l>Der wanhopen wesen bi;</l>
<l>Hi seide, dat meerre mesdaet ware</l>
<l>Wanhope dan die zonde zware.</l>
<l>Doe sloot hine in ene cluse daer,</l>
<l n="60">Die sere inge was, VII jaer.</l>
<l>Doe quam tenden VII jaren</l>
<l>Dinghel Gods an hem gevaren,</l>
<l>Upten witten Donresdach, ende orconde</l>
<l>Dattem vergeven ware de zonde,</l>
<l n="65">Ende hietem, dat hi danen ginge</l>
<l>Entie zondare ontfinge,</l>
<l><pb n="2,356"/> Diemen dan ontfaet ter kerken.</l>
<l>Hi sprac: "In can niet gemerken,</l>
<l>Dat ict sculdich te doene si;</l>
<l n="70">Want hier sloot mi sente Remi,</l>
<l>Ende hevet mi hier bezegelt mede."</l>
<l>Dingel sprac: "Di es nu ter stede</l>
<l>Hemelrike al ondaen.</l>
<l>Dat saltu hier bi verstaen:</l>
<l n="75">Die dore ondoet, al ongescaet</l>
<l>Den zeghel, die hier voren staet."</l>
<l>Dit ghesciede ter selver ure.</l>
<l>Gondebant lach indie dure</l>
<l>Ende seide: "Al quame Cristus te mi,</l>
<l n="80">In gha nieweren, sente Remi</l>
<l>Hine come, die mi hier bant."</l>
<l>Dinghel haelde sente Remi te hant,</l>
<l>Die settene weder in sine stat,</l>
<l>Daer hi heilechlike in sat</l>
<l n="85">Toten ende van sinen live.</l>
<l>Latro, sijn sone van sinen wive,</l>
<l>Was oec bisscop daer naden vader,</l>
<l>Ende storven heilech bede gader.</l>
</div>
<div type="subchapter"><head type="subchapter">Van sente Ledenaerde. IX.</head>
<l>                Sente Remi was vorwaer</l>
<l>In clercscap XXII jaer,</l>
<l>Ende LXX jaer oec mede</l>
<l>Was hi bisscop daer indie stede.</l>
<l n="5">Enen besetenen hi genas,</l>
<l>Dien Benedictuse ontfochten was.</l>
<l>Dies heet hi apostel sekerlike</l>
<l>Vander cronen van Vrankerike.</l>
<l>In sinen levene ende na sine doot</l>
<l n="10">Dedi menege miracle groot.</l>
<l>Te Riemen in sente Kerstoffels kerke</l>
<l>Groevene eerlike sine clerke.</l>
<l>                In sinen tiden was sente Vedast,</l>
<l>Die van Toel quam, alse een gast,</l>
<l n="15">Met Clodoveuse den coninc,</l>
<l>Alse hi kerstijndoem ontfinc.</l>
<l>Dien maecte bisscop sente Remi,</l>
<l>Ende vort sendene die here vri</l>
<l>TAtrecht, dat hire bisscop ware,</l>
<l n="20">Inder stede porten dare.</l>
<l>Talre eersten dat hire in quam,</l>
<l>Ghenas hi eenen die was lam;</l>
<l>Ende also met ghewelt</l>
<l>Die stat teersten was ghevelt,</l>
<l n="25">Ondere twee tevalne mure</l>
<l>Vant hi enen bere tier ure;</l>
<l>Dien hiet hi rumen lant ende stat:</l>
<l>Nemmermeer sachmenne na dat.</l>
<l>Snachts, daer hi te stervene lach,</l>
<l n="30">Eenen claren scijn men comen sach</l>
<l>Up sine zale al uten trone,</l>
<l>Ende men horde singen scone</l>
<l>In hemelrike, aldaer men sach</l>
<l>Dat sijn lachame doot lach.</l>
<l n="35">Begraven so wart hi met rouwen</l>
<l>In die kerke onser Vrouwen.</l>
<l>                Up desen tijt, in desen daghen,</l>
<l>Horic der ystorien gewaghen,</l>
<l>So was sente Ledenaert,</l>
<l n="40">Dien doepte die here waert,</l>
<l>Sente Remij, ende leerdem mede</l>
<l>Doget ende kerstijnlike zede.</l>
<l>Clodoveus, die grote here,</l>
<l><pb n="2,357"/> Die haddene vercoren sere,</l>
<l n="45">So dat hi dor hem liet gaen</l>
<l>Menegen, dien hi hadde gevaen.</l>
<l>An Gode bejagedi die sake,</l>
<l>Dat die ziec was ende tongemake</l>
<l>Maecti ghesont metter vaert.</l>
<l n="50">Eenen broeder haddi, hiet Lifaert,</l>
<l>Daer porredi tOrlieins mede saen.</l>
<l>In eenen cloester sijn si gegaen,</l>
<l>Daer wart Lifaert clusenare.</l>
<l>Ledenaert porrede van dare</l>
<l n="55">Ende ginc tAquitaenyen waert</l>
<l>Predeken an sine vaert.</l>
<l>Menege miracle hi dede.</l>
<l>Bi Lymogen quam hi mede</l>
<l>In eenen sconen foreeste na tgone,</l>
<l n="60">Daer hi in maecte sine wone.</l>
<l>                Tien tiden quam daer indien wike</l>
<l>Die coninc van Vrankerike</l>
<l>Met sinen wive omme jacht,</l>
<l>Entie vrouwe drouch sware dracht,</l>
<l n="65">So dat so daer in pinen ginc,</l>
<l>Ende men hare met gere dinc</l>
<l>Van erderike gehelpen mochte.</l>
<l>Ledenaerde men daer brochte,</l>
<l>Die halp hare met sire bede,</l>
<l n="70">Dat soe genas daer ter stede.</l>
<l>Dies keerde in joie die rouwe,</l>
<l>Vanden kinde ende vander vrouwe.</l>
<l>Die coninc gaf hem daer ter stat</l>
<l>Wouts alse vele alse hi hem bat.</l>
<l n="75">Eenen cloester maecti daer</l>
<l>Ende ledere leven swaer;</l>
<l>Maer waters gebrac daer ter stede.</l>
<l>Doe bejagede metter bede</l>
<l>An onsen Here Ledenaert,</l>
<l n="80">Datter waters te vullen waert.</l>
<l>Dor des coninx edelhede</l>
<l>Hiet hi Nobles die stede.</l>
<l>                Sulke eere hem God te doene plach,</l>
<l>Dat, wie so gevaen lach,</l>
<l n="85">Riep hi ane hem, hi waes al quite.</l>
<l>Ende so quamen si met vlite</l>
<l>Ende brochtenre hare boyen gedragen.</l>
<l>Vele warenre indien daghen,</l>
<l>Die rovers ende mordenaers waren,</l>
<l n="90">Die met hem bleven, ende wilden aren</l>
<l>Die zonden, die si hadden gedaen,</l>
<l>Ende worden in goeden ende ontfaen.</l>
<l>Heilechleke bleef hi doot</l>
<l><pb n="2,358"/> Ende dede menege miracle groot.</l>
<l n="95">Sint, alsemenne verdrouch,</l>
<l>Verloeste hi gevangene genouch.</l>
<l>                Eenen here van Lymoge ghevel,</l>
<l>Die wreet was ende harde fel,</l>
<l>Die hadde boyen also swaer</l>
<l n="100">Dat elken mensce ginc te naer.</l>
<l>Eens so vinc hi eenen man,</l>
<l>Die sente Ledenaerde ginc an.</l>
<l>Dien verloesti ende hiet hem draghen</l>
<l>Die ketenen, die vele lieden sagen.</l>
<l n="105">                Een here was, die tongemake</l>
<l>Eenen pelegrijm dede sonder sake</l>
<l>Ende gevaen hilt omme ghelt,</l>
<l>Dies hem an sente Ledenaerde helt.</l>
<l>Snachts quam sente Ledenaert</l>
<l n="110">Ten here ende seide metter vaert:</l>
<l>"Minen pelegrijm laet gaen."</l>
<l>Des morgens liet die here staen,</l>
<l>Want hi hilt over droems gedroch.</l>
<l>Ter ander nacht quam hi noch</l>
<l n="115">Ende seide: "Laet gaen minen man."</l>
<l>Die here en hiltre hem niet an.</l>
<l>Ter derder nacht nam Ledenaert</l>
<l>Sinen pelegrijm ende ledene uutwaert.</l>
<l>Doe viel die torre al gheheel</l>
<l n="120">Ende half mede die casteel,</l>
<l>Ende menech man blever onder.</l>
<l>Die here selve, dat was wonder,</l>
<l>Bleef te live te sinen lede,</l>
<l>Tebrokene sine scinckele beede.</l>
<l n="125">                In Bartaengen lach een gevaen,</l>
<l>Die liet sine ketene an hem slaen.</l>
<l>Daer sagen alle die wachters toe,</l>
<l>Dat sente Ledenaert quam doe</l>
<l>Ende loestene, daer sijt saghen,</l>
<l n="130">Ende dedem sine ketene draghen</l>
<l>Te siere kerken, daer hi leget.</l>
<l>Dus eist gesciet, alst es geseget.</l>
</div>
<div type="subchapter"><head type="subchapter">Clodoveus strijt up[<hi rend="italic">tie</hi>Wester Goten. X.</head>
<l>                Alse Clodoveus hadde ontfaen</l>
<l>Kerstijn name, also saen</l>
<l>Voer hi van steden te steden,</l>
<l>Ende sette kerken ende tlant in vreden,</l>
<l n="5">So dat hi quam te Parijs binnen,</l>
<l>Ende sprac te siere coninginnen</l>
<l>Ende te sinen volke daer</l>
<l>Ende seide: "Het dinct mi te swaer,</l>
<l>Dat hier sitten die Wester Goten,</l>
<l n="10">Ende hebben die Gallen verstoten,</l>
<l><pb n="2,359"/> Ende sijn quade Arriane,</l>
<l>Ende hem daertoe trecken ane</l>
<l>Dbeste van Gallen tonser onneren.</l>
<l>Gaen wi inden name ons Heren,</l>
<l n="15">Ende laetse ons uten lande slaen!"</l>
<l>Maer Clothilt die antworde saen:</l>
<l>"Clodoveus, edel here,</l>
<l>Maken wi ene kerke ere</l>
<l>In dere sente Pieters van Rome,</l>
<l n="20">Dat hi dijns inden wige gome."</l>
<l>Mettien die coninc geprant</l>
<l>Eene handaex ende warpse te hant,</l>
<l>Ende seide: "Hier sal, sonder waen,</l>
<l>Dies apostels kerke staen,</l>
<l n="25">Talre eersten dat ons God onse Here</l>
<l>Hier ter stat doet weder keren."</l>
<l>                Die coninc gherede hem wale</l>
<l>Met sinen volke altemale,</l>
<l>Ende so te Poytiers waert ter stede.</l>
<l n="30">Daer sat in groter mogenthede</l>
<l>Alaric met sinen roten,</l>
<l>Coninc vanden Wester Goten.</l>
<l>Alst Vrancsche here soude liden</l>
<l>Dor tlant van Tours in genen tiden,</l>
<l n="35">Gheboot die coninc ende hiet,</l>
<l>Dat men daer name els niet</l>
<l>Dan gras ende voederien,</l>
<l>Dor sente Martijns ere, des vrijen.</l>
<l>Te sente Martijns doeme hi sende</l>
<l n="40">Sine boden met ghenende</l>
<l>Met offeranden menegertiere</l>
<l>Ende sijn goede ors, sijn diere,</l>
<l>Ende seide: "Vaert! bi aventuren</l>
<l>Ghi sult uter heileger scrifturen</l>
<l n="45">Enech wordekijn horen luden,</l>
<l>Dat ons den sege sal beduden."</l>
<l>Selve bat hi Gode sere,</l>
<l>Ende seide: "Oftu, Here!</l>
<l>Mi helpen wilt, dat ic verdrive</l>
<l n="50">Dese ongelovege keytive,</l>
<l>Ghef mi tekijn, daer ic bi merke,</l>
<l>Inden inganc vander kerke."</l>
<l>Also die boden alte samen</l>
<l>Te sente Martijns te Tours quamen,</l>
<l n="55">Sanc een, diese gemoete, dit wort:</l>
<l>"Here! du heves mi ghegort</l>
<l>Met crachte tesen wighe waert."</l>
<l>Dit wort hadden si lief ende waert,</l>
<l>Diere quamen, ende danctens Gode,</l>
<l n="60">Ende sendens den coninc bode.</l>
<l>                Voert quam hi met sinen scaren</l>
<l>Teere rivieren gevaren,</l>
<l>Die Vicenna heet in Latijn.</l>
<l>Doe en wisti waer there sijn</l>
<l n="65">Vinden soude enech gewat;</l>
<l>Want die reghen hadde dat</l>
<l>So sere doen wassen mede.</l>
<l>Ane Gode sette hi sine gebede,</l>
<l>Dat hi hem wisen soude tgewat.</l>
<l n="70">Snachts bleef hi daer ter stat.</l>
<l>Des maergens quam daer ene hinde,</l>
<l>Die God daer sendde, diene minde,</l>
<l>Die meeste die men hadde ghesien.</l>
<l>Soe ginc voer there mettien</l>
<l n="75">Ende woet over die riviere,</l>
<l>Ende togede den volke sciere</l>
<l>Waer dat die ondiepte lach.</l>
<l>Vro was menech die dat sach.</l>
<l>                Alse die coninc quam bi Poytiers,</l>
<l n="80">Nachts quam een groot hoop viers</l>
<l>Van sente Hylaris kerke upgaende.</l>
<l>Al daer die Vranken hadden staende</l>
<l>Haer pawelyoene, quaemt te hant,</l>
<l>Alse of selve metter hant</l>
<l n="85">Sente Hylaris met hem ware.</l>
<l>Doe hiet die coninc openbare,</l>
<l><pb n="2,360"/> Datmen roof no cracht mede</l>
<l>Ne soude doen an ghene stede.</l>
<l>X milen danen lagen die Goten</l>
<l n="90">Gewapijnt met haren roten;</l>
<l>Vagladijn so hiet dat velt,</l>
<l>Daer wart gestreden met gewelt.</l>
<l>Maer die Goten sekerlike</l>
<l>Met haren coninc Alarike</l>
<l n="95">Namen scade alte groot.</l>
<l>Alaric die blevere doot,</l>
<l>Alse hi XXI jaer</l>
<l>Gheregneert hadde al daer;</l>
<l>Maer Amelrijc sijn sone ontreet</l>
<l n="100">Ende menech Gote, ende so ghereet</l>
<l>Ten lande van Spaengen waert.</l>
<l>Daer regneerdi inden aert</l>
<l>Over een XVI jaer,</l>
<l>Alse ghi horen sult hier naer.</l>
<l n="105">                Clodoveus wan dat velt</l>
<l>Ende trac ane hem met ghewelt</l>
<l>Alle die landen toter Geronden,</l>
<l>Die te voren in langhen stonden</l>
<l>Onder die Goten hadden ghewesen,</l>
<l n="110">Ende keerde thuus naer desen.</l>
<l>Alse hi te Tours weder quam,</l>
<l>Grote ghiften dat hi nam</l>
<l>Ende offeredse sente Martijns kerke.</l>
<l>Het was al vro, leke ende clerke.</l>
<l n="115">Sijn ors, dat hire offerde te voren,</l>
<l>Eer die Goten tlant verloren,</l>
<l>Wildi lossen omme ghelt</l>
<l>Jeghen dat meesterscap, dat helt.</l>
<l>C scellinghe selverine</l>
<l n="120">Gaf hire omme, wit ende fine;</l>
<l>Nochtan es dat paert daer bleven,</l>
<l>Sente Martijn wils niet gheven.</l>
<l>Doe sprac die coninc, dien des wondert:</l>
<l>"Nu gheefter omme dan noch hondert."</l>
<l n="125">Ende alse die ghegheven waren,</l>
<l>Liet sente Martijn dat ors varen.</l>
<l>Doe sprac die coninc met bliden moede:</l>
<l>"Her Martijn! hulpe goede</l>
<l>Bestu in alre maniere;</l>
<l n="130">Maer dinen dienst vercoepstu diere!"</l>
<l>                Aldaer indie selve kerke</l>
<l>Quamen boden, ridderen, clerke,</l>
<l>Die Anastasius die keyser sende,</l>
<l>Ende screef an hem ende bekende,</l>
<l n="135">Dat hi der cronen werdich ware.</l>
<l>Clodoveus drouch crone daer nare,</l>
<l>Ende gaf sente Martijns kerke</l>
<l>Vele scats ende beterde tgewerke.</l>
</div>
<div type="subchapter"><head type="subchapter">Boetius bloemen. XI.</head>
<l>                Tien tiden so was Symachus</l>
<l>Te Rome patrisius,</l>
<l>Een man die enen bouc maecte,</l>
<l>Daer hi die wijsheit in gheraecte.</l>
<l n="5">Boetius sijn zwagher mede</l>
<l>Was tien tiden groot van wijshede,</l>
<l>Die nemmermeer en wert vergeten</l>
<l>Onder clerke, die wijsheit weten.</l>
<l>                In haren tiden hadden dOester Goten</l>
<l n="10">Ytalen lant sere verstoten;</l>
<l>Want coninc Diederic, haer here,</l>
<l>Die Odenacre nam lijf ende eere,</l>
<l>Also alst hier voren staet,</l>
<l>Dede den Romeinen menech quaet.</l>
<l n="15">Dit wilde weren Symachus</l>
<l>Ende sijn zwagher Boetius</l>
<l>Met wijsheiden ende met zinne,</l>
<l>Ende bejageden Diederics onminne;</l>
<l>Want si siere heresien</l>
<l n="20">Noch siere quaetheit niet wilden lijen.</l>
<l>Dies nam hi hem beeden haer leven,</l>
<l><pb n="2,361"/> Alse u hier na sal sijn bescreven.</l>
<l>                Boetius was een groot clerc</l>
<l>Ende maecte oec menech were,</l>
<l n="25">Daer ic u hier somege bloemen</l>
<l>In Dietsce wort af wille noemen.</l>
<l>                "Ne gheene goede dinge en sijn,</l>
<l>Sine sijn te claerre ende meer fijn,</l>
<l>Eist datse vele lieden bekinnen</l>
<l n="30">Ende sise prisen ende minnen.</l>
<l>                Vriendelijcheit openbare</l>
<l>Hevet dese properteit in hare,</l>
<l>Dat hare alleene ware tonsachte</l>
<l>Te draghene al dat soe dachte;</l>
<l n="35">Want elc sinen vrient ontect</l>
<l>Gherne wat sijn herte mect.</l>
<l>                Eene zalege doot eist ende niet swaer,</l>
<l>Die niet en coemt in de jonge jaer,</l>
<l>Entie den droeven danne vromet,</l>
<l n="40">Alsemense hem biddet ende noemet.</l>
<l>                Twi segdi dicken openbare,</l>
<l>Ghi vriende! dat ic zalich ware?</l>
<l>Nie en stont hi vaste no wel,</l>
<l>Wie so hi was, die ghene die vel.</l>
<l n="45">                Wiltu up ersaters hulpe mecken,</l>
<l>So moetstu die wonde ontecken.</l>
<l>                Die bescedenheit es so vri,</l>
<l>Updat hare trecht mede si,</l>
<l>Soene wille hare daer an niet keren,</l>
<l n="50">Al belghen dongerechte heren.</l>
<l>                Hoe wonderlike keert daventure,</l>
<l>Nu dat soete, nu dat sure.</l>
<l>Meneghen so geeft soe tquade</l>
<l>Ende alsonder mesdade,</l>
<l n="55">Ende ghevet den onwerden te lone</l>
<l>Te sittene in des coninx trone.</l>
<l>                Twi soude iemen vanden wisen</l>
<l>Erdersche salichede prisen?</l>
<l>Want soe slacht der aventuren.</l>
<l n="60">Wien laet soe lange staen geduren?</l>
<l>Ende alsoe van di sceet, die vrouwe,</l>
<l>Wat laetsoe di dan swaren rouwe?</l>
<l>                Datmen metten ogen siet,</l>
<l>Dan es ghenouch altoes niet:</l>
<l n="65">Meer bedaerf ons dan dat goet.</l>
<l>Die ghene die van zinne es vroet,</l>
<l>Merct int herte nacht ende dach,</l>
<l>Hoe die dinc enden mach.</l>
<l>Wie es in so sekerre stede,</l>
<l n="70">Oft in so grotre zalichede,</l>
<l>Hine vint in sinen staet</l>
<l>Iet dat jegen sine herte gaet?</l>
<l>Eene cranke dinc eist ende een clene,</l>
<l>Dat tgeluc breect al ghemeene.</l>
<l n="75">                Nature die laet hare genoegen</l>
<l>Met cleenre dinc, die haer voegen;</l>
<l>Ende wiltu oec te vele nutten,</l>
<l>So wiltu die genouchte scutten.</l>
<l>                Die vele goets heeft sonderlinge,</l>
<l n="80">Hem ghebersten vele dinghe;</l>
<l>Die lettel hevet ende dat genoeget,</l>
<l>Hine hevet niet dattem mesvoeget.</l>
<l>                In mesfal ens niet so quaet,</l>
<l>Alse dat een peinsende gaet:</l>
<l n="85">"Du waers salich hier te voren."</l>
<l>Alse di daventure noepte met sporen,</l>
<l>Soe vliet, ende hine es onder den dach</l>
<l>Diese wederhouden mach.</l>
<l>Nu machmen proeven wel hier mede,</l>
<l n="90"><pb n="2,362"/> Hoe keytijf die zalichede</l>
<l>Es van deser werelt al;</l>
<l>Want soe onlange geduren sal,</l>
<l>Ende alsemense heeft en stopt si niet</l>
<l>Algader des menscen verdriet."</l>
</div>
<div type="subchapter"><head type="subchapter">Vanden selven ende sine doot. XII.</head>
<l>                "Rijcheit, alsemense vort gevet,</l>
<l>Dats al die scoenheit die soe hevet:</l>
<l>Soe en dooch een twint bedect,</l>
<l>Noch te ghader oec ghetrect.</l>
<l n="5">Die ghevers hebben al die ere;</l>
<l>Die vrecke haetmen emmermere.</l>
<l>                Sulc coeman ontsiet hem der straten:</l>
<l>Haddi sijn goet thuus gelaten,</l>
<l>Hi mochte vorden rovere singhen,</l>
<l n="10">Noch vruchten hem van ghenen dingen.</l>
<l>Wapene! welke salichede</l>
<l>Leghet dan ane die rijchede?</l>
<l>Want wien so soe volget mede,</l>
<l>Hi verliest die sekerhede.</l>
<l n="15">                Alse een bose mensche onwaert</l>
<l>Verheven wert, daer hi begaert,</l>
<l>Inden stoel der werdichede,</l>
<l>Men merct te bet an sine zede,</l>
<l>Wies hi wert es ochte niet;</l>
<l n="20">Wantmen te meer up hem siet.</l>
<l>                Die doot en achtet min no mere</l>
<l>No der hoocheit, noch der ere;</l>
<l>Soe leghet al in eene voude:</l>
<l>Aerme, rike, jonge ende oude.</l>
<l n="25">                Mi dinct den lieden beter al</l>
<l>Ongeluc dan gheval;</l>
<l>Want tgeluc verwanen doet,</l>
<l>Ende ongeval maect menegen vroet.</l>
<l>Ongeval doet di bekinnen,</l>
<l n="30">Wie di minnen of niet en minnen.</l>
<l>Alse daventure van di scheet,</l>
<l>Al haer volc soe met hare leet;</l>
<l>Ende tongeval toget altoos,</l>
<l>Wie di minnet sonder loos.</l>
<l n="35">                Daventure es so beraden,</l>
<l>Dat soe haer goet den quaden</l>
<l>Houder gevet dan den goeden,</l>
<l>Ende mildelikere den overmoeden.</l>
<l>                Wiltu groot ghelt te hope bringhen,</l>
<l n="40">Du moetes eenen anderen ontdwingen.</l>
<l>Wiltu comen oec ter ere,</l>
<l>Daer en leget an min no mere.</l>
<l>Werelt eere, segt dit den dwasen,</l>
<l>Dats een wint in dore geblasen.</l>
<l n="45">Diemen tonrechte ghevet name,</l>
<l>Het es recht dat hi hem scame.</l>
<l>                Willen wijt merken ende proeven,</l>
<l>Grote noot ende groot behoeven</l>
<l>Dwinghet ons te sine goet;</l>
<l n="50">Want wat dingen datmen doet,</l>
<l>Men doet vor des Heren ogen,</l>
<l>Die hier neder siet van hoghen."</l>
<l>                Dese wort ende andere vele</l>
<l>Scrivet Boetius in bispele,</l>
<l n="55">In enen bouc, dus horen wi lijen,</l>
<l>Heet "<hi rend="italic">Die troost van philosophien</hi>,"</l>
<l>Daer hi in toget dat al tegaet</l>
<l>Erdersch goet ende erdsch raet,</l>
<l>Ende men daer an, meer no min,</l>
<l n="60">Leggen en sal herte no zin.</l>
<l>Desen maecti te Pavie,</l>
<l>Inden prisoene, daer dorpernie</l>
<l>Die coninc Diederic an hem dede</l>
<l>Ende oec grote zonde mede;</l>
<l n="65">Want alse hine lange hadde gevaen</l>
<l>Ende menegen torment gedaen</l>
<l><pb n="2,363"/> Ende te Rome uter stat verdreven,</l>
<l>Nam hi hem int ende sijn leven,</l>
<l>Alsemen besceden sal hier naer;</l>
<l n="70">Ende dit was in ons Heren jaer</l>
<l>XXI ende hondert waerf vive,</l>
<l>Dat hine dede vanden live.</l>
</div>
<div type="subchapter"><head type="subchapter">Clodoveus siechede. XIII.</head>
<l>                Alse Clodoveus van Vrankerike</l>
<l>Gheregneert hadde mogendelike</l>
<l>XXV jaer met eeren,</l>
<l>Wart hi quellende, alse die heren</l>
<l n="5">Dicken doen van edelheden.</l>
<l>Alsi haer joget in onvreden</l>
<l>Ende in wapenen hebben gehouden,</l>
<l>Queelen si dicke inder ouden.</l>
<l>Maer hem en mochte staen in staden</l>
<l n="10">Fisichien gheen no gheraden,</l>
<l>Dat hi iet ghenesen ware.</l>
<l>Mettien so verhordi mare</l>
<l>Van eenen abt, hiet Severijn,</l>
<l>Die lange hadde abt gesijn</l>
<l n="15">Te sente Mauricius, daer hi leget</l>
<l>Ende sijn gheselscap. Alsmen seget,</l>
<l>Dat hi menech tekijn dade,</l>
<l>So wart die coninc dies te rade,</l>
<l>Dat hi omoedelike ontboot</l>
<l n="20">Den abt dor genaden groot,</l>
<l>Dat hi te hem soude comen.</l>
<l>Alse die abt dat hevet vernomen,</l>
<l>Es hi ten coninc gevaren</l>
<l>Ghewillechlike sere, te waren,</l>
<l n="25">Ende ghenas den coninc wale</l>
<l>Van siere groter langer quale.</l>
<l>Met hem bleef hi ene stonde</l>
<l>Ende gaf den menegen gesonde</l>
<l>Van sinen volke met sire bede,</l>
<l n="30">Ende meneghen in Parijs mede,</l>
<l>Ende ghenas cropele ende stomme,</l>
<l>Dove, blende, manke, cromme;</l>
<l>Die metten duvel waren beseten,</l>
<l>Dien dedi haers vernoys vergeten.</l>
<l n="35">Die coninc seide: "Her abt, here!</l>
<l>Ic biddu dor die Gods ere:</l>
<l>Neemt ghenouch van minen scatte</l>
<l>Ende ghevet den aermen datte,</l>
<l>Daert u dinct wel bestaet.</l>
<l n="40">Wie so oec doer sine mesdaet</l>
<l>In minen lande es gevaen,</l>
<l>So wat dat hi hevet mesdaen,</l>
<l>Dien scheldic quite ende vri."</l>
<l>Met desen worde so hiet hi,</l>
<l n="45">Datmen die kaerkeren ontslute</l>
<l>Entie gevangene doe daer ute.</l>
<l>Die van haren quaden daden</l>
<l>Sonder enege genaden</l>
<l>Verbuert hadden haer leven,</l>
<l n="50">Sijn sente Severine gegeven.</l>
<l>Selve vorwisti sinen ende;</l>
<l>Want God den ingel an hem sende,</l>
<l>Die hem seide al sijn doen.</l>
<l>Doe ginc hi ten castele Nantoen,</l>
<l n="55">Daer II heilege papen saten</l>
<l>In hermitagen ende aten</l>
<l>Sulc alse hijt conde gewinnen.</l>
<l>Teersten dat hi quam daer binnen,</l>
<l>Bat hi hem up genaden,</l>
<l n="60">Dat sine ter erden daden.</l>
<l>Onder hare handen staerf hi, de here.</l>
<l>Doe wart daer claer also sere,</l>
<l>Daer hi sinen gheest upgaf,</l>
<l>Dat groot wonder was daer af.</l>
<l n="65">Sijn dach es, diene houden wille,</l>
<l>Die derde dach van ingange Sille.</l>
<l>                Te desen tiden so was mede</l>
<l><pb n="2,364"/> Te Poytiers indie stede</l>
<l>Een abt, die hiet Maxencius.</l>
<l n="70">Van hem lesen wi aldus,</l>
<l>Dat hi dede, alsonder waen,</l>
<l>Eenen doden mensche upstaen.</l>
<l>Die inghele daden hem menege ere</l>
<l>Ende daden hem menege ere.</l>
<l n="75">Hine at anders, clene no groot,</l>
<l>Dan borne ende gherstijn broot,</l>
<l>Ende dicken at hi der ingele spise.</l>
<l>Eene fonteine van groten prise</l>
<l>Dedi springen met siere bede,</l>
<l n="80">Daer menech heeft sijns evels vrede.</l>
<l>                Eens soude Clodoveus varen</l>
<l>Uptie Goten met sinen scaren;</l>
<l>Ende alse sijn here was geleghen</l>
<l>Daer ter stede oft daer jegen,</l>
<l n="85">Daer sente Maxencius cloester stont,</l>
<l>Was daer somech dorper hont,</l>
<l>Dat si den cloester storen souden</l>
<l>Ende si den abt vermorderen wouden,</l>
<l>So datter een trac sijn swaert</l>
<l n="90">Ende hief die hant upwaert,</l>
<l>Omme tonthovedene den man.</l>
<l>Doe bleef hem daerm stijf staende dan.</l>
<l>Daer na wart hi uten zinne</l>
<l>Ende doodde hem selven ten beginne;</l>
<l n="95">Sine ghesellen worden blent.</l>
<l>Ende alse die coninc dat bekent,</l>
<l>So tijde hi ten heilegen man</l>
<l>Ende viel hem te voeten dan,</l>
<l>Ende bat genade ende vrede</l>
<l n="100">Hem ende sinen volke mede.</l>
<l>Doe seinedse die goede man</l>
<l>Ende gaf hem eten vort an</l>
<l>Gheseint broot, ende tiere stont</l>
<l>Keerden si ten tenten gesont.</l>
<l n="105">Sine doot voerseidi te voren,</l>
<l>Ende nam ende, alse wijt horen,</l>
<l>Binnen utgaenge Meye V dage,</l>
<l>Der inghele joie, der lieder clage.</l>
</div>
<div type="subchapter"><head type="subchapter">Gondebands ende Clodoveus doot. XIIII.</head>
<l>                In des Clodoveus tiden,</l>
<l>Daer wi die jare af overliden,</l>
<l>Was deerste consilie heilechlike</l>
<l>Ghehouden van Vrankerike,</l>
<l n="5">Dor die nutscap vander kerken.</l>
<l>Daer waren vele goeder clerken</l>
<l>Ende XXXII bisscoppen mede</l>
<l>Te samene daer indie stede.</l>
<l>Dat consilie, sonder waen,</l>
<l n="10">Versaemde sente Meylaen,</l>
<l>Die heimelijc den coninc was;</l>
<l>Entie coninc geboot hem das,</l>
<l>Dat hi omme die nutscap sage,</l>
<l>Die den kerstijnheide anelage.</l>
<l n="15">Dese verwecte vander doot</l>
<l>Een kint met miraclen groot,</l>
<l>Dat metten viant was beseten;</l>
<l>Ende alst die viant mochte weten,</l>
<l>Dat daer quam sente Meylaen,</l>
<l n="20">Ende hi tfat moet rumen saen,</l>
<l>Hevet hi verworghet tkint.</l>
<l>Alst sente Meylaen doot vint,</l>
<l>Dede hi sine bede so groot,</l>
<l>Dat hijt verwecte vander doot.</l>
<l n="25">                In desen tiden, alsict vant,</l>
<l>Was doot die coninc Gondebant,</l>
<l>Clothilden oem der coninghinnen,</l>
<l>Dien soe niet en mochte minnen;</l>
<l>Want hi doodde ende verdede</l>
<l n="30">Haren vader ende haerre moeder mede;</l>
<l>Ende Zeghemont ontfinc dat rike</l>
<l>Van Borgoengen mogendelike,</l>
<l><pb n="2,365"/> Want hi was sijn outste sone.</l>
<l>Nu so hadde kindere die ghone</l>
<l n="35">Bi ere vrouwen, die was verstorven,</l>
<l>Ende hevet een ander wijf verworven,</l>
<l>Die sine kindere so leet gewan,</l>
<l>Dat soere toe brochte haren man,</l>
<l>Dat hi sinen sone Segerike</l>
<l n="40">Ontliven dede jammerlike.</l>
<l>Maer dat wart hem also leet,</l>
<l>Dat hi penetencie ghereet</l>
<l>Daer voren dede also groot,</l>
<l>Dat men vint naer sine doot,</l>
<l n="45">Dat hi heilech man verstaerf;</l>
<l>Want miracle menech waerf</l>
<l>Ghesciede te sinen grave,</l>
<l>Daermen wonder leset ave.</l>
<l>In Borgoengen viertmenne wel</l>
<l n="50">Dander dach uutgaende Apriel.</l>
<l>                In desen tiden so bleef doot</l>
<l>Clodoveus, die here groot,</l>
<l>Doe hi hadde in Vrankerike</l>
<l>Coninc geweest mogendelike</l>
<l n="55">XXX jaer, ende hi die crone</l>
<l>Ghewonnen hadde wel ende scone</l>
<l>Van Vrankenlant ende Almaengen;</l>
<l>Ende al Gallen tote bi Spaengen</l>
<l>Dat was al in sijn bedwanc</l>
<l n="60">Ende diende mede omme sinen danc.</l>
<l>Te Parijs staerf hi in de stede</l>
<l>Ende was aldaer begraven mede</l>
<l>In sente Pieters kerke met eeren,</l>
<l>Die sint den name moeste verkeren</l>
<l n="65">Ende heet te sente Genevieven.</l>
<l>Daers vele van hem in ouden brieven.</l>
<l>Hi sciet van desen erdschen live</l>
<l>Int jaer V<hi rend='sup'>c</hi> ende driewaerf vive.</l>
<l>                Naer hem liet hi sonen viere,</l>
<l n="70">Die deelden dat rike sciere</l>
<l>In IIII deelen, ende elc nam een.</l>
<l>Diederic, die de outste sceen,</l>
<l>Sette te Mets den stoel sijns riken;</l>
<l>An hem moeste dat lant wiken</l>
<l n="75">Van Vrankelande ende Germane,</l>
<l>Ende dat ghelegen was daer ane.</l>
<l>Gyldebrecht sijn broeder mede</l>
<l>Maecte Parijs sine hovetstede,</l>
<l>Ende hadde Neustre tsire paertije,</l>
<l n="80">Datmen nu heet Normendie,</l>
<l>Ende dat lant daer bi hare ende geins.</l>
<l>Clodomiris sette tOrlieins</l>
<l>Sinen stoel, ende hadde tlant</l>
<l>Al omme neven der Loren cant,</l>
<l n="85">Tlant van Toulouse, Meine ende Toreine.</l>
<l>Clotaris sat up die Aine</l>
<l>Te Sissoen coninc ende here,</l>
<l>Ende besat tlant min no mere</l>
<l>Tusscen II broeders nort der zee.</l>
<l n="90">Sidert so ghewan hijs mee,</l>
<l>Want sijn geslachte hadde geellike</l>
<l>Sidert al dat conincrike.</l>
</div>
<div type="subchapter"><head type="subchapter">Van Clodoveus IIII kinderen. XV.</head>
<l>                Dese IIII broedere regneerden scone</l>
<l>Alle in die Vrancsche crone,</l>
<l>Ende droegen crone alle viere</l>
<l>Gheweldelike na coninx maniere.</l>
<l n="5">Diederic hadde eenen sone,</l>
<l>Dodebrecht so hiet die ghone,</l>
<l>Die sere vromech was van live.</l>
<l>Haerre zuster gaven si te wive</l>
<l>Alarike, den groten here,</l>
<l n="10"><pb n="2,366"/> Dien Clodoveus met groter ere</l>
<l>Toulouse ende Pauye afwan,</l>
<l>Ende sinen broeder slouch hi nochtan,</l>
<l>Alarike, alsemen verheeste</l>
<l>Hier te voren indie jeeste.</l>
<l n="15">                Tien tiden quam met erren zinne</l>
<l>Te Parijs die coninghinne</l>
<l>Clothilt ende bat haren kinden,</l>
<l>Dat sijs hem wilden bewinden</l>
<l>Te wrekene moeder ende vader</l>
<l n="20">Ende haer onrecht algader.</l>
<l>Hare kindere wordens erre,</l>
<l>Ende versaemden na ende verre</l>
<l>Groot here, ende setten hare vaert</l>
<l>Ten lande van Borgoengen waert</l>
<l n="25">Jegen Gondemare ende Segemonde,</l>
<l>Die coningen waren indier stonde</l>
<l>Naden vader Gondebande,</l>
<l>Want si hoir waren vanden lande.</l>
<l>                Indien tijt ende tiere stont</l>
<l n="30">Stichte die coninc Zegemont</l>
<l>Een godshuus sente Mauricius teeren,</l>
<l>Daer gemaertelijt waren der heren</l>
<l>VI<hi rend='sup'>M</hi> ende VI hondert mede</l>
<l>Ende LXVI daer ter stede</l>
<l n="35">Vanden keyser Maximiane.</l>
<l>                Die Fransoyse traken hem ane,</l>
<l>Ende sijn in Bourgoenyen comen</l>
<l>III coningen, die ic u sal nomen,</l>
<l>Clotaris ende Gyldebrecht</l>
<l n="40">Ende Clodomiris mettem echt.</l>
<l>Die Borgenyoene hebbense gemoet</l>
<l>Ende met wapenen ghegroet.</l>
<l>Daer was bitterlijc gestreden.</l>
<l>Gondemaer ontflo tier steden</l>
<l n="45">Ende menech man mettem tier stont.</l>
<l>Selve die coninc Zeghemont</l>
<l>Waende tsente Mauricius ontflien.</l>
<l>Clodomiris volgede dien</l>
<l>Ende heeftene ghevaen alghinder</l>
<l n="50">Ende sijn wijf ende sine kinder,</l>
<l>Ende brochtse tOrlieins ghevaen.</l>
<l>In sinen kaerker leidise saen,</l>
<l>Ende daer naer dede hine ontliven,</l>
<l>Beede met kinderen ende met wive,</l>
<l n="55">Ende warpse in enen pitte mede:</l>
<l>Daer en halp toe niemens bede.</l>
<l>Dus swaerlike, want soet wilde,</l>
<l>Wraken die kindere Clothilde,</l>
<l>Haerre moeder, die rouwe groot</l>
<l n="60">Om vader ende moeder doot</l>
<l>Menegen dach hadde gedraghen.</l>
<l>Van Zeghemonde hebbic gewagen</l>
<l>Hier te voren, dat men kent</l>
<l>Dat hi heilechlike es ghehent,</l>
<l n="65">Ende onse Here dor hem doet</l>
<l>Menege scone miracle goet.</l>
</div>
<div type="subchapter"><head type="subchapter">Anastasius doot, ende van sente Briden. XVI.</head>
<l>                Te desen tiden was verstorven</l>
<l>Die paues Symachus, ende hadde verworven</l>
<l><pb n="2,367"/> Hormisda den stoel van Rome,</l>
<l>Ende was gheboren, alsict ghome,</l>
<l n="5">Uten lande van Caeps van Princepate.</l>
<l>Dese dede der kerken grote bate;</l>
<l>Want hi dat paepscap ordineerde</l>
<l>Ende Davids psalme leerde.</l>
<l>Hi was den aermen goedertiere;</l>
<l n="10">Daertoe meneghe ghichte diere</l>
<l>Gaf hi der kerken vander stede;</l>
<l>Ende daertoe tsente Pieters mede</l>
<l>Dedi enen balke fijn</l>
<l>Maken al wit selverijn,</l>
<l n="15">Die wouch M ende LX pont</l>
<l>Na tghewichte van Rome ront.</l>
<l>Dese Hormisda, dese paues,</l>
<l>Want die keyser gelovede aves,</l>
<l>Anastasius die here,</l>
<l n="20">Alsic hebbe gheseit ere,</l>
<l>Sendde bisscoppe ende clerken</l>
<l>Vander heilegher Roemscher kerken,</l>
<l>Twee waerven, dat hi horen woude</l>
<l>Ende sine dinc betren soude.</l>
<l n="25">Ter eerster waerven en daden si niet;</l>
<l>Ter ander waerf, alst die paues hiet,</l>
<l>Voeren si al plein bescreven</l>
<l>Tgelove ende hebbent hem gegheven,</l>
<l>Dat hi dies soude beghien,</l>
<l n="30">Dat hi bescreven mochte sien</l>
<l>Vander heileger kerken van Rome.</l>
<l>Des achti gelijc eenen drome;</l>
<l>Maer hi hadde gerne ghescent</l>
<l>Die boden ende boot groot prosent.</l>
<l n="35">Dies en wilden si niet ontfaen,</l>
<l>Hine wilde anegaen</l>
<l>Der kerken ghehorsaemheit;</l>
<l>Maer hi hevet al ontseit</l>
<l>Ende hiet die boden van hem verstoten,</l>
<l n="40">Ende ontboot den ghenoten,</l>
<l>Dat mense uut Constantinoble dade,</l>
<l>Ende met sulkere onghenade,</l>
<l>Dat mense in ghene stat ontfinge.</l>
<l>Den paues screef hi dese dinge,</l>
<l n="45">Alse die te hem waert erre was:</l>
<l>"Wine willen niet gehingen das,</l>
<l>Dat men ons soude gebieden</l>
<l>Ghelijc ghemeenen lieden;</l>
<l>Maer wi willen keyserlike</l>
<l n="50">Ghebieden over al onse rike."</l>
<l>Cortelike naer dit ghescal</l>
<l>Quam den keyser an mesfal;</l>
<l>Want die blexeme ons Heren quam,</l>
<l>Die hem daer sijn leven nam.</l>
<l n="55">                Naer den quaden Anastasius,</l>
<l>Die versleghen was aldus,</l>
<l>Wart Justijn keyser ghecoren,</l>
<l>Dien wi den ouden noemen horen,</l>
<l>Int jaer ons Heren, alsict besachte,</l>
<l n="60">V<hi rend='sup'>c</hi> X ende oec achte,</l>
<l>Ende regneerde inden rike</l>
<l>X jaer wel ende keyserlike.</l>
<l>Hormisda die paues sende an desen</l>
<l>Te Constantynoble, alse wijt lesen,</l>
<l n="65">Sine boden ende screef ende bat,</l>
<l>Dat hi die bisscoppe, die haer stat</l>
<l>Gherumet hadden ende waren verdreven</l>
<l>In keyser Anastasius leven,</l>
<l>Weder wilde in goeden vreden</l>
<l n="70">Doen comen te haerre steden;</l>
<l>Want si omme tgelove ons Heren</l>
<l>Waren comen ter onneren.</l>
<l>Dies was die keyser sere blide</l>
<l>Ende deet gerne, omme dat hi nyde</l>
<l n="75">Donrecht, dattere was ghedaen;</l>
<l>Entien boden, sonder waen,</l>
<l>Die die paues daer sendde mede,</l>
<l>Dedi grote hovescede</l>
<l>Ende ontfincse met groter eeren,</l>
<l n="80">Ende deedse vroilike van hem keren.</l>
<l>                In dit jaer ende in dit ghetide</l>
<l>Staerf die maghet sente Bride</l>
<l><pb n="2,368"/> In Scollant, dus seit Segebrecht.</l>
<l>Wonder eist nu ende echt</l>
<l n="85">In harde menegerande stede</l>
<l>Van miraclen, die soe dede.</l>
<l>Hare moeder ende haer vader</l>
<l>Waren kerstijn beede te gader,</l>
<l>Ende soe was van kintschen jaren</l>
<l n="90">In allen dogeden te waren,</l>
<l>Ende dede miracle alle daghe</l>
<l>So vele, dat dinct eene zaghe.</l>
<l>Soe was den aermen goet ende milde,</l>
<l>Ende alsoe meer gaf dan men wilde,</l>
<l n="95">Ghewan soe met haerre bede,</l>
<l>Dat God weder wassen dede.</l>
<l>Alsemense te manne wilde dwingen,</l>
<l>Sone wilde soes niet ghehinghen,</l>
<l>Ende offerde hare zuverhede</l>
<l n="100">Gode ende onser Vrouwen mede</l>
<l>In eens heilechs bisscops hant,</l>
<l>Diese in Gods dienste hant.</l>
<l>Ende God dede sijn tekijn daer:</l>
<l>Een hout stoet anden outaer</l>
<l n="105">Verduerret, daer soe de hant an slouch;</l>
<l>Altehant het loveren drouch,</l>
<l>Ende noch heden eist oec groene</l>
<l>Ende pleget den sieken goet te doene.</l>
<l>                Het gesciede, alse wijt horen,</l>
<l n="110">Daermen ougesten soude haer coren,</l>
<l>Dat dlant bereinde al gemene,</l>
<l>Sonder haer coren alleene.</l>
<l>                Eens waren hare cledere nat,</l>
<l>Ende soe quam saen thuus na dat,</l>
<l n="115">Ende sach waer de zonne in scheen,</l>
<l>Rechts alst ware der pertsen een;</l>
<l>Haer nate cledre soe daer up slouch:</l>
<l>Dat zonnescijn haer cledere wel drouch.</l>
<l>                Laserse liede baden hare</l>
<l n="120">Omme bier, lude ende openbare,</l>
<l>Maer soe en hads groot no cleine.</l>
<l>Mettien seinde soe eene fonteine,</l>
<l>Dat wart goet bier daer ter stede:</l>
<l>Mildelike soet deelen dede.</l>
<l n="125">Omme zout so bat hare een,</l>
<l>Ende soe seinde eenen steen,</l>
<l>Ende het wart zout uptie stat,</l>
<l>Ende soe gaeft hem dies bat.</l>
<l>                Dieve quamen quadertiere</l>
<l n="130">Van verren over eene riviere,</l>
<l>Ende stalen hare haer vie.</l>
<l>Int wederkeren verdronken sie,</l>
<l>Entie beesten sijn wedercomen</l>
<l>Ten velde, daer si waren genomen.</l>
<l n="135">                In des coninx hof so quam</l>
<l>Een eenvoudich man, ende vernam</l>
<l><pb n="2,369"/> Eenen tammen vos inde zale,</l>
<l>Die ten spele gemaect was wale;</l>
<l>Dies haddene de coninc ghemint.</l>
<l n="140">Die simpel man, dies niene kint,</l>
<l>Sloughene doot; want hine hilt</l>
<l>Over scale ende over wilt.</l>
<l>Die coninc seide: hi souden ontliven,</l>
<l>Ende daertoe al eygijn bliven</l>
<l n="145">Kindere ende wijf al haer leven,</l>
<l>Of selken vos daer wedergeven.</l>
<l>Sente Bride es daer ghereden</l>
<l>Om hem te helpene met beden,</l>
<l>Ende onder weghen an hare quam</l>
<l n="150">Een vos, die hem maecte tam</l>
<l>Ende schuulde onder haer cleet.</l>
<l>Soe bat over den man gereet;</l>
<l>Maer dat was al sonder spoet,</l>
<l>Men gave hem enen vos also goet.</l>
<l n="155">Doe gaf hem sente Bride den haren,</l>
<l>Die alse deerste conste gebaren.</l>
<l>Den coninc wonderets utermaten,</l>
<l>Ende hevet den man quite gelaten.</l>
<l>Ende alse die maget entie man</l>
<l n="160">Henen waren, die vos vort an</l>
<l>Ontsloop ende es ten hole gekeert,</l>
<l>Alse hem nature hadde geleert.</l>
<l>Dit ende ander wonder groot</l>
<l>Dede soe menech voer hare doot.</l>
</div>
<div type="subchapter"><head type="subchapter">Vanden goeden paues Jan. XVII.</head>
<l>                Naest Hormisda, die paues was,</l>
<l>Alsemen hier te voren las,</l>
<l>So wart paues een heilech man,</l>
<l>Die gheheten was Jan,</l>
<l n="5">Die geboren was van Toscane.</l>
<l>Tien tiden, doet men ons te verstane,</l>
<l>So geboot die keyser Justijn,</l>
<l>Die int gelove was fijn,</l>
<l>Datmen name in Orient</l>
<l n="10">Den Arrianen al omtrent</l>
<l>Alle die kerken, ende mense gave</l>
<l>Hem die der wet niet gingen ave.</l>
<l>                Nu verhorde dese tale</l>
<l>Coninc Diederic van Ytale,</l>
<l n="15">Die coninc vanden Oester Goten,</l>
<l>Datmen dus wille verstoten</l>
<l>Die Arriane van siere wet,</l>
<l>Ende heefter hem jeghen gheset,</l>
<l>Ende screef anden keyser Justine:</l>
<l n="20">Hine ontbere hem sulker pine,</l>
<l>Alse tonteerne die Arriane,</l>
<l>Hi dade hem wel te verstane,</l>
<l>Dat hi tlantscap van Ytale</l>
<l>Ten swerde soude doen altemale;</l>
<l n="25">Ende sende anden paues Jan,</l>
<l>Dat hi redene name hier van,</l>
<l>Die doe ziec was ende cranc;</l>
<l>Nochtan moesti doen den ganc.</l>
<l>Metten rade vander stede</l>
<l n="30">Ende metten senaturen mede</l>
<l>Tijdde hi daerwaert, wenende sere.</l>
<l>Also dat quam die heilege here</l>
<l>Bi Corinten ane die vaert,</l>
<l>Ende wart hem daer geleent een paert</l>
<l n="35">Van enen hogen man up dien dach,</l>
<l>Dat sijn wijf te ridene plach;</l>
<l>So dat hi reet tes hi quam</l>
<l>Daer hi een ander paert nam,</l>
<l>Ende sendde dander sinen here;</l>
<l n="40">Maer dat en wilde nemmermere</l>
<l>Vorwaert meer de vrouwe dragen,</l>
<l><pb n="2,370"/> Al haddement al tsticken geslagen.</l>
<l>Doe gaf ghene goede man</l>
<l>Dat paert den paues Jan,</l>
<l n="45">Ende bat hem sere dat hijt name,</l>
<l>Want het dochte Gode bequame.</l>
<l>XV milen buten der stede</l>
<l>Van Constantinoble, met groter hoochede,</l>
<l>Met crucen ende met groten lechte,</l>
<l n="50">Was hi ontfaen wel te rechte,</l>
<l>Die paues entie gesellen sijn.</l>
<l>Selve die keyser Justijn</l>
<l>Ontmoetene dor sine werde,</l>
<l>Ende neech hem uptie erde.</l>
<l n="55">Ende alse hi dor die porte leet,</l>
<l>Diemen daer ghuldijn heet,</l>
<l>Bat ghinder een blent man dien,</l>
<l>Entien gaf die paues sijn zien,</l>
<l>Daer menech mensce toe gesach</l>
<l n="60">Te Constantinobele up dien dach.</l>
<l>Daer dede hem die keyser Justijn</l>
<l>Altemale den wille sijn;</l>
<l>Ende so met teldene ende met dravene,</l>
<l>Dat hi quam tote Ravene</l>
<l n="65">Toten coninc Diederike,</l>
<l>Die dat benijdde dorperlike,</l>
<l>Dat die keyser so groot ere</l>
<l>Den paues hadde gedaen, den here.</l>
<l>Daer dedi vaen den here groot</l>
<l n="70">Ende dedene smaken shongers doot,</l>
<l>Ende alle sine ghesellen mede.</l>
<l>Symachus, die vander stede</l>
<l>Van Rome patricius was,</l>
<l>Ontlivedi, die goet oec was.</l>
<l n="75">Boetiuse dedi vermorden,</l>
<l>Die met sinen sconen worden</l>
<l>Die VII aerten hevet verscoent.</l>
<l>Maer daer na saen wart hi gehoent,</l>
<l>Want God gaf hem die ghadoot</l>
<l n="80">Met tormente swaer ende groot.</l>
<l>Een heilech man die sach dit an,</l>
<l>Dat Symachus entie paues Jan</l>
<l>Desen Diedericke grepen ane</l>
<l>Ende worpene int vier van Barlebane.</l>
<l n="85">Dit wanic wel ende niet te scerne,</l>
<l>Dat was Diederic vanden Berne.</l>
</div>
<div type="subchapter"><head type="subchapter">   Dorloghe van Clodoveus kinderen. XVIII.</head>
<l>                Alse die coninc van Orlieins,</l>
<l>Clodomiris, naer sijn gepeins,</l>
<l>Sinen wille ende grote zonde</l>
<l>Ghedaen hadde an Zeghemonde</l>
<l n="5">Ende metten wive ende metten kinden,</l>
<l>Alse ghijt moget hier voren vinden,</l>
<l>Haddem toren ende ommare,</l>
<l>Dat die broeder Gondemare</l>
<l>Borgoenyen lant soude behouden.</l>
<l n="10">Up hem wildi verbouden,</l>
<l>Ende es met here up hem gevaren.</l>
<l>Gondemaer en wildem niet ontfaren,</l>
<l>Maer quam jegen hem te wighe.</l>
<l>Daer vochten si met groten prighe,</l>
<l n="15">Ende Clodomiris die bleef doot,</l>
<l>Daer sijn lant an nam scade groot.</l>
<l>Alse die Vranken dat versagen,</l>
<l>Wilden si dat niet verdragen,</l>
<l>Ende senden an Gondemare,</l>
<l n="20">Ende lietene nieweren hare no dare</l>
<l><pb n="2,371"/> Gherusten, eer hi was verdorven.</l>
<l>In Borgoenyen hevet bestorven</l>
<l>Jonc ende out, man ende wijf:</l>
<l>Die Vranken namen hem allen tlijf.</l>
<l n="25">Verwoest hebben si ende verbrant</l>
<l>Altemale Borgoenyen lant;</l>
<l>Ende alsijt al hebben ontheert,</l>
<l>Sijn si in haer lant gekeert.</l>
<l>                Clotaris, coninc van Sissoen,</l>
<l n="30">Alse hi hevet verhort dit doen,</l>
<l>Hevet hi sine weduwe genomen:</l>
<l>So wel hevet soe hem becomen.</l>
<l>Nochtan hadsoe bi haren man</l>
<l>Clodomirise, daer sise ane wan,</l>
<l n="35">III sonen, die met hare hilt</l>
<l>Die oude coninginne Clothilt.</l>
<l>                In desen tiden, alse dit es,</l>
<l>Diederic, die coninc van Mes,</l>
<l>Ende sijn sone Diedebrecht,</l>
<l n="40">Ende Clotaris mettem echt,</l>
<l>Metten here van Vrankerike,</l>
<l>Leden den Rijn vromelike,</l>
<l>Ende willen in Doringen tiden,</l>
<l>Tlant winnen ende dorriden</l>
<l n="45">Upten coninc Ermenfrijt.</l>
<l>Die Doringers hadden tier tijt</l>
<l>Putten gegraven upt velt,</l>
<l>Daer men soude striden met gewelt,</l>
<l>Entie verdect met zaden.</l>
<l n="50">Dat quam den Fransoysen te scaden,</l>
<l>Eer sijs worden wel gheware.</l>
<l>Dit hadden si sere ommare,</l>
<l>Dat si dus waren gehoent,</l>
<l>Ende hebbens hem becroont,</l>
<l n="55">Ende vochten dies te mere,</l>
<l>Omme te wrekene dese onnere,</l>
<l>Ende wonnen zeghe uptie Doringe.</l>
<l>So sware slachtinge sonderlinge</l>
<l>Was vanden Doringers daer,</l>
<l n="60">Entie roke also swaer,</l>
<l>Dat menegen brochte in node;</l>
<l>Ende reden dor ghene dode</l>
<l>Die Fransoyse oft scove waren.</l>
<l>Doringen hebben si dorvaren</l>
<l n="65"><pb n="2,372"/> Ende gebernet ende gevaen</l>
<l>Alle die lieden, sonder waen,</l>
<l>Ende voerdense mettem tier tijt.</l>
<l>Selve die coninc Ermenfrijt</l>
<l>Die es nauwelike ontreden.</l>
<l n="70">Die Fransoyse, die daer verstreden,</l>
<l>Die sijn gekeert te lande waert.</l>
<l>Aderic ende Bedechaert</l>
<l>Hieten Ermenfrijts broedere twee.</l>
<l>Clotaris, die hem was ghevee,</l>
<l n="75">Rovede int orloghe tier stonde</l>
<l>Bedechaerds dochter Radegonde,</l>
<l>Ende hiltse tsire coninghinnen.</l>
<l>Niet lange en plach soe sire minnen,</l>
<l>Maer heeft hare te Poytiers begeven</l>
<l n="80">Ende leedde een heilech leven,</l>
<l>Ende leide an Gode hare minne,</l>
<l>Also dat soe staerf santinne.</l>
<l>                Diederic es daer weder comen</l>
<l>Ende hevet up ghelede genomen</l>
<l n="85">Ermenfride ende up vrede.</l>
<l>Vanden mure vander stede,</l>
<l>Daer hi mettem stoet ende sprac,</l>
<l>Stac hine, dat hi den hals brac,</l>
<l>Ende daer naer dedi saen</l>
<l n="90">Sine kindere mede verslaen.</l>
</div>
<div type="subchapter"><head type="subchapter">Hoe Childebrecht die Wester Goten verwan. XIX.</head>
<l>                Gyldebrecht, die te Parijs sat</l>
<l>Coninc ende here indie stat,</l>
<l>Die es in Alvernen gevaren.</l>
<l>Daer quam them een met ere maren</l>
<l n="5">Van siere zuster, die jonge Clothilt,</l>
<l>Die Amelric te wive hilt,</l>
<l>Die coninc vanden Wester Goten,</l>
<l>Ende in Spaengen was verstoten,</l>
<l>Datse hare man sere meshelt;</l>
<l n="10">Want hi wilde met ghewelt,</l>
<l>Dat soe ware Arriane,</l>
<l>Ende daer soe plach ter kerken te gane,</l>
<l>Dedise bewerpen met slike,</l>
<l>Ende hi slouchse so dorperlike,</l>
<l n="15">Dat hare dbloet ran uten monde.</l>
<l>Dat sende soe ter selver stonde</l>
<l>Te lijctekene in een cleet,</l>
<l>Om dat den broeder ware leet,</l>
<l>Ende bat hem van deser sake</l>
<l n="20">Jammerlike omme wrake.</l>
<l>Gyldebrecht wart vererret.</l>
<l>Onlange hevet hi ghemerret,</l>
<l>Hine versaemde here groot,</l>
<l>Omme te wrekene dese noot,</l>
<l n="25">Ende so henen te Spaenyen waert.</l>
<l>Den wijch, dien hi hevet begaert,</l>
<l>Haddi jegen Amelrike.</l>
<l>Daer wart gevochten bitterlike;</l>
<l>Maer die Fransoyse wordens te boven,</l>
<l n="30">Entie andere weken ende scoven;</l>
<l>Ende Amelrijc die coninc sochte</l>
<l>Een scip, dat hi ontfaren mochte;</l>
<l>Maer dat en quam hem niet te tijt.</l>
<l>Up hem versaemde al die strijt,</l>
<l n="35">So dat hi hoepte hem te ghesciene,</l>
<l>In ene kerstine kerke tontfliene;</l>
<l>Ende alse hi de vlucht daerwaert nam,</l>
<l>Eer hi binnen der kerken quam,</l>
<l>Quam een Fransoys uten here</l>
<l n="40">Ende dorliepen met enen spere,</l>
<l>Dat hi daer up die stede</l>
<l>Also sinen ende dede.</l>
<l>                Gyldebrecht voer in Spaengen lant</l>
<l>Die Goten woesten altehant,</l>
<l n="45"><pb n="2,373"/> Ende wan Toletten die stede,</l>
<l>Daer hi wan grote rijchede,</l>
<l>Ende nam siere zuster Clothilde,</l>
<l>Alse diese daer niet laten en wilde,</l>
<l>Ende voeredse weder ter vaert</l>
<l n="50">Mettem te Vrankerike waert.</l>
<l>Maer daer soe weder te lande trac,</l>
<l>Quam haere an een ongemac,</l>
<l>Dat so swaer was ende so groot,</l>
<l>Dat soe inden woch bleef doot.</l>
<l n="55">Haren lachame voerdemen vort</l>
<l>Tote Parijs indie port,</l>
<l>Ende wart in sente Pieters kerke,</l>
<l>Die scone was van dieren gewerke,</l>
<l>Gegraven, daer die vader lach.</l>
<l n="60">Gyldebrecht brochte uptien dach</l>
<l>Tote Parijs indie stat</l>
<l>Gheweldechlike groten scat</l>
<l>Ende vele kerkelikere vate,</l>
<l>Diere ende scone utermate,</l>
<l n="65">Sonderlinge keeleten van kerke</l>
<l>Van des wijs Salomoens gewerke,</l>
<l>Ende daertoe XV patenen</l>
<l>Van groten gewerke, niet van clenen;</l>
<l>XX fortsieren van finen goude,</l>
<l n="70">Daermen in leide, alsemen woude,</l>
<l>Der heilegher ewangelien bouke,</l>
<l>Diere gewracht van hoeke toeke</l>
<l>Met sconen werke ende met renen,</l>
<l>Beset met precieusen stenen.</l>
<l n="75">Dese dinghe en wildi niet</l>
<l>Datmen brake; maer hi hiet</l>
<l>Datmense indie kerke soude geven,</l>
<l>Daer si inden dienst Gods bleven.</l>
</div>
<div type="subchapter"><head type="subchapter">Hoe Clodomiris kindere waren vermort. XX.</head>
<l>                Clothilt, die goede coninghinne,</l>
<l>Die en wilde noit anders minne,</l>
<l>Naer dat Clodoveus staerf;</l>
<l>Maer soe plach menechwaerf</l>
<l n="5">Te Tours te vaerne ende te wesene,</l>
<l>Ende daer te biddene ende te lesene,</l>
<l>Ende selden was soe te Parijs.</l>
<l>Ende dese goede vrouwe wijs</l>
<l>Hilt up Clodomiris kinder,</l>
<l n="10">Haers soens, die tgeluc minder</l>
<l>Hadde jegen die Borgenyoene,</l>
<l>Ende daer bleef alse een coninc coene.</l>
<l>                Eens es soe te Parijs comen,</l>
<l>Ende Gildebrecht hevet vernomen,</l>
<l n="15">Dat soe werdelike ende sochte</l>
<l>Haers soens kindere, alsoe best mochte,</l>
<l>Uphilt, ende ghewan des nijt;</l>
<l>Want hi peinst: "Mijn moeder tijt</l>
<l>Dese kindere, levet soe scone,</l>
<l n="20">Te bringene noch ter coninc crone."</l>
<l>Clotarise, coninc van Sissoen,</l>
<l>So wilde hi dit te wetene doen,</l>
<l>Ende seide: "Alsic mach beseffen,</l>
<l>Onse moeder wille heffen</l>
<l n="25">Onse broeder kindere van Orlieins.</l>
<l>Nu sie wat du hier toe peins.</l>
<l>Mi dinke, wi moetense doen ontliven,</l>
<l>Of doen dat si clerken bliven,</l>
<l>Ende wi trecken an ons te hant</l>
<l n="30">Clodomiris, ons broeder, lant."</l>
<l>Over een sijn sijs gedraghen</l>
<l>Ende senden in valscher lagen</l>
<l>Indie stede te Parijs</l>
<l>Eenen edelen man, vroet ende wijs,</l>
<l n="35">Archadeuse, met losere trouwen,</l>
<l>Ende seiden: "Segt dus onser vrouwen,</l>
<l>Dat soe ons sende onse neven.</l>
<l>Wi willen hem tconincrike geven."</l>
<l>Clothilt was vro, ende hilt vor waer,</l>
<l n="40">Ende sendde hem die kindere daer.</l>
<l><pb n="2,374"/> Clotaris nam den outsten sone;</l>
<l>Te hant was gedoot die ghone.</l>
<l>Alse die jonge dat versiet,</l>
<l>Te sijns oems voeten dat hi sciet,</l>
<l n="45">Gyldebrechte, ende bidt ghenaden,</l>
<l>Dat hi hem sta in staden.</l>
<l>Den oem ontfaermets ende sprac met wene:</l>
<l>"Broeder! laet mi desen allene.</l>
<l>Ic geve di vor hem groten scat."</l>
<l n="50">Clotaris die wart erre om dat</l>
<l>Ende seide: "Doe van di dien,</l>
<l>Of di sal dat selve ghescien.</l>
<l>Twi maecstu also groot gescal?</l>
<l>Du heves dit beraden al."</l>
<l n="55">Gyldebrecht liet dat kint gaen,</l>
<l>Ende Clotaris dodet saen.</l>
<l>Die kindere lieten si daer ter steden,</l>
<l>Ende sijn beede woch ghereden,</l>
<l>Ende der kindere maghetoghen</l>
<l n="60">Moesten dat selve ghedoghen.</l>
<l>Alse doudermoeder dit vernam,</l>
<l>Was soe droeve ende gram</l>
<l>Ende nam die dode kinder.</l>
<l>Met weene ende met zange ginder</l>
<l n="65">Beghinghense papen ende clerke</l>
<l>Te Parijs in sente Pieters kerke,</l>
<l>Daer doudervader lach te waren.</l>
<l>Doutste was van X jaren</l>
<l>Ende hiet Tidewant vorwaer;</l>
<l n="70">Die joncste hadde VII jaer</l>
<l>Ende hiet Gonthaert bi namen.</l>
<l>Haerre beeder moeder te samen</l>
<l>Hiet Gondeuse, die hadde te wive</l>
<l>Clotaris, die vanden live</l>
<l n="75">Ghene jonghelinghe dede.</l>
<l>Die derde broeder ontflo ter stede,</l>
<l>Want hem vriende te hulpen quamen:</l>
<l>Die hiet Clodealt bi namen;</l>
<l>Die wart priester sijnt ende begeven,</l>
<l n="80">Ende leedde sijnt een heilech leven.</l>
<l>                Alse dit dus ghesciet es,</l>
<l>Staerf coninc Diederic van Mes,</l>
<l>Alse hi XXIII jaer</l>
<l>Coninc hadde ghewesen daer,</l>
<l n="85">Ende sijn sone Tydebrecht</l>
<l>Wart coninc vanden Vranken recht.</l>
</div>
<div type="subchapter"><head type="subchapter">Van Clothilden miraclen. XXI.</head>
<l>                Hier na so ghevielt echt,</l>
<l>Dat die coninc Gyldebrecht</l>
<l>Ende Clotaris, alst wel sceen,</l>
<l>Droughen qualike over een,</l>
<l n="5">So dat die coninc Tydebrecht</l>
<l>Tooch dlant van Mes an hem recht,</l>
<l>Ende was met Gyldebrechte tien tiden,</l>
<l>Ende wilde met upten oem striden.</l>
<l>Alst Clotaris wart geware,</l>
<l n="10">Wart hire omme in groten vare,</l>
<l>Want hi sach wel [dat hi tfelt</l>
<l>Niene mochte houden] met gewelt,</l>
<l><pb n="2,375"/> Ende es gheweken in een wout.</l>
<l>Gode beelagedi sine scout,</l>
<l n="15">Ende hevet hem also beraden,</l>
<l>Dat hi hem sette an Gods genaden.</l>
<l>Clothilt, doude coninginne,</l>
<l>Alsoe verhorde dese omminne,</l>
<l>Es soe tote Tours ghereden,</l>
<l n="20">Eer si onderlinghe streden,</l>
<l>Ende quam tsente Martijns grave.</l>
<l>Nacht no dach en sciet soere ave</l>
<l>Ende soe bat daer onsen Here,</l>
<l>Dat hijs gehinge nemmermere,</l>
<l n="25">Dat tusscen hem II geen wijch gevalle.</l>
<l>Die II coningen quamen met allen</l>
<l>Up Clotarise ghevaren,</l>
<l>So dat sine met haren scaren</l>
<l>Ten naesten daghe willen bestaen,</l>
<l n="30">Ende hem ende al die sine verslaen.</l>
<l>Des maergens, alsemen striden soude,</l>
<l>Quam een reghen ende een coude,</l>
<l>Met eenen swaren tempeeste,</l>
<l>Blexeme ende donder, de meeste</l>
<l n="35">Die ieman geloven mochte.</l>
<l>Tenten ende pawelyoene ne dochte</l>
<l>No loge ghene te sulker were</l>
<l>Inder twijer coningen here.</l>
<l>So sterc viel doe die haghel,</l>
<l n="40">Dattere niemen en was so bagel,</l>
<l>Hine lach ter erden ghevelt.</l>
<l>Niemen was daer die behelt</l>
<l>Iet boven den live dan de schilt;</l>
<l>Maer die blexeme was so wilt,</l>
<l n="45">Datter lettel waren so fiere,</l>
<l>Hine waende bernen vanden viere.</l>
<l>Haer orssen waren gesparset so verre</l>
<l>Over III milen, dies waersi erre,</l>
<l>Ende some so verre tien stonden,</l>
<l n="50">Dat sise nemmermeer en vonden.</l>
<l>Alsi dus ter neder laghen,</l>
<l>Ontsagen si hem vander plaghen,</l>
<l>Ende hem berau haer overmoet,</l>
<l>Dat si haer vleesch ende haer bloet</l>
<l n="55">Also souden slands verdriven</l>
<l>Oft in eenen wighe ontliven.</l>
<l>Up Clotharise, daer hi lach,</l>
<l>Sone quam up ghenen dach</l>
<l>Vanden wedere niet een twint.</l>
<l n="60">Boden hebben si ghesint</l>
<l>Naer Clotarise omme vrede</l>
<l>Ende omme euwelijc zoendinc mede.</l>
<l>Dat dede hi gerne ende waes blide.</l>
<l>Dus so scieden si vanden stride,</l>
<l n="65">Ende elkerlijc oec vanden drien</l>
<l>Keerde te lande waert mettien.</l>
</div>
<div type="subchapter"><head type="subchapter">Hoe die Fransoysen trocken in Spaenyen. XXII.</head>
<l>                Naer dit orloghe geviel echt,</l>
<l>Dat die coninc Gyldebrecht</l>
<l>Ende Clotaris sijn broeder mede</l>
<l>Met haerre grotre mogenthede</l>
<l n="5">Te Spaengen setten hare vaert.</l>
<l>Alt lant ontsach der Vranken swaert.</l>
<l>Dus verherijeden si Spaengen sere:</l>
<l>Lieden so versloughen si mere</l>
<l>Dan ic wel gheseggen can.</l>
<l n="10">Daer naer so traken si an</l>
<l>Voer eene stat, staerc ende fijn,</l>
<l>Hiet Cesar Augusta in Latijn,</l>
<l>Die si emmer wilden winnen.</l>
<l>Die liede, diere waren binnen,</l>
<l n="15">Hebben heileghe asscen ontfaen</l>
<l>Ende haren aneghedaen,</l>
<l>Ende daden hare ghebeden</l>
<l>Ane Gode met omoedicheden.</l>
<l>Sente Vintcens roc hadden si daer;</l>
<l n="20"><pb n="2,376"/> Dien drougen si omme dor den vaer</l>
<l>Uptie muren vander stat.</l>
<l>Ghene coningen saghen dat,</l>
<l>Ende vingen eenen paysant,</l>
<l>Ende hieten hem te hant,</l>
<l n="25">Dat hi ghinghe binnen der stede,</l>
<l>Ende seiden den coninc goeden vrede,</l>
<l>Ende hi quame sonder vaer:</l>
<l>Si wilden den bisscop spreken daer.</l>
<l>Alse die bisscop horde dat wort,</l>
<l n="30">Quam hi ghewillechlike vort</l>
<l>Ende brochte sine prosente</l>
<l>Den tween coningen inde tente.</l>
<l>Gyldebrecht hevet gebeden</l>
<l>Den bisscop daer vander steden,</l>
<l n="35">Si lieten de stat ende sciedenre ave,</l>
<l>Updat men hem daer gave</l>
<l>Van sente Vinteens heilechdome:</l>
<l>Hine wilde andere vrome.</l>
<l>Die bisscop en was niet in dole,</l>
<l n="40">Ende gaf hem sente Vinteens stole,</l>
<l>Ende si scieden vander port</l>
<l>Ende voeren weder ende vort,</l>
<l>Die coningen, ende dwongen an haer hant</l>
<l>Een groot deel van Spaenyen lant,</l>
<l n="45">Ende keerden weder naer datte</l>
<l>Met joien ende met groten scatte.</l>
<l>                Alse Gyldebrecht quam te Parijs,</l>
<l>Dedi, alse een here wijs,</l>
<l>In sente Vinteens eere ene kerke</l>
<l n="50">Maken, ende daer in sette hi clerke,</l>
<l>Daer hi die stole in heeft ghesent,</l>
<l>Die wilen drouch sente Vincent.</l>
<l>                Daer naer bleef doot Clothilt</l>
<l>Te Tours, want onse Here wilt,</l>
<l n="55">Eene vrouwe vul van goeder daet,</l>
<l>Bi wies bede, bi wies raet</l>
<l>Vrankerike kerstijn waert,</l>
<l>Alst hier voren wart gheopenbaert;</l>
<l>Ende soe sciet vanden erdschen live</l>
<l n="60">Int jaer ons Heren V<hi rend='sup'>C</hi> L ende vive.</l>
<l>Hare sonen, Clotaris ende Gyldebrecht,</l>
<l>Hebbense woch gedreghen recht</l>
<l>Te Parijs indie stede,</l>
<l>Ende hebbense begraven mede</l>
<l n="65">Te sente Pieters te dien tiden,</l>
<l>Bi Clodoveus haers mans ziden,</l>
<l>Daer oec lach sente Genevieve,</l>
<l>Die Gode dicken dede lieve.</l>
<l>                Daer na wart coninc Gyldebrecht</l>
<l n="70">Quelende nader naturen recht;</l>
<l>Ende alse hi lange ziec hadde gewesen,</l>
<l>Staerf hi ende wart naer desen</l>
<l>In sente Vintcentis kerke begraven,</l>
<l>Die hem coste vele haven,</l>
<l n="75">Buten der stede neven der Seine,</l>
<l>Datmen nu heet tsente Germeine.</l>
<l>                Clotaris die nam in hant</l>
<l>Sinen scat ende al sijn lant,</l>
<l>Ende Clodomiris rike mede</l>
<l n="80">Met Orlieins der goeder stede,</l>
<l>Ende trike van Mes in Loreine,</l>
<l>Ende was eenech here alleine;</l>
<l>Want dandere sijn na haer leven</l>
<l>Sonder hoir van zonen bleven.</l>
</div>
<div type="subchapter"><head type="subchapter">Vanden keyser Justiniane. XXIII.</head>
<l>                Die jeesten vanden Vrancshen heren</l>
<l>Hebben mi een stic doen keren</l>
<l>Vanden Roemscen heren doene.</l>
<l>Justijn, die heilege keyser, de coene,</l>
<l n="5">In wies tiden die here groot,</l>
<l>Clodoveus, smaecte die doot,</l>
<l><pb n="2,377"/> Die hadde eere suster sone:</l>
<l>Justiniaen so hiet die ghone.</l>
<l>Alse Justijn mercte die oude,</l>
<l n="10">Dat hi onlanghe leven soude,</l>
<l>Sette hine in sijn keyserike,</l>
<l>Dat hijt berechte mogendlike.</l>
<l>Dus staerf Justijn. Na sine doot</l>
<l>Wart keyser ende here groot</l>
<l n="15">Sijn neve Justiniaen,</l>
<l>Ende hevet de keysercrone ontfaen</l>
<l>Int jaer Gods V<hi rend='sup'>C</hi> XX ende achte,</l>
<l>Ende regneerde met machte</l>
<l>XXXVIII jaer met eeren,</l>
<l n="20">Here boven vele heren,</l>
<l>Alsic u sal doen verstaen</l>
<l>Daer die jeesten anegaen.</l>
<l>                Int ander jaer dat Justiniaen</l>
<l>Die keysercrone hadde ontfaen,</l>
<l n="25">So was sente Benedictus in groten levene,</l>
<l>Die sine reghele rochte te gevene</l>
<l>Den swarten moenken van sire orde.</l>
<l>Die houden si noch van worde te worde</l>
<l>Vaste in parkement bescreven:</l>
<l n="30">God geve dat siere na moeten leven!</l>
<l>Tier tijt voer hi te Monte Cassijn,</l>
<l>Daer maecti den cloester sijn</l>
<l>Ende daer dedi sinen ende.</l>
<l>Die paues Gregorius, diet bekende,</l>
<l n="35">Screef sine vite, voerwaer,</l>
<l>Die ic setten sal hier naer.</l>
<l>                Int selve jaer, ten selven stonden,</l>
<l>So wart sente Anthonis vonden,</l>
<l>Alst God maecte openbare,</l>
<l n="40">Waer dat sijn gebeente ware.</l>
<l>Van danen, daer menne vant,</l>
<l>Wart hi verheven altehant</l>
<l>Ende te Alexanderien ghedraghen,</l>
<l>Daert vele goeder lieden saghen.</l>
<l n="45">                In Justiniaens derde jaer</l>
<l>So wart persecutie zwaer</l>
<l>Vanden Wandelen in Affrike</l>
<l>Uptie kerken ghemeenlike,</l>
<l>Die vele heileger bisscoppe namen,</l>
<l n="50">Ende sneden hem uut altesamen</l>
<l>Die tongen uut haren mont,</l>
<l>Die daer na worden ghesont</l>
<l>Ende utermaten wel spraken.</l>
<l>Menegen wonderde der saken.</l>
<l n="55">Sulc van hem, seget Segebrecht,</l>
<l>Verwaende hem ende wart stom echt;</l>
<l>Ende Gregorius seghet mede,</l>
<l>Datter sulc met wive mesdede,</l>
<l>Die daer na nemmermeer en sprac,</l>
<l n="60">Omme dat hi Gods gebot tebrac.</l>
<l>                In Justiniaens vierde jaer</l>
<l>Gesciede eene plaghe swaer,</l>
<l>Die hier voren staet bescreven,</l>
<l>Hoe Clotaris sine neven,</l>
<l n="65">Clodomiris kindere, verslouch,</l>
<l>Ende dat rike an hem drouch,</l>
<l>Sonder datter een ontran,</l>
<l>Die sidert wart een heilech man,</l>
<l>Alse ghi horen sult te waren,</l>
<l n="70">Daermen sijn leven sal verclaren,</l>
<l>Ende hoe God naer sine doot</l>
<l>Dor hem dede miracle groot.</l>
<l>                Nu salic u vanden pauesen scriven.</l>
<l>Die paues Jan, daer wi af bliven</l>
<l n="75">Die redene lieten hier boven,</l>
<l>Ende dien alle heileghe loven,</l>
<l>Dien de coninc Diederic sterven dede</l>
<l>Tote Ravene indie stede,</l>
<l>Ende bleef also van hongre doot:</l>
<l n="80">Naer hem so wart here groot</l>
<l>Felix, van gebornessen Sabijn,</l>
<l>Ende sijn vader hiet Constantijn.</l>
<l>Dese sette ende woude,</l>
<l>Datmen die zieke olyen soude.</l>
<l n="85">                Na Felixse wart met groter ere</l>
<l>Bonefasius paues ende here,</l>
<l>Gheboren van Rome uten gronde,</l>
<l>Ghewonnen van enen Zegemonde,</l>
<l>Eenen portre vander stede.</l>
<l n="90">Dese ordineerde mede,</l>
<l><pb n="2,378"/> Datmen soude vanden clerken</l>
<l>Die leeke seeden binnen der kerken,</l>
<l>Die wile datmen Gode teeren</l>
<l>Soude doen den dienst ons Heren.</l>
<l n="95">                Daer na quam dander Jan:</l>
<l>Prejectus hiet hi diene wan,</l>
<l>Van Rome was hi uter port.</l>
<l>Dese verwiet in sine wort</l>
<l>Anthemise ende sine paertije,</l>
<l n="100">Omme sine quade heresie,</l>
<l>Die te Constantinoble was patriaerke.</l>
<l>Omme sijn ongelove staerke</l>
<l>Was die keyser Justiniaen</l>
<l>Al onwettenlike gegaen.</l>
<l n="105">                Agapytus die quam na Janne.</l>
<l>Van Rome geboren waren dese manne,</l>
<l>Deen naden andren, beede te gader.</l>
<l>Dese Agapytus, der kerken vader,</l>
<l>Sette up alle Zondaghen</l>
<l n="110">Processie ende crucen draghen.</l>
<l>                In sinen tiden was in Ytale</l>
<l>Over die Oester Goten also wale</l>
<l>Coninc Tiedaet ende here groot;</l>
<l>Want coninc Diederic was doot,</l>
<l n="115">Die mi dinct, naer mijn lesen,</l>
<l>Dat Diederic vanden Berne mochte wesen.</l>
<l>Daer na wart coninc siere zuster sone:</l>
<l>Amalswint so hiet si die ghone,</l>
<l>Ende hi hiet Atelric bi namen,</l>
<l n="120">Die regneerde beede tsamen</l>
<l>Up Oester Goten ende up Ytale.</l>
<l>Dese regneerde, weetmen wale,</l>
<l>Naer sinen oem Diederic VIII jaer.</l>
<l>Doe hi staerf, quam daer naer</l>
<l n="125">Amelswind ende deelde hare,</l>
<l>Om dat hi met hare coninc ware.</l>
<l>Twee jaer regneerden si te samen.</l>
<l>Doe begonstem Tiedaet scamen,</l>
<l>Dat hi bi eens wijfs rade</l>
<l n="130">Die lande berechten dade,</l>
<l>Ende hevet Amelswinde verdreven</l>
<l>Ende daer naer genomen tleven,</l>
<l>Daer soe baedde in een bat,</l>
<l>Ende regneerde naer dat.</l>
<l n="135">Twee jaer haddi voer desen</l>
<l>Coninc met hare ghewesen.</l>
</div>
<div type="subchapter"><head type="subchapter">Vanden paues Agapytus. XXIIII.</head>
<l>                Int seste jaer gesciede dat,</l>
<l>Dat Justiniaen besat</l>
<l>Den stoel vanden keyserike.</l>
<l>Tiedaet ontsach hem sekerlike</l>
<l n="5">Des keysers overmoet groot</l>
<l>Omme vrouwen Amelswinden doot,</l>
<l>Ende hevet den paues gebeden,</l>
<l>Dat hi bespreken ende bevreden</l>
<l>Soude des keysers overmoet,</l>
<l n="10">Ende hi voere metter spoet</l>
<l>Te Constantynoble indie stat.</l>
<l>Die paues Agapytus doet dat.</l>
<l>Hi voer te Constantinoble saen,</l>
<l>Daer hi met eren was ontfaen.</l>
<l n="15">Daer hevet hi ghedisputeert</l>
<l>Metten keyser ende gheweert</l>
<l>Die pointe vanden gelove ons Heren,</l>
<l>Ende wilde den keyser bekeren;</l>
<l>Want vele vanden Grieken waren,</l>
<l n="20"><pb n="2,379"/> Die dat wilden openbaren</l>
<l>Ende over recht gelove lijen,</l>
<l>Dat Jhesus, die sone Marien,</l>
<l>Niet en ware mensche ende God.</l>
<l>Want Nestorius, die sot,</l>
<l n="25">Die patriaerc daer was wilen,</l>
<l>Hadde gepredect in sijn ghilen,</l>
<l>Dat der mageden sone reene</l>
<l>Een puur mensce ware alleene;</l>
<l>Eutyces, een abt mede</l>
<l n="30">Van Constantinoble die stede,</l>
<l>Die seide in sine valsce scrifture,</l>
<l>Dat ware al eene nature</l>
<l>Die menscheit entie godlichede</l>
<l>In onsen Here Jhesuse mede.</l>
<l n="35">In dit ghelove hevet versien</l>
<l>Die paues desen Justien,</l>
<l>Ende hi predecte hem openbare,</l>
<l>Dat Jhesus Cristus onse Here ware</l>
<l>God ende mensce nader scrifturen,</l>
<l n="40">In eenen persone II naturen.</l>
<l>Doe dat disputeeren stont staerke,</l>
<l>Quam Anthemius, die patriaerke,</l>
<l>Die te voren was verwaten,</l>
<l>Om dat hi niet en wilde laten</l>
<l n="45">Dese ongelove, ende disputeerde</l>
<l>Jegen den paues, die hem weerde.</l>
<l>Daer horde die paues in sijn lijen,</l>
<l>Dat hi lach in heresien.</l>
<l>Nochtoe stont die vriendscap aves</l>
<l n="50">Tusscen den keyser enten paues,</l>
<l>So dat die keyser sprac aldus</l>
<l>Anden paues Agapitus:</l>
<l>"Of du lijes dies wi ghien,</l>
<l>Of het moet also ghescien,</l>
<l n="55">Dat ic di sal doen versenden</l>
<l>In vremden lande in ellenden."</l>
<l>Agapytus die paues antworde</l>
<l>Blidelike, alse hi dit horde:</l>
<l>"Ic sondich mensce, ic wille sien</l>
<l n="60">Over eenen kerstinen Justien,</l>
<l>Ende mi dinct, alsic can verstaen,</l>
<l>Dat si Dyoclesiaen.</l>
<l>Maer, keyser, ic verstont wel vorwaer</l>
<l>Dijn dreghen, die mi geven vaer.</l>
<l n="65">Voer waer seggict di vort an:</l>
<l>Dune best gheen kerstijn man;</l>
<l>Want dijn bisscop niet en wiste</l>
<l>II naturen in Jhesum Criste."</l>
<l>Anthemius was daer gehaelt.</l>
<l n="70">Daer was gevraget ende getaelt.</l>
<l>Noint en lijedi openbare,</l>
<l>Dat Jhesus God ende mensce ware.</l>
<l>Agapytus verwanne tien stonden,</l>
<l>Daer hem die kerstine omme goeds jonden;</l>
<l n="75">Entie keyser Justinien</l>
<l>Omoedelike hem nadien</l>
<l>Vorden paues viel daer weder,</l>
<l>Ende neech hem toten voeten neder.</l>
<l>Anthemius wart daer ontset,</l>
<l n="80"><pb n="2,380"/> Ende een, die gelovede bet,</l>
<l>Was in sine stede brocht,</l>
<l>Dien de paues hevet gesocht.</l>
<l>Niet langhe daer na so bleef doot</l>
<l>Agapytus, die here groot,</l>
<l n="85">Ende [was] gheleit in een lodijn vat</l>
<l>Ende brocht te Rome indie stat.</l>
<l>Maer eer hi staerf haddi ghedaghet</l>
<l>So lange daer, dat hi bejaghet</l>
<l>Den coninc Tiedaet hadde sinen vrede</l>
<l n="90">Vander groter dorperhede,</l>
<l>Die hi Amalswinden dede,</l>
<l>Diene verhief ter hoger stede.</l>
</div>
<div type="subchapter"><head type="subchapter">Van Justiniaens dogheden. XXV.</head>
<l>                Na Tiedade, coninc van Ytale</l>
<l>Ende vanden Oester Goten also wale,</l>
<l>Die na Amelswinden doot</l>
<l>Ne waer een jaer was here groot,</l>
<l n="5">So wart coninc Heldepaet,</l>
<l>Een tyran fel ende quaet.</l>
<l>Een jaer regneerdi altemale</l>
<l>Up dOester Goten ende up Ytale;</l>
<l>Die wart verslegen in enen onvrede</l>
<l n="10">Om sine grote dorperhede.</l>
<l>                Doe nam Evarius die crone,</l>
<l>Diese drouch een jaer te lone,</l>
<l>Entie wart versleghen mede.</l>
<l>                Daer na coesmen in sine stede</l>
<l n="15">Totyla, den quaden tyrant,</l>
<l>Die X jaer regneerde int lant,</l>
<l>Dat u dystorie tellen sal</l>
<l>Hier na naer de waerheit al.</l>
<l>                Dese keyser Justinien,</l>
<l n="20">In wies tiden dat dede gescien</l>
<l>Onse Here menech wonder,</l>
<l>Was goet kerstijn vort besonder,</l>
<l>Sidert dattene Agapitus</l>
<l>Die paues bekeerde aldus:</l>
<l n="25">Hi minde clergie ende recht.</l>
<l>Van hem vintmen lesende echt,</l>
<l>Dat hi alder keysere loye,</l>
<l>Die in Rome met groter joye</l>
<l>Voer sinen tijt hadden gewesen,</l>
<l n="30">Altemale dede utelesen,</l>
<l>Ende deedse met groter feesten</l>
<l>Beede in Coden ende in Jeesten</l>
<l>Setten, daer si souden staen</l>
<l>Ende nemmermeer tegaen.</l>
<l n="35">Wetten, die onnutte waren,</l>
<l>Dedi afdoen sonder sparen,</l>
<l>Ende dede nieuwe wette maken,</l>
<l>Die nuttelijc waren ter saken.</l>
<l>                Dese vant dat Roemsche rike</l>
<l n="40">Gedestruweert so jammerlike;</l>
<l>Want Affrike hadden onscone</l>
<l>Ghenomen der Roemscher crone</l>
<l>Die Wandelen, diet besaten</l>
<l>Fellike ende met ommaten,</l>
<l n="45">Die Rome beroveden die stat</l>
<l>Ende namen volc, goet ende scat,</l>
<l>Also alse hier te voren staet.</l>
<l>Asyen verwerdem met overdaet</l>
<l>Die Persiene met haerre partije;</l>
<l n="50">Die Arabiene ende van Surie,</l>
<l>Armenie met anderen landen,</l>
<l>Afreden den Romeinen met scanden.</l>
<l>Europen maectem tongoede</l>
<l>Die Goten met overmoede.</l>
<l n="55">Justinien sette sine steden</l>
<l>Ende sijn lant sere in vreden.</l>
<l>Hem selven genougede ondersouken</l>
<l>Wijsheit, die lach in bouken;</l>
<l><pb n="2,381"/> Maer hi coos enen ridder mare,</l>
<l n="60">Die gheheeten was Bellizare,</l>
<l>Die wijs was ende wel geraect.</l>
<l>Dien hevet hi patricius gemaect,</l>
<l>Ende beval hem dat hi vechte</l>
<l>Uptie vianden voer trechte,</l>
<l n="65">Die trike van Rome quetsten sere.</l>
<l>Bellizarius die here</l>
<l>Trac upt lant van Persi,</l>
<l>Ende es comen also bi,</l>
<l>Dat hise met wighe bestont,</l>
<l n="70">Daer hi geslegen heeft ende gewont</l>
<l>Een groot ongetellet diet;</l>
<l>Ende oec, eer hi danen sciet,</l>
<l>Hevet hise also ghehaet,</l>
<l>Dat si lieten hare overdaet</l>
<l n="75">Ende weken den Roemschen rike,</l>
<l>Dat si lange mogendlike</l>
<l>Met crachte hadden wederstaen</l>
<l>Ende grote scade dicke ghedaen.</l>
<l>                Hier naer voer mogendelike</l>
<l n="80">Bellizarius in Affrike</l>
<l>Uptie felle Wandelen striden,</l>
<l>Die tlant hadden in langen tiden</l>
<l>Beseten met haerre ghewelt,</l>
<l>Alse u hier voren es ghetelt,</l>
<l n="85">Hoe Genseric Affrike wan,</l>
<l>Ende was den lande een fel man</l>
<l>Ende regneerde XLV jaer.</l>
<l>                Honoricus, sijn sone, daer naer</l>
<l>VIII jaer, die de kerke scende</l>
<l n="90">Entie bisscoppe versende,</l>
<l>Also hier te voren staet.</l>
<l>                Daer na regneerde een quaet,</l>
<l>Gontamont, in Affrike</l>
<l>IX jaer sere onhoveschelike.</l>
<l n="95">                Sijn broeder Trasamont daer naer</l>
<l>Was coninc XXVI jaer.</l>
<l>                Doe Hilderic VIII jaer naden vader,</l>
<l>Die dat paepscap altegader,</l>
<l>Die Genseric hadde verdreven,</l>
<l n="100">Hare lande dede weder gheven,</l>
<l>Eer hi crone wilde ontfaen.</l>
<l>VIII jaer regneerdi, sonder waen;</l>
<l>Doe slougene doot Ghildemere,</l>
<l>Ende was V jaer na hem here.</l>
</div>
<div type="subchapter"><head type="subchapter">Bellizarius orloghe uptie Wandelen. XXVI.</head>
<l>                Bellizarius die es comen</l>
<l>In Affrike ende heeft raet genomen,</l>
<l>Hoe hi die Wandelen best besta;</l>
<l>Want hi hoepte wel, hoe soet gha,</l>
<l n="5">Mochti alleene Cartago winnen,</l>
<l>Dat wel ghemannet was van binnen</l>
<l>Ende ghewapent ende so vast,</l>
<l>Dat hi nontsaghe ghenen gast,</l>
<l>Ende hi die Wandelen wel bestrede,</l>
<l n="10">Hen ware of hem tfolc ontrede.</l>
<l>Also dat God liet ghescien,</l>
<l>Dat die Wandelen onversien</l>
<l>Waren te houdene die stat,</l>
<l>Alse die niet en waenden dat,</l>
<l n="15">Dat die patrijs Bellizare</l>
<l>Nemmermeer so coene en ware,</l>
<l>Dat hi Kartago ghenake.</l>
<l>Bellizaris vant ene sake,</l>
<l>Dattem es ten besten comen,</l>
<l n="20">Ende hevet bespiet ende vernomen,</l>
<l>Dat die dorpers bi nachte quamen</l>
<l><pb n="2,382"/> Met vele waghenen te samen</l>
<l>Ende voeren ten porten in,</l>
<l>Diesmen ne wachte meer no min;</l>
<l n="25">Want si orborlijc dingen brochten,</l>
<l>Dies die porters niet en mochten</l>
<l>Ontberen binnen der stat.</l>
<l>Bellizarius mercte dat,</l>
<l>Ende es snachts met comen stille,</l>
<l n="30">Mettem die hi hebben wille</l>
<l>In alsulker orbaren,</l>
<l>Metten waghenen gevaren,</l>
<l>Ende hevet die vaste stede</l>
<l>Kaertago gewonnen daer mede,</l>
<l n="35">Entie porten so beset,</l>
<l>Dat sijn here al onghelet</l>
<l>In comen mochte tallen straten.</l>
<l>Daer ghingen si jagen tallen gaten</l>
<l>Ghene Wandelen ende slaen.</l>
<l n="40">Clene menechte mochter ontgaen,</l>
<l>Diemen beliep metten swerde,</l>
<l>Sine bleven up die erde</l>
<l>Liggende ongecleet of doot.</l>
<l>Menege dorperhede groot,</l>
<l n="45">Die si der heileger kerken daden,</l>
<l>Ende te vernoye ende te scaden</l>
<l>Den keyserliken Roemscen rike,</l>
<l>Moesten si ontgelden smertelike.</l>
<l>Gylimeer es cume ontreden,</l>
<l n="50">Daer die Romeine so sere streden,</l>
<l>Die der Wandelen coninc was.</l>
<l>Sine felheit, alsict las,</l>
<l>Was so groot, dat hi en spaerde</l>
<l>Vader no moeder dor gene waerde,</l>
<l n="55">No niemen en was die hem bestont,</l>
<l>Hoe groot hi was, hoe namecont,</l>
<l>Wie hi was, lude of stille,</l>
<l>Dedi iet jegen sinen wille.</l>
<l>Nu es hi met groter pine</l>
<l n="60">Cume ontreden ende som die sine.</l>
<l>Maer Bellizaris volgede naer,</l>
<l>Ende hine lietene hier no daer</l>
<l>Nieweren rusten in Affrike.</l>
<l>Die imborlinge gemeenlike,</l>
<l n="65">Die swaerlike te haren scaden</l>
<l>Hadden gheweest sere verladen</l>
<l>Vanden Wandelen, waren hem fel,</l>
<l>Ende stereten mede also wel</l>
<l>Die Romeine harde sere,</l>
<l n="70">Ende al omme der Wandele onnere,</l>
<l>So dat Gillemeer wart verdreven</l>
<l>Entie Wandelen, diere bleven,</l>
<l>In eene ute vaste wostine.</l>
<l>Daer besatene entie sine</l>
<l n="75">Bellizarius harde saen,</l>
<l>Dat hi nieweren en conste ontgaen,</l>
<l>Ende maectene met hongre so mat,</l>
<l>Dat Gillimeer tere hoger tijt bat</l>
<l>Bi eenen bode Bellizare,</l>
<l n="80">Dat hi doch sijns so genadich ware,</l>
<l>Dat hi hem sende tsiere noot</l>
<l>Eene haerpe ende een broot:</l>
<l>Dat broot, om dat hi eten woude,</l>
<l>Die haerpe, om dat hi clagen soude</l>
<l n="85">Naer sine lants tonge met zanghe</l>
<l>Der aventuren felle ganghe.</l>
<l>Bellizarius ontfaermde sijns</l>
<l>Ende senddem broot ende wijns</l>
<l>Ghenouch tetene teenen male;</l>
<l n="90">Ende daer naer, sonder wedertale,</l>
<l>Gaf hem Gillemeer gevaen</l>
<l>Met alden sinen, sonder waen.</l>
<l>Dat vanden Wandelen bleef te live,</l>
<l>Kindere, manne ende wive,</l>
<l n="95">Waren in Poelyen lant gheset</l>
<l><pb n="2,383"/> Ende in eighijndoeme beslet.</l>
<l>Bellizarius voerde Gillimere</l>
<l>Tote Constantinobele tsinen here,</l>
<l>Den keyser Justinien.</l>
<l n="100">Maer dan mochte niet gescien,</l>
<l>Dat hi den keyser nyghen woude;</l>
<l>Maer hi sprac voer jonge ende oude:</l>
<l>"Al eist idel idelheit,</l>
<l>Daer die werelt met omme gheit!"</l>
<l n="105">                Dus swaer ende dus jammerlike</l>
<l>Wart verdoemt der Wandelen rike,</l>
<l>Alsi meer dan XC jaer</l>
<l>Hadden geregneert, voerwaer,</l>
<l>In dat lant van Affrike</l>
<l n="110">Alse fel volc dorperlike.</l>
<l>Dus verloren si altesamen</l>
<l>Die mogentheit metter namen,</l>
<l>Dat si nemmeer te haren baten</l>
<l>Lant wonnen noch besaten.</l>
</div>
<div type="subchapter"><head type="subchapter">Van Totylen ende andere dinghe. XXVII.</head>
<l>                Naer desen sonderlingen zeghe</l>
<l>Voer Bellizarius enweghe</l>
<l>Striden uptie Oester Goten,</l>
<l>Die met haren staerken roten</l>
<l n="5">Hadden beseten al Ytale,</l>
<l>Ende daertoe mede also wale</l>
<l>Vele pinen daden den rike,</l>
<l>Sijnt dat van Berne Diederike</l>
<l>Keyser Zenoen altemale</l>
<l n="10">Beval tlantscap van Ytale.</l>
<l>Maer eer ic u dat bescheede,</l>
<l>Hoe grote pine ende hoe leede</l>
<l>Bellizarius den Goten dede,</l>
<l>Eer so willic die waerhede</l>
<l n="15">Besceden van Justiniens jare.</l>
<l>Int jaer Gods, dits openbare,</l>
<l>V hondert XXX ende achte</l>
<l>Wart over dOoster Goten met crachte</l>
<l>Ende over tlantscap van Ytale</l>
<l n="20">Coninc ende here also wale</l>
<l>Totyla, diemen heet Maldewille,</l>
<l>Die menege scade ende onwille</l>
<l>Den lantscap dede van Ytale,</l>
<l>Dat hi ane hem trac altemale.</l>
<l n="25">Dese tyrant, hebben wi verstaen,</l>
<l>Was een ongelovech Arriaen,</l>
<l>Ende was zwaer der heileger kerken</l>
<l>Ende doodde papen ende clerken.</l>
<l>Sente Benedictus seide desen</l>
<l n="30">Vele dingen, alse wi lesen,</l>
<l>Die hem te ghesciene waren,</l>
<l>Ende hiet hem Rome sparen,</l>
<l>Omme dat hi wel wiste dat,</l>
<l>Dat hi winnen soude die stat</l>
<l n="35">Omme die sonde, diemen dede</l>
<l>Tote Rome indie stede.</l>
<l>                Want na den paues Agapytus</l>
<l>Wart paues een, hiet Silverius,</l>
<l>Vanden lande van Caeps geboren.</l>
<l n="40">Want Hormisda, die hier te voren</l>
<l>Paues te Rome hadde ghewesen,</l>
<l>Die was die vader van desen.</l>
<l><pb n="2,384"/> An desen sendde die keyserinne</l>
<l>Theodosia met fieren zinne,</l>
<l n="45">Dat Anthemius die patriaerke</l>
<l>Weder in sinen stoel ghestaerke</l>
<l>Te Constantinoble indie stede,</l>
<l>Dien omme sine ongelovechede</l>
<l>Die paues Agapitus hadde verdreven,</l>
<l n="50">Alse hier te voren es gescreven.</l>
<l>Silverius ontseide dat;</l>
<l>Dies nam menne te Rome in de stat</l>
<l>Ende dedene versenden</l>
<l>Tote Ponthen in ellenden,</l>
<l n="55">Daer hi sinen ende dede.</l>
<l>                Na hem wart paues indie stede</l>
<l>Vigilius, van Rome geboren.</l>
<l>Van desen wi seggen horen,</l>
<l>Dat hi der keyserinnen screef</l>
<l n="60">Ende ghemaecte datmen verdreef</l>
<l>Silveriuse sinen voersate,</l>
<l>Daer hi ane dede ommate;</l>
<l>Ende hi belovede, updat men woude,</l>
<l>Dat hi weder roupen soude</l>
<l n="65">Anthemiuse, die was verdreven,</l>
<l>Worde hi paues daer verheven.</l>
<l>Ende alse hi paues gecoren was,</l>
<l>Vermaenden die keyserinne das,</l>
<l>Dat hi haren patriaerke</l>
<l n="70">In sinen stoel weder gestaerke.</l>
<l>Dies en wildi niet gehingen,</l>
<l>Want sijn zin was in andren dingen</l>
<l>Dan hi hadde geweest te voren.</l>
<l>Dies hadde die keyserinne toren,</l>
<l n="75">Theodosia, met haren lieden,</l>
<l>Ende dedene van Rome onbieden,</l>
<l>Dat menne brochte met gewelt.</l>
<l>In een scip men vaste helt,</l>
<l>Entie Romeine quamen naer</l>
<l n="80">Ende worpen na hem daer</l>
<l>Modere, stoc ende steene,</l>
<l>Ende seiden alle ghemeene:</l>
<l>"Nemmermeer gescie di wel!</l>
<l>Du waers den Romeinen so fel;</l>
<l n="85">Hongher ende grote noot</l>
<l>Moete di volgen entie doot!"</l>
<l>Alse hi te Constantenoble es comen,</l>
<l>Hevet men groten raet genomen</l>
<l>Achter een wel twee jaer,</l>
<l n="90">Omme weder te settene daer</l>
<l>Anthemiuse in sinen dingen.</l>
<l>Die paues en wilds niet gehingen,</l>
<l>Ende seide: "Mi dinct in minen zinne,</l>
<l>Dat Theodosia, die keyserinne,</l>
<l n="95">Noch die keyser Justiniaen</l>
<l>Niet en hebben mi bestaen,</l>
<l>Maer die keyser Dyoclesiaen</l>
<l>Ende Lotyna, sonder waen,</l>
<l>Sijn heidijn wijf, dinket mi wesen.</l>
<l n="100">Doet dat ghi wilt met mi na desen:</l>
<l>Ic smake dat ic hebbe verbuert."</l>
<l>Mettien een, dies niet en duert,</l>
<l>Plattene ende sprac hem dus an:</l>
<l>"Wetstut niet, mordadich man!</l>
<l n="105">Wien du geves dese antworde?</l>
<l>Du waers die ghene die versmorde</l>
<l>Den paues Silveriuse, ende de gone</l>
<l>Die dodes der weduwen sone."</l>
<l>Vigilius die wart vervaert</l>
<l n="110">Ende vlo ter kerken waert</l>
<l>Ende hilt hem anden outaer;</l>
<l>Maer hi wart genomen daer</l>
<l><pb n="2,385"/> Met eenen reepe om de kele,</l>
<l>Ende ghesleept met lieden vele</l>
<l n="115">Al toter nacht achter de stede,</l>
<l>Ende daer na gekaerkert mede,</l>
<l>Daermen gaf te siere noot</l>
<l>Een lettel waters ende broot.</l>
<l>Sine clerken ende sijn covent</l>
<l n="120">Dat wart al te male gesent</l>
<l>In verren lande, in vremden steden,</l>
<l>In swaerre pinen, in onvreden.</l>
</div>
<div type="subchapter"><head type="subchapter">Van Totylen ende andre dinge. XXVIII.</head>
<l>                Met rechte verginct aldus</l>
<l>Metten paues Vigilius;</l>
<l>Want hi met felre gierechede</l>
<l>Bejagede des paues stede.</l>
<l n="5">Dies dedi penetencie zwaer</l>
<l>Ende dankets Gode al openbaer,</l>
<l>Dat hijt hier also becochte,</l>
<l>Die quaetheit die hi wrochte;</l>
<l>Ende wart ten lesten stonden</l>
<l n="10">In zalegen ende vonden.</l>
<l>                Te desen tiden gheviel mede</l>
<l>Te Constantenobele in de stede,</l>
<l>Biden keyser Justiniaen,</l>
<l>Dat hi versamen dede saen</l>
<l n="15">Alle die bisscoppen, die hi mochte.</l>
<l>Daer vulquam mens ende vulbrochte</l>
<l>Jegen die valsche ongeloven,</l>
<l>Die Marien wilden roven</l>
<l>Haerre moederlikere eere,</l>
<l n="20">Dat haer Sone, onse Here,</l>
<l>Mensche ende niet God ware alleene.</l>
<l>Dat wart geproevet daer gemene</l>
<l>Bider scrifturen openbare,</l>
<l>Dat hi God ende mensche ware,</l>
<l n="25">Ende mense Gods moeder soude noemen.</l>
<l>Daer hordemen alle de gene verdoemen,</l>
<l>Die houden wilden hare paertije</l>
<l>Jegen die moeder Gods Marie.</l>
<l>                Tien tiden was vanden Oester Goten</l>
<l n="30">Totila int rike gestoten,</l>
<l>Die al in Ytalen wilde winnen.</l>
<l>In sinen tiden, alse wijt kinnen,</l>
<l>Naer des outs Benedictus doot,</l>
<l>Die van heilecheden was groot,</l>
<l n="35">Was een heilech man, alsemen siet,</l>
<l>Die jonge Benedictus hiet,</l>
<l>Die moenc sat in siere celle.</l>
<l>Die coninc Totila, die felle,</l>
<l>Haddene utermaten leet,</l>
<l n="40">Omme dat hine heilech weet,</l>
<l>Ende dede maken altehant</l>
<l>Om sine celle groten brant,</l>
<l>Om hem te gevene sulke doot;</l>
<l>Maer dat en scaedem clene no groot.</l>
<l n="45">Doe dede hine daer ute trecken,</l>
<l>Ende wille om ander sterven mecken.</l>
<l>Enen oven dedi gloyen heet,</l>
<l>Ende daer inne doen gereet;</l>
<l>Daer was hi in nacht ende dach.</l>
<l n="50">Des anders dages, daermen toesach,</l>
<l>Quam hi uut ongescaet bede</l>
<l>Van sinen live, van sinen clede.</l>
<l>                In Justiniaens XIIIIste jaer</l>
<l>Ghesciede menech tekijn swaer</l>
<l n="55">In Gallen, daert menech sach:</l>
<l>Upten hoghen Paschedach</l>
<l>So was die comete ghesien;</l>
<l>Die hemel dochte bernen nadien;</l>
<l>Het droop uten zwerke bloet,</l>
<l n="60">Dat menech mercte, die was vroet;</l>
<l>Ende sterfte ende evel swaer</l>
<l>So gesciede vele daer naer.</l>
<l>                Ten naesten jare daer mede</l>
<l>Te Constantynoble in die stede</l>
<l n="65">Wart die sterfte also groot,</l>
<l><pb n="2,386"/> Datmen sette dor dien noot</l>
<l>Onser Vrouwen feeste ter Lichtmesse,</l>
<l>Omme dat soe soude gedinkenesse</l>
<l>Hebben der stat, ende verjagen</l>
<l n="70">Die sonderlinge sware plagen;</l>
<l>Ende soe hevet die plage verdreven.</l>
<l>Dus es die feeste staende bleven.</l>
</div>
<div type="subchapter"><head type="subchapter">Dat grote orloghe tusschen Arture ende Morderette. XXIX.</head>
<l>                In Justiniaens XIIIIde jaer</l>
<l>Gesciede dat orloge swaer</l>
<l>Tusscen Arture ende Morderet;</l>
<l>Want, also alst es geset</l>
<l n="5">Indie jeeste vanden Bertoenen,</l>
<l>Doe Artuur met menegen coenen</l>
<l>Vechten voer up die Romeine,</l>
<l>Beval hi alt lant ghemeine</l>
<l>Mordrette, siere zuster sone.</l>
<l n="10">Mordret dede alse die ghone</l>
<l>Die mordadich van herten was,</l>
<l>Ende verjonde den oem das,</l>
<l>Dat hem sine dine so quam te vromen,</l>
<l>Ende hevet hem sijn wijf genomen,</l>
<l n="15">Die Gontymara heet in Latijn.</l>
<l>Hi ontboot indie hulpe sijn</l>
<l>Die Sassen, dat si weder quamen,</l>
<l>Die sijn oem hadde altesamen</l>
<l>Ute Bartaengen lant gesleghen.</l>
<l n="20">Mettem heefti crone gedreghen</l>
<l>Gheweldechlike ende jegen recht.</l>
<l>Hier af rees een groot gevecht;</l>
<l>Want Artuur hadde met eren groot</l>
<l>Ghesleghen Luciuse doot,</l>
<l n="25">Die tRoemsche here hadde up hem bracht,</l>
<l>Ende hevet te winnene gehacht</l>
<l>Rome die stat up keyser Lyoene,</l>
<l>Ende quam, alse een prince coene,</l>
<l>Toten berghe toe getoghen,</l>
<l n="30">Om te lidene Monju den hoghen.</l>
<l>Mettien es hem comen mare,</l>
<l>Hoe dat in Bartaengen ware</l>
<l>Sijn neve coninc met gewelt,</l>
<l>Ende hoe hi tlant heeft an hem geselt.</l>
<l n="35">Om dese mare wart hi gram.</l>
<l>Met groter mogentheit hi quam</l>
<l>Ghetrocken dor tlant van Gallen,</l>
<l>Om dat te wrekene met allen,</l>
<l>Ende beval Keyen sinen drussate,</l>
<l n="40">Dat hi int lant van Gallen sate,</l>
<l>Want hi was hertoge tAngiers,</l>
<l>Ende hi hem rovens wachte ende viers.</l>
<l>Dit was eer die Vrancsce heren</l>
<l>Tlant besaten met eeren;</l>
<l n="45">Dit was eer die Fransoysen quamen</l>
<l>Ende si tlant in handen namen.</l>
<l>Selve es hi over gevaren</l>
<l><pb n="2,387"/> Up Bertaengen met sinen scaren,</l>
<l>Artuur, die edel lantshere.</l>
<l n="50">Ten upgange vachtmen sere,</l>
<l>Daer si tlant van Bertaengen sochten;</l>
<l>Want Mordreit ende de sine brochten</l>
<l>Menegen werachtegen man.</l>
<l>Tyleke die wijch began</l>
<l n="55">Entie stont tote indie nacht.</l>
<l>Waluweyn was met alre cracht</l>
<l>Jegen den broeder metten oem,</l>
<l>Alse die wel sach ende nam goem,</l>
<l>Dat die broeder was in tonrecht.</l>
<l n="60">Bidi staerf hi int gevecht</l>
<l>Metten oem, dies hadde rouwe.</l>
<l>Oint so was hi hem getrouwe</l>
<l>Dorentore in al sijn leven;</l>
<l>Dies en wildijs niet begeven,</l>
<l n="65">Hine toghet in sijns levens ende.</l>
<l>Mordreit viel indie schende;</l>
<l>Want die oem wan met gewelde</l>
<l>Dien upganc daer vanden velde,</l>
<l>Al waest grootlike tsire scaden;</l>
<l n="70">Want swaerlike haddene verraden</l>
<l>Mordreit sijn neve metten Sassen,</l>
<l>Die hem an waren gewassen.</l>
<l>Waluwein bleef doot aldus,</l>
<l>Die in Latijn heet Walganus,</l>
<l n="75">Ende menech edel man tier stede,</l>
<l>Kerstijn ende heidijn mede.</l>
</div>
<div type="subchapter"><head type="subchapter">Morderets doot ende Arturs ende. XXX.</head>
<l>                Gontymara die coninghinne</l>
<l>Hort dies mare ende werts in inne,</l>
<l>Dat haer man es inden lande.</l>
<l>Beede die vreese entie scande</l>
<l n="5">Ghingen hare so na van desen,</l>
<l>Dat soe met Mordrette hadde gewesen,</l>
<l>Dat soe hare nonne begaf</l>
<l>Ende stont deser werelt af.</l>
<l>                Artuur wart des lants gemene;</l>
<l n="10">Ende al haddi gheweest alleene,</l>
<l>Daer omme sone waert niet bleven,</l>
<l>Hine hadde verloren tleven,</l>
<l>Ofte hine hadde den neve begaen,</l>
<l>Die hem den lachter hadde gedaen,</l>
<l n="15">Die hem hadde sijn wijf genomen</l>
<l>Ende sine crone tsiere onvromen.</l>
<l>Tusschen hem tween stont overwaer</l>
<l>Torloge meer dan XXX jaer,</l>
<l>Dat si dicken te meneger tijt</l>
<l n="20">Vochten menegen swaren strijt</l>
<l>Ende verloren volx een wonder,</l>
<l>Ende Mordreit bleef emmer tonder.</l>
<l>Int ende dochtem wesen scande,</l>
<l>Dat hine dreef van lande te lande,</l>
<l n="25">Dat hi gerusten niet en conde,</l>
<l>Ende wilds up eene stonde</l>
<l>Al aventuren, lijf ende ziele.</l>
<l>Waert dat hem aldaer mesfiele,</l>
<l>So ware altemale ghehent</l>
<l n="30">Leven ende parlement;</l>
<l>Behildi tlijf daer metter hant,</l>
<l>So ware sijn Bartaenyelant.</l>
<l>Alt volc dat hi geleesten mochte</l>
<l>Doch hi teenen hope brochte,</l>
<l n="35">Beede Sassen ende Poytevine,</l>
<l>Dat waren meest al Sarrasine,</l>
<l>Ende quam te Salesberie upt velt,</l>
<l>Treckende met groter gewelt,</l>
<l>Alse jegen den oem te stridene daer.</l>
<l n="40">So groot wijch noch also swaer,</l>
<l><pb n="2,388"/> Wanic over waerheit wel,</l>
<l>Dat in Bertaenyen nie ghevel;</l>
<l>Want die oem brochter jegen</l>
<l>Menegen overcoenen deghen,</l>
<l n="45">Die ghewillich was int gevecht,</l>
<l>Want hem dochte si hadden recht;</l>
<l>Ende dander vochten sonder hopen,</l>
<l>Alse die liever wilden vercopen</l>
<l>Dat si daer brochten, dan gheven.</l>
<l n="50">Dies lieter menech man sijn leven,</l>
<l>So dat cume in eenege zide</l>
<l>Edel man in genen stride</l>
<l>Houden mochte dat lijf gesont.</l>
<l>Mordreit bleef daer doot ter stont,</l>
<l n="55">Ende van al dien van siere scaren</l>
<l>Mochter cume een ontfaren,</l>
<l>Ridder, diemen rekenen mochte.</l>
<l>Artuur verloes oec so onsochte,</l>
<l>Dat meerre deel bleef al verloren</l>
<l n="60">Van sinen edelen uutvercoren;</l>
<l>Ende selve ontfinc hi daer ter stonde</l>
<l>Indien strijt eene dootwonde;</l>
<l>Ende in [een] eylant naer desen</l>
<l>Wart hi gevoert omme genesen,</l>
<l n="65">Int jaer ons Heren, in vants nemmee,</l>
<l>V<hi rend='sup'>c</hi> XL ende jaren twee.</l>
<l>Anders en vintmen cleene no groot</l>
<l>Bescreven van siere doot;</l>
<l>Want men nie sijnt vernam.</l>
<l n="70">Waerwaert dat hi henen quam.</l>
<l>Ende omme dat Merlijn hadde vorseit,</l>
<l>Dat harde grote twivelicheit</l>
<l>Van sinen stervene soude wesen,</l>
<l>Sone vintmen nemmee van desen.</l>
<l n="75">Bartaengen entie liede sine</l>
<l>Beval hi eenen Constantine,</l>
<l>Die was siere zuster sone.</l>
<l>Crone so ontfinc die ghone</l>
<l>Van Bartaengen dat goede lant;</l>
<l n="80">Maer nie sidert men en vant</l>
<l>Artuurs gelike van stouten levene</l>
<l>Ende in mildeliken ghevene,</l>
<l>Vromeghere nochte bet ghemoet,</l>
<l>Ende daertoe was hi kerstijn goet.</l>
<l n="85">Constantijn behilt dlant ghinder</l>
<l>Ende slouch doot II Mordreits kinder,</l>
<l>Ende verdreef dInghelsche Sassen,</l>
<l>Die int lant waren gewassen.</l>
<l>Nie sidert en waren die Bertoene</l>
<l n="90">Also moghende in haren doene,</l>
<l>Alsi te voren hadden ghewesen;</l>
<l>Ende oec suldi horen naer desen,</l>
<l>Hoese dIngelsche verdreven</l>
<l>Ende heren des rikes bleven.</l>
</div>
<div type="subchapter"><head type="subchapter">   Hoe Totyla Rome wan. XXXI.</head>
<l>                In Justiniaens XVste jaer</l>
<l>So gesciede eene sterfte zwaer</l>
<l>Te Constantinoble indie port.</l>
<l>Omme die boete van dier mort</l>
<l n="5">Was onser Vrouwen feeste geset,</l>
<l>Also alsoe in doude wet</l>
<l>Haren Sone inden tempel drouch,</l>
<l>Daer doude Symoen omme louch.</l>
<l>Noch heeten wi die gedinkenesse</l>
<l n="10">Onser Vrouwen Lichtmesse.</l>
<l>Ende alse die feeste was vuldaen,</l>
<l>Was die sterfte al vergaen.</l>
<l>                In desen tiden gheviel dat,</l>
<l>Dat die coninc Totyla besat</l>
<l n="15">Rome met sinen Oester Goten,</l>
<l>Ende hadde die stat also besloten,</l>
<l>Dat die moeder hare kinder</l>
<l>Van hongre wilden eten ginder.</l>
<l>Die vlouke entie sware scaden,</l>
<l n="20"><pb n="2,389"/> Die si den paues Vigilius daden,</l>
<l>Die es comen up die stede.</l>
<l>Totyla wan die stat mede</l>
<l>Ende dede die ondoen hoghe,</l>
<l>So dat elc man keren moghe,</l>
<l n="25">Omme dat die liede souden vlien;</l>
<l>Ende wien soet mochte gescien</l>
<l>Dat hi indie kerke quame,</l>
<l>Dat men sijn leven niet en name.</l>
<l>Een stic was hi indie stat,</l>
<l n="30">Daer hi goedertierlike in sat</l>
<l>Ende en was oec niet te fel;</l>
<l>Dies waentmen de waerheit wel,</l>
<l>Dattem gedochte sulker wort,</l>
<l>Alse hi te voren hadde gehort</l>
<l n="35">Van sente Benedictus monde.</l>
<l>                Daer na over eene stonde,</l>
<l>In Justiniaens XVIIde jaer,</l>
<l>So wan Totyla daer naer</l>
<l>Prencen, die vaste stat,</l>
<l n="40">Daer Herculiaen in bisscop sat.</l>
<l>VII jaer met haren roten</l>
<l>Lagenre voren die Oester Goten;</l>
<l>Entie grave vanden here,</l>
<l>Alse die stat was in sire were,</l>
<l n="45">Ontboot hi Totila, wat hi woude</l>
<l>Datmen metten bisscop soude</l>
<l>Doen ende metten andren lieden.</l>
<l>Totyla dede hem ghebieden,</l>
<l>Dat hi den bisscop in dien tiden</l>
<l n="50">Eenen rieme uut dade sniden</l>
<l>Vander nollen toten hielen saen,</l>
<l>Ende dade hem dan sijn hooft afslaen,</l>
<l>Ende men alt ander volc ontlive,</l>
<l>Manne, kindere ende wive.</l>
<l n="55">Den bisscop ledemen ten mure</l>
<l>Ende onthovedene tier ure,</l>
<l>Ende sneet hem doe uut sinen velle</l>
<l>Eenen rieme; daer na de felle</l>
<l>Dedene werpen buten der stat.</l>
<l n="60">Iemene ontfaermde dat,</l>
<l>Die hem thovet leide an den hals;</l>
<l>Ende een kindekijn als ende als,</l>
<l>Dat daer gedoot was metten swerde,</l>
<l>Leidi te samen indie erde,</l>
<l n="65">Buten der vesten daer de gracht ginc.</l>
<l>Daer na Totyla die coninc,</l>
<l>Alse XL dagen waren leden,</l>
<l>Ontboot die porters vander steden,</l>
<l>Die selve diere te live bleven,</l>
<l n="70">Dat si keerden: hi wildem geven</l>
<l>Hare stat in goeden vreden.</l>
<l>Dus quamer vele weder ter steden,</l>
<l>Die teersten ontscuulden, daer si mochten;</l>
<l>So dat si haren bisscop sochten,</l>
<l n="75">Waer dat hi begraven laghe,</l>
<l>Ende vondene inden XLsten daghe:</l>
<l>Dat kint, dat daer met hem lach,</l>
<l>Verrot, vul wormen up dien dach;</l>
<l>Den bisscop vonden si ghesont,</l>
<l n="80">Vul witheden, oft hi up die stont</l>
<l>Te hant begraven hadde gewesen.</l>
<l>Nochtan wonders mee van desen;</l>
<l>Want thovet was anden hals</l>
<l>So verheelt weder als ende als,</l>
<l n="85">Datmen nieweren daer ter stede</l>
<l>Tekijn en vant van gere snede.</l>
<l>Doe sine upten rugge besagen,</l>
<l>Daer hem die rieme was uutgedragen,</l>
<l>Vonden sine aldaer ghesont</l>
<l n="90">Ende al sijn lijf al ongewont.</l>
</div>
<div type="subchapter"><head type="subchapter">Dorloghe tusscen den Lumbaerden enten Gepyden. XXXII.</head>
<l>                In Justiniaens XVIIIden jaere</l>
<l><pb n="2,390"/> Staerf die heilege man, de mare,</l>
<l>Van Riemen die goede sente Remijs,</l>
<l>Dien noch al Vrancrike geeft prijs.</l>
<l n="5">In sinen XXsten jare bleef doot</l>
<l>Totyla, die here groot</l>
<l>Coninc over die Oester Goten was.</l>
<l>Na hem wart coninc Teyas:</l>
<l>II jaer was hijt ende nemmere.</l>
<l n="10">                Int jaer dat Totyla staerf, de here,</l>
<l>Wart orloghe groot ende zwaer,</l>
<l>Ende ghedeech te wighe daer naer,</l>
<l>Tusscen die Gepyden entie Lumbaerde.</l>
<l>Albuijn, die coninc waerde</l>
<l n="15">Vanden Lumbaerden, quam tier stont</l>
<l>Upten coninc Cunimont</l>
<l>Vanden Gepyden, ende droegen over een,</l>
<l>Om dat scade te groot sceen</l>
<l>Te aventuurne so groot here,</l>
<l n="20">Dat elc coninc na sinen gere</l>
<l>Nemen soude LX man,</l>
<l>Ende selve mede striden dan.</l>
<l>Wie soes daer te boven bleve,</l>
<l>Datmen hem die ghewelt geve</l>
<l n="25">Euwelike an beeden siden.</l>
<l>Up dese vorworde gingen si striden,</l>
<l>Ende Albuijn verslouch tier stont</l>
<l>Der Gepyden coninc Kunimont,</l>
<l>Ende maecte van sinen herssenebene</l>
<l n="30">Eenen nap, daer hi selve alleene</l>
<l>Ute dranc vort al sijn leven.</l>
<l>Siere dochter heefti verheven</l>
<l>Teenen wive; entie Lumbaerde</l>
<l>Die dwongen met haren zwaerde</l>
<l n="35">Die Gepyden alle gemeenlike.</l>
<l>Dus endde der Gepyden rike,</l>
<l>Daer die Romeinen hier te voren</l>
<l>Af hadden menegen swaren toren.</l>
<l>                Int XXIIIste jaer dat Justiniaen</l>
<l n="40">Die keysercrone hadde ontfaen,</l>
<l>So drouch een vliederboem rosinen,</l>
<l>Dat groot wonder dochte scinen.</l>
<l>                In Justiniaens XXVste jaer</l>
<l>Was paues, lesen wi vor waer,</l>
<l n="45">In Rome naer Vigilius</l>
<l>Een Romein, hiet Pelagius,</l>
<l>Ende sijn vader hiet Johan.</l>
<l>Men teech desen ende leide an,</l>
<l>Dat hi hadde verworven,</l>
<l n="50">Dat Vigilius was verdorven,</l>
<l>Ende hi leide die hant ten cruce ons Heren</l>
<l>Enter ewangelien Gode teeren,</l>
<l>Ende swoer dat hijs onsculdich was.</l>
<l>Dese gaf uut ende ghehingede das,</l>
<l n="55">Dat men met werliken gerechte</l>
<l>Uptie ongeloveghe vechte.</l>
<l>                In Justiniaens XXVIIste jaer</l>
<l>Staerf Clothilt, weetmen vor waer,</l>
<l>Dies hier voren gewagen waert.</l>
<l n="60">Ten naesten jare staerf sente Medaert,</l>
<l>Die van Dornyke ende van Noyoen</l>
<l>Bisscop heilech was in sijn doen.</l>
<l>Daer hi up sinen ende lach,</l>
<l>Was ondaen, daermen toesach,</l>
<l n="65">Die hemel, ende het was so claer</l>
<l>Voer hem langhe al openbaer.</l>
<l>Clotaris, coninc van Vrankerike,</l>
<l><pb n="2,391"/> Dede draghen werdelike</l>
<l>Sinen lachame te Sissoen,</l>
<l n="70">Aldaer hi hiet maken doen</l>
<l>Up hem eene diere kerke,</l>
<l>Scone van sonderlingen gewerke.</l>
</div>
<div type="subchapter"><head type="subchapter">Bellizaris orloge up die Oester Goten. XXXIII.</head>
<l>                   Alse Justiniaen die here</l>
<l>XXXII jaer ende mere</l>
<l>Dat Roemsche rike hadde berecht,</l>
<l>So rees een nieuwe ghevecht</l>
<l n="5">Uptie felle Oester Goten;</l>
<l>Want Bellizaris, die verstoten</l>
<l>Die Wandelen hadde uut Affrike,</l>
<l>Ghereedde hem geweldelike</l>
<l>Te comene int lant van Ytale</l>
<l n="10">Met menegen man, gewapijnt wale,</l>
<l>Om te verdrivene dOester Goten,</l>
<l>Die met haren fellen roten</l>
<l>Den rike vele pinen daden</l>
<l>Enter kerken vele scaden.</l>
<l n="15">Hi voer over in cortere wile</l>
<l>Van Affrike int lant van Cycile.</l>
<l>Van danen es hi te Napels comen;</l>
<l>Aldaer hevet hi vernomen,</l>
<l>Dat vele Goten waren daer binnen.</l>
<l n="20">Die porters ne wilden niet kinnen;</l>
<l>Want vele Goten daer binnen waren,</l>
<l>Die si gherne souden sparen</l>
<l>Ende houden voer Bellizare.</l>
<l>Hier omme balch hi also zware,</l>
<l n="25">Dat hi die stat bestont met nyde</l>
<l>Ende wanse in corten tide;</l>
<l>Ende alse die sine binnen waren,</l>
<l>Doe en wildi niemene sparen,</l>
<l>No Gote noch inborlinc;</l>
<l n="30">Ende dat noch was swaerre dinc,</l>
<l>Jonc ende out, man ende wijf,</l>
<l>Al moest daer laten sijn lijf;</l>
<l>Kerken, cloestre vander stede,</l>
<l>Waren al berovet mede.</l>
<l n="35">                Van danen es hi te Rome comen,</l>
<l>Ende alsene die Goten hebben vernomen,</l>
<l>Hebben si nachts de porten ondaen</l>
<l>Ende vloen te Ravene waert saen.</l>
<l>Die patricius Bellizare</l>
<l n="40">Offerde sente Pietre daere</l>
<l>Een ghuldijn cruce, wouch C pont,</l>
<l>Dat vanden Wandelen quam ter stont.</l>
<l>Te Ravene trac hi met gewelde:</l>
<l>Daer quamen die Goten te velde</l>
<l n="45">Ende worden van hem verslegen,</l>
<l>Haer coninc gevaen ende gedregen</l>
<l>Te Constantinoblele gevaen</l>
<l>Den keyser Justiniaen.</l>
<l>                Tier tijt endde ende tier stede</l>
<l n="50">Der Oester Goten mogenthede,</l>
<l>Dat in Ytale hadde gestaen</l>
<l>LVII jaer, sonder waen.</l>
</div>
<div type="subchapter"><head type="subchapter">Ene miracle van onser Vrouwen. XXXIIII.</head>
<l>                Het gesciede in desen tiden,</l>
<l>Die wi hier overliden,</l>
<l>Dat int lant van Orient</l>
<l>Eens Joden kint was wel bekent</l>
<l n="5">Met kerstinen kinderen, ende ginc</l>
<l>Ter kerken mede ende ontfinc</l>
<l>Met sinen ghespelen onversien</l>
<l>Den lachame Gods mettien.</l>
<l>So dat sijn vader vernam</l>
<l n="10">Ende wart dies harde gram,</l>
<l>Ende hevet enen oven geheet,</l>
<l>Om te wrekene sijn leet.</l>
<l>Die moeder hadt gerne benomen;</l>
<l>Maer eer soere toe mochte comen,</l>
<l n="15">So was dat kint mids inden brant.</l>
<l>Ende alse die moeder die vlamme vant</l>
<l>Uten monde verre slaen,</l>
<l><pb n="2,392"/> Scoredsoe haer huve saen,</l>
<l>Ende liep met widen hare</l>
<l n="20">Achter straten harentare,</l>
<l>Ende maecte ter selver stont</l>
<l>Den kerstinen haren rouwe cont.</l>
<l>Die kerstine comen, daer si mogen,</l>
<l>Ende hebben dat vier uutgetogen,</l>
<l n="25">Ende vonden tkint vro ende gesont,</l>
<l>Dies menegen wonderde tier stont.</l>
<l>Gode loveden si alle gader,</l>
<l>Ende namen den bosen vader</l>
<l>Ende worpene inden oven,</l>
<l n="30">Ende wart verbernt al te stove.</l>
<l>Dit sagen si onversaget.</l>
<l>Den kinde hebben si gevraget,</l>
<l>Wie dat hem stont in staden,</l>
<l>Daert inden brant lach verladen.</l>
<l n="35">Het sprac: "Die vrouwe, die ic sach ginder,</l>
<l>Daer ic was ende andere kinder,</l>
<l>Daer ic ontfinc dat brodekijn wit,</l>
<l>Soe bescermede mi, wet dit,</l>
<l>Met haren mantele inden brant."</l>
<l n="40">Hier bi wistemen te hant,</l>
<l>Dat hem Maria stont in staden,</l>
<l>Daert inden brant lach verladen.</l>
<l>Dat kint wart kerstijn daer naer</l>
<l>Ende was int ghelove claer,</l>
<l n="45">Ende sijn moeder ontfinc mede</l>
<l>Vray gelove ende kerstijnhede;</l>
<l>Ende oec biden selven bispele</l>
<l>So bekeerden hem liede vele.</l>
</div>
<div type="subchapter"><head type="subchapter">Van Theophilus. XXXV.</head>
<l>                Het gheviel ten selven stonden,</l>
<l>Dat Theofilus, die in zonden</l>
<l>Alte zwaer ghevallen was,</l>
<l>Bi onser Vrouwen bede ghenas.</l>
<l n="5">Dese Theophilus was wilen ere</l>
<l>In eene kerke een groot here,</l>
<l>Int lant dat Cylicien heet,</l>
<l>In vele dogeden ghereet,</l>
<l>Ende een wel gheminnet man mede;</l>
<l n="10">So dat die bisscop staerf vander stede,</l>
<l>Ende wart te bisscop daer genomen,</l>
<l>Maer hine wilder niet toe comen.</l>
<l>Hi seide: hi ware onwert der ere,</l>
<l>Daer te sine bisscop ende here.</l>
<l n="15">Men cons hem verbidden niet,</l>
<l>Also dat mens hem verliet</l>
<l>Ende men eenen anderen nam.</l>
<l>Ende alse die bisscop tsire stat quam,</l>
<l>Rieden hem sulke bi onwette,</l>
<l n="20">Dat hi Theophiluse ontsette</l>
<l>Ende eenen andren gave sijn ambacht.</l>
<l>Dit dedi saen, hi hads de macht.</l>
<l>Theophilus die wart omblide</l>
<l>Ende viel hier omme in nyde;</l>
<l n="25">Entie duvel lach hem an,</l>
<l>Alse hi ontset sach den man,</l>
<l>So dat hi sochte nygromanciene,</l>
<l>Om te winnene bi sduvels engiene</l>
<l>Erdersche eere, mocht so comen.</l>
<l n="30">Eenen Jode heefti vernomen,</l>
<l>Die metten duvel ommeginc</l>
<l>Ende menegen daer mede vinc.</l>
<l>An dien leidi sine bede,</l>
<l>Dat hi sijns hadde ontfarmechede.</l>
<l n="35">Die Jode antworde: "Nu zie:</l>
<l>Ter naester nacht so comme te mie.</l>
<l>Ic sal di te minen meester bringen.</l>
<l>Hi sal wel sien te dinen dingen."</l>
<l>Snachts leeddine teere stede.</l>
<l n="40">- "Wat dattu sies of hors mede,"</l>
<l>Sprac hi, "en wes niet vervaert;</l>
<l>Ne mac geen tekijn, hoe soet vaert,</l>
<l><pb n="2,393"/> Wat so du vernemes ter stat."</l>
<l>Theophilus gelovede dat.</l>
<l n="45">Daer togede hem die toverare</l>
<l>Eene ghecleedde witte scare,</l>
<l>Met vele kersen daer ter stat.</l>
<l>Indie middelt haer meester zat.</l>
<l>Die Jode heeftene gheleet</l>
<l n="50">In gheent quade covent gereet.</l>
<l>Die meester duvel seide dan:</l>
<l>"Twi brincstu ons desen man?"</l>
<l>Die Jode began weder spreken:</l>
<l>"Sijn bisscop heeftene versteken,</l>
<l n="55">Ende hi souct troest ane u."</l>
<l>Hi sprac: "Salickene troesten nu,</l>
<l>Ende hi sinen God es onderdaen?</l>
<l>Nochtan, wille hi ons angaen,</l>
<l>Wi sullen hem ghehelpen das,</l>
<l n="60">Dat hi meerre here si dan hi was,</l>
<l>Ende hi sal boven den bisscop wesen."</l>
<l>Theophilus antworde na desen,</l>
<l>Dat hi wille doen gereet</l>
<l>So wat saken dat hi hem heet,</l>
<l n="65">Ende custe sine voete te hant.</l>
<l>Doe sprac ten Juede de viant:</l>
<l>"Laet Marien ende haren sone,</l>
<l>Want ic haetse beede die gone;</l>
<l>Ende doe mi seker met brieve</l>
<l n="70">Te doene vort al mine lieve,</l>
<l>Ende hi mi danne niet ontfaert:</l>
<l>Ende ic doe vort dat hi begaert."</l>
<l>Theophilus hevet Gods versaect,</l>
<l>Ende daer af enen brief gemaect</l>
<l n="75">Ende met sinen vingerline</l>
<l>Ghezeghelt omme vast te sine;</l>
<l>Ende es weder danen gegaen,</l>
<l>Vroe ende blide, sonder waen.</l>
<l>                Ten naesten daghe die bisscop quam,</l>
<l n="80">Ende tgoet, dat hi hem teersten nam,</l>
<l>Gaf hi Theophiluse weder,</l>
<l>Ende dander wart gesteken neder,</l>
<l>Ende clagede, dat hi sulke persone,</l>
<l>Sonder redene ende onscone,</l>
<l n="85">Ontset hadde om der lieder sprake.</l>
<l>Theophilus wart bi derre sake</l>
<l>So groot here in corten daghen,</l>
<l>Dattene alle dandere ontsaghen.</l>
</div>
<div type="subchapter"><head type="subchapter">Hoe hi den duvel ontginc. XXXVI.</head>
<l>                Alse Theophilus hadde gewesen</l>
<l>Eene corte wile in desen,</l>
<l>God onse Here, diene gewrachte</l>
<l>Ende siere eerster doget gedachte,</l>
<l n="5">Ne wildene niet laten gescent,</l>
<l>Ende hevet hem kennesse gesent,</l>
<l>Dat hi hem selven dus sprac an:</l>
<l>"Waer salic henen, onsalich man?</l>
<l>Noint was mensche verwoeder;</l>
<l n="10">Ic hebbe Gods ende siere Moeder</l>
<l>Gheloochent ende van mi verdreven,</l>
<l>Ende hebbe mi den duvel upgegeven,</l>
<l>Ende met brieve doen bekinnen.</l>
<l>Wie mach den chaerter weder winnen?"</l>
<l n="15">Doe sprac hi dit met tranen heet:</l>
<l>"Al eist so, dat ic Gode weet</l>
<l>Vander maget Marien geboren,</l>
<l>Die ic geloochent hebbe te voren,</l>
<l>Nochtanne salic te hare tiden</l>
<l n="20">Ende hare met beden anestriden,</l>
<l>Dat soe mi in staden sta."</l>
<l>Te haerre kerken ginc hi daer na,</l>
<l>Ende bat vaste met crachte.</l>
<l>XL daghe ende XL nachte</l>
<l n="25">Lach hi in vasten ende in beden</l>
<l>Voer hare kerke daer ter steden.</l>
<l>Naer dese bede, na desen rouwe,</l>
<l><pb n="2,394"/> Quam hem snachts an onse Vrouwe</l>
<l>Ende seide: "Mensce! an Gode lije,</l>
<l n="30">Dien ic selve drouch, Marie,</l>
<l>Ende dies du buten best gegaen.</l>
<l>God sal dine trane ontfaen.</l>
<l>Dies nam hi vleesch van minen live,</l>
<l>Om te berechtene die keytive."</l>
<l n="35">Doe warp hi tanscijn ter aerde,</l>
<l>Ende riep wenende ende mesbaerde:</l>
<l>"Ic groete u, glorien Vrouwe!</l>
<l>Ende aneroupe u in minen rouwe!</l>
<l>Ende dese bedinghe draghet</l>
<l n="40">Vor hem ende verbit mi, Maget!"</l>
<l>Onse Vrouwe belovedem dat,</l>
<l>Ende sciet van hem daer ter stat.</l>
<l>Theophilus bleef inde bede</l>
<l>III daghe vaste uptie stede,</l>
<l n="45">Ende onse Vrouwe vertogede haer echt,</l>
<l>Met bliden ansichte, alst es recht,</l>
<l>Ende seide: "Gods man, sonder waen,</l>
<l>God hevet dine trane ontfaen</l>
<l>Dor minen wille, omdat ics bat,</l>
<l n="50">Blivestu toter doot in dat,</l>
<l>Dattu belooft heefs minen Sone."</l>
<l>- "Vrouwe!" sprac hi, "ic blive in tgone;</l>
<l>Maer ic biddu, Maget reine!</l>
<l>Alre ontfaermecheit fonteine!</l>
<l n="55">Dattu mi hebben does den brief,</l>
<l>Daer ic in, als een valsch dief,</l>
<l>Dijns loochende ende oec dijn Kint;</l>
<l>Want dats dat mine ziele bint."</l>
<l>In desen nerenste, in dese bede,</l>
<l n="60">Bleef hi echt drie daghe mede.</l>
<l>Doe quam Maria dor sine lieve</l>
<l>Voer hem aldaer metten brieve,</l>
<l>Ende leidene up hem daer hi lach.</l>
<l>Hi wart in wake; doe hine sach,</l>
<l n="65">Was hi vro, dans gene sage.</l>
<l>Ten alrenaesten Sondaghe</l>
<l>Es hi indie kerke gegaen,</l>
<l>Daer hi den bisscop wiste staen</l>
<l>Metten lieden, alsemen pleget.</l>
<l n="70">Alse dewangelie was geseget,</l>
<l>Es hi te sinen voeten gevallen,</l>
<l>Ende telde sine aventure van allen,</l>
<l>Hoe hi wart des duvels man,</l>
<l>Ende hoe hi genaden gewan</l>
<l n="75">Bi onser Vrouwen ontfaermechede.</l>
<l>Oec dedi lesen daer ter stede</l>
<l>Den brief van sire groter ontrouwen.</l>
<l>Alt volc benedijede onser Vrouwen.</l>
<l>Theophilus lach ter erden neder.</l>
<l n="80">Die bisscop hieten upstaen weder,</l>
<l>Ende hiet dat hi den brief verbrande,</l>
<l>Dien hi gegeven hadde den viande.</l>
<l>Dit dedi, daer toesach de port.</l>
<l>Die bisscop dede die messe vort</l>
<l n="85">Ende monegede Theophiluse daer.</l>
<l>Doe wart sijn anscijn also claer,</l>
<l>Alse oft die zonne ware.</l>
<l>Daer benedijedemen openbare</l>
<l>Onser Vrouwen ende haren Sone.</l>
<l n="90">Theophilus bleef na tgone</l>
<l>III daghe ter stede, daer hi lach</l>
<l>Ende hi onser Vrouwen sach,</l>
<l>Ende daer naer hi orlof nam</l>
<l>An sijn geselscap datter quam;</l>
<l n="95">Want hire sinen ende dede,</l>
<l>Ende wart begraven daer ter stede,</l>
<l>Aldaerne bi haerre genaden</l>
<l>Onse Vrouwe hevet beraden.</l>
</div>
<div type="subchapter"><head type="subchapter">Ene miracle vanden cruce. XXXVII.</head>
<l>                Tien tiden dat Justiniaen</l>
<l>Dat keyserike hadde ontfaen,</l>
<l>Gesciede van enen valscen Jode,</l>
<l>Eenen vulen, eenen rode,</l>
<l n="5">Dat hi in eene kerke quam</l>
<l>Ende hi dievelike nam</l>
<l>Een cruce, dat naer onsen Here</l>
<l>Ghesneden was dor sine ere,</l>
<l>Ende hevet gewont ende geslagen</l>
<l n="10">Ende diefelike thuus gedragen,</l>
<l><pb n="2,395"/> Om dat hijt verbernen woude.</l>
<l>Ende alse hijt ontect, also houde</l>
<l>Vint hi hem selven al bebloet.</l>
<l>Hem wonderets in sinen moet,</l>
<l n="15">Ende hevet heimelic wech gesteken.</l>
<l>Dese mare began uutbreken,</l>
<l>Entie kerstine die vonden</l>
<l>Die bloetsporen tien stonden,</l>
<l>Daer si hem volgeden achter voet.</l>
<l n="20">Doch vonden si dbeelde al bebloet,</l>
<l>Ende nament met groter werdichede;</l>
<l>Den Juede steenden si uptie stede.</l>
<l>                Tien selven tiden es gevallen</l>
<l>In dat lantscap oec van Gallen,</l>
<l n="25">Dat een berch lach uptie Rone,</l>
<l>Die lange hadde geluut onscone.</l>
<l>Ten lesten scordi, alsement sach,</l>
<l>Van enen berge daer hi an lach.</l>
<l>Beede met husen ende met kerken,</l>
<l n="30">Met leeken lieden ende met clerken</l>
<l>Ende met vele dingen met allen</l>
<l>Es hi indie Rone gevallen.</l>
<l>                In desen tiden sekerlike</l>
<l>Was een groet orloge in Vrancrike;</l>
<l n="35">Want Clotaris hadde enen sone,</l>
<l>Euarius so hiet die ghone,</l>
<l>Die hem jegen den vader sette</l>
<l>Ende verorlogedene bi onwette,</l>
<l>Ende dede scade der Roemscer crone.</l>
<l n="40">Sider quam hire af te lone.</l>
<l>Mettem was menech prince hoge,</l>
<l>Van cleene Bertaengen die hertoge</l>
<l>Tonebius was met hem mede.</l>
<l>Alse die vader engenen vrede</l>
<l n="45">Ne conste anden sone gecrighen,</l>
<l>Moest hine bestaen met wighe,</l>
<l>Ende nam mettem dat Vrancsce here.</l>
<l>Die hertoge bleef doot inde were,</l>
<l>Ende sijn sone wart gevaen.</l>
<l n="50">Daer namene die vader saen,</l>
<l>Hem ende sijn wijf ende sine kinder,</l>
<l>Ende verbarnse te pulvere ginder.</l>
<l>                In Justiniaens XXXVIIste jaer</l>
<l>Was in heilecheiden claer</l>
<l n="55">Die coninghinne Radegont,</l>
<l>Die Clotaris ene stont</l>
<l>Hadde teere coninghinnen;</l>
<l>Want, alsic u dede bekinnen,</l>
<l>Doe die Fransoyse wonnen Doringen,</l>
<l n="60">Doe ghevielt hem dat si vingen</l>
<l>Sconinx Berdcharis dochter daer,</l>
<l>Die Hermenfrijts zuster was vorwaer,</l>
<l>Ende was die scone Radegont.</l>
<l>Die dede Clotaris ene stont</l>
<l n="65">Int lant van Vermendoys uphouden,</l>
<l>Te nemene, alsoe quame ter ouden,</l>
<l>Ende daer na haeldise te Sissoen.</l>
<l>Daer dedi sine feeste doen</l>
<l>Ende maectere af sine coninghinne</l>
<l n="70">Jegen den wille van haren sinne.</l>
<l>Doch al hadde soe eenen man,</l>
<l>Ne sciet soe niet af nochtan</l>
<l>Soene drouch naest der huut ene hare,</l>
<l>Ende ginc gecleet int openbare</l>
<l n="75">Alse hare wel betamelijc was,</l>
<l>Al en wiste haer man niet das.</l>
<l><pb n="2,396"/> Wat dat soe hare mochte ontbreken,</l>
<l>Hevet soe den aermen toegesteken</l>
<l>Enten cloestren enten kerken</l>
<l n="80">Enten anderen goeden werken.</l>
<l>Snachts ontginc soe haren man</l>
<l>Ende lach in hare bedinge dan</l>
<l>Up ene hare, dat hare de huut</l>
<l>Al vercout was uut ende uut,</l>
<l n="85">Ende verdroucht goelike nochtan</l>
<l>Dat scelden van haren man.</l>
<l>                Alse die coninc hadde gevaen</l>
<l>Lieden, die hadden mesdaen,</l>
<l>Ende mense dan soude ontliven,</l>
<l n="90">Den rouwe, diemen hare dan sach driven,</l>
<l>Eer soese haren man ontbat,</l>
<l>Men conde niet vulscriven dat.</l>
<l>                Tote Pruem in Ardenne</l>
<l>Dede onse Here en kenne,</l>
<l n="95">Dat soe wert was groter ere;</l>
<l>Want snachts riepen up hare sere</l>
<l>Lieden, diere lagen ghevaen,</l>
<l>Ende onse Here die brac saen</l>
<l>Hare bande dor hare bede,</l>
<l n="100">Ende worden dus verloest daer mede.</l>
<l>Doe ghewan soe an haren man,</l>
<l>Dat soe hare soude begeven dan.</l>
</div>
<div type="subchapter"><head type="subchapter">Van sente Radegonden. XXXVIII.</head>
<l>                Nochtoe levede sente Medaert,</l>
<l>Ende soe te hant darewaert</l>
<l>Tote Noyoen in corter wilen.</l>
<l>Soe bat, dat hise soude wilen.</l>
<l n="5">Hare chierheit groot ende claer</l>
<l>Liet soe daer upten outaer,</l>
<l>Ende hevet nonnen abijt ontfaen.</l>
<l>Niet lange daer na, sonder waen,</l>
<l>Bejagede soe met haerre bede,</l>
<l n="10">Dat soe te Poytiers indie stede</l>
<l>Mettes coninx bede stichte</l>
<l>Eenen cloester, daer scone gichte</l>
<l>Sidert saen toe was gegeven,</l>
<l>Daer soe leedde heilech leven,</l>
<l n="15">Ende versaemdere vele vrouwen,</l>
<l>Die Gode dienden daer met trouwen,</l>
<l>Ende was daer sijnt abdesse.</l>
<l>Sidert bi quader verranesse</l>
<l>Wildse Clotaris weder halen</l>
<l n="20">Ende over sijn wijf betalen.</l>
<l>Hier omme bat soe onsen Here,</l>
<l>Dat hijt gedoghe nemmermere;</l>
<l>Ende alle die ghene, die dat rieden,</l>
<l>Storven ghalinge vanden lieden;</l>
<l n="25">Want hem haer geweide uutscoot</l>
<l>Ten fondemente ende bleven doot.</l>
<l>Doe wart Clotaris selve vervaert,</l>
<l>Ende sendde te hant darewaert</l>
<l>Sente Germaine van Parijs,</l>
<l n="30">Dat hi den pays make in alre wijs,</l>
<l>Die te hare voer ende bat genaden</l>
<l>Des coninx van sulken mesdaden.</l>
<l>Hi lietse vort vrilike leven,</l>
<l><pb n="2,397"/> Ende soe hevet hem vergeven</l>
<l n="35">Ende was utermaten vro,</l>
<l>Dat soe der werelt dus ontflo,</l>
<l>Ende bleef vort in vreden daer</l>
<l>In heileghen levene ende in swaer.</l>
<l>                Hoe nauwe dat soe hare sake</l>
<l n="40">Sette buten allen gemake,</l>
<l>Dat ware te seggene te lanc;</l>
<l>Hoe gerne soe spise ende dranc</l>
<l>Ende cledere den aermen gaf,</l>
<l>Daer ware te vele te telne af;</l>
<l n="45">Hoe ghewillichlike soe diende</l>
<l>Gode ende al sine vriende,</l>
<l>Dat en can niemen gegronden.</l>
<l>                Het gheviel hare teenen stonden,</l>
<l>Dat men hare een wijf toebrochte,</l>
<l n="50">Diemen cume getrecken mochte</l>
<l>Vanden viant, diese besat,</l>
<l>Ende node quam tier stat,</l>
<l>Daer die coninghinne was.</l>
<l>Alsoe wart gheware das,</l>
<l n="55">Warp soe dat wijf onder voete,</l>
<l>Ende tart met goeder moete</l>
<l>Den wive up hare kele.</l>
<l>Waest in nerenste oft in spele,</l>
<l>Die duvel moeste beneden duere</l>
<l n="60">Ende laten Gods creatuere.</l>
<l>                Eens sat soe in hare cluse</l>
<l>Ende horde weenen achter huse,</l>
<l>Ende soe vragede wat daer ware.</l>
<l>Doe so brochtmen hare mare,</l>
<l n="65">Datter doot ware der zuster ene,</l>
<l>Die jonc ware ende harde clene.</l>
<l>Soe bat datmen hare brochte</l>
<l>Den doden, somen eerst mochte,</l>
<l>Heimelike in hare celle.</l>
<l n="70">Soe bat Gode, die brac de helle,</l>
<l>Voer die zuster daer ter stont,</l>
<l>Ende soe wart te hant ghesont.</l>
<l>                Soe staerf upten XVIIIden dach,</l>
<l>Die in Oegstmaende gelach,</l>
<l n="75">Ende een bailliu was daer bi,</l>
<l>Die gevangene ende onvri</l>
<l>Liede in eenen kaerker helt.</l>
<l>Die ghecreech van haerre gewelt,</l>
<l>Dat hi lach tier selver stont</l>
<l n="80">Indie kele sere ongesont,</l>
<l>Alse diere sine doot an kende.</l>
<l>Uptie wile, dat soe ende,</l>
<l>Soe quam te hem, alse hem dochte,</l>
<l>Ende makede hem sijn evel sochte,</l>
<l n="85">Ende hiet dat hi dor hare saen</l>
<l>Die gevangene liete gaen.</l>
<l>Ende alse hi hem vant genesen,</l>
<l>Ne dorste hijs niet laten wesen.</l>
</div>
<div type="subchapter"><head type="subchapter">Clotaris doot van Vrancrike. XXXIX.</head>
<l>                Clotaris, deser vrouwen man,</l>
<l>Ende an hare geen kint en wan,</l>
<l>Coninc van Vrankerike,</l>
<l>Soude varen blidelike</l>
<l n="5">Jaghen wilt met sinen honden</l>
<l>Bi Conpiengen tien stonden.</l>
<l>Aldaer quam hem an tier stede</l>
<l>Een ongemac, een vreselijc rede.</l>
<l>Daer wart hi bracht bet vort</l>
<l n="10">Te Conpiengen in de port,</l>
<l>In sijn coninclijc pallays.</l>
<l>Des reden en wart geen pays,</l>
<l><pb n="2,398"/> So dat hi ghevoelde ende sach,</l>
<l>Dattem quam sijn sterfdach,</l>
<l n="15">Ende hi riep, aldaer hi lach:</l>
<l>"Owi leider! owi! owach!</l>
<l>Merket wat coninge het si,</l>
<l>Hoe gheweldich ende hoe vri,</l>
<l>Die dus grote coninge ontlivet!"</l>
<l n="20">In desen mesbare hi doot blivet,</l>
<l>Doe hi L jaer, lettel mere,</l>
<l>Hadde geweest ter werelt here.</l>
<l>Sine IIII sonen sijn daer comen</l>
<l>Ende hebben den vader genomen,</l>
<l n="25">Ende voerdene te Sissoen,</l>
<l>Alsi te rechte souden doen,</l>
<l>Ende groevene in sente Medaerts kerke,</l>
<l>Die cierlijc nu es van gewerke.</l>
<l>                Gontram ende Karibrecht,</l>
<l n="30">Cylpric ende Segebrecht,</l>
<l>Dus hieten sine IIII kinder.</l>
<l>Cylpric voer danen ghinder,</l>
<l>Aldaer hi wiste teere stat</l>
<l>Datmen hilt sijns vaders scat,</l>
<l n="35">Ende namene metter vaert,</l>
<l>Ende so ten Fransoysen waert,</l>
<l>Die hi ane hem trac met gelde.</l>
<l>Parijs besat hi met ghewelde</l>
<l>Ende trac an hem dat recht,</l>
<l n="40">Dat sijn oem hilt, Gyldebrecht.</l>
<l>MAer dan mochte niet lange wesen;</l>
<l>Want hem volgeden naer desen</l>
<l>Alle drie die broederen naer</l>
<l>Ende verdrevene van daer,</l>
<l n="45">Beede met vrienden ende met magen.</l>
<l>                Alse die Fransoysen dat versagen,</l>
<l>Hebben si teenen payse gesproken</l>
<l>Ende hebben dien twist tebroken,</l>
<l>Ende scieden tusscen hem vieren</l>
<l n="50">Haer rike bi manieren,</l>
<l>Ende was ghedeelt bi sulker wijs,</l>
<l>Dat Karibrecht besat Parijs</l>
<l>Ende sijns oems Gyldebrechts rike;</l>
<l>                Cylpric mede dies ghelike</l>
<l n="55">Die wart coninc van Sissoen,</l>
<l>Ende trac tlant naer sijn doen,</l>
<l>Dat sijn vader teerst besat;</l>
<l>                Seghebrecht sette inde stat</l>
<l>Sinen stoel te Riemen mede,</l>
<l n="60">Ende besat Mets die stede,</l>
<l>Oustrike, dat nu heet Loreine,</l>
<l>Ende daertoe Neustre gemeine,</l>
<l>Ende es gheleghen upten Rijn,</l>
<l>Dat wilen Diederic, de oem sijn,</l>
<l n="65">Besat, alst hem te deele quam;</l>
<l>                Maer die heileghe Gontram</l>
<l>Drouch tOrliens die crone,</l>
<l>Ende hadde alt lant te lone, </l>
<l><pb n="2,399"/> Dat Clodomiris sijn oem besat,</l>
<l n="70">Borgoengen ende menege stat.</l>
<l>Dor des coninx Gontrams ere</l>
<l>Dede dicken onse Here</l>
<l>Menege miracle groot</l>
<l>In sijn leven ende naer sine doot,</l>
<l n="75">Alse tOrlieins wel es bescreven,</l>
<l>Daer hi heilechlike es verheven.</l>
</div>
<div type="subchapter"><head type="subchapter">   Justiniaens des keysers doot. XL.</head>
<l>                In desen tiden, alse wi verstaen,</l>
<l>Was die keyser Justiniaen</l>
<l>Overhorich der heileger kerke</l>
<l>Ende niet vray in sine gewerke,</l>
<l n="5">Ende God gheseldene omme dat,</l>
<l>Want hi al versnodelt sat.</l>
<l>Doe ontboot hi enen goeden man,</l>
<l>Daer vele wijsheden was an,</l>
<l>Die gheheten was Justijn.</l>
<l n="10">Selve dedi sinen fijn,</l>
<l>Alse hi XXXVIII jaer</l>
<l>Ende VII maende harde naer</l>
<l>Berecht hadde tkeyserrike.</l>
<l>Sulke seggen dat waerlike,</l>
<l n="15">Dat dese selve Justiniaen</l>
<l>Maecte selve, sonder waen,</l>
<l>Die grote sonderlinge kerke</l>
<l>Vanden sonderlingen gewerke,</l>
<l>Die te Constantynobele staet;</l>
<l n="20">Maer ic wane, si seggen quaet;</l>
<l>Want het seget dystorie fijn,</l>
<l>Datse die grote Constantijn</l>
<l>Maecte in sente Sophien ere:</l>
<l>Niet also, min no mere,</l>
<l n="25">Dat die Sophie een wijf was;</l>
<l>Maer, dies wet die waerheit das,</l>
<l>Dat <hi rend="italic">sophie</hi> in Griexe wort,</l>
<l>Alsemen in Latijn ontbinden hort,</l>
<l>So ludet aldus sekerlike:</l>
<l n="30">"Des Vaders <hi rend="italic">vroetscap</hi> van hemelrike."</l>
<l>Dus staet die monster, na rechte lere,</l>
<l>In Jhesus Cristus ons Heren ere,</l>
<l>Ende diere andre dinc af tellen,</l>
<l>Hets al dolinge datse quellen.</l>
<l n="35">Hets waer, also wi verstaen,</l>
<l>Dese selve Justiniaen</l>
<l>Die sette indie diere kerke</l>
<l>Bede clergessen ende clerke,</l>
<l>Die dienen souden onsen Here</l>
<l n="40">Ende singhen dor siere ere,</l>
<l>Bede bi nachte ende bi daghe,</l>
<l>Also alse die tijt gelaghe;</l>
<l>Ende om datter waren so vele,</l>
<l>Dat ginc buten allen spele,</l>
<l n="45">Seidemen daer af geen getal;</l>
<l>Ende hier omme waentmen al,</l>
<l>Dat hi den groten tempel stichte,</l>
<l>Dies niet es tgelovene lichte.</l>
<l>                Justijn, hebben wi verstaen,</l>
<l n="50">Hevet tkeyserrike ontfaen</l>
<l>Int jaer Gods, na ware lesse,</l>
<l>V<hi rend='sup'>C</hi> LX ende oec sesse,</l>
<l>Ende was here XII jaer.</l>
<l>Goet keyser was hi, dats waer;</l>
<l n="55">Desen heetmen den jongen Justijn.</l>
<l><pb n="2,400"/>                 Het gheviel inden tiden sijn,</l>
<l>Dat te Rome patrisius was</l>
<l>Een hiet Naerces, daer ic af las</l>
<l>Meneghe doghet ende ere,</l>
<l n="60">Bidi hi was vromech sere</l>
<l>Ende van levene kerstijn goet,</l>
<l>Goedertiere ende welgemoet</l>
<l>Jegen daerme ende gemate.</l>
<l>Uutgerne so dede hi bate</l>
<l n="65">Te makene kerke in meneger stede.</l>
<l>In wakene ende in sijn gebede</l>
<l>So was hi een nerenst man,</l>
<l>So dat hi vele meer verwan</l>
<l>Sine viande met siere bede,</l>
<l n="70">Dan hi metten wapenen dede.</l>
<l>                Alse dese hadde uut Ytale</l>
<l>DOester Goten alle te male</l>
<l>Ghesuvert ende verdreven,</l>
<l>Datter en geen in was bleven,</l>
<l n="75">Wart hem sine grote pine</l>
<l>Metten nydeghen venine</l>
<l>Vanden Romeinen gheloent;</l>
<l>Want si hebben hem becroont</l>
<l>Anden keyser, den jongen Justijn,</l>
<l n="80">Ende seiden: het ware beter sijn</l>
<l>Den Oester Goten onderdaen,</l>
<l>Dan Narces, die hem, sonder waen,</l>
<l>Swaerlikere afbreect sijn gelt</l>
<l>Met siere dorperliker gewelt,</l>
<l n="85">Dan hem noit die Goten daden.</l>
<l>Om dit wart Justijn beraden,</l>
<l>Want hi hem Naerses ontsach,</l>
<l>Dat hi sende up dien dach</l>
<l>Daer enen bailliu, hiet Longijn,</l>
<l n="90">Die soude in Ytale sijn</l>
<l>Ende bliven in Naerses stede.</l>
<l>Hier af quam dorsware onvrede.</l>
</div>
<div type="subchapter"><head type="subchapter">Hoe die Lumbarde Ytale wonnen. XLI.</head>
<l>                Sophie oec, die keyserinne,</l>
<l>Ontboet Naerses grote onminne</l>
<l>Ende daertoe grote onwerdichede;</l>
<l>Want soe an hem screef oec mede,</l>
<l n="5">Dat hi te Constantynoble quame</l>
<l>Ende hi onder handen name</l>
<l>Spinnen, spoelen ende weven;</l>
<l>Want hem betaemde bet sulc leven</l>
<l>Metten diernen, metten wiven,</l>
<l n="10">Dan hi lande soude bedriven.</l>
<l>Narses die slouch thovet neder</l>
<l>Ende ontboot der vrouwen weder:</l>
<l>Behildem God een stic sijn leven,</l>
<l>Hi soude haer sulc een webbe upgeven,</l>
<l n="15">Dat soet nemmermeer gesponne,</l>
<l>Hoe vele waerps soe gewonne,</l>
<l>No vulwevede no vulmaect.</l>
<l>Narses was wijs ende wel geraect,</l>
<l><pb n="2,401"/> Ende trac te Napels waert,</l>
<l n="20">Droeve ende een deel vervaert</l>
<l>Van sire vrouwen overmoet,</l>
<l>Die hem onverschult dit doet.</l>
<l>Nu was hi van groter waerde</l>
<l>Ende bekent onder die Lumbaerde,</l>
<l n="25">Die Pannonien doe besaten</l>
<l>Ende waren ontsien utermaten</l>
<l>Ende vruchtelijc den Roemscen rike,</l>
<l>Sidert dat si mogendelike</l>
<l>Besaten der Gepyden lant,</l>
<l n="30">Doe Albuijn slouch metter hant</l>
<l>Haren coninc doot, ende dranc</l>
<l>Vort meer al sijn leven lanc</l>
<l>Uut sinen hovede, alse ghijt horen</l>
<l>Mocht indie jeeste hier te voren.</l>
<l n="35">Dese coninc Albuijn</l>
<l>Was Narses vrient, goet ende fijn.</l>
<l>Dies heefti, al en waest niet scone,</l>
<l>Dus ontboden in Pannone:</l>
<l>"Ghi Lumbaerden! lust u dies,</l>
<l n="40">Dat ghi verliest der werelt kies,</l>
<l>Dat es trike van Ytale,</l>
<l>Ic wilt u gheven altemale.</l>
<l>Laet die loetsen, laet die keeten,</l>
<l>Daer ghi in wonen moet ende beeten</l>
<l n="45">Int aerme lant van Pannone.</l>
<l>Neemt die borgen, die zale scone,</l>
<l>Die pallaysen entie steden</l>
<l>Van Ytale al ongestreden,</l>
<l>Daer beede taruwe ende wijn</l>
<l n="50">In vertert niet en mach sijn."</l>
<l>                Albuijn hevet dit vernomen,</l>
<l>Ende hevet die Hunen gedaen comen</l>
<l>Met sinen uutvercornen neven,</l>
<l>Ende hevet hem Pannonien gegeven,</l>
<l n="55">Ende metter macht vanden Lumbaerden</l>
<l>Voer hi henen siere vaerde</l>
<l>Over int lant van Ytale,</l>
<l>Int jaer Gods, weetmen wale,</l>
<l>V<hi rend='sup'>C</hi> LX ende achte.</l>
<l n="60">Meilane wan hi met crachte,</l>
<l>Also groot was sijn gheval,</l>
<l>Ende Ytale wel naer al</l>
<l>Lichtelike, alse met enen drome,</l>
<l>Sonder Ravene ende Rome.</l>
<l n="65">Ende omme hem ende sine paertije</l>
<l>Heet Ytale nu Lumbaerdie,</l>
<l>Omme dat wonnen die Lumbaerde,</l>
<l>Die van volke van cranker waerde</l>
<l>Te aldus grotre eeren quamen.</l>
<l n="70">Menegen dat si tleven namen,</l>
<l>Eer si bedwongen die liede.</l>
<l>Maer eer dese plaghe gesciede,</l>
<l>Dat Albuijn Ytalen wan,</l>
<l>Sach anden hemel menech man,</l>
<l n="75">Hoe dat ridders sere vochten</l>
<l>Indie lucht, die vierijn dochten.</l>
<l>Men sachse striden ende bloeden,</l>
<l>Riden, jagen ende verwoeden;</l>
<l>Ende het meende, waent men vorwaer,</l>
<l n="80">Der lieder bloet, dat saen daer naer</l>
<l>Ghestuert was inne Lumbardie</l>
<l>Van Albuijn ende sine partie.</l>
</div>
<div type="subchapter"><head type="subchapter">Der Lumbaerden zeden. XLII.</head>
<l>                Nochtoe waren die Lumbaerde,</l>
<l>Die tlant wonnen metten swaerde,</l>
<l><pb n="2,402"/> Heidijn, ende lange daer naer;</l>
<l>Doch over ene stont, dats waer,</l>
<l n="5">Ghevielt dat si hem daden dopen.</l>
<l>Doch en wilden si niet ontlopen</l>
<l>Haren heidijnschen geboden,</l>
<l>Sine hilden hem metten afgoden,</l>
<l>Ende anebeden bome mede,</l>
<l n="10">Die si vercoren in sulkere stede;</l>
<l>Ende Vipera, dat quade serpent,</l>
<l>Was mettem over god bekent,</l>
<l>Ende maecten hem ene gelike</l>
<l>Van goude scone ende rike.</l>
<l n="15">Doch worden si over lanc bekent;</l>
<l>Want een bisscop van Bonevent,</l>
<l>Hiet Barbatus, tracse daer af.</l>
<l>So vele exempele hi hem gaf,</l>
<l>Dat hi den boem heeft gevelt,</l>
<l n="20">Daer hem al dat volc an helt,</l>
<l>Ende dat ghuldine serpent</l>
<l>Heefti tebroken ende gescent,</l>
<l>Ende maecter enen kelet af,</l>
<l>Dien hi ten dienst ons Heren gaf.</l>
<l n="25">Doe scoeren hem die Lumbaerde van achter,</l>
<l>Dattem nu soude dinken lachter,</l>
<l>Den nolle toten halse neder.</l>
<l>Voren lieten sijt wassen weder,</l>
<l>Haer haer, dats vremde dinc,</l>
<l n="30">Dattem toten tanden ginc.</l>
<l>Clederen drougen si so wide,</l>
<l>Hanghende an elke zide,</l>
<l>Alst gestade moenke waren,</l>
<l>Inder manieren, inder gebaren,</l>
<l n="35">Alse nu some Vriesen plegen,</l>
<l>Die hem in haer cledere ontwegen.</l>
<l>Dit waren der Lumbaerden zeden,</l>
<l>Die met overmoedicheden,</l>
<l>Alse ghi hebt gehort de tale,</l>
<l n="40">Wonnen dlantscap van Ytale.</l>
<l>                In desen tiden, meerre ende minder,</l>
<l>Die IIII broederen, Clotaris kinder,</l>
<l>Cylpric ende Karibrecht,</l>
<l>Sente Gontram ende Segebrecht,</l>
<l n="45">Staende elc in sinen rike,</l>
<l>Regneerden mogendelike.</l>
<l>                Van Parijs coninc Karibrecht</l>
<l>Dede huwelijc niet na recht;</l>
<l>Want hi nam wijf ongeboren,</l>
<l n="50">Hiet Ingelberge, alse wijt horen;</l>
<l>Die croende hi tere coninginne,</l>
<l>Om dat hi an hare leide minne.</l>
<l>Dese hadde II camerieren,</l>
<l>Scone ende van goeder manieren,</l>
<l n="55">Die waren eens aerms mans kinder;</l>
<l>Maer scoenre gene wistmen ginder.</l>
<l>Monfrijd was geheten deene,</l>
<l>Entie andere Martovene;</l>
<l>So dat die coninc leide minne</l>
<l n="60">An hem II met allen zinne;</l>
<l>So dat die dinc so verre quam,</l>
<l>Dat die coninginne vernam,</l>
<l>Ende hevet die zustre gepijnt bede</l>
<l>Met utermaten groten lede,</l>
<l n="65">Ende dede haren vader mede</l>
<l>Pine ende grote onwerdichede;</l>
<l>So dats die coninc Karibrecht</l>
<l>Niet langer en wilde dogen recht,</l>
<l>Ende verstiet met erren zinne</l>
<l n="70">Omme dat van hem die coninginne,</l>
<l>Ende nam die joncste terre tijt,</l>
<l>Die bi namen hiet Monfrijt,</l>
<l><pb n="2,403"/> Ende daer na nam hi Martovenen.</l>
<l>Dan liet hi dor tale van ghenen,</l>
<l n="75">No om hare ongeborlichede,</l>
<l>Noch oec om ne ghenen onsede.</l>
<l>Om dese dinc so dedene dan</l>
<l>Sente Germaen inden ban,</l>
<l>Die bisscop doe was te Parijs.</l>
<l n="80">Nochtan in ne ghere wijs</l>
<l>Sone wildise niet begeven,</l>
<l>Hine hildse al haer leven.</l>
<l>Maer Martovene wart ongesont</l>
<l>Ende bleef doot in corter stont;</l>
<l n="85">Want God wilt, alst sceen wel claer.</l>
<l>Ende oec cortelike daer naer</l>
<l>Staerf die coninc Karibrecht,</l>
<l>Ende was begraven na sijn recht</l>
<l>Te Blaves indie stede</l>
<l n="90">Hogelike naer coninx zede.</l>
</div>
<div type="subchapter"><head type="subchapter">Van coninc Cylprics kinderen. XLIII.</head>
<l>                Cylpric, coninc van Sissoen,</l>
<l>Die en wilde niet anders doen,</l>
<l>Dan, daer hi scone joncfrouwe vant,</l>
<l>Hoe dat soe was geboren int lant,</l>
<l n="5">Dat hise nam te wive.</l>
<l>Dus haddire, wanic, meer dan vive;</l>
<l>Doch so haddere ene die ere,</l>
<l>Die was geheten Audomere:</l>
<l>Dat was de rechte coninginne.</l>
<l n="10">Nochtan so lach sine minne</l>
<l>An ene sine amie tier stont,</l>
<l>Die was geheten Vredegont,</l>
<l>Ende was van bi Atrecht geboren</l>
<l>Van aermen lieden, als wijt horen,</l>
<l n="15">Van Cambecont, van dorpers al.</l>
<l>Dese hadde dmeeste gheval</l>
<l>Metten coninc Cylperike.</l>
<l>Sint was soe vrouwe vanden rike.</l>
<l>Die scoenste waest die leven mochte;</l>
<l n="20">Maer so fel in haer gedochte,</l>
<l>Noch die bet conste maken mort,</l>
<l>So hevet men selden gehort.</l>
<l>                Gontram, coninc van Orlieins,</l>
<l>Die en sette niet sijn gepeins</l>
<l n="25">Noch sinen zin omme wijf,</l>
<l>Maer hi leedde suver lijf;</l>
<l>Want ic en hebbe niet verstaen,</l>
<l>Dat hi met wive ie wart bevaen;</l>
<l>Want hi staerf al sonder kint.</l>
<l n="30">Ende Gode, dien hi heeft gemint,</l>
<l>Dien beval hi, alse de vroede,</l>
<l>Hoir te sine van sinen goede.</l>
<l>                Segebrecht, die coninc rike,</l>
<l>Besat tlant van Oesterike.</l>
<l n="35">Alse hi mare hevet verhort,</l>
<l>Datmer om sprac onscone wort,</l>
<l>Dat sine broedere huwelic daden</l>
<l>An onnedele wijf, onberaden,</l>
<l>Hevet hi in Spaenyen ghesent</l>
<l n="40">Groten scat ende groot prosent</l>
<l>Anden coninc Atanaghilt,</l>
<l>Die te dien tiden trike hilt</l>
<l>Vanden Wester Goten in Spaengen lant,</l>
<l>Also alse hi te rade vant,</l>
<l n="45">Ende hevet hem sire dochter gebeden;</l>
<l>Want hi hadde vele wijsheden</l>
<l>Van hare gehort ende scoenheit groet.</l>
<l>Oec was wel der vriendscap noot;</l>
<l>Want Clodoveus hadde met allen</l>
<l n="50">Die Goten gejaget ute Gallen,</l>
<l>Die sijn oudervader was,</l>
<l>Ende Gyldebrecht sijn oem na das,</l>
<l>Ende daertoe Clotaris sijn vader,</l>
<l>Hadden in Spaengen bede te gader</l>
<l n="55">Om haerre zuster uptie Goten</l>
<l><pb n="2,404"/> Vele scaden gedaen met haren roten.</l>
<l>                Atanagilt die warts te rade,</l>
<l>Dat hi thuwelijc gerne dade,</l>
<l>Ende hevet hem die joncfrouwe gesent,</l>
<l n="60">Daer menech sint was bi gescent,</l>
<l>Die Brunilt bi namen hiet:</l>
<l>Scoenre wijf en wistmen niet.</l>
<l>Ende Segebrecht pijnedse wel tontfane,</l>
<l>Ende om dat soe was Arriane</l>
<l n="65">Ende in ongelove belopen,</l>
<l>Deedse die coninc dopen</l>
<l>Ende deedse instruweren bet</l>
<l>In die kerstine wet,</l>
<l>Ende namse teere coninghinne.</l>
<l n="70">Cylpric die wart dies in inne,</l>
<l>Dat sijn broeder dus hoge huwede;</l>
<l>Sijn huwelijc hi vernuwede,</l>
<l>Al haddi vele wive te voren.</l>
<l>Haerre zuster haddi vercoren,</l>
<l n="75">Ende heeftere na in Spaengen gesent,</l>
<l>Die hiet bi namen Galsuwint;</l>
<l>Ende screef, up datmense hem gave,</l>
<l>Hi stonde der ander wive ave.</l>
<l>Atanaghilt sendese hem mede.</l>
<l n="80">Die joncfrouwe hi dopen dede</l>
<l>Ende namse teenen wive.</l>
<l>Sint was soe van heilegen live.</l>
</div>
<div type="subchapter"><head type="subchapter">Van Vredegonds scalchede. XLIIII.</head>
<l>                Galsuwint die coninginne</l>
<l>Was een stic met groter minne</l>
<l>Met coninc Cylpricke haren man;</l>
<l>Maer Vredegont die lach haer an,</l>
<l n="5">Sine amie, dat scalke wijf,</l>
<l>Ende tormentedse sonder blijf,</l>
<l>So datmen dicken daer ter steden</l>
<l>In sceldene was ende in onvreden.</l>
<l>Doe sprac Galsuwint de coninginne</l>
<l n="10">An Chilprike met droeven zinne,</l>
<l>Dat soe gedogen niet en conde</l>
<l>Die pijnlijchede van Vredegonde,</l>
<l>Ende bat haren man dat,</l>
<l>Dat hi hare scoenheit ende scat,</l>
<l n="15">Die si met hare brochte int lant,</l>
<l>Wedergave in haer hant,</l>
<l>Ende scheldese quite algader:</l>
<l>Soe wilde keren te haren vader.</l>
<l>Doch die coninc met scoenre tale</l>
<l n="20">Ontgaf hare dit altemale</l>
<l>Met smekene, so hi best conde.</l>
<l>Maer die mort van Vredegonde,</l>
<l>Die niemene gegronden mochte,</l>
<l>Visierde nauwe ende sochte,</l>
<l n="25">Hoe soe haers willen vulquame,</l>
<l>Ende wachte des coninx grame;</l>
<l>So dat soene eens sach gram onsachte,</l>
<l>Ende bracht daertoe, dat hi bi nachte</l>
<l>Galsuinden in haer bedde vermorde,</l>
<l n="30">Ende al bi Vredegonds worde;</l>
<l>Ende God togede miracle groot</l>
<l>Te haren grave na hare doot.</l>
<l>Om dese mort gewies groet strijt</l>
<l>Tusscen die gebroedere tier tijt,</l>
<l n="35">So dat sine wilden verdriven,</l>
<l>Want hi sijn wijf wilde ontliven;</l>
<l>So dat harde cume bleef,</l>
<l>Datmenne slands niene verdreef.</l>
<l>Cylperic hiltem vorwart mere</l>
<l n="40">Andie coninginne Audomere,</l>
<l>Daer hi III sonen ane wan:</l>
<l>Tydebrecht hiet de outste man,</l>
<l><pb n="2,405"/> Meruvinc hiet doutste daer naer,</l>
<l>Ende Clodoveus, dit was waer.</l>
<l n="45">Vredegont, dient scre wach,</l>
<l>Dat die coninc bi hare lach,</l>
<l>Peinsde nauwe ende dochte,</l>
<l>Hoe soe dit tebreken mochte</l>
<l>Ende haerre vrouwen also honen,</l>
<l n="50">Dat soe gelosede der cronen.</l>
<l>So dat die coninc Segebrecht</l>
<l>Uptie Sassen stichte gevecht,</l>
<l>Entie coninc Cylpric voer mede</l>
<l>Orlogen dor des broeders bede.</l>
<l n="55">Die coninginne Audomere</l>
<l>Die bleef thuus beswaert sere</l>
<l>Van kinde, daer soe af gelach,</l>
<l>Tien tiden dat Cilpric plach</l>
<l>Des orloges upten broeder.</l>
<l n="60">Vredegont sprac an de moeder,</l>
<l>Der coninginnen van Sissoen,</l>
<l>Ende seide: "Vrouwe, doet kerstijn doen</l>
<l>Uwe dochter, hoe so mense nome,</l>
<l>Alse u here wedercome</l>
<l n="65">Vanden orloghe, dat hise ontfa</l>
<l>Te blideliker, hoe dat gha."</l>
<l>Dit nam die coninginne vor goet.</l>
<l>Mettien soe ontbieden doet</l>
<l>Eenen bisscop te dopene tkint;</l>
<l n="70">Ende alsemen ginder niet en vint</l>
<l>Dat kint te heffene geen wijf,</l>
<l>Riet Vredegont, dat valsce lijf,</l>
<l>Der coninginnen, dat soet hieve,</l>
<l>Soe dader an den coninc lieve,</l>
<l n="75">Ende si dadet al onbedochten.</l>
<l>Hier binnen hebben zege gevochten</l>
<l>Die Fransoysen uptie Sassen,</l>
<l>Ende keerden te haren gassen</l>
<l>Blidelike elc in sijn lant.</l>
<l n="80">Vredegont die quam te hant</l>
<l>Jegen den coninc gelopen of,</l>
<l>Ende seide: "Here, Gode lof,</l>
<l>Dat ghi hebt van uwen vianden</l>
<l>Sege gevochten nu te handen!</l>
<l n="85">Ghi hebt eene dochter, here, een kint,</l>
<l>Die es gheheeten Hildesint,</l>
<l>Die hevet mijn vrouwe geheven:</l>
<l>Dus es soe u gevadere bleven.</l>
<l>Bi wien slaepti dan, here?"</l>
<l n="90">Die coninc sprac: "Es Audomere</l>
<l>Mijn gevadere, ende ic dan</l>
<l>Niet te rechte mach sijn haer man,</l>
<l>Liggic te nacht met di wale."</l>
<l>Alse Cylpric quam inde zale,</l>
<l n="95">Heeftene die coninginne gegroet</l>
<l>Ende met haerre dochter gemoet.</l>
<l>Doe sprac die coninc: "Ghi hebt mesdaen</l>
<l>Met simpelheden, sonder waen.</l>
<l>Ghi hieft mire dochter, ende bi desen</l>
<l n="100">Ne mogedi mijn wijf niet wesen."</l>
<l>Hare entie dochter hi begaf</l>
<l>In ene abdie bet af,</l>
<l><pb n="2,406"/> Ende gavere grote rijcheit mede.</l>
<l>Den bisscop, die tkint kerstijn dede,</l>
<l n="105">Dien heefti slands verdreven.</l>
<l>Vredegonde heefti verheven</l>
<l>Tere wettachtegere coninginne,</l>
<l>Daer vele ondogeden lach inne.</l>
</div>
<div type="subchapter"><head type="subchapter">Van Albuijns doot. XLV.</head>
<l>                In keyser Justijns VIIIde jaer</l>
<l>So staerf Albuijn vorwaer,</l>
<l>Coninc over die Lumbaerde,</l>
<l>Deerste die met sinen swaerde</l>
<l n="5">Ytalen wan ter Lumbaerden behouf,</l>
<l>Die swart was ende van leden grouf.</l>
<l>Dese, alsic hier voren seide,</l>
<l>Die was die ter neder leide</l>
<l>Der Gepyden conincrike,</l>
<l n="10">Ende slouch doot vromelike</l>
<l>Kunimonde haren here,</l>
<l>Ende dranc al vorwaert mere</l>
<l>Uut sinen hovede, daer hi sat.</l>
<l>Doch nam hi sire dochter na dat,</l>
<l n="15">Ende nu sat hi ende dranc met hare,</l>
<l>Ende sprac dus al openbare:</l>
<l>"Nem ende drinc met dinen vader."</l>
<l>Hare verkeerde de zin algader,</l>
<l>Ende bejagede anden sciltknecht,</l>
<l n="20">Dat hi sinen here doodde recht,</l>
<l>Daer hi in sijn bedde lach.</l>
<l>VI jaer haddi up dien dach</l>
<l>Coninc geweest in Ytale.</l>
<l>Na hem wart coninc van altemale</l>
<l n="25">Een, hiet Cleb, over de Lumbaerde,</l>
<l>Een stout man ende een goet ten swaerde,</l>
<l>Die regneerde in Lumbaerdie</l>
<l>II jaer over die paertie.</l>
<l>                Naer den paues Pelagius,</l>
<l n="30">Die hem purgierde van Vigilius,</l>
<l>Dat hi onsculdich was der doot,</l>
<l>So wart paues ende here groot</l>
<l>Jan die derde van dier namen.</l>
<l>Geboren was hi altesamen</l>
<l n="35">Van Rome, des en twifelt niet.</l>
<l>Anastasius sijn vader hiet.</l>
<l>Dese vernuwede die kerchove,</l>
<l>Daer die maerteleren van love</l>
<l>Wilen waren begraven.</l>
<l n="40">Oec so leidi vele haven</l>
<l>An eene kerke, die here,</l>
<l>Ghesticht in sente Phillips ere</l>
<l>Ende in sente Jacobs ere mede,</l>
<l>Ende staerf in groter heilechede.</l>
<l n="45">                Te Rome so wart paues daer naer</l>
<l>In Justijns Xde jaer</l>
<l>Benedictus, die oec mede</l>
<l>Van Rome was uter stede.</l>
<l>Sijn vader hiet Bonefaes.</l>
<l n="50">Dese was paues sonder solaes;</l>
<l>Want die quade Lumbaerde</l>
<l>Die verwoesten metten swaerde</l>
<l>In sinen tiden naer al Ytale,</l>
<l>Ende honger verdaerf tlant also wale</l>
<l n="55">Ende grote sterfte met gemeene.</l>
<l>In desen rouwe, in desen weene</l>
<l>So staerf die paues; want de plage</l>
<l>Corten, wanic, sine daghe.</l>
<l>                Atanaghilt staerf indien dagen,</l>
<l n="60">Die de crone hadde gedragen</l>
<l>In Spaengen XXII jaer</l>
<l>Over die Wester Goten vorwaer.</l>
<l>                Lewegilt wart coninc, sijn sone:</l>
<l>XVI jaer regneerde die ghone.</l>
<l n="65">                Die keyser Justijn die qual</l>
<l><pb n="2,407"/> Lange an sine voeten al,</l>
<l>Ende sach wel in sinen tiden,</l>
<l>Dat hi no striden no riden</l>
<l>Mochte om te berechten sijn lant.</l>
<l n="70">Eenen grave nam hi bider hant,</l>
<l>Die Tyberius hiet bi namen.</l>
<l>Daer die heren sagen altesamen,</l>
<l>So coes hine teenen sone daer</l>
<l>Ende maectene bi wette claer,</l>
<l n="75">Dat hi sijn hoir wesen soude.</l>
<l>Dese Tyberius, also houde</l>
<l>Alse hi te keysere was gecoren,</l>
<l>Dedi bringen, alse wijt horen,</l>
<l>Ute Egypten corens genouch</l>
<l n="80">Rome der stat, die ongevouch</l>
<l>Van hongere hadde sere groot;</l>
<l>Want vele Romeine dor de noot</l>
<l>Ghingen den Lumbaerden in hant:</l>
<l>Sine conden niet gehouden tlant.</l>
<l n="85">                Dese Tyberius, na dat Justijn</l>
<l>Hadde gedaen den ende sijn,</l>
<l>Ontfinc hi die crone met eeren,</l>
<l>Ende dat was int jaer ons Heren</l>
<l>V<hi rend='sup'>C</hi> LXX ende achte,</l>
<l n="90">Ende hi regneerde met machte</l>
<l>VI jaer inden keyserrike</l>
<l>Wel ende oec kerstijnlike,</l>
<l>Alse Justijn dede sijn voersate,</l>
<l>Die sinen tijt in meerre bate</l>
<l n="95">Gheleden hadde, dan hi leet,</l>
<l>Maer dat sijn wijf verweet</l>
<l>Den patricius Naerses,</l>
<l>Alst hier voren bescreven es.</l>
<l>Want sidert dat hine verstac,</l>
<l n="100">Naectem orloghe ende ongemac;</l>
<l>Want men ginc up hem striden</l>
<l>Ende vechten in allen ziden.</l>
<l>                Tyberius, die na hem quam,</l>
<l>Was goet man, alsict vernam,</l>
<l n="105">Ghemint van papen ende clerken.</l>
<l>Dies maecti weder vele kerken</l>
<l>In Constantynoble, die met allen</l>
<l>Ghebroken waren ende gevallen.</l>
<l>Dese here, dese keyser vri,</l>
<l n="110">Voer int lant van Persi,</l>
<l>Omme dat alte vele scaden</l>
<l>Den Roemscen rike hadde beraden,</l>
<l>Ende verslouchse ende verwan</l>
<l>Ende ontlivede menegen man,</l>
<l n="115">Ende verherijede ende verbrande</l>
<l>Hare steden ende hare lande.</l>
<l>Van danen brochti enen roof,</l>
<l>Dats cume iemen heeft geloof,</l>
<l>Ende olyfanten so geladen</l>
<l n="120">Met vele dierre gewaden</l>
<l>Ende met so overgroten scatte,</l>
<l>Dat men mochte wanen datte,</l>
<l>Dat merre mede versaden mochte</l>
<l>Een grondeloes gierech gedochte.</l>
</div>
<div type="subchapter"><head type="subchapter">Dorloge tusscen den Vrancscen coningen. XLVI.</head>
<l>                Int eerste jaer van Tyberius rike</l>
<l>Worden orlogende vreselike</l>
<l>Segebrecht, coninc van Oest Vranken,</l>
<l>Ende Cylpric, diene wilde cranken,</l>
<l n="5">Sijn broeder, coninc van Sissoen;</l>
<l>Ende dat quam vele om selc doen,</l>
<l>Dat haer broeder Karibrecht,</l>
<l>Die de crone naer sijn recht</l>
<l>Te Parijs drouch, was bleven doot,</l>
<l n="10">Ende hine liet hoir clene no groet:</l>
<l>Sone consten si niet vriendelike</l>
<l>Wel ghedeelen sijn rike;</l>
<l>Maer elc wilde dat beste deel</l>
<l>Of dat lantscap al gheel.</l>
<l n="15"><pb n="2,408"/>                 Cylpric sendde sinen sone,</l>
<l>Tydebrecht so hiet de ghone,</l>
<l>Over der Loren met menegen man,</l>
<l>Die Segebrechte, sinen oem, afwan</l>
<l>Tours ende Poitiers ende ander steden.</l>
<l n="20">Hem quam met groter mogentede</l>
<l>Te ghemoete altehant</l>
<l>Die hertoghe Gondebant,</l>
<l>Die van coninc Segebrechte</l>
<l>Tlantscap hilt te rechte.</l>
<l n="25">Daer wart strijt ende groete mort</l>
<l>Tote Poytiers bider port,</l>
<l>Ende Tydebrecht die wan den strijt;</l>
<l>Also dat daer ter selver tijt</l>
<l>Gondebant die hertoge ontflo,</l>
<l n="30">Die des verlies was onvro,</l>
<l>Want hi verloes vele int ghevecht.</l>
<l>                Van danen so voer Tydebrecht</l>
<l>Te Lymoge met sinen here,</l>
<l>Ende dede vele van sinen ghere</l>
<l n="35">Te Caures ende daer ommetrent;</l>
<l>Want hi gewoest heeft ende gescent</l>
<l>Cloestren, godshusen ende kerken;</l>
<l>Papen slouch hi metten clerken,</l>
<l>Ende hiet die nonnen ontheren,</l>
<l n="40">Daer hi verloes vele bi siere eren.</l>
<l>Cylpric die coninc, sijn vader,</l>
<l>Versaemde sijn volc algader</l>
<l>En es in sijns broeders lant gevaren,</l>
<l>Ende verherijede sonder sparen</l>
<l n="45">Sijns broeders lant al toten Rine.</l>
<l>Coninc Zegebrecht entie sine</l>
<l>Hebben hem gheset ter were,</l>
<l>Ende versaemde een groot here,</l>
<l>Ende quam teenen wige na tgone</l>
<l n="50">Up Cylpricke ende sinen sone.</l>
<l>Daer bleef doot in dat gevecht</l>
<l>Cylprics sone Tydebrecht,</l>
<l>Ende Segebrecht behilt dat velt.</l>
<l>Cylpric vlo met ghewelt</l>
<l n="55">Met sinen wive Vredegonde</l>
<l>Ende sine kindere in corter stonde</l>
<l>Tote Dorneke uptie Scelt.</l>
<l>Daer veste hi hem met gewelt,</l>
<l>Alse sijn lijf tontdragene daer,</l>
<l n="60">Want hi sijns broeders hadde vaer.</l>
<l>                Seghebrecht ontfinc de steden</l>
<l>Boven Parijs al met vreden,</l>
<l>Ende deedse hem hulde sweren,</l>
<l>Dat si hem niet en souden deren,</l>
<l n="65">Tote Ruem indie stat,</l>
<l>Die tien tiden in Neustren sat,</l>
<l>Dat sidert hiet Normendie;</l>
<l>Ende keerde met sire paertie</l>
<l>Tote Parijs inde stede,</l>
<l n="70">Daermenne ontfinc in goeden vrede.</l>
<l>                Dit orloghe ende desen strijt,</l>
<l>Desen mort ende desen nijt</l>
<l>Maecten vele twee coninginnen.</l>
<l>Men mochte geene scoenre kinnen,</l>
<l n="75">Hebbeliker no bet geraect,</l>
<l>No van live so vulmaect,</l>
<l>No mordadegere van rade:</l>
<l>Dies quamer af grote scade.</l>
<l>Dat was Brunilt, Segebrechts wijf,</l>
<l n="80">Daer menech omme verloes sijn lijf,</l>
<l>Ende Cylprics wijf Vredegont,</l>
<l>Die alle mordaet wel was cont,</l>
<l>Alse ghi sult horen in corter tijt,</l>
<l>Daermen die jeeste overlijt.</l>
</div>
<div type="subchapter"><head type="subchapter">Coninc Segebrechts doot vor Dorneke. XLVII.</head>
<l>                Alse die Fransoysen dat vernamen,</l>
<l>Dat die broedere vochten tsamen</l>
<l>Ende coninc Cylpric was verdreven,</l>
<l>Hebben si Segebrechte verheven</l>
<l n="5">Ende ghecoren teenen here;</l>
<l>Want si haetten Cylpricke sere</l>
<l>Omme doverdaet, die Tydebrecht,</l>
<l><pb n="2,409"/> Sijn sone, hem dede jegen recht.</l>
<l>Some met monde ende met brieven</l>
<l n="10">Over coninc sine verhieven.</l>
<l>Doe versaemde Segebrecht</l>
<l>Grote menechte mettem echt,</l>
<l>Ende hiet dat si in corten daghen</l>
<l>Te Dorneke indie stat belaghen</l>
<l n="15">Sinen broeder ende so versien,</l>
<l>Dat hi hem niet en moge ontflien:</l>
<l>Hi soudem comen teenen ontsette</l>
<l>Met groten here sonder lette.</l>
<l>                Nochtoe levede van Parijs</l>
<l n="20">Sente Germaen, die bisscop wijs,</l>
<l>Een heilech man ende sere goet,</l>
<l>Ende maecte dies Segebrechte vroet:</l>
<l>- "Segebrecht," seithi, "vantmiverstaen:</l>
<l>Vaersture ende du wilt verslaen</l>
<l n="25">Dinen broeder, daer hi leghet,</l>
<l>So seggic di, dat God dat seghet,</l>
<l>Wiltu dit gepeins uutgeven,</l>
<l>Het cost di dijns selves leven;</l>
<l>Maer wiltune niet ontliven,</l>
<l n="30">Die zeghe sal met di bliven.</l>
<l>God sal di bruwen ende scinken</l>
<l>Na diere boser herten dinken."</l>
<l>Seghebrecht en gaf niet een ort</l>
<l>Omme algader dese wort;</l>
<l n="35">Maer hevet sijn ghetelt geslegen</l>
<l>Voer Dorneke ende so beleghen</l>
<l>Den broeder, al wildi ontflien,</l>
<l>Dat hem niet en mochte gescien.</l>
<l>Die mordadeghe Vredegont,</l>
<l n="40">Dien vele scalcheden was cont,</l>
<l>Die hare beleghen sach inde port,</l>
<l>Soe peinsde eene nieuwe mort,</l>
<l>Also dat soe daer uter stede</l>
<l>Tharen rade daer comen dede</l>
<l n="45">Twee jongelinghen welgeboren,</l>
<l>Ende sette hem goeden wijn voren</l>
<l>Ende maketse van dranke sat,</l>
<l>Ende seide: "Nu vaert uter stat</l>
<l>Toten coninc Seghebrecht,</l>
<l n="50">Ende gelaet u also recht,</l>
<l>Of ghine wilt te here kiesen,</l>
<l>Ende ons die stede doen verliesen,</l>
<l>Ende steectene doot. Mogedi ontgaen,</l>
<l>Ic make u heren, sonder waen;</l>
<l n="55">Eist oec dat ghi blivet doot,</l>
<l>Ic wille setten rente groot</l>
<l>Euwelike voer uwe ziele,</l>
<l>Waert dat u also mesfiele."</l>
<l>Die jongelinge en waren niet out,</l>
<l n="60">Sat van wine ende stout,</l>
<l>Ende sijn uter stat gestreken.</l>
<l>Sonder vele talen spreken</l>
<l>Quamen si in Segebrechts tenten;</l>
<l>Alse of si wilden parlementen,</l>
<l n="65">Ghelieten si hem beede tsamen;</l>
<l>Ende teerst si anden coninc quamen,</l>
<l>Staken sine al dore met kniven.</l>
<l>Segebrecht die moester bliven:</l>
<l>Eenen screi gaf hi ende viel doot.</l>
<l n="70">Haer negeen oec daer ontscoot,</l>
<l>Sine moesten beede te samen</l>
<l>Daer sterven, die hem tleven namen,</l>
<l>Daer lettel omme gaf Vredegont,</l>
<l>Omme dat daer ter selver stont</l>
<l n="75">Seghebrecht die coninc bleef,</l>
<l>Diese uten lande verdreef.</l>
<l>Coninc Cylpric en wiste niet,</l>
<l><pb n="2,410"/> Dat die dinc dus was gesciet;</l>
<l>Want hi inden monster lach</l>
<l n="80">Vor onser Vrouwen up dien dach</l>
<l>Om sijns broeders overmoet.</l>
<l>Mettien hi die mare verstoet</l>
<l>Van Vredegonde der coninginne,</l>
<l>Daer hem af verlichte de zinne,</l>
<l n="85">Dat sijn broeder doot bleven ware</l>
<l>Mids onder sijns selves scare.</l>
</div>
<div type="subchapter"><head type="subchapter">Van Cylpricke ende Brunilden. XLVIII.</head>
<l>                Cylpric trac ute te hant.</l>
<l>There, dat hi buten vant,</l>
<l>Swoer hem sonder striden hulde;</l>
<l>Want si wisten buten sire sculde</l>
<l n="5">Den coninc Segebrechte doot.</l>
<l>Ende alse hi dus quam uter noot,</l>
<l>Ne hevet hijs vergheten niet,</l>
<l>Dat hi onser Vrouwen behiet,</l>
<l>Hine eerde te Dorneke haer kerke</l>
<l n="10">Ende goedde euwelike de clerke,</l>
<l>So dat mens sidert alle jare</l>
<l>Ende noch heden wert geware,</l>
<l>Voer hem ende vor sijns broeders doot,</l>
<l>Die daer bleef met mesfalle groet.</l>
<l n="15">Doch en grouf hine niet daer;</l>
<l>Maer dedene voeren, vorwaer,</l>
<l>Tote Lambers teere ander stede,</l>
<l>Aldaer hine graven dede.</l>
<l>                Brunilt, coninc Segebrechts wijf,</l>
<l n="20">Bi wies rade dat hi sijn lijf</l>
<l>Eer tijt verliep jegen den broeder,</l>
<l>Die bleef eene droeve moeder</l>
<l>Met haren kindren, diere bleven.</l>
<l>Soene weet in wat gelate leven.</l>
<l n="25">Maer Gondebant die hertoge,</l>
<l>Die ontsloop uten orloghe,</l>
<l>Die nam bi nachte Hildebrechte,</l>
<l>Den outsten sone, die met rechte</l>
<l>Hoir was van sijns vaders rike:</l>
<l n="30">Daer met vlo hi in Oesterike,</l>
<l>Dat nu ten tiden heet Loreine,</l>
<l>Daer Mets af es hooftstat gemeine.</l>
<l>Daer ontboot hi tfolc te samen.</l>
<l>Edele ende ghemate quamen</l>
<l n="35">Ende hebbene coninc daer verheven,</l>
<l>Ende hem alsulc lant gegeven</l>
<l>Alse sijn vader daer besat,</l>
<l>Ende daden hem manscap na dat.</l>
<l>                Cylpric es te Parijs comen</l>
<l n="40">Ende hevet Brunilden daer genomen</l>
<l>Ende leidse te Ruem indie stat.</l>
<l>Oec nam hi al haren scat,</l>
<l>Dies soe vele hadde daer ter stede.</l>
<l>Hare dochtre nam hi mede</l>
<l n="45">Ende sendese te Meaus gevaen:</l>
<l>Dus sijn hare dingen vergaen.</l>
<l>                Cylpric hadde eenen sone,</l>
<l>Meruvinc hiet die ghone.</l>
<l>Met here sende hine over Lore,</l>
<l n="50">Omme te dwingene, of hi verhore</l>
<l>Of hem iemene ware onhout.</l>
<l>Dese voer woch met ghewout</l>
<l>Ende liet dat hem die vader hiet;</l>
<l>Want hem de domme minne riet,</l>
<l n="55">Die hi leide met allen zinnen</l>
<l>An Brunilden der coninghinnen,</l>
<l>Sijns oems weduwe, die scone was sere.</l>
<l>Hier af quam grote onnere.</l>
<l>Te Ruem es hi te hare comen</l>
<l n="60">Ende heeftse te wive genomen.</l>
<l>                Cylpric verhorde die mare,</l>
<l>Dat sijn sone gehuwet ware</l>
<l>Jeghen redene ende jeghen wet.</l>
<l><pb n="2,411"/> Gram wart hi ende lettel hi let,</l>
<l n="65">Hine vaert te Ruem te hant,</l>
<l>Daer hi den sone ende Brunilden vant.</l>
<l>Alsi des coninx coemste vernamen,</l>
<l>Vloen si woch beede te samen</l>
<l>In sente Martijns kerke daer,</l>
<l n="70">Alse die ghene die hadden vaer,</l>
<l>Datse die coninc sceden soude,</l>
<l>Alse hi sekerlike woude.</l>
<l>Die coninc die en conse niet wale</l>
<l>Uutghebringhen met ghere tale.</l>
<l n="75">Die kerke en wildi niet breken,</l>
<l>Ende zwoer hem enen eet met treken</l>
<l>Ende sprac: "Eist dat wille onse Here,</l>
<l>Ic en scede u nemmermere."</l>
<l>Met desen worde sijn si saen</l>
<l n="80">Beede uter kerken gegaen,</l>
<l>Entie coninc ontfincse bede</l>
<l>Goedertierlike ghereede,</l>
<l>Ende es oec mettem gheseten</l>
<l>Beede festeren ende eten.</l>
<l n="85">Maer Vredegont die coninginne,</l>
<l>Die oint haette met fellen zinne</l>
<l>Brunilden, ende soe haer weder,</l>
<l>Brac al dese vriendscap neder;</l>
<l>Want soe hare dies ontsach,</l>
<l n="90">Dat Meruvinc up ghenen dach</l>
<l>Hare te machtech wesen soude;</l>
<l>Want hi was vander meester oude,</l>
<l>Ende getrouwet sone met eren</l>
<l>Der coninginnen Audomeren;</l>
<l n="95">Ende bracht so verre anden coninc,</l>
<l>Datmen thuwelijc tusscenginc</l>
<l>Ende mense sciet met alre wet;</l>
<l>Ende Meruvinc die was gheset</l>
<l>Vanden vader, woude of en woude,</l>
<l n="100">Dat hi priester werden soude,</l>
<l>Ende oec in een eylant gesent,</l>
<l>Daer hi in was al ombekent,</l>
<l>Omme te levene na moenke wise,</l>
<l>Wie dat love ofte mesprise.</l>
</div>
<div type="subchapter"><head type="subchapter">Van Cylprics aventuren. XLIX.</head>
<l>                In desen tiden, des sijn wi wijs,</l>
<l>Staerf sente Germaen van Parijs,</l>
<l>Die seide ten coninc Zegebrechte</l>
<l>Hier te voren inden ghevechte:</l>
<l n="5">Wildi sijns broeders vermiden,</l>
<l>Hi vochte zeghe in allen tiden;</l>
<l>Ende wildi sinen broeder slaen,</l>
<l>Het soudem an sijn leven gaen.</l>
<l>Ende alse die selve Germaen</l>
<l n="10">Sinen ende hadde gedaen,</l>
<l>Begroevene papen ende clerke</l>
<l>Buten in sente Vintsens kerke,</l>
<l>Dat nu te sente Germaens heet,</l>
<l>Also alsement te Parijs weet.</l>
<l n="15">                Doe dese dinc dus was vergaen,</l>
<l>Hildebrecht die hadde verstaen,</l>
<l>Die coninc was in Oesterike,</l>
<l>Dat sijn moeder dus mogendelike</l>
<l>In Vrankerike bedwongen sat.</l>
<l n="20">Sinen oem Cylpricke hi bat,</l>
<l>Dat hi dor hem so vele doen wilde,</l>
<l>Dat hi hem siere moeder Brunilde</l>
<l>Laten wilde quite ende vri.</l>
<l>Cylpric doet gerne, ende bidi</l>
<l n="25">Keerde Brunilt te haren sone.</l>
<l>Maer emmer was soe de ghone,</l>
<l>Die tusscen Cylpricke ende haer kint</l>
<l>Werringe sayede oint sint.</l>
<l>Banderside Vredegont</l>
<l n="30">Porde mede toe in alre stont;</l>
<l>So dat Vredegont vort an</l>
<l>Cylpricke riet haren man,</l>
<l>Dat hi tfolc van sinen rike</l>
<l>Bescatte sere ende zwaerlike,</l>
<l n="35"><pb n="2,412"/> Ende hise te swaerre dienste sette</l>
<l>Dan si te voren stonden bi wette.</l>
<l>Vredegont die coninginne</l>
<l>Brochte eerst den coninc hier inne.</l>
<l>Hier omme was menech man int lant,</l>
<l n="40">Die liet stede ende stoel te hant</l>
<l>Ende voer aventure souken</l>
<l>In menech lant, in vele houken.</l>
<l>Vele weduwen, vele weesen,</l>
<l>Die waren in swaerre vreesen</l>
<l n="45">Ende riepen genade ende wrake</l>
<l>Ane Gode omme dese sake.</l>
<l>Cylpric viel indien stonden</l>
<l>In evele, in ongesonden;</l>
<l>Maer daer na, doe hem bet waert,</l>
<l n="50">Worden sine kindere beswaert</l>
<l>Ende worden quelende tier stont.</l>
<l>Doe wart droeve Vredegont,</l>
<l>Want dat hare kindre quolen;</l>
<l>Doe sprac soe al onverholen</l>
<l n="55">An den coninc ende versuchte,</l>
<l>Om dat soe hare der plagen duchte</l>
<l>Ende soe hare der zonden ontsach:</l>
<l>"God, die alle dinc vermach,</l>
<l>Hevet ons gespaert lange stonde</l>
<l n="60">In meneger dorperliker zonde.</l>
<l>Dicken hevet hi ons teblouwen</l>
<l>Met evele ende met andren rouwen,</l>
<l>Ende wine betren ons clene no groet.</l>
<l>Nu sijn onse kindere doot.</l>
<l n="65">Wi mogen jammerlike vreesen,</l>
<l>De tranen der weduwen enter weesen</l>
<l>Dat si gecort hebben haer lijf.</l>
<l>Wat sal ons goet? wi sijn keytijf!</l>
<l>Hets al vul, scure, scrinen, kelre:</l>
<l n="70">Wie sal dit hebben ende voerent elre?</l>
<l>Wies saelt sijn, alst es gespaert?</l>
<l>Dat wi liefst hadden ende waert</l>
<l>Ende ons meest stont inden moet,</l>
<l>Dats al verloren! wat sal dit goet?</l>
<l n="75">Nu, here, werct bi minen rade,</l>
<l>Ende dien wi hebben gedaen scade,</l>
<l>Laet ons hem haer goet keren,</l>
<l>Ende afdoen oec, Gode teeren,</l>
<l>Die scattinge entie quade brieve,</l>
<l n="80">Ende verbernense dor ons Heren lieve;</l>
<l>Al sijn ons die kindere ontstorven,</l>
<l>Dat wi niet en bliven verdorven</l>
<l>Inden euweliken torment."</l>
<l>Dese dinc wart aldus gehent.</l>
<l n="85">Cylpric brac ende hevet ontset</l>
<l>Ende verbrant die quade wet</l>
<l>Entie brieve ende alle de dinge,</l>
<l>Die boerden ter reimeringe.</l>
<l>Nochtan bleven hem II sonen doot,</l>
<l n="90">Dies hi hadde rouwe groot.</l>
</div>
<div type="subchapter"><head type="subchapter">Sente Gregorius begin. L.</head>
<l>                Vanden Fransoysen laten wi bliven,</l>
<l>Wi sulre wel hier na af scriven,</l>
<l>Ende sullen onse ystoric keren</l>
<l>Ten keyseren enten Roemscen heren</l>
<l n="5">Enten pauesen vander stede,</l>
<l>Ende scriven hare aventure mede.</l>
<l>                In Tyberius vierde jaer,</l>
<l>Die keyser was, leestmen vor waer,</l>
<l>So wart te Rome paues gecoren</l>
<l n="10">Na Benedictus, diet was te voren,</l>
<l>Pelagius met wille te samen:</l>
<l>Die ander waest van dier namen.</l>
<l><pb n="2,413"/> Eer dese paues was gecoren,</l>
<l>So plachmen langen stont te voren,</l>
<l n="15">Dat alse die kerke enen paues coos,</l>
<l>Datmen te Constantinobele altoes</l>
<l>Anden keyser screef, of hi woude,</l>
<l>Dat hi den paues loven soude;</l>
<l>Ende so ontboot hi sine lieve</l>
<l n="20">Ende sinen wille met sinen brieve,</l>
<l>Ende lovedene, eermenne wijede</l>
<l>Ofte alse paues benedijede.</l>
<l>Maer nu was metten Lumbaerden</l>
<l>Rome beseten met hovaerden,</l>
<l n="25">Ende Tyberius en conde</l>
<l>Die stat ontsetten niet tier stonde.</l>
<l>Dus wart deerste paues int hof</l>
<l>Ghewijet sonder skeysers lof.</l>
<l>Dese ordineerde indie lesse</l>
<l n="30">Drie prefacien ende sesse.</l>
<l>                Doe paues was dese Pelagius,</l>
<l>Doe was clerc Gregorius,</l>
<l>Die na hem paues was vander port,</l>
<l>Eens senaturs sone, alsemen hort,</l>
<l n="35">Rike ende edel, alsemen hort.</l>
<l>Sijn grote erve brochti vort</l>
<l>Te gevene dore onsen Here;</l>
<l>Want hi maecte dor sine ere</l>
<l>VI cloestren in Cycile,</l>
<l n="40">Ende in Rome ter selver wile</l>
<l>Maecti eenen cloester mede,</l>
<l>Daer hi hem moenc in cleden dede.</l>
<l>Sijn ander goet gaf hi den aermen.</l>
<l>Eens quam dingel an hem caermen,</l>
<l n="45">Alse een mensche al openbare,</l>
<l>Ende clagede, dat hi tebroken ware</l>
<l>Uptie zee ende al verloren,</l>
<l>Ende seide: "Omdat wi van di horen,</l>
<l>Dattu sijs van herten milde,</l>
<l n="50">Alse tote eenen vredescilde</l>
<l>Comen wi te di, dor dine goede,</l>
<l>Dat di ontfaerme onser armoede."</l>
<l>Gregorius riep sinen drussate</l>
<l>Ende seide: "Doe hem karitate.</l>
<l n="55">Ghef hem dattu heves daer."</l>
<l>Die knape gaf hem VI (denar.) swaer.</l>
<l>Dander echter Gregoriuse bit:</l>
<l>- "Ay! here," sprac hi, "wat sal mi dit?</l>
<l>Ic hadde alleene up di troost.</l>
<l n="60">Van deren blivic onverloest,</l>
<l>Of ghi mi aldus versteect."</l>
<l>Mettien hi echt ten drussate spreect</l>
<l>Ende seide: "Es hier nu iet bleven?"</l>
<l>Hi seide: "Neent, dat men mach geven,</l>
<l n="65">Dan een selverijn plateel."</l>
<l>- "Ghef den aermen," sprac hi, "geheel."</l>
<l>Dus ginc dingel siere straten</l>
<l>Met Gregorius karitaten.</l>
<l>                In desen tiden voeren de Lumbarden</l>
<l n="70">Up Vrankerike met haren swaerden</l>
<l>Ende wonnen ende verloren,</l>
<l>Alse ten orloge moet behoren;</l>
<l>Maer tlant lieten si ongewonnen,</l>
<l>Alse diet ghemeestren niet en connen.</l>
<l n="75">                In desen tiden so quam mede</l>
<l>In Vlaenderen in eene stede,</l>
<l>Die bi namen Berghene heet,</l>
<l>Sente Winnoc, alsemen weet,</l>
<l>Ute grote Bartaengen, danen hi was,</l>
<l n="80">Ende verdiende an Gode das,</l>
<l>Dat hi wart heilech, ende God dede</l>
<l>Dor hem menege miracle mede.</l>
<l>Die sine vite wille lesen,</l>
<l>Daer vint hi scone dine van desen.</l>
<l n="85"><pb n="2,414"/>                 In desen tiden quamen mede</l>
<l>Te Bordeaus indie stede</l>
<l>Die wulven, ende en scaden twint</l>
<l>No weder manne, wijf no kint;</l>
<l>Maer si verbeten ende aten</l>
<l n="90">Al die honde achter straten.</l>
</div>
<div type="subchapter"><head type="subchapter">Hoe hi dInghelsche beweende. LI.</head>
<l>                Het gheviel in desen tiden,</l>
<l>Dat dese Gregorius soude liden,</l>
<l>Daer hier voren af bleef de tale,</l>
<l>Te Rome, daermen altemale</l>
<l n="5">Uptie maerct hilt comanscepe.</l>
<l>Doe waerre overcomen met scepe</l>
<l>Kinder ute Bartaengen groot,</l>
<l>Van scoonheden sonder genoot,</l>
<l>Die ghinder met andren ware</l>
<l n="10">Te cope saten teere schare.</l>
<l>Die sach hi claer ende wit gehuut,</l>
<l>Van hare so scone, dat ginc al uut,</l>
<l>Want hem inder herten dochte,</l>
<l>Dat niet scoenres wesen mochte</l>
<l n="15">Inder menscelikere nature.</l>
<l>Daer vragede hi ter selver ure,</l>
<l>Wanen sulke kinder quamen,</l>
<l>Ende men seidem: altesamen</l>
<l>Van grote Bartaengen, daer manne ende wive</l>
<l n="20">Meest waren van so sconen live.</l>
<l>Doe vragedi, ofte selke baren</l>
<l>Heidijn ofte kerstijn waren,</l>
<l>Ende men seidem: "Heidijn, here."</l>
<l>Doe versuchte hi diepe ende sere</l>
<l n="25">Ende sprac: "Wachaermen, keytive!</l>
<l>Dat liede van so sconen live</l>
<l>Die meester vander deemsterheden</l>
<l>Besit met siere mogentheden,</l>
<l>Ende dat so edele gedane</l>
<l n="30">Binnen niet en hevet ane</l>
<l>Die hope van hemelrike!"</l>
<l>Doe vragedi echt nerenstelike,</l>
<l>Hoemen tvolc hiete bi namen.</l>
<l>Men seide: "Ingelsce altesamen."</l>
<l n="35">- "Met rechte," sprac hi, "heeten si so.</l>
<l>So scone anscijn ende so vro</l>
<l>Sijn schuldich wel sekerlike</l>
<l>Met ingelen tsine in hemelrike. -</l>
<l>Die jegenode, daer si uut quamen,"</l>
<l n="40">Sprac hi, "hoe heet soe bi namen?"</l>
<l>- "Deyra," antwordemen hem doe.</l>
<l>- "Met rechte," seit hi, "heet soe alsoe.</l>
<l>Men salse vander gramscap keren</l>
<l>Ende bringhense ter genaden ons Heren."</l>
<l n="45">Doe sprac hi: "Hoes die here genant,</l>
<l>Die daer coninc es int lant?"</l>
<l>- "Ella," antworde die coepman.</l>
<l>- "Dat luut," sprac Gregorius daer an,</l>
<l>"Den lof Gods, diemen noch sal</l>
<l n="50">Singen inden lande over al."</l>
<l>                Nu es Gregorius ten paues gegaen,</l>
<l>Ende bejagede ane hem saen,</l>
<l>Dat men den Ingelschen te hant,</l>
<l>Die wonen in Bartaenyen lant,</l>
<l n="55">Predicaren senden soude.</l>
<l>Oec seidi, dat hi mede woude,</l>
<l>Updat den paues bequame ware,</l>
<l>Porren, updat merre vare.</l>
<l><pb n="2,415"/> Teerst hevet hem die paues ontseit;</l>
<l n="60">Maer so vaste hi hem aneleit,</l>
<l>Dat hi ontfinc sine bede.</l>
<l>Met harde groter heimelichede</l>
<l>Hevet hi benedictie ontfaen,</l>
<l>Ende es also henen gegaen;</l>
<l n="65">Want hadt geweten de stat,</l>
<l>Soene hadde niet gehinget dat.</l>
<l>Ende teersten dat de port vernam,</l>
<l>Al Rome vorden paues quam,</l>
<l>In III paertijen, screien, weenen,</l>
<l n="70">Alse of sine souden steenen,</l>
<l>Dat hine woch hadde gesent,</l>
<l>Ende seiden: die stat ware gescent.</l>
<l>Die paues was vro nader talen,</l>
<l>Dat hine weder dede halen.</l>
<l n="75">Dus es sijn wille ghevuerst;</l>
<l>Want hine hadde niet geduerst</l>
<l>Iet doen weder des paues wille.</l>
<l>Te Rome keerdi droeve ende stille;</l>
<l>Maer doe hi paues was selve daer naer,</l>
<l n="80">Vulbrachti sinen wille daer.</l>
</div>
<div type="subchapter"><head type="subchapter">Hoe coninc Lewigilt sinen sone vermorde. LII.</head>
<l>                In Tyberius seste jaer</l>
<l>Regneerde in Spaengen, vor waer,</l>
<l>Lewighilt over die Wester Goten,</l>
<l>Die nochtoe met haren roten</l>
<l n="5">Waren ongelovege Arriane,</l>
<l>Ende sende den Fransoysen ane</l>
<l>Om de dochter coninx Segebrecht,</l>
<l>Die vor Dorneke int gevecht</l>
<l>Vermort was, alst staet hier voren.</l>
<l n="10">Sire dochter haddi vercoren</l>
<l>Te ghevene sinen sone Ermengilde,</l>
<l>Alse die edelijc huwen wilde.</l>
<l>Die vrouwe was kerstijn goet</l>
<l>Ende hevet haren man bevroet,</l>
<l n="15">Dat soene tgelove dede lijen</l>
<l>Ende brochtene uter bucgerien.</l>
<l>Ingont was der vrouwen name.</l>
<l>Dit was Leandere bequame,</l>
<l>Die bisscop was in Ispalis,</l>
<l n="20">Dat nu groot Sibille is.</l>
<l>Alse die vader dit bekende,</l>
<l>Togede hi den sone met genende,</l>
<l>Dat hi hem weder keren soude</l>
<l>Ter wet, die hi selve houden woude.</l>
<l n="25">Die sone sprac: "Mijns lijfs mi rove;</l>
<l>Maer ic en late niet tware gelove,</l>
<l>Dat ic eens hebbe bekent,</l>
<l>Om tesen live tsine gescent."</l>
<l>Die vader nam hem tconincrike</l>
<l n="30">Ende al sijn goet gemeenlike,</l>
<l>Ende slotene in enen karker inge;</l>
<l>Maer niet en dieden dese dinge.</l>
<l>Up enen Paschenacht sendi saen</l>
<l>Eenen bisscop Arriaen</l>
<l n="35">Ten kerkere, dat hine monegen soude;</l>
<l>Maer Ermenghilt die en woude</l>
<l>Om svaders hulde, om genen pant,</l>
<l>Ghemonecht wesen van sire hant.</l>
<l>Die bisscop sette hem ten kere.</l>
<l n="40"><pb n="2,416"/> Sijn vader, die felle here,</l>
<l>Dede in sinen prisoene den sone</l>
<l>Sijn lijf nemen omme tgone.</l>
<l>Maer God vertogede na sine doot</l>
<l>Van hem vele miracle groot:</l>
<l n="45">Dies was sijn vader droeve te waren,</l>
<l>Als hi de waerheit horde vander maren,</l>
<l>Dat hi den sone hadde doot.</l>
<l>Doch en was niet also groot</l>
<l>Sinen rouwe van Ermenghilde,</l>
<l n="50">Dat hi hem iet betren wilde.</l>
<l>Maer alse hi ziec was in sinen ende,</l>
<l>Om den bisscop Leander hi sende,</l>
<l>Dien hi dicken hadde te voren</l>
<l>Torment gedaen ende toren,</l>
<l n="55">Ende seide: hine dorstem niet beheten,</l>
<l>Omme dat sijn volc soude weten,</l>
<l>Want hise te sere ontsach;</l>
<l>Doch beghiede hi, daer hi lach,</l>
<l>Dat hare gelove ware quaet,</l>
<l n="60">Ende kerstijnlijc gelove staet</l>
<l>An dat die Roemsche kerke ghiet.</l>
<l>Den bisscop bat hi ende riet,</l>
<l>Dat hi wilde leren mede</l>
<l>Sinen sone Ricarede,</l>
<l n="65">Alse hi dede Ermenghilde.</l>
<l>Doe staerf hi, wildi of en wilde.</l>
<l>                Ricareit, na des vaders doot,</l>
<l>Die en hilt hem clene no groot</l>
<l>Na des vaders heresie.</l>
<l n="70">Sidert brochti al die partije</l>
<l>Vanden Wester Goten, dat si lieten</l>
<l>Dongelove ende kerstijn hieten.</l>
<l>                Vort suldi horen bedieden</l>
<l>Some vanden heilegen lieden,</l>
<l n="75">Die in deser keysere tiden</l>
<l>Consten die werelt doreliden.</l>
</div>
<div type="subchapter"><head type="subchapter">Van sente Benedictuse. LIII.</head>
<l>                Benedictus, die grote here,</l>
<l>Die de reghele entie lere</l>
<l>Den swerten moenken heeft gelaten,</l>
<l>Was een heilech man utermaten</l>
<l n="5">Ende geboren uut Ytale.</l>
<l>Te Montecassijn, weetmen wale,</l>
<l>Maecti eerst sine abdie.</l>
<l>Nochtan, eer hi der moenke paertije</l>
<l>Ane hem trac, sat hi verholen,</l>
<l n="10">In eere roetsen gat verstolen,</l>
<l>III jaer ombekent ghemeene,</l>
<l>Sonder van eenen moenc alleene,</l>
<l>Die hem met ere linen broot</l>
<l>Met eenen clocsine neder boot.</l>
<l n="15">Maer die viant balch hem utermaten</l>
<l>Omme des moencs karitaten,</l>
<l>Dat hi den man voedde in dat ghat,</l>
<l>Ende brac dat clocsijn omme dat.</l>
<l>Dies en liet hi niet sine weldaet,</l>
<l n="20">Die moenc, omme den viant quaet.</l>
<l>                Up eenen Paschen es gesciet,</l>
<l>Dat onse Here weten liet</l>
<l>Enen pape van hem in deser wise.</l>
<l>Hi seide: "Du maecs dine spise,</l>
<l n="25">Ende mijn knecht in ghenen ghate</l>
<l>Hevet honger meer dan mate."</l>
<l>Die pape es te hem geclommen</l>
<l>Pijnlike bi paden crommen,</l>
<l>Ende seide: "Vrient, nem ende bekent</l>
<l n="30">Dat di God hevet ghesent.</l>
<l>Hets Paschen heden: ens geen recht,</l>
<l>Dattu vasts, ons Heren knecht."</l>
<l>                Hem quam al ghinder inden zin</l>
<l>Een wijf, die hi int begin</l>
<l n="35">Daer te voren hadde gesien,</l>
<l>Dat hi der kintsceit moeste plien;</l>
<l>Entie duvel quam hem ane</l>
<l>In eere merlen gedane,</l>
<l>Ende vlooch dicken vor sine ogen.</l>
<l n="40">Sine grote lust begonsti togen,</l>
<l>So dat hi woch wilde ende begeven</l>
<l><pb n="2,417"/> Altemale sijn heilech leven,</l>
<l>Ende hem ane die werelt keren.</l>
<l>Maer God en lietene niet onteren;</l>
<l n="45">Want hi dornen bi hem sach:</l>
<l>Snachts spranc hire in ende lach,</l>
<l>Ende keerden weder ende vort.</l>
<l>Sijn lijf wart daer also gescort,</l>
<l>Dat die smerte dien quaden wille</l>
<l n="50">Al neder dede leggen stille;</l>
<l>Noch oec nemmermeer daer naer</l>
<l>Ne quam hem coringe swaer.</l>
<l>                Een abt staerf daer int lant,</l>
<l>Ende alt covent quam altehant</l>
<l n="55">Ende bat hem, dat hi haer abt ware.</l>
<l>Node dedijt, doch daer nare</l>
<l>Liet hijs hem ten lesten gehingen.</l>
<l>Ende alse hise wilde dwingen</l>
<l>Te houdene dat die regele hiet,</l>
<l n="60">Ne wilden sijs gehingen niet,</l>
<l>Ende scincten hem venijn</l>
<l>Ende sendent hem na die zeden sijn.</l>
<l>Doe scorde dat glasijn vat,</l>
<l>Alse of een steen viele up dat.</l>
<l n="65">Doe nam hi orlof entie sine</l>
<l>Ende keerde weder ter wostine,</l>
<l>Daer hi in groten dogeden wies,</l>
<l>So dat hi maecte naer dies</l>
<l>XII cloestren, daer menech quam,</l>
<l n="70">Die sine reghele anenam.</l>
<l>So heilech was hi, dat hi mochte</l>
<l>Weten der lieder ghedochte.</l>
</div>
<div type="subchapter"><head type="subchapter">Vanden selven. LIIII.</head>
<l>                Van sinen cloester cume ene mile</l>
<l>Waren nonnen ter selver wile,</l>
<l>Onder hem II joncfrouwen wel geboren,</l>
<l>Die met haerre talen toren,</l>
<l n="5">Die hem diende, dicke daden,</l>
<l>So dat die ghene wart beraden,</l>
<l>Dat hijt Benedictus vort brochte.</l>
<l>Doe scalt hise beede onsochte</l>
<l>Ende sprac: "Hout uwen mont met lede,</l>
<l n="10">Oft ic doe inden ban u bede."</l>
<l>In een gedreech sprac hi so;</l>
<l>Maer sine achtens niet een stro,</l>
<l>Die nonnen, cleene no groot,</l>
<l>Ende bleven cortelijc daer na doot,</l>
<l n="15">Ende men groufse inder kerken.</l>
<l>Vort, alse die papen ente clerken</l>
<l>Messe songen, entie dyaken</l>
<l>Met rechte geboot sine saken:</l>
<l>"Die inden ban es, ga uter duere!"</l>
<l n="20">Sach ene joncfrouwe daer ter ure,</l>
<l>Die de nonnen hadde upgevoet</l>
<l>Ende vor hem in bedingen stoet,</l>
<l>Dat si rumden haer graf</l>
<l>Ende gingen buten staen bet af.</l>
<l n="25">Die vrouwe te Benedictuse ginc</l>
<l>Ende ontdecte hem dese dinc,</l>
<l>Ende vragede raets met wene groot.</l>
<l>Doe seidi: "Nu nem dit broot</l>
<l>Ende offeret hier vor hem dan,</l>
<l n="30">Sine bliven nemmeer inden ban."</l>
<l>Die vrouwe deet, ende na dien dach</l>
<l>Bleef elc liggende daer soe lach.</l>
<l>                Eens quam honger groet int lant,</l>
<l>Ende wat so Benedictus vant,</l>
<l n="35">Hiet hi den aermen geven daer.</l>
<l>Die kelderwaerder hadde vaer,</l>
<l>Dat den broederen niet was bleven,</l>
<l><pb n="2,418"/> Ende en wilde tgene niet geven.</l>
<l>Dies balch hem die heilege man,</l>
<l n="40">Ende hiet datmen name dan</l>
<l>Alle die olye entie vate,</l>
<l>Ende mense worpe uptie strate,</l>
<l>Dat daer ghene dinc mede</l>
<l>Bleve van overhorichede.</l>
<l n="45">Men warp gheent vat upte stene,</l>
<l>Maer en quetste groet no clene.</l>
<l>Doe hiet hij dat ment uphieve</l>
<l>Ende ment gave dor Gods lieve.</l>
<l>Sine moenke hi te samen dede</l>
<l n="50">Ende scout de broeders mede,</l>
<l>Ende hiet dat si alle Gode baden,</l>
<l>Dat hi hem dade ghenaden.</l>
<l>Na haer ghebede, up die stat,</l>
<l>So wart daer een ydel vat</l>
<l n="55">Al vul olyen vonden,</l>
<l>Dat God gaf ten selven stonden.</l>
<l>                Menech ander wonder groot</l>
<l>So dede hi vor sine doot,</l>
<l>Ende staerf, naer onsen waen,</l>
<l n="60">Doe keyser was Justiniaen,</l>
<l>Upten XXIsten dach</l>
<l>Die indie maent van Maerte lach.</l>
<l>                Int selve jaer, scrijft Elynant,</l>
<l>Dat Benedictus staerf, alse hijt vant,</l>
<l n="65">Senddi over berch in Gallen</l>
<l>Sinen moenc Maurus, die met allen</l>
<l>Sine moenke gebrachte</l>
<l>Toter porten, ende custene sachte,</l>
<l>Ende seindene ende gaf hem mede</l>
<l n="70">Sine reghele aldaer ter stede,</l>
<l>Ende daertoe sijns broeds gewichte,</l>
<l>Ende een vat groet genouch lichte,</l>
<l>Haers wijns mate, min no mere,</l>
<l>Ende bevaelne onsen Here.</l>
<l n="75">                Maurus es te sente Mauricius comen.</l>
<l>Daer heefti enen blenden vernomen,</l>
<l>Die XI jaer antierde die kerke,</l>
<l>Ende hadde geleert an die clerke</l>
<l>Van toehorne altemale</l>
<l n="80">Sine ghetiden harde wale.</l>
<l>Dien gaf hi aldaer sijn sien</l>
<l>Ende hietene bliven daer na dien.</l>
<l>Eenen doden jonghelinc</l>
<l>Verwecti naer dese dinc.</l>
<l n="85">                Alse hi tAutsure quam,</l>
<l>Biden Heilegen Geest hi vernam</l>
<l>Sijns heren Benedictus doot,</l>
<l>Ende sine ziele met vrouden groot</l>
<l>Varen inden hogen trone</l>
<l n="90"><pb n="2,419"/> Ter euweliker bliscap scone.</l>
<l>                Dese Maurus die ghenas</l>
<l>Een kint, dat al cropel was</l>
<l>Ende stom, ende gaf hem vort</l>
<l>Beede gesonde ende wort.</l>
<l n="95">Vele moenken sekerlike</l>
<l>Maecti in Vranckerike.</l>
<l>Sente Moer heetene de Walen.</l>
<l>Te Parijs daer machmen halen</l>
<l>Al noch paerdoen, daer hi leghet</l>
<l n="100">Ende daer menne te eerne pleghet.</l>
</div>
<div type="subchapter"><head type="subchapter">Van sente Medaerde ende sente Gyldarde. LV.</head>
<l>                In desen tiden waren heilech ende waert</l>
<l>Sente Medaert ende sente Gyldaert,</l>
<l>Die gedregen waren te samen</l>
<l>Ende up enen dach ter werelt quamen,</l>
<l n="5">Ende up enen dach ghewijt</l>
<l>Ende bisscoppe ghebenedijt;</l>
<l>Want te Ruem was bisscop sente Gyldaert,</l>
<l>Ende te Noyoen sente Medaert;</l>
<l>Ende beede storven up enen dach,</l>
<l n="10">Daer miracle groot ane lach.</l>
<l>                Tesen tiden waren also wale</l>
<l>IIII heileghe heren in Ytale:</l>
<l>Een out man, die hiet Sabijn,</l>
<l>Die van ouden die ogen sijn</l>
<l n="15">Hadde verloren ende was blent,</l>
<l>Ende over vray prophete bekent,</l>
<l>Dien Totyla, die quade tyrant,</l>
<l>Eere dede, alse hine vant.</l>
<l>Dese was bisscop vulmaect in saken.</l>
<l n="20">Dien wilde sijn archidiaken</l>
<l>Vergeven met fellen venine,</l>
<l>Omme naer hem bisscop tsine.</l>
<l>Dit wiste die blende here,</l>
<l>Ende voerseidem no min no mere</l>
<l n="25">Naer sine doot bisscop tsine,</l>
<l>Ende dranc tfenijn alsonder pine;</l>
<l>Ende dertsche dyaken es doot gevallen,</l>
<l>Alse oft hi tfenijn dronke met allen.</l>
<l>                Cassius was des anders name,</l>
<l n="30">Ende was een bisscop goet ende bequame,</l>
<l>Ende vorden coninc Totilen genas</l>
<l>Enen die beseten was.</l>
<l>Dies dedem vortmeer groot ere</l>
<l>Totyla, die grote here.</l>
<l n="35">                Fulgentius was de derde genant.</l>
<l>Dien vinc Totyla, die viant,</l>
<l>Ende dedene in enen paerke staen,</l>
<l>Dat hi nieweren mochte ontgaen,</l>
<l>Entie zonne sceen up hem heet,</l>
<l n="40">Die hem pine dede ende leet,</l>
<l>Ende reghene ende donderslaghen.</l>
<l>DOester Goten, die des plagen</l>
<l>Dat si den bisscop inden ringe</l>
<l>Wachten, dat hi niet nontginge,</l>
<l n="45">Worden so utermaten nat,</l>
<l>Dat si en consten gedoghen dat;</l>
<l><pb n="2,420"/> Maer binnen den ringe sone es met allen</l>
<l>Een dropel waters niet gevallen.</l>
<l>Vortmeer dede hem eere daer na</l>
<l n="50">Die felle coninc Totyla.</l>
<l>                Crebonius so hiet die vierde,</l>
<l>Die des bisscops name verchierde.</l>
<l>Dien hadde Totyla ghevaen</l>
<l>Ende waerpene vor enen bere saen.</l>
<l n="55">Die viel te hant met goeder moete</l>
<l>Ende lecte des bisscops voete.</l>
<l>Hier omme eerdene dOester Goten</l>
<l>Ende Totyla met sinen roten.</l>
</div>
<div type="subchapter"><head type="subchapter">Van sente Brandane. LVI.</head>
<l>                Te desen tiden was sente Brandaen:</l>
<l>Van Yrlant, alse wi verstaen,</l>
<l>Was hi geboren in dat begin</l>
<l>Dat tkerstijndoem eerst quam in.</l>
<l n="5">Die predecte ende hadde jongers mede</l>
<l>In Yrlant, in Scollant, in meneger stede.</l>
<l>Van desen leestmen over waer,</l>
<l>Dat hi indie zee voer VII jaer,</l>
<l>Om dat hi wilde vinden ende zien</l>
<l n="10">Deylanden, die de bouken plien</l>
<l>Te hetene Fortunaet bi namen,</l>
<l>Met vele sire jongers te samen.</l>
<l>Indie vaert vant hi groet wonder,</l>
<l>Dat goet te horne ware besonder,</l>
<l n="15">Maer dat die jeesten te min dogen,</l>
<l>Alsere vele in schijnt gelogen:</l>
<l>Bidi scheetmen die dinc hier uut.</l>
<l>                Met desen was sente Machuut,</l>
<l>Sijn jongre ende sijn moenc waert</l>
<l n="20">Ende sijn geselle indie vaert,</l>
<l>Die was ute Bertaengen geboren,</l>
<l>Ende quam hier over, alswijt horen,</l>
<l>Te Sentes wonen in Aquitane,</l>
<l>Dat nu geheeten es, ic wane,</l>
<l n="25">Gasscoengen; ende sijn goede leven</l>
<l>Es in Latine wel bescreven.</l>
<l>Sente Brandaen doepte desen</l>
<l>Ende hietene goet ende heilech wesen.</l>
<l>                Eens drouch hi vier in sinen scoot,</l>
<l n="30">Dat sijn cleet bleef sonder noot,</l>
<l>Entie inghel ons Heren echt</l>
<l>Die ontstac selve sijn lecht.</l>
<l>                Doe begherde sente Machuut</l>
<l>Een wilder lant, dat lage bet uut,</l>
<l n="35">Ende horde seggen dat een lant,</l>
<l>Dat Yma ware ghenant,</l>
<l>Indie zee verre laghe dane,</l>
<l>Ende hem die soetheit laghe ane</l>
<l>Vanden erdschen paradise.</l>
<l n="40">Hi ende sijn meester Brandaen de wise</l>
<l>Ghereeden een scip, horen wi tellen,</l>
<l>Met XCV ghesellen,</l>
<l>Die beghevene moenken waren,</l>
<l>Ende ghinghen heenen varen</l>
<l n="45">Oest, West, Zuut ende Nort,</l>
<l>Ende vernamenre niet af een wort;</l>
<l>Ende alsi teylant niet en vonden,</l>
<l><pb n="2,421"/> Keerden si thuus in langen stonden.</l>
<l>Ende alsi thuus quamen, de Bertoene</l>
<l n="50">Coren in haren doene</l>
<l>Machute teenen bisscoppe daer</l>
<l>Om menege miracle claer,</l>
<l>Die hi dede ende hadde gedaen,</l>
<l>Eer hi die ere hadde ontfaen.</l>
<l n="55">                Alse Machuut eene stont</l>
<l>Sijn bisscopdoem, dattem was cont,</l>
<l>Berecht hadde scone ende wel,</l>
<l>Echt in siere herten vel,</l>
<l>Dat hi dat eylant wilde soeken,</l>
<l n="60">Daermen af lase in bouken,</l>
<l>Daer dinghelen te sine plagen,</l>
<l>Ende wilt vinden ende bejagen.</l>
<l>Sijn scip ghereeddi daer ane,</l>
<l>Ende nam sinen meester Brandane,</l>
<l n="65">Ende met menegen heilegen man,</l>
<l>Ende vinc echt die sorge an.</l>
<l>Vele jare, hebben wi verstaen,</l>
<l>Hebben si in dese vaert gedaen;</l>
<l>So dat si in een eylant quamen,</l>
<l n="70">Daer si een graf saen vernamen</l>
<l>So groot, dat elc twifelen mochte,</l>
<l>Oft dat enegen mensche dochte.</l>
<l>So dat si alle Machute baden,</l>
<l>Omdat si hem dies beraden,</l>
<l n="75">Ende Brandaen sijn meester mede,</l>
<l>Dattem God dade hare bede,</l>
<l>Die si Gode bidden wouden,</l>
<l>Dat hi ghenen mensche soude</l>
<l>Up doen staen vander doot.</l>
<l n="80">Machuut sprac: "Dits mi te groet."</l>
<l>Maer dander badens hem so sere,</l>
<l>Dat hi ter beden viel, die here,</l>
<l>Ende bat Gode in groten weene,</l>
<l>Dat hi dade hare bede gemene.</l>
<l n="85">Ende alse hi endde sine ghebede,</l>
<l>Stont die ruese up vander stede,</l>
<l>So groot, so lanc, dat elken dochte,</l>
<l>Dats niemene geloven en mochte.</l>
<l>Men vragede, wie hi hadde gewesen</l>
<l n="90">Ende wat hi gelovede vor desen.</l>
<l>Doe seidi den name sijn:</l>
<l>"Een rese wasic ende hiet Muldewijn.</l>
<l>Heidijn wasic ende was ghescent</l>
<l>Daer omme inden helschen torment.</l>
<l n="95">Nu bem ic uter quader stede</l>
<l>Verloest bi Machuuts bede.</l>
<l>Jhesus Cristus, die Gods Sone,</l>
<l>Dats die ware God; die ghone</l>
<l>Diene cruusten sijn ghescent</l>
<l n="100">In C waerven meerren torment."</l>
<l>Ende want hi gelovet ende mect,</l>
<l>Dat hi met Gode dus es verwect,</l>
<l>So bidt hi datmenne kerstijn doe,</l>
<l>Dat hi Gode behore toe.</l>
</div>
<div type="subchapter"><head type="subchapter">Vanden gygant, dien sente Machuut verwecte. LVII.</head>
<l>                Die bisscop heeftene geleert</l>
<l>Ende an onse ghelove bekeert,</l>
<l>Ende doepten daer ter stede</l>
<l>In deere der Drievoudichede.</l>
<l n="5">Doe vrageden si hem, want hem lange stont</l>
<l>Die zee hadde ghewesen cont,</l>
<l><pb n="2,422"/> Of hem iet ware bekant</l>
<l>Yma, dat soete lant.</l>
<l>- "Wilen," seiti, "hier te voren,</l>
<l n="10">Doe ic die zee hadde vercoren</l>
<l>Ende ic wandelde dor die vloede,</l>
<l>Doe saghic Yma dat goede:</l>
<l>Dats dbeste lant ende tscoenste mede,</l>
<l>Datmen vint in enegere stede.</l>
<l n="15">Maer dats cort ende lanc:</l>
<l>Men vintere ne genen inganc.</l>
<l>Ic wanics niet en was waert,</l>
<l>Want ic mi hilt an heidijn aert."</l>
<l>Die bisscop Machuut hem bat,</l>
<l n="20">Dat hi name daer ter stat</l>
<l>Haren cabel ende trocse dare,</l>
<l>Daer hi waende dat teylant ware.</l>
<l>Doe ginc hi henen dor die vloet</l>
<l>Ende tooch tscip also te voet,</l>
<l n="25">Oft hise gebringen mochte</l>
<l>Toten eylande, datmen sochte.</l>
<l>Maer hem quam een storem jegen,</l>
<l>Diese niet en liet gheweghen</l>
<l>Daer si wilden sijn, die heren,</l>
<l n="30">Ende moesten ten lande keren,</l>
<l>Daer verwect was die gygant.</l>
<l>Daer bleven si een stic int lant,</l>
<l>Entie grote man verstaerf,</l>
<l>Ende si groevene anderwaerf,</l>
<l n="35">Ende bevalen Gode die ziele</l>
<l>Enten ingele sente Michiele.</l>
<l>                Die hope verloren si tien stonden,</l>
<l>Dat si tlant niet en vonden,</l>
<l>Ende wilden te lande keren.</l>
<l n="40">Henen voeren si Gode teren,</l>
<l>So dat quam een Paschedach;</l>
<l>Doe versagen si waer lach</l>
<l>Een cleene eylant, daer wilden si toe,</l>
<l>Omme datmen daer messe doe.</l>
<l n="45">Messe songen si overluut,</l>
<l>Brandaen entie bisscop Machuut;</l>
<l>Ende alse hi ter stillen quam,</l>
<l>Al gheent geselscap vernam,</l>
<l>Dattem verroerde geent lant.</l>
<l n="50">Doe worden si geware te hant,</l>
<l>Dat een visch ware, een levende dier.</l>
<l>Want hi groot was ende onghier,</l>
<l>Waren si vervaert ende verbolghen,</l>
<l>Ende waenden alle sijn verswolgen.</l>
<l n="55">Maer Machuut, al riepen si sere,</l>
<l>Hilts hem vaste an onsen Here,</l>
<l>Onthier ende messe was gedaen.</l>
<l>Doe trooste hi die broedere saen;</l>
<l>Maer si liepen te scepe waert,</l>
<l n="60">Alse die sere waren vervaert.</l>
<l>Doe viel Machuut in sine gebede,</l>
<l>Ende bejagede dat God dede</l>
<l>Den visch so langhe liggen daer,</l>
<l>Dat al te scepe was sonder vaer;</l>
<l n="65">Ende hi ginc met sachten gange</l>
<l>Ten scepe na dandere lange.</l>
</div>
<div type="subchapter"><head type="subchapter">   Vanden selven Machute. LVIII.</head>
<l>                Up eenen Pascheavont ghevel,</l>
<l>Dat sente Machuut also wel</l>
<l>Eenen doden hevet verwect,</l>
<l>Daer menre met ten grave trect.</l>
<l n="5">Hi stont up vander doot</l>
<l>Ende clagede sinen dorst dorgroot,</l>
<l>Ende bat om eenen toge van wine;</l>
<l>Maer daer en plach geen te sine.</l>
<l>Machuut sach een stenijn vat,</l>
<l n="10">Ende hiet hem bringen dat</l>
<l>Vul waters, ende hi seinet daer:</l>
<l>Daer wart dwater goet wijn claer,</l>
<l>Ende dat vat, dat stenijn was,</l>
<l><pb n="2,423"/> Wart ter selver stont gelas.</l>
<l n="15">                Aldaer hi ginc weder ende vort</l>
<l>Predeken ons Heren wort</l>
<l>In Bartaengen, dat Ingelant heet,</l>
<l>Sach hi driven rouwe ende leet</l>
<l>Enen zwijnherde ende jammer groot.</l>
<l n="20">Hem was eene soch doot,</l>
<l>Die hi hadde geworpen daer,</l>
<l>Omme dat soe was den corne swaer,</l>
<l>Ende hare waren IIII verkine bleven,</l>
<l>Die van hongere lieten tleven.</l>
<l n="25">Sinen here ontsach die knecht.</l>
<l>Doe quamer sente Machuut recht,</l>
<l>Ende stac hare in dore den staf,</l>
<l>Daer hi hare tleven mede gaf.</l>
<l>                Dese miracle ende menege mede</l>
<l n="30">Leestmen dat sente Machuut dede.</l>
<l>                In sinen tiden was Bailot</l>
<l>Here, die gherne dede dor God</l>
<l>Ende hilt Machute in eren groot.</l>
<l>Maer talre eersten dat hi was doot,</l>
<l n="35">Die in grote Bartaengen saten</l>
<l>Waerre vele, die utermaten</l>
<l>Machute daden grote scade.</l>
<l>Dies so wart hi des te rade,</l>
<l>Dat hi met sinen moenken thant</l>
<l n="40">Henen rumde goelike tlant,</l>
<l>Ende quam over uut grote Bartaengen</l>
<l>Int lant van Acquitaengen,</l>
<l>Int lant van Sentes, daer men hem dede</l>
<l>Eere ende menege hoveschede.</l>
<l n="45">Daer wart hem een ezel gegheven,</l>
<l>Dien hevet hi also gedreven,</l>
<l>Dat hi hout drouch uten woude,</l>
<l>Datmen ter kokenen bernen soude;</l>
<l>So dattene een wulf verbeet.</l>
<l n="50">Dat was sente Machute leet,</l>
<l>Ende dede den wulf te hem comen,</l>
<l>Ende hiet dat hi hevet genomen</l>
<l>Thout, dat die ezel dragen soude,</l>
<l>Dat hijt draghe uten woude.</l>
<l n="55">Die wulf wart daer toe bedreven,</l>
<l>Dat hi diende al sijn leven.</l>
<l>                Dit hebben wi vonden bescreven</l>
<l>Van des goets Machuuts leven.</l>
</div>
<div type="subchapter"><head type="subchapter">Van sente Columbane ende sente Samsoene. LIX.</head>
<l>                In keyser Justijns eerste jaer,</l>
<l>Vinden wi lesende vor waer,</l>
<l>Dat sente Columbaen van Yrlant</l>
<l>In bartaengen wart becant,</l>
<l n="5">Dat Ingelant nu heet bi namen.</l>
<l>Hi ende sine ghesellen quamen</l>
<l>Hier over int lant van Gallen,</l>
<l>Daer si Gods wort spraken met allen,</l>
<l>Die horen wilden dwort ons Heren.</l>
<l n="10">Doe ontfinghene met eren</l>
<l>Seghebrecht, die coninc rike,</l>
<l>Die Bourgoenyen ende Oesterike</l>
<l>Hilt alse een here groot,</l>
<l>Ende sint bleef vor Dorneke doot,</l>
<l n="15">Ende gaf hem bosch, lant ende weide,</l>
<l>Daer hi ende sine moenken beide</l>
<l>Mochten hacken ende winnen.</l>
<l>Enen cloester si daer beginnen.</l>
<l>Aldaer liet hi sijn covent</l>
<l n="20">Ende ginc souken al ommetrent,</l>
<l>Waer hi schulen mochte alleene.</l>
<l>Doe vant hi in eenen steene</l>
<l>Een hol van eenen wilden bere.</l>
<l>Dien jaghedi woch sonder were,</l>
<l n="25">Ende zat in hermitagen daer,</l>
<l>Gode biddende met herten claer.</l>
<l>Daer dedi uut eenen maerberstene</l>
<l>Springen eene fonteine reene.</l>
<l><pb n="2,424"/> An hem quam volc van al omtrent,</l>
<l n="30">So dat hi hadde een groot covent.</l>
<l>Doe ginc hi soeken indie wostine,</l>
<l>Waer hi entie moenken sine</l>
<l>Alrebest woenden tien stonden,</l>
<l>So dat hi hevet van erden vonden</l>
<l n="35">Eenen tevalnen casteel,</l>
<l>Dat wilen staerc was ende gheel,</l>
<l>Dat Luxovium in Latijn heet;</l>
<l>Daer vant hi fonteinen heet</l>
<l>Ende stenine ymagen, die theidene diet</l>
<l n="40">Hare gode wesen hiet.</l>
<l>Daer maecti eene abdie</l>
<l>Ende van moenken ene grote paertije.</l>
<l>                Sijn jongere was sente Galle,</l>
<l>Die vorbaerste boven dandre alle.</l>
<l n="45">Bi hem dede God sint in Sassen</l>
<l>Een covent van moenken wassen.</l>
<l>Noch es die cloester ten daghe heden</l>
<l>Een huus van grotre werdicheden.</l>
<l>                Dese dinc ende ander mede</l>
<l n="50">Leestmen dat sente Columbaen dede;</l>
<l>Ende voerseide meneghe dinc,</l>
<l>Die so ende anders niene verghinc,</l>
<l>Alsemen hier naer sal vertellen</l>
<l>Van hem ende van sinen ghesellen.</l>
<l n="55">                Ten selven tiden, alsict vernam,</l>
<l>Was sente Sampsoen, die wilen quam</l>
<l>Ute grote Bartaenyen int cleene,</l>
<l>Dien wi houden int ghemeene</l>
<l>Den heilechsten, diemen doe vant.</l>
<l n="60">Sente Machuut, die grote zant,</l>
<l>Was sijn maech ende van sinen lande.</l>
<l>Dese Sampsoen, alsict becande,</l>
<l>Quam eens gaende inden woude.</l>
<l>Daer hi ende een ander liden soude,</l>
<l n="65">Hordi een wilt duvels wijf.</l>
<l>Sijn gheselle wart so keytijf,</l>
<l>Dat hi vlo van groten vare,</l>
<l>Ende dat wilde wijf hem nare,</l>
<l>Ende gaf hem sulc enen stoot,</l>
<l n="70">Dat soene daer liet over doot.</l>
<l>Mettien heefti dat wijf versien</l>
<l>Snellike lopen ende vlien,</l>
<l>Grijs alse eene oude quene,</l>
<l>Dor dat wout lopende hene.</l>
<l n="75">Hi volgede na aldaer hi vant</l>
<l>Sinen geselle liggende int sant,</l>
<l>Die cume levende bliven mochte.</l>
<l>Doe riep hi na dwijf onsochte:</l>
<l>"Bi Jhesum Cristum hetic di,</l>
<l n="80">Dattu staes ende ontbeits mi!"</l>
<l>Soe bleef staende, alse hijt hiet,</l>
<l>Bevende, inde hant eenen spiet:</l>
<l><pb n="2,425"/> Dien liet soe sinken uptie erde.</l>
<l>Hi sprac: "Wie bestu, quade onwerde?"</l>
<l n="85">- "Ic bem," sprac soe, "eene Theomaca."</l>
<l>(Dat luut in Dietsch harde na</l>
<l>Alse die ghene <hi rend="italic">die Gode orloghen</hi>).</l>
<l>"Ic ende die ghene, daer wi moghen,</l>
<l>Hebben oint gescaet uwen luden.</l>
<l n="90">Nu en leeftre inden daghe huden</l>
<l>Niemene meer dan ic alleene</l>
<l>In allen desen woude ghemeene.</l>
<l>Ic hadde zustre tweewaerf viere</l>
<l>Ende eene moedere onghiere.</l>
<l n="95">Hier wasic eenen man ghegheven,</l>
<l>Ende alse hi verloos sijn leven,</l>
<l>Sone mochtic noit henen dan."</l>
<l>Doe seide die heileghe man:</l>
<l>"Mochtstu den man sijn lijf geven,</l>
<l n="100">Dien du geraect hebs an sijn leven,</l>
<l>Oft om dine ziele sorghen?"</l>
<l>- "Neen ic," seitsoe, "al soude men mi worgen;</l>
<l>Noch ic en mach mi betren niet</l>
<l>Nemmermeer, wat mijns gesciet;</l>
<l n="105">Want van kinde tote heden</l>
<l>Hebbic ghelevet met quaetheden."</l>
<l>Doe antworde die heileghe man:</l>
<l>"Gode, onsen Here, so biddic dan,</l>
<l>Sijnt dattu best so quaet een wijf,</l>
<l n="110">Dattu hier enden moets dijn lijf."</l>
<l>Ter slinker ziden waert soe spranc</l>
<l>Ende viel doot eer iet lanc;</l>
<l>Ende vort maecte hi ghesont</l>
<l>Sinen gheselle in corter stont.</l>
<l n="115">                Dit hebbic hier bidi gheset,</l>
<l>Omme dat ic wane te bet</l>
<l>Dat ghelijc es waer te sine,</l>
<l>Dan vanden savage Merline</l>
<l>Ende van anderen toveressen,</l>
<l n="120">Daermen af leest in Artuurs lessen</l>
<l>Ende in anderen bouken mede,</l>
<l>Die loghene mingen metter waerhede.</l>
</div>
<div type="subchapter"><head type="subchapter">Van heilegen lieden ende sente Amante. LX.</head>
<l>                Dese miracle ende andere mede</l>
<l>Leestmen dat sente Sampsoen dede;</l>
<l>Ende was eerst moenc ende abt daer naer,</l>
<l>Ende daer naer leeddi leven swaer</l>
<l n="5">In hermitagen ende in holen:</l>
<l>Sint was hi erdschbisscop te Dolen.</l>
<l>In clene Bartaengen nam hi ende,</l>
<l>Daerne dinghel ons Heren sende.</l>
<l>                Dese Sampsoen leerde Etbine</l>
<l n="10">Ende trakene vander werelt pine</l>
<l>Ter clergien in goet leven.</l>
<l>Sijnt hevet hi hem moenc begeven</l>
<l>In enen cloester, wi lesent dus,</l>
<l>Daer priester was Wingnalius,</l>
<l n="15">Ende Etbin was sijn dyaken.</l>
<l>Eens souden si hem beede maken</l>
<l><pb n="2,426"/> Messe spreken buten der abdien;</l>
<l>Ende alsi quamen, in ere stijen</l>
<l>Vonden si eenen maladen man,</l>
<l n="20">Daer vele einselijcheden was an.</l>
<l>Hi lach ende bat up die aerde.</l>
<l>Si vrageden, hoe hi so gebaerde.</l>
<l>Hi seide: "Ic hebbe siecheit vele,</l>
<l>Maer het gaet mi uten spele.</l>
<l n="25">Mi sijn bestopt mijn nesegaten</l>
<l>Met vulecheden so utermaten,</l>
<l>Men helpe mi heden up desen dach,</l>
<l>Ic wane ic niet langer leven mach."</l>
<l>Indie middelt namene Etbijn;</l>
<l n="30">Die priester taste den nese sijn,</l>
<l>Alse dien te makene claer.</l>
<l>Die malade maecte mesbaer</l>
<l>Ende seide: "Her oude, doet u hant dane!</l>
<l>Wildi mi helpen, buget hier ane,</l>
<l n="35">Ende neemt mijn nese in uwen mont,</l>
<l>Ende zuget mi uut in deser stont."</l>
<l>Wingnalius viel uptie knien,</l>
<l>Alse die wille helpen dien;</l>
<l>Ende alse hi sinen nese zooch,</l>
<l n="40">Enen steen hi daer ute tooch,</l>
<l>Die hem viel inden mont,</l>
<l>Precieus ende diere tiere stont.</l>
<l>Mettien hebsi den zieken verloren,</l>
<l>Ende sien beede ende horen,</l>
<l n="45">Dat Jhesus Cristus es, onse Here,</l>
<l>Die hem dies belovede sere.</l>
<l>Noch hevetmen den selven steen:</l>
<l>Dies ghelike en es negheen.</l>
<l>                In keyser Justijns vijfte jaer</l>
<l n="50">Staerf sente Vedast, vorwaer,</l>
<l>Deerste bisscop van Atracht,</l>
<l>Die van Toel daer was bracht.</l>
<l>                Int seste jaer, alse wijt horen,</l>
<l>Was sente Amant geboren,</l>
<l n="55">Die Vlaendren bekeerde ende Ghent de stede</l>
<l>Van heidijnscap ten kerstijnhede.</l>
<l>Dese was uut Aquitaenge geboren,</l>
<l>Dat wi Gasscoenyen noemen horen,</l>
<l>Ende was clusenere te Tours,</l>
<l n="60">Daer hi den live dede clene succoers;</l>
<l>Ende moenc was hi langen stont,</l>
<l>Als ons sine jeeste maket cont.</l>
<l>Sidert wart hi te Maestrecht</l>
<l>Bisscop ende hevet berecht</l>
<l n="65">Den stoel daer met groter eren,</l>
<l>Alse sine jeeste hier na sal leren.</l>
<l><pb n="2,427"/> Dese bekeerde sente Baven,</l>
<l>Enen grave rike van haven,</l>
<l>Die grave was up Aspengouwe,</l>
<l n="70">Die rovere was ende ongetrouwe</l>
<l>Ende alle sine dage hadde gewesen,</l>
<l>Ende sidert heilech wart na desen,</l>
<l>Ende hem sijnt te Ghent begaf</l>
<l>Ende stont der sonden af,</l>
<l n="75">Ende vray moenc bleef toter doot,</l>
<l>Alst sidert wart der werelt bloot.</l>
<l>                Dese Amant met Gods gewelt</l>
<l>Maecte III cloestren up die Scelt.</l>
<l>Noch staen te Ghent die twee,</l>
<l n="80">Ende die derde dats, min no mee,</l>
<l>Daermen nu begraven weet,</l>
<l>Dat Sente-Amands in Pevele heet.</l>
<l>Te Ghent inden tor Blandijn,</l>
<l>Daer Mercurius hadde gesijn</l>
<l n="85">Langhe over god geheert,</l>
<l>Dien heefti verdreven ende ontheert.</l>
<l>Eenen verhanghenen keytijf</l>
<l>Dien gaf hi metter bede tlijf,</l>
<l>Ende bleef in heilegen doene doot,</l>
<l n="90">Al dogedi menege smerte groot.</l>
<l>                Andere heileghe lieden meer,</l>
<l>Dan ic seide no nu noch eer,</l>
<l>Waren vele in desen tiden;</l>
<l>Maer nu moetic overliden</l>
<l n="95">Die dinghen met corten worden.</l>
<l>Die alle die redene, diere toe horden,</l>
<l>Vulbringen wilde, het ware te lanc:</l>
<l>Dies so cortic minen ganc.</l>
<l>Dies meer wille, does ondersouc:</l>
<l n="100">Ic beginne den sevenden bouc.</l>
</div>
</div>
<div type="chapter"><head type="chapter"><pb n="3,1"/> III PARTIE. VII BOEK. VANDEN SEVENDEN BOUC.</head>
<div type="subchapter"><head type="subchapter">Hoe Mauricius ende Fokas keyser worden. I.</head>
<l>                Tyberius die keyser hevet vernomen,</l>
<l>Dat hem sijn sterfdach es comen,</l>
<l>Daer ic die redene hier voren af liet;</l>
<l>Omme dat hi kerstijn was, hi riet,</l>
<l n="5">Hoe trike na hem soude staen,</l>
<l>Entie kerstine niet tegaen,</l>
<l>Ende vercoos eenen onder sijn diet,</l>
<l>Die bi namen Mauricius hiet;</l>
<l>Dien kende hi goet int gevecht,</l>
<l n="10">Ende int kerstijn ghelove gerecht.</l>
<l>Dien ghiste hi naer sine doot</l>
<l>Te makene keyser ende here groot.</l>
<l>                Desen Tyberius ghevel,</l>
<l>Dat hier te vertelne es wel:</l>
<l n="15">Hi drouch grote ontfarmechede</l>
<l>Up ons Heren aerme lede,</l>
<l>So dat hi der keysere scat</l>
<l>Sere minderde omme dat;</l>
<l>Maer sijn wijf, die wreet was sere,</l>
<l n="20">Die rampeneerde haren here,</l>
<l>Waeromme hi den scat verdade,</l>
<l>Dies trike mochte hebben scade,</l>
<l>Alst hem quame teenegher noot;</l>
<l>Doe sprac hi met miltheden groot:</l>
<l n="25">"Vrouwe! mi en schelt niet te sere;</l>
<l>Ic ghetrouwe an onsen Here,</l>
<l>Dat ons nemmermeer, te gere stat,</l>
<l>Te onser noot gebreket scat;</l>
<l>Maer van dat onse Here ghevet,</l>
<l n="30">Daer mede, die wile datmen levet,</l>
<l>Laet ons daer mede de aerme versien,</l>
<l>Dat ons daer boven goet moete gescien."</l>
<l>                Eens ghinc hi wandelen met payse</l>
<l>In eenen sinen ouden pallayse,</l>
<l n="35">Ende hevet in sijn pavement</l>
<l>Eenen steen gecruust ghekent.</l>
<l>Doe sprac hi: "Dit nes niet goet,</l>
<l>Dat dit tekijn leghet onder voet,</l>
<l>Dat elc kerstijn die gelovet,</l>
<l n="40">Vor hem draghet in sijn hovet</l>
<l>Ende in sine borst ghescreven."</l>
<l>Die steen wart daer uut gheheven;</l>
<l>Ende alsemen henen dede dien,</l>
<l>So wart daer onder ghesien</l>
<l n="45">Eenen anderen steen ghelijc das,</l>
<l>Ghecruust alse die eerste was;</l>
<l>Dien dedi utedoen mede.</l>
<l>Doen vant hi ter selver stede</l>
<l>Eenen derdcen ter selver stont,</l>
<l n="50">Daer oec mede een cruce an stont;</l>
<l>Dien hiet hi upbreken mede;</l>
<l>Doe vant hi daer ter selver stede</l>
<l>Eenen ongetalliken scat.</l>
<l>Doe gaf hi mildelike dat,</l>
<l n="55"><pb n="3,2"/> Ende sprac ter keyserinnen: "Vrouwe!</l>
<l>Troost van Gode dats al trouwe."</l>
<l>                Dese, eer hi deede sinen ende,</l>
<l>Eenen getrouwen ridder hi kende,</l>
<l>Van Capadocien gheboren,</l>
<l n="60">Dien wi Mauricius noemen horen,</l>
<l>Vromech, stout, ghetrouwe ende goet.</l>
<l>Te hem dat hine roepen doet;</l>
<l>Siere dochter hi hem behiet,</l>
<l>Die bi namen Constantie hiet,</l>
<l n="65">Ghepareert sere chierlike,</l>
<l>Ende seide: "Nem mijn keyserrike,</l>
<l>Met derre maget ende plegere wale;</l>
<l>God gheve u gheluc tallen male,</l>
<l>Ende hout in dinen zinne mede</l>
<l n="70">Ghevouch ende gherechtechede;</l>
<l>Dit sijn die chierlijcste ghewaden,</l>
<l>Daer hem keyser met moge begaden."</l>
<l>Met desen worde endde hi tleven,</l>
<l>Ende hevet den gheest upghegheven.</l>
</div>
<div type="subchapter"><head type="subchapter">Wat in Mauricius tiden gevel. II.</head>
<l>                Mauricius clede men up dien dach,</l>
<l>Also men doe die keysers plach,</l>
<l>Ende hi ghinc ter heren ringhe,</l>
<l>Alse betaemde te sulken dinghe.</l>
<l n="5">Daer riepmen hem ende zanc lof,</l>
<l>Also men pleghet in keysers hof;</l>
<l>Ende hi ginc den heren deelen</l>
<l>Van ghiften ende van juweelen.</l>
<l>Mauricius, scrijft ons Zegebrecht,</l>
<l n="10">Die ontfinc die crone recht</l>
<l>Int jaer Gods C waerven vive</l>
<l>Ende LXXXIIII, ende was inden live</l>
<l>Keyser XXI jaer,</l>
<l>Dus so vintmen vor waer.</l>
<l n="15">Dese was goet kerstijn man,</l>
<l>Ende nutte den rike nochtan;</l>
<l>Want in sinen tiden die Hunen</l>
<l>Die wilden upt rike stunen,</l>
<l>Die Averre tien tiden hieten;</l>
<l n="20">Des begonstem verdrieten,</l>
<l>Ende dwancse so met here,</l>
<l>Dat hem niet en halp die were,</l>
<l>Sine moesten in hant gaen</l>
<l>Ende hem bliven onderdaen.</l>
<l n="25">                In desen tiden leestmen mede,</l>
<l>Dat te Tours indie stede,</l>
<l>Daermen broot brac, bloet uut ran,</l>
<l>Daert menech mensce sach an.</l>
<l>                In Mauricius eerste jaer</l>
<l n="30">Worden die Persiene swaer</l>
<l>Up Ermenie; roof ende brant</l>
<l>Stichten si al dore tlant;</l>
<l>Maer ene kerke lieten si gheel,</l>
<l>Want siere ane niet een deel</l>
<l n="35">Met viere gewinnen en conden:</l>
<l>Want soe was in ouden stonden</l>
<l>Ghemaect Gode teeren te waren,</l>
<l>In deere der XLVIII maertelaren</l>
<l>Die Lucinus doden dede,</l>
<l n="40">Om te crankene tkerstijnhede.</l>
<l>                In Mauricius ander jaer</l>
<l>So quam eene plage zwaer</l>
<l>Tantyochen in die stede,</l>
<l>Alse ghi hier sult horen mede:</l>
<l n="45">Een portre was in die stat,</l>
<l>So milde dat hi selden at,</l>
<l>Hine hadde aerme I of meer,</l>
<l>Oft andere gasten geheer</l>
<l>Te sire herbergen, te sire spise.</l>
<l n="50">Dese ginc eens in deser wise</l>
<l>Al toten avonde eer hi at,</l>
<l>Ende ginc soeken in die stat,</l>
<l>Oft hi ieweren vinden conde</l>
<l>Aerme ofte gast tier stonde,</l>
<l n="55">Die met hem hadde gheten dan.</l>
<l>Doe vant hi enen ouden man,</l>
<l>Mids in die stat, wit hebbende ane,</l>
<l>Ende II mettem inden stane.</l>
<l>Hi sprac: "Here! coemt met mi,</l>
<l n="60">Ende alse sulc alse tonsen si,</l>
<l>Dat neemt." Die ghene antwerden dan:</l>
<l><pb n="3,3"/> "En vermochtstut niet, goet man!</l>
<l>Met ons sente Symeoene</l>
<l>Die stat verbidden van mesdoene,</l>
<l n="65">Dat soe niet en blive in dit leet?"</l>
<l>Doe scuddi sijn linijn cleet,</l>
<l>Dat hi hadde in die hant,</l>
<l>Uptie halve stat te hant,</l>
<l>Entie heelt daer bedaerf:</l>
<l n="70">Huse sonken, volc dat staerf,</l>
<l>Ende voer in afgronde.</l>
<l>Doe wildi ter selver stonde</l>
<l>Up dander heelt scudden sijn cleet;</l>
<l>Maer sinen gesellen sceent leet,</l>
<l n="75">Ende wonnent cume metter bede</l>
<l>Dat hi dander heelt vermede.</l>
<l>Ende hi troeste den goeden man,</l>
<l>Diet metten ogen sach an,</l>
<l>Ende brochtene uten vare,</l>
<l n="80">Want sijn huus behouden ware;</l>
<l>Ende si daden danen den keer</l>
<l>Ende men sachse nemmermeer.</l>
</div>
<div type="subchapter"><head type="subchapter">Van sent Gontramme van Orlieins. III.</head>
<l>                In des keysers ander jaer</l>
<l>Ghesciede ene miracle claer</l>
<l>Coninc Gontram van Orlieins,</l>
<l>Die heilech was in sijn gepeins,</l>
<l n="5">Die coninc Cylprics broeder was,</l>
<l>Daermen hier te voren af las.</l>
<l>Hem gheviel in desen tiden,</l>
<l>Dat hi eens soude riden</l>
<l>Up enen woch, daer hem an quam</l>
<l n="10">Een vaec, die hem de vaert benam.</l>
<l>Neder beetti vandien paerde,</l>
<l>Ende ginc liggen uptie aerde</l>
<l>Slapen in sijns ridders scoot,</l>
<l>Bi eere beken die daer vloet.</l>
<l n="15">Mettien die ridder daer ter stont</l>
<l>Siet lopen uut sijns heren mont,</l>
<l>Indier manieren, in dier gebare,</l>
<l>Een dierkijn, alst een weselkijn ware,</l>
<l>Ende es gelopen toter beken,</l>
<l n="20">Die neven hem daer quam gestreken,</l>
<l>Die hem was alte wijt;</l>
<l>Want en mochte te ghere tijt</l>
<l>Niet over, ende was in dier gebare</l>
<l>Alse oft gherne over ware.</l>
<l n="25">Hi die dit sach ende bekende,</l>
<l>Wilde hier af weten dende,</l>
<l>Ende ontrac sinen here den scoot,</l>
<l>Ende leide onder hem sijn sorcoot,</l>
<l>Ende leide over die beke sijn zwaert.</l>
<l n="30">Dat weselkijn liep dare waert,</l>
<l>Ende liep over an dander zide;</l>
<l>Ende alst ghemert hadde een ghetide,</l>
<l>Quaemt weder over tswert gelopen</l>
<l>Ende liep in sconinx mont open,</l>
<l n="35">Daer die ghene al toesach.</l>
<l>Die coninc ontwaecte daer hi lach,</l>
<l>Ende versuchte ende sprac mede:</l>
<l>"Mi hevet gedroemt wonderlichede:</l>
<l>Mi dochte nu, al daer ic lach,</l>
<l n="40">Dat ic eene riviere sach,</l>
<l>Daer ic over wilde liden;</l>
<l>Doe en saghic indien tiden</l>
<l>Brugge ne ghene; daer na ic sach</l>
<l>Waer eene yserine brugge lach,</l>
<l n="45">Daer ic over ginc te hant.</l>
<l>Mettien eenen berch ic vant</l>
<l>Daer bi, daer ic in ginc te hant,</l>
<l>Daer ic dor groten scat in vant,</l>
<l>Meer dan coninc ware betame."</l>
<l n="50">Sijn vrient hort dese wort bequame,</l>
<l>Ende lijede wat hi hadde ghesien,</l>
<l>Doe hi sliep een stic vordien.</l>
<l><pb n="3,4"/> Doe hiet die coninc Gontram</l>
<l>Dien berch graven ende vernam</l>
<l n="55">Aldaer onghetelden scat.</l>
<l>Die aerme lieden gevoelden dat</l>
<l>Entie kerken van sinen rike,</l>
<l>Die hi maken dede chierlike.</l>
</div>
<div type="subchapter"><head type="subchapter">Coninc Cylprics doot. IIII.</head>
<l>                Int vierde jaer sekerlike</l>
<l>Dat Mauricius ontfinc trike,</l>
<l>Wart die coninc Cylpric vermort,</l>
<l>Alse u vertellen sullen dese wort.</l>
<l n="5">Vredegont, dat mordadege wijf,</l>
<l>Hadde een onghetrouwe lijf.</l>
<l>Scone was soe van allen leden,</l>
<l>Maer soe plach sulker dorperheden,</l>
<l>Dat soe speelde boven haren man;</l>
<l n="10">Want soe eenen lief gewan,</l>
<l>Die Landrijc bi namen hiet,</l>
<l>Een stout, die hoghen raet riet;</l>
<l>Daer omme dede soe sinen wille</l>
<l>Vredegont, heimelike ende stille.</l>
<l n="15">Voer eenen daghe, up enen nacht,</l>
<l>Quam coninc Cylpric van ere jacht</l>
<l>Ghereden, een deelkijn eere</l>
<l>Dan men wiste van sinen kere,</l>
<l>Tote Parijs in sine zale.</l>
<l n="20">Vredegont stoet ten selven male</l>
<l>In hare camere rechts alleene,</l>
<l>Ende maecte haer anscijn reene</l>
<l>Met watre heimelijc ghenouch.</l>
<l>Die coninc quam daer, diese slouch</l>
<l n="25">In spellijcheden, daer soe stoop,</l>
<l>Alse die stille daer in sloop.</l>
<l>Des coninx ghedochte hare cleene,</l>
<l>Ende waent dat Landrijc si alleene,</l>
<l>Ende sprac: "Landrijc! twi doestu dat?"</l>
<l n="30">Doe sach soe omme ter selver stat,</l>
<l>Ende alsoe versach haren here,</l>
<l>Wart soe tonghemake sere.</l>
<l>Cylpric balch met groter cracht,</l>
<l>Ende so weder uutwaert ter jacht,</l>
<l n="35">Alse die van moede en weet waer.</l>
<l>Vredegont dede halen naer</l>
<l>Landrike, ende en heelde hem niet</l>
<l>Soene seidem hoet daer es gesciet,</l>
<l>Ende seide: "Laet ons dat vorsorgen;</l>
<l n="40">Men sal ons ontliven morgen,</l>
<l>Of wi moetent aventuren."</l>
<l>Landrijc sprac: "Ter quader uren</l>
<l>Waest dat mine ogen u ie sagen;"</l>
<l>Ende hi weende mede met claghen:</l>
<l n="45">"In weet wat doen nu bi tiden,"</l>
<l>Sprac hi: "ic sie an elker ziden</l>
<l>Al ondeert ent qualike vaert."</l>
<l>Soe sprac: "En wes niet vervaert:</l>
<l>Wildi den raet doen, dien ic sal geven,</l>
<l n="50">So behouden wi dat leven.</l>
<l>Tavont spade, in die nacht,</l>
<l>Alse mijn here coemt vander jacht,</l>
<l>So sullen wi van onsen lieden</l>
<l>Een deel bidden ende mieden,</l>
<l n="55">Ende doene vermorderne recht,</l>
<l>Ende roepen: "Coninc Hyldebrecht</l>
<l>Van Oesterike, Segebrechts sone,</l>
<l>Hevet ghedaen doen dat gone."</l>
<l>Alse hi doot es blijft ons trike</l>
<l n="60">Met Lottarise sekerlike,</l>
<l>Minen kinde, dat na den vader</l>
<l>Sijn rike moet bliven algader."</l>
<l>Nu was dat kint, daer wi af spreken,</l>
<l>Nemmeer out dan XVI weken,</l>
<l n="65">Alse die moeder dese wort</l>
<l>Visierde ende dese sware mort,</l>
<l>Die saen daer na wart vulbracht.</l>
<l>Cylpric quam spade in die nacht,</l>
<l>Ende wart des avonds spade,</l>
<l n="70"><pb n="3,5"/> Aldus bi sijns wijfs rade,</l>
<l>Vermort van diere toe waren gemiet.</l>
<l>Si riepen: "Wach! wats ons gesciet?</l>
<l>Die coninc Hildebrecht heef met cniven</l>
<l>Sinen oem gedaen ontliven."</l>
<l n="75">Men reet achter ende vort,</l>
<l>Wie gedaen hadde sulke mort,</l>
<l>Maer men mochter niemene vinden;</l>
<l>Doe en wisten si hem wies bewinden,</l>
<l>Dan wederkeren met sere</l>
<l n="80">Ende beweenen haren here.</l>
<l>                Cylpric was te Sissoen begraven</l>
<l>Eerlike met vele haven,</l>
<l>Entie Fransoyse hebben verheven,</l>
<l>Naer des coninx Cylprics leven,</l>
<l n="85">Lotarise daer met gewout,</l>
<l>Die maer IIII maent en was out,</l>
<l>Inden rike, die daer naer</l>
<l>Regneerde XLIIII jaer.</l>
<l>                Nu hadde tusscen Cylperike</l>
<l n="90">Ende Hildebrechte van Oesterike</l>
<l>Orloghe gheweest lange stont:</l>
<l>Dat dede dese felle Vredegont</l>
<l>Ende Brunilt, dat felle wijf.</l>
<l>Alse Hildebrecht siet hoe sijn lijf</l>
<l n="95">Sijn oem aldus heeft verloren,</l>
<l>Entie Fransoysen hebben vercoren</l>
<l>Clotarise te coninge, sijn kint,</l>
<l>Ende hi oec mede ondervint,</l>
<l>Dat Landrijc mede es altemale</l>
<l n="100">Die vorder drussate vander zale,</l>
<l>Waest hem leet ende dochte,</l>
<l>Hoe hi den vader wreken mochte,</l>
<l>Die te Dorneke, vor de port,</l>
<l>Verradenlike was vermort;</l>
<l n="105">Maer sente Gontram sijn oem en wilde</l>
<l>Hem niet helpen metten scilde;</l>
<l>Doch so dede hi swaren spronc</l>
<l>Up Lotarijs den neve jonc.</l>
</div>
<div type="subchapter"><head type="subchapter">Ene plaghe van Rome. V.</head>
<l>                In Mauricius sevende jaer</l>
<l>So viel water also swaer</l>
<l>In Ytalen ende in Toscane,</l>
<l>Dat die lieden waren in wane,</l>
<l n="5">Dat die lovie soude vergaen</l>
<l>Ende metter werelt ware gedaen;</l>
<l>Ende was so grote sterfte ende plage,</l>
<l>Dat noit man in ne ghenen dage</l>
<l>No en ghedochte noch en sach.</l>
<l n="10">Een groot drake quam up dien dach,</l>
<l>Ghelijc oft een balke ware,</l>
<l>In die Tybere al openbare,</l>
<l>Te Rome vlotende dor de stat,</l>
<l>Ende oec mede quam naer dat</l>
<l n="15">Serpente ende gevenijnde diere,</l>
<l>Nedervlotende bi dier riviere,</l>
<l>Die de stroem drouch in de zee,</l>
<l>Daer si noch daden scade mee:</l>
<l>Want die vissche storven daer af,</l>
<l n="20">Die de zee stinkende uutgaf</l>
<l>Ende warpse doot upt lant.</l>
<l>Daer af so wart altehant</l>
<l>Van serpenten, van visscen mede,</l>
<l>Ontreint die lucht ontrent de stede,</l>
<l n="25">Datter menech omme bleef doot.</l>
<l>Die riviere was so groot,</l>
<l>Dat soe ginc ter selver ure</l>
<l>Te Rome boven de mure,</l>
<l>Ende velde menech ghesate.</l>
<l n="30">Die huse bleven upter strate</l>
<l>Ydel staende, groot ende cleene,</l>
<l>Datter tfolc uut staerf al rene.</l>
<l>In dese sware plaghe groot</l>
<l>Bleef die paues Pelagius doot.</l>
<l n="35">Ende want die kerke en conde genesen,</l>
<l>Dat si soude sonder paues wesen,</l>
<l>So coren papen ende tfolc gemene</l>
<l><pb n="3,6"/> Al van Rome, groot ende cleene,</l>
<l>Gregoriuse, daer ghi die wort</l>
<l n="40">Hier te voren af hebt gehort,</l>
<l>Diere jegen stont al dorentore.</l>
<l>Die keyser lovede die core.</l>
<l>Alst also verre comen was,</l>
<l>Dat menne wijen soude dor das</l>
<l n="45">Dat het recht was ende zede,</l>
<l>Dedi ten volke eene bede</l>
<l>Ende sprac hem een sermoen:</l>
<l>Dat si prosessien souden doen</l>
<l>Ende Gode bidden vordie plaghe.</l>
<l n="50">Telker stont, bi nachte, bi daghe,</l>
<l>So viel tfolc, bi drien, bi tween,</l>
<l>Nochtan dat haer ne gheen</l>
<l>Vor die doot wee en besief;</l>
<l>Ende alse die levende den doden uphief,</l>
<l n="55">Bleef hi dicken up die stede</l>
<l>Liggende daer selve mede.</l>
<l>Dese prosessie ende letanie</l>
<l>Dede Gregorius die vrie</l>
<l>Vor die plaghe ons Heren doen,</l>
<l n="60">Ende sprac den volke een sermoen;</l>
<l>Ende doe tfolc lach in die bede</l>
<l>Voer die plaghe, daer ter stede,</l>
<l>Blevenre LXXX menschen doot,</l>
<l>Eer God die plage wederboot</l>
<l n="65">Ende gaf den Roemscen volke vrede,</l>
<l>Dor des goets Gregorius bede.</l>
<l>Noch dragemen crucen vor die plage</l>
<l>Alle jare in sente Maerx daghe.</l>
</div>
<div type="subchapter"><head type="subchapter">Van Sente Gregoriuse. VI.</head>
<l>                Alse Gregorius sijn sermoen ende,</l>
<l>So verginc die zware scende</l>
<l>Vander jammerliker plage.</l>
<l>Gregorius leide sine laghe,</l>
<l n="5">Hoe dat hi ontlopen mochte,</l>
<l>Dat menne niet te pauese brochte.</l>
<l>Nu en conste hi met gere cracht,</l>
<l>Want die porten, dach ende nacht,</l>
<l>Behoet waren om die dinghe,</l>
<l n="10">Dat hi danen niet ontginghe;</l>
<l>Doch dat hi coemanne dies gebat,</l>
<l>Dat sine leiden in een vat,</l>
<l>Ende henen voeren ute Rome,</l>
<l>Omme dat mer te min up gome.</l>
<l n="15">Dus verloes menne IIIdaghe,</l>
<l>Tote dat tfolc dede sine claghe</l>
<l>Ende sine bede tonsen Here,</l>
<l>Dat hise aldaer bekere,</l>
<l>Onthier ende men versach,</l>
<l n="20">Bi tekenen, waer hi verloren lach:</l>
<l>Want eene columme scone</l>
<l>Die sceen snachts uten trone</l>
<l>Up hem, aldaer hi lach.</l>
<l>Een heilech hermite sach</l>
<l n="25">Indie colummen dingele met scaren</l>
<l>Upwaert ende nederwaert varen.</l>
<l>Aldaer wart hi doe vonden</l>
<l>Ende ghewijt ten selven stonden</l>
<l>Paues te Rome in die stede,</l>
<l n="30">Daer hijt met groter salichede</l>
<l>Paues in sat XIII jaer</l>
<l>Ende VI maent harde naer.</l>
<l>                In Mauricius VIIIste jaer</l>
<l>Regneerde in Persen over waer</l>
<l n="35">Hormisda, die sinen here scende</l>
<l>Ende alse een dief mede blende.</l>
<l>Doe quam een Cosdroe sijn sone,</l>
<l>Den vader vermorde die ghone</l>
<l>Ende vlo te Mauricius saen,</l>
<l n="40">Ten keyser, die hem heeft gedaen</l>
<l>Snellike hulpe met sire cracht,</l>
<l>Dat hi gewan met groter macht</l>
<l>Sijns vader erve, ende hi al dat</l>
<l>XXXVII jaer besat.</l>
<l n="45">                Int tiende jaer dat mogendelike</l>
<l>Mauricius ontfinc dat rike,</l>
<l><pb n="3,7"/> So gheviel int lant van Gallen,</l>
<l>Dat eenen dorpere soude gevallen</l>
<l>In enen bossch te houwene hout.</l>
<l n="50">Hem quamen ane met gewout</l>
<l>So vele vliegen, dat hi daer in</l>
<l>Algader verloos sinen zin,</l>
<l>Omtrent twee jaer achter een.</l>
<l>Daer naer hi een becgaert sceen,</l>
<l n="55">Ende wart een waersagre mare;</l>
<l>Daer naer wart hi een toverare,</l>
<l>Ende daer naer bewant hi hem das</l>
<l>Dat hi die zieke ghenas,</l>
<l>Ende wilde datmen seide mare</l>
<l n="60">Dat hi selve Cristus ware;</l>
<l>Ende geboot oec selve ende woude,</l>
<l>Datmenne anebeden soude;</l>
<l>Ende die dat oec wederstonden,</l>
<l>Dedi slaen ende wonden;</l>
<l n="65">Want hi hadde menegen man,</l>
<l>Die hem gherne volgeden an.</l>
<l>Also dat een goet kerstijn man</l>
<l>Hier omme hem aventurde dan</l>
<l>Ende slougene, om dat hi vanden quaden</l>
<l n="70">Al die werelt wilde ontladen.</l>
<l>Dus worden si des ghilers quite.</l>
<l>Dies hem hilden an sine vite,</l>
<l>Worden gejaget harentare</l>
<l>Ende bleven onwert alle jare.</l>
<l n="75">                Int jaer daer na so wart vonden</l>
<l>Bi Jherusalem tien stonden</l>
<l>Ons Heren roc al sonder naet</l>
<l>(Dat indie ewangelie staet,</l>
<l>Die men hem afdede ende wech drouch,</l>
<l n="80">Doe menne an de cruce slouch),</l>
<l>In eene port, die heet Saphat,</l>
<l>Bi Jherusalem der stat.</l>
<l>Dien dede daer vinden doen</l>
<l>Een Juede, ende hiet Symoen,</l>
<l n="85">In een scone maerberijn vat.</l>
<l>Die brochten te hant in de stat</l>
<l>Drie bisscoppe met groter vrohede,</l>
<l>Ende leidene daer ter stede,</l>
<l>Daer men anebede met eren</l>
<l n="90">Dat cruce Jhesus ons Heren.</l>
<l>Tien tiden leefde sekerlike</l>
<l>Gauweric, die bisscop van Camerike.</l>
</div>
<div type="subchapter"><head type="subchapter">Sente Gontrams doot. VII.</head>
<l>                Int XIIste jaer dat ontfinc te lone</l>
<l>Mauricius die keyser crone,</l>
<l>So ontfingen die Wester Goten,</l>
<l>Die al nochtoe met haren roten</l>
<l n="5">Tlant van Spaengen doe besaten,</l>
<l>Onse gelove te haren baten;</l>
<l>Want haer coninc Ricaret</l>
<l>Ontseide der heidine wet,</l>
<l>Ende hevet eenen seent gheset,</l>
<l n="10">Indie stede te Tolet,</l>
<l>Daer LXII bisscoppe quamen,</l>
<l>Die dit recht te bescedene namen.</l>
<l>Daer was verwaten ende gesteken dane</l>
<l>Die valsche wet van Arriane,</l>
<l n="15">Ende oec emmermeer verdreven,</l>
<l>Entie kerstine wet verheven.</l>
<l>                Tien selven tiden, alse wijt horen,</l>
<l>Wart te Constantinobele geboren</l>
<l>Een viervoette kint indie stede,</l>
<l n="20">Ende een ander wonder mede:</l>
<l>Met II hoveden een kint.</l>
<l>Also alsemen merct ende vint,</l>
<l>So mach merre bi bedieden</l>
<l>Mesfal, daert gesciet van lieden.</l>
<l n="25">                Int naeste jaer vanden Lumbaerden</l>
<l>Agiolf quam met vele swaerden</l>
<l>Voer Rome, alse een groot here,</l>
<l>Updat hi die stede ontere;</l>
<l>Maer die coninginne Teudelinde,</l>
<l n="30"><pb n="3,8"/> Die sente Gregoriuse minde,</l>
<l>Maecte vrientscap ende vrede</l>
<l>Tusscen haren man entie stede.</l>
<l>                Tien tiden voeren die Lumbaerde</l>
<l>Destruweren metten zwaerde</l>
<l n="35">Dien berch Cassijn, die heilege stede,</l>
<l>Die sente Benedictus maken dede,</l>
<l>Ende daer hi selve lach begraven,</l>
<l>Ende roveden thuus van alder haven</l>
<l>Ende lieten die persone te live.</l>
<l n="40">Doe vloen die moenken alse keytive</l>
<l>Te Romewaert, ende droegen bescreven</l>
<l>Haer reghele, die hem was gegeven,</l>
<l>Ende haers wijns mate, ende sbroets gewichte,</l>
<l>Also alst sente Benedictus stichte.</l>
<l n="45">Tien tiden minderde gheheel</l>
<l>Der zonnen rinc een derdendeel,</l>
<l>Van smorgens toten middaghe:</l>
<l>Dit was ene selsiene plaghe.</l>
<l>                In Mauricius XIIIIde jaer</l>
<l n="50">So staerf, lesen wi vor waer,</l>
<l>Die heileghe coninc Gontram,</l>
<l>Die tfierendeel te deele nam</l>
<l>Van Vrancrike, alst es bescreven,</l>
<l>Naer sijns vader Clotaris leven,</l>
<l n="55">Ende liet sijn rike Hyldebrechte,</l>
<l>Die in Oesterike drouch van rechte,</l>
<l>Naer sinen vader, die coninc crone,</l>
<l>Die te Dorneke staerf inder hone;</l>
<l>Want Cylprics sijns broeder sone,</l>
<l n="60">Die jonge Lotaris, was de ghone,</l>
<l>Die II broeders deel besat:</l>
<l>Dies gaf hi Hildebrechte dat.</l>
<l>Grote erve ende al sinen scat</l>
<l>Gaf hi Gode, omme dat</l>
<l n="65">Dat hi sijn erve name dare,</l>
<l>Ende hi te sinen rike vare.</l>
<l>Meneghe miracle hi dede</l>
<l>God dor sine heilechede,</l>
<l>Alsemen noch lesen hort</l>
<l n="70">Te Orliens indie port.</l>
</div>
<div type="subchapter"><head type="subchapter">Vanden coninc Hildebrechte. VIII.</head>
<l>                Nu es Hyldebrecht worden rike,</l>
<l>Want hi Borgoenyen ende Oesterike</l>
<l>Beede besit alse here groot,</l>
<l>Ende wille wreken sijns vader doot</l>
<l n="5">Uptie coninghinne Vredegonde,</l>
<l>Die Vrankerike hilt tier stonde</l>
<l>Met Lottarise haren sone.</l>
<l>Groot ridderscap versaemde de gone</l>
<l>Van Borgoenyen, van Vrankelant,</l>
<l n="10">Van Ardenne, van Brabant,</l>
<l>Ende quam dor Tsampaengen getogen,</l>
<l>Tlant bernen ende orloghen,</l>
<l>Dat daer lach omtrent Sissoen.</l>
<l>Hem holpen sere in dit doen</l>
<l n="15">Wintijn ende Gondebaut,</l>
<l>Die lantsheren, in dit assaut,</l>
<l>Die de maerken hilden vanden rike.</l>
<l>Die mare es comen tote Landrike</l>
<l>Ende Vredegonden, der coninghinnen,</l>
<l n="20">Dat doester Vranken dit wilden winnen,</l>
<l>Metten coninc Hildebrechte,</l>
<l>Ende Vrancrike al met gevechte.</l>
<l>Haer here versaemde soe te hant;</l>
<l>Vredegont met milder hant</l>
<l n="25">Gaf juweelen ende groten scat</l>
<l>(Soe hadde in haer hant een gat),</l>
<l>Ende hevet die Fransoyse getroost</l>
<l>Jegen there, dat quam van Oest,</l>
<l>Ende vant eenen nutten raet,</l>
<l n="30">Alse die conste menige mordaet:</l>
<l>"Wi sullen," seit soe, "bi nachte upstaen</l>
<l>Ende doen met viere vor ons gaen,</l>
<l>Ende voeren telgren in onse hande</l>
<l>Van bomen jegen onse viande,</l>
<l n="35">Ende an onse paerden bellen;</l>
<l>Dus so sullen wise bedwellen,</l>
<l>Hare wachters, diese hoeden;</l>
<l>Dus en sullen si niet gevroeden,</l>
<l>Wat si horen ofte sien;</l>
<l n="40"><pb n="3,9"/> Ende maget ons also ghescien,</l>
<l>Dat wise in de dageraet begaen,</l>
<l>Si sullen vor ons wiken saen."</l>
<l>Dese raet dochte goet den heren,</l>
<l>Want siere alle hem an keren,</l>
<l n="45">So dat bi vorworden, an beeden ziden,</l>
<l>Dach was gemaect dat men sal striden</l>
<l>Bi Sissoen, in een dorpkijn,</l>
<l>Dat Tronsia heet in Latijn.</l>
<l>Snachts eer die wijch es gesciet,</l>
<l n="50">Also alse Vredegont riet,</l>
<l>Es dat here upgestaen,</l>
<l>Ende hebben also ghedaen,</l>
<l>Alse hier voren es bescreven.</l>
<l>Vredegont voer daer beneven;</l>
<l n="55">Lotarise haren jongen sone</l>
<l>Voeredse inden scoot de ghone,</l>
<l>Ende sijn ten anderen waerts comen.</l>
<l>Alst die sciltwachte heeft vernomen</l>
<l>Van Hildebrechte, berch ende dale</l>
<l n="60">Met telgen bevaen altemale,</l>
<l>Ende si die bellen horden clinken,</l>
<l>Ne wisten si waer omme dinken</l>
<l>Ende seiden: "Ghistren upten dach,</l>
<l>Wanic, dat ginder niemen en sach</l>
<l n="65">Altoes staen en gheen hout.</l>
<l>Wanen coemter nu een wout?"</l>
<l>Doe louch dander ende hilt sijn spot</l>
<l>Ende seide: "So helpe mi God,</l>
<l>Nu machmen weten, dats in scine,</l>
<l n="70">Dattu dronken waers van wine</l>
<l>Ghisternavont, dies dulstu noch!</l>
<l>Ende du macht selve horen doch,</l>
<l>Dat onse paerde daer ander heiden</l>
<l>Gaen an ghenen bossce weiden:</l>
<l n="75">Hare bellen hordmen clinken."</l>
<l>Mettien begonden die sterren sinken,</l>
<l>Entie dageraet verclaerde.</l>
<l>Die Fransoyse traken de swaerde</l>
<l>Ende maecten een zwaer gedinge</l>
<l n="80">Up Borgoenyen, up Oesterlinge;</l>
<l>Want sise begingen upten bedde.</l>
<l>Menech liet daer swaren wedde,</l>
<l>Want daer blevenre vele doot.</l>
<l>Gondebaut vlo ende ontscoot</l>
<l n="85">Ende sijn gheselle Wintrioen.</l>
<l>Daer bleef menech Borgenyoen.</l>
<l>Landerijc ende Vredegont</l>
<l>Jagedense ter selver stont</l>
<l>Al tote Riemen indie stede.</l>
<l n="90">Tsampaengen dorriden si mede,</l>
<l>Ende sijn ghekeert tote Sissoen</l>
<l>Met groten rove na dit doen.</l>
</div>
<div type="subchapter"><head type="subchapter">Van Sente Columbane. IX.</head>
<l>                Hyldebrecht keerde te lande,</l>
<l>Sijn was die scade ente scande.</l>
<l>Twee sonen haddi, horen wi lyen,</l>
<l>Den outsten bi siere amien,</l>
<l n="5">Die Tydebrecht bi namen hiet.</l>
<l>Die joncste was so gewonnen niet:</l>
<l>Dien haddi bider coninghinnen,</l>
<l>Die hiet Diederic, alse wijt kinnen.</l>
<l>Doe wart hi te rade das,</l>
<l n="10">Den joncsten sone, die edel was,</l>
<l>Dat hine met Brunilden sire moeder,</l>
<l>Die wisere was dan tkint ende vroeder,</l>
<l>In Borgoenyen senden soude,</l>
<l>Ende hi die crone daer dragen woude</l>
<l n="15">Int rike, dat hem ane quam</l>
<l>Van sinen heiligen oem Gontram.</l>
<l>Ende alse Hyldebrecht naden vader</l>
<l>Here ende coninc beede te gader</l>
<l>Hadde gheweest XX jaer,</l>
<l n="20">Staerf hi ende wart aldaer</l>
<l>In Oesterike te Mets begraven,</l>
<l>In sine stat rike van haven.</l>
<l>Tydebrecht sijn sone bejaget,</l>
<l>Die es diet ane hem draghet</l>
<l n="25">Osterike ende Vranken lant,</l>
<l>Ende wart coninc altehant.</l>
<l>                Diederic, die coninc was</l>
<l>In Borgoenyen, alsict las,</l>
<l>Hier voren, eer de vader staerf,</l>
<l n="30">Was dies blide menech waerf,</l>
<l>Dat in sijn lant was sente Columbaen,</l>
<l>Die in sijn lant hadde ontfaen</l>
<l>Segebrecht, alse hi van Yrlant quam.</l>
<l>Maer Columbaen die maectene gram,</l>
<l n="35"><pb n="3,10"/> Want dat hi hem lachterde sere,</l>
<l>Dat hi coninc ware ende here,</l>
<l>Ende hi geen getrouwet wijf ontfinge</l>
<l>Ende met amien ommeghinghe.</l>
<l>Doe seide die coninc, hi wilts afstaen,</l>
<l n="40">Ende sinen raet doen ende ontfaen</l>
<l>Wettachtich wijf, ende houden hem vroeder.</l>
<l>Hier omme balch die ouder moeder</l>
<l>Brunilt uptien Columbaen,</l>
<l>Want soe vrucht, sonder waen,</l>
<l n="45">Name hi wijf teere coninginne,</l>
<l>So worde hare macht dan dinne;</l>
<l>Want soe wilde dat wel mecken,</l>
<l>Hi soudse boven hare trecken.</l>
<l>                Eens quam soe aldaer gegaen,</l>
<l n="50">Daer was sente Columbaen,</l>
<l>Ende brachte haers neven bastaerde</l>
<l>Daer gheleet met groter waerde.</l>
<l>"Wat wiltu," sprac hi, "dus ghinder?"</l>
<l>Soe sprac: "Het sijns sconinx kinder,</l>
<l n="55">Die saltu benedien,</l>
<l>Dat si te bet sullen ghedyen."</l>
<l>"Neen," sprac hi, "hore dat sekerlike,</l>
<l>Haer negheen ghedijet ten rike;</l>
<l>Si sijn van bastaerdien geboren,</l>
<l n="60">Bidi so hebben sijt verloren."</l>
<l>Hier omme so balch Brunilt saen</l>
<l>Ende hiet die kindere henen gaen,</l>
<l>Ende wart erre ende wedermoet</l>
<l>Jegen den ghenen, die was goet.</l>
<l n="65">Entie coninc Diederic</l>
<l>Hilt hem so onsuverlic</l>
<l>Met amien so openbare,</l>
<l>Dattem eene lettre sware</l>
<l>Sendde sente Columbaen:</l>
<l n="70">Wat evelmoede hi soude ontfaen</l>
<l>Van Gode, en ware dat hi der zonde</l>
<l>Ontbore ende hiere afstonde.</l>
<l>Hier omme wart Brunilt vererret</l>
<l>Ende heeftene mede verwerret</l>
<l n="75">Jegen den coninc Diederike,</l>
<l>So dat soe hem onhovescelike</l>
<l>Sijn lant verboot al openbare,</l>
<l>Ende sprac: "Neghenen maertelare</l>
<l>Sone willic di maken niet.</l>
<l n="80">Vare woch ende dijn ghediet,</l>
<l>Ende rume mijn lant, dit moestu doen."</l>
<l>Doe quam hi te Besensoen,</l>
<l>Daer hi uten kaerker dede</l>
<l>Vele gevangenre liede mede,</l>
<l n="85">Die uten kaerker daer ontfloen,</l>
<l>Daermen hem niet en mochte doen.</l>
<l>Dese miracle ende andre mede</l>
<l>Leest men dat sente Columbaen dede,</l>
<l>Ende maecte cloestre vele ende goet.</l>
<l n="90">Maer Zegebrecht ons te wetene doet,</l>
<l>Dat hi was een simpel man;</l>
<l>Ende hi hem niene hilt daer an</l>
<l>Paschen te houdene bider mane;</l>
<l>Maer dat hijt hilt in eenen stane</l>
<l n="95">Van Aprille uptie seste kalende,</l>
<l>Want hire negene regele af kende.</l>
<l>Hi voerseide eer sijn sterven</l>
<l>Dat Diederics rike soude bederven.</l>
</div>
<div type="subchapter"><head type="subchapter">Hoe Ingelant kerstijn wart. X.</head>
<l>                Int jaer dat sente Gontram staerf,</l>
<l>Gheboot die paues ende verwaerf</l>
<l>Boden, die hi in Ingelant sende,</l>
<l>Ende wilde datmen bekende</l>
<l n="5">Dat kerstijnlijc gelove daer,</l>
<l>Dat hi over so menech jaer</l>
<l>Hier te voren, eer hi paues was,</l>
<l>Selve bestont, alsemen eerst las;</l>
<l>Ende sendder in die stede sijn</l>
<l n="10">Eenen moenc, hiet Augustijn,</l>
<l>Ende mettem twee andere man:</l>
<l>Eenen Mellijc ende eenen Jan,</l>
<l>Die predeken souden ende castijen</l>
<l>Ende hem Gode doen belijen.</l>
<l n="15">Want doe dinghelsche quamen int lant</l>
<l>Ende si dwongen an hare hant</l>
<l>Bertaengen, ende danen verdreven</l>
<l>Die Bertoene hare neven,</l>
<l>In Wales, in Bartaengen clene,</l>
<l n="20"><pb n="3,11"/> Doe waren si heidijn al ghemene</l>
<l>Dinghelschen liede ende gewassen</l>
<l>Uut Germanien, uut Nedersassen,</l>
<l>Dat wi Vrieselant nu noemen.</l>
<l>Nu sijn daer dese heren comen</l>
<l n="25">Van den paues van Rome gesent,</l>
<l>Omme te makene bekent</l>
<l>Dat ghelove, dat nie en waert</l>
<l>Ghepredect in haren aert;</l>
<l>Ende God die gaf hem gratie mede,</l>
<l n="30">Miracle ende zalichede,</l>
<l>Dat si, niet binnen vele jaren,</l>
<l>Vele coningen die waren</l>
<l>Onder dinghelsche castijeden so,</l>
<l>Dat si kerstijn worden doe.</l>
<l n="35">Want doe dingelsche tlant besaten,</l>
<l>Elc geslachte nam tsire baten</l>
<l>Een deel des lants, dat hem gevel,</l>
<l>Ende elc geslachte also wel</l>
<l>Maecte sinen coninc mede,</l>
<l n="40">In sijn lant, in sine stede:</l>
<l>Dus waren vele coningen daer.</l>
<l>Augustijn quam den lande naer</l>
<l>Ende mettem sine ghesellen,</l>
<l>Daer ghi mi eerst af horet tellen,</l>
<l n="45">Ende sendde sine boden voren,</l>
<l>Of dingelsche Gods wort wilden horen,</l>
<l>So dat mense int lant ontfinc,</l>
<l>Omme te proevene hare dinc.</l>
<l>Cantelberghe was doe berecht</l>
<l n="50">Met eenen coninc, hiet Edelbrecht;</l>
<l>Ende alse hi vernam de mare</l>
<l>Twi dat volc daer comen ware,</l>
<l>So antwordi, alse een edel man,</l>
<l>Daer heidijn gelove lach an,</l>
<l n="55">Ende seide: hine mochte niet so saen</l>
<l>Uut sinen ghelove ghaen,</l>
<l>Noch sine Gode begheven,</l>
<l>Die hi hadde al sijn leven</l>
<l>In sijn Inghelsch geanebeet;</l>
<l n="60">Doch wildi dat si sijn bevreet,</l>
<l>Die daer quamen om predicade,</l>
<l>Dattem niemene en scade,</l>
<l>Ende spreken daer si willen Gods wort.</l>
<l>Hi wille datmense gerne hort</l>
<l n="65">Ende mense vordere hovescelike,</l>
<l>Omme dat si so menech rike</l>
<l>Dorevaren hebben, eer si te samen</l>
<l>Toten Ingelschen daer quamen,</l>
<l>Om hem dalre beste te leerne</l>
<l n="70">Ende te God te bekeerne.</l>
<l>Aldus dedi ende anders niet,</l>
<l>Dan hi seide ende behiet,</l>
<l>Dat wie so vrede hebben woude</l>
<l>In sijn lant dat selve houde.</l>
</div>
<div type="subchapter"><head type="subchapter">Vanden selven. XI.</head>
<l>                Ten naesten jare Edelbrecht</l>
<l>Wart horende ende gelovede echt</l>
<l>An die vraye kerstine wet,</l>
<l>Ende hevet hem daer toe geset</l>
<l n="5">Met al sinen volke saen,</l>
<l>Dat hi doepsel heeft ontfaen,</l>
<l>Dat woende in sijn conincrike,</l>
<l>Te Cantelbergen ende in die wike.</l>
<l>Maer dandere lande ter Ombren waert</l>
<l n="10">Waren noch al ombewaert</l>
<l>Van kerstijndoeme, horwi tellen</l>
<l>(Die waren onder den coninc Ellen</l>
<l>Ende onder den coninc Edelnaert),</l>
<l>Want daer noch niet gepredect waert.</l>
<l n="15">                Een, van Malmesberge Willem,</l>
<l>Een Ingelsch clerc, bewant hem</l>
<l>Dat hi screef der Ingelscher jeeste,</l>
<l>Alse hise wiste ende verheeste.</l>
<l>Die seghet, dat die Nort Ombre liede</l>
<l n="20">Ombedwongen sonder miede</l>
<l><pb n="3,12"/> Onder die Cantelberchsche heren.</l>
<l>Eerst hilt Ombrelant met eren</l>
<l>Engistus broeder een, hiet Orsa,</l>
<l>Naer hem sijn sone Ebusa.</l>
<l n="25">Engistus, wille ment ondersoeken,</l>
<l>Heet Angius in Walscen boeken,</l>
<l>Ende was deerste Ingels, die quam</l>
<l>In Bartaenyen, alsict vernam.</l>
<l>Maer doe gheviel daer naer,</l>
<l n="30">Alsemen screef ons Heren jaer</l>
<l>V<hi rend='sup'>C</hi> XL ende sevene,</l>
<l>IX jaer naer Angius levene,</l>
<l>Dat die van Nort Ombre lant</l>
<l>Coningen namen in hant,</l>
<l n="35">Ende worpen hem uter vogedijen</l>
<l>Vander Cantelberchscher partijen;</l>
<l>Ende wart een coninc die Yda hiet:</l>
<l>Vromeghere en vant men doe niet,</l>
<l>Ende naer hem regneerde Elle.</l>
<l n="40">In sinen tiden, alsic u telle,</l>
<l>So quamen te Rome in die port</l>
<l>Dingelsche kindere, daer die wort</l>
<l>Gregorius hier te voren af seide,</l>
<l>Die theren ende te zalicheit beide</l>
<l n="45">Alden Inghelschen ghesciede.</l>
<l>Want al eenlike bi dien diede</l>
<l>So quam Gregorius wille vort,</l>
<l>Te prediken daer ons Heren wort.</l>
<l>Elle die coninc nochtan</l>
<l n="50">Staerf heidijn, daer scade lach an;</l>
<l>Maer sijn sone wart kerstijn man,</l>
<l>Want men in sire tijt began</l>
<l>Castijen in Nort Ombre lant.</l>
<l>Dus wart kerstijn, dus eist bewant,</l>
<l n="55">Ingelant bi Gregorius den here;</l>
<l>Dies doen hem dingelsche ere</l>
<l>Dat sine eeren; - dies es hi bewant</l>
<l>Die apostel van Ingelant.</l>
<l>                Eer dingelsche Bertaengen besaten,</l>
<l n="60">Hadden die Bertoene langhe gelaten</l>
<l>Theidijnscap ende waren gedoept;</l>
<l>Want alst jaer ons Heren loept</l>
<l>Anderalf hondert na sine gebort,</l>
<l>Worden si kerstijn, alsemen hort,</l>
<l n="65">Ende maecten erdsce bisscoppe twee:</l>
<l>Te Lonnen eenen, ende daer toe mee</l>
<l>Eenen anderen te Everwijc,</l>
<l>Ende bisscoppe dies ghelijc</l>
<l>Achter lande, daers was te doene.</l>
<l n="70">Sider verdreven die Bertoene</l>
<l>Dingelsche, die heidijn waren,</l>
<l>Ende besaten met haren scaren.</l>
<l>Nu es Bertaengen, alse wijt weten,</l>
<l>Van vijfterande volke beseten:</l>
<l n="75">Van Bertoenen, die Wales nu houden;</l>
<l>Van Scotten, die dat seggen wouden</l>
<l>Dat si uut Egypten quamen;</l>
<l>Van Normannen, die altesamen</l>
<l>Van Norweghen, van Denemarke</l>
<l n="80">Quamen indie Inghelsche marke;</l>
<l>Van Poitevinen, die na onsen wane</l>
<l>Quamen uut Acquitane;</l>
<l>Van Ingelschen, die eerst gewassen</l>
<l>Waren uut Neder Sassen.</l>
<l n="85">Hier af es die tale ghemanc;</l>
<l>Maer soe heeft den meesten ganc</l>
<l>Naer die Vriesen vele te voren,</l>
<l>Want dingelsce sijn danen geboren.</l>
</div>
<div type="subchapter"><head type="subchapter">Van dingen die gevielen. XII.</head>
<l>                In keyser Mauricius XVIIste jaer,</l>
<l>Alsemen weet over waer,</l>
<l>Wart die moenc Augustijn,</l>
<l>Der Ingelscher predicare fijn,</l>
<l n="5">Bisscop gewijt van Ingelant;</l>
<l>Ende het wijedene metter hant</l>
<l>Eucerius die bisscop mede</l>
<l>Van Arleblanken der stede.</l>
<l>                In Mauricius XVIIIste jaer</l>
<l n="10">So wart werringe harde zwaer</l>
<l>Tusscen der kerken van Rome der stede</l>
<l>Ende van Constantynobele mede;</l>
<l>Want die patriaerc Jan</l>
<l><pb n="3,13"/> Wildem met crachte trecken an,</l>
<l n="15">Dat hi ware in sine tale</l>
<l>Patriaerc universale:</l>
<l>Dat ware, over al kerstijnhede</l>
<l>Hooft te sine van elker stede.</l>
<l>Dese werringe began aldus</l>
<l n="20">Onder den paues Pelagius,</l>
<l>Die vorden sente Gregorius sat.</l>
<l>Paues Gregorius werde dat,</l>
<l>Maer dit bleef in stride groot,</l>
<l>Tote dat metter gadoot</l>
<l n="25">Jan die selve patriaerke</l>
<l>Staerf wonderlike ende staerke.</l>
<l>                Oec gheviel ter selver wile,</l>
<l>Dat indie grote riviere Nyle,</l>
<l>Die dor Egypten loept dat lant,</l>
<l n="30">Datmen daer sach up een zant</l>
<l>Twee dinghen, man ende wijf,</l>
<l>Boven gedaen na menscen lijf;</l>
<l>Die sach men toter naffelen bloot.</l>
<l>Ende men sach dit wonder groot</l>
<l n="35">Van smaergens toter noene.</l>
<l>Menegen wonderde van dien doene.</l>
<l>                Daer naer in dat eerste jaer</l>
<l>Ontboot Augustijn verre ende naer,</l>
<l>Metten bisscoppen van Scollant</l>
<l n="40">Ende van Wales, ende maecte te hant</l>
<l>Eenen zeent, omme dat hi woude</l>
<l>Dattem dat paepscap helpen soude,</l>
<l>Te predekene ende te bekeerne</l>
<l>Ente Inghelsche te leerne</l>
<l n="45">In die kerstijnlike wet,</l>
<l>Daer si noch crankelike in waren geset.</l>
<l>Maer die Waloysche Bertoene</l>
<l>Seiden: "Wine hebbens niet te doene;</l>
<l>Wi hebben erve ende maghe</l>
<l n="50">Bi hem verloren, dats onse clage,</l>
<l>Ende si hebben onse lant beseten."</l>
<l>Die Scotten lieten al tselve weten,</l>
<l>Dat si hem niet en bewonden</l>
<l>Hem te predeken in ghenen stonden.</l>
<l n="55">Bisscoppe, papen ende moenke,</l>
<l>Clerke ende andere canoenke</l>
<l>Seide elc tselve indie antwerde sijn.</l>
<l>Doe sprac die bisscop Augustijn:</l>
<l>"Omme dat ghi dus sijt onhout</l>
<l n="60">Den Ingelschen in haer behout,</l>
<l>Dat gheldi noch metter Gods wrake.</l>
<l>Nu gedinke deser sake!"</l>
<l>                In Mauricius XXIste jaer</l>
<l>So bekeerde, lesen wi vorwaer,</l>
<l n="65">Sente Augustijns geselle Meslijt</l>
<l>Doest Ingelsche ter selver tijt,</l>
<l>Ende oec haren coninc mede.</l>
<l>Int selve jaer verloes de stede</l>
<l>Van Lonnen dertsche bisscopdoem.</l>
<l n="70">Nochtan hevets Cantelbergen roem,</l>
<l>Om dat sente Augustijn bi wette</l>
<l>Den stoel selve also besette.</l>
<l>Dat hadde vorseit overwaer</l>
<l>Merlijn over menech jaer.</l>
</div>
<div type="subchapter"><head type="subchapter">Keyser Mauricius doot. XIII.</head>
<l>                Alse Mauricius met eren</l>
<l>Here boven anderen heren</l>
<l>Te Rome keyser hadde gewesen</l>
<l>XXI jaer, alse wi lesen,</l>
<l n="5">Wart hi gerovet vanden live,</l>
<l>Beede met kinden ende met wive:</l>
<l>Ende hoeter toe quam, hort alclaer.</l>
<l>Hi was den paues Gregorius swaer,</l>
<l>Ende dreghedene an sijn leven,</l>
<l n="10">Ende wildene doet hebben ende verdreven.</l>
<l>Int jaer daer hi sijn ende in nam,</l>
<l>Tote Rome een man quam,</l>
<l>Rechts ghecleet in dier gebare</l>
<l>Alse oft een moenc ware;</l>
<l n="15">Een zwert drouch hi al naect mede,</l>
<l>Ende ghinc mids dor die stede</l>
<l>Ende riep: "Men sal over waer</l>
<l>Mauricius slaen in dit jaer."</l>
<l><pb n="3,14"/> Alse dit Mauricius vernam,</l>
<l n="20">In berouwe dat hi quam</l>
<l>Van sinen sonden, ende dede</l>
<l>Grote penetencie mede,</l>
<l>Ende sendde boden ende mieden</l>
<l>Voer hem te biddene heiligen lieden.</l>
<l n="25">Maer emmer bat hi tallen stonden,</l>
<l>Dat hem hier God sine zonden</l>
<l>Ontghelden liete ende ontladen,</l>
<l>Ende hem ghinder dade genaden.</l>
<l>Up enen nacht sliep hi ende sach,</l>
<l n="30">Daer hi in sijn bedde lach,</l>
<l>Voer hem staen dat beelde ons Heren,</l>
<l>Dat tien tiden Gode teeren</l>
<l>Vordie porte des pallays stont,</l>
<l>Coperijn, alst menech was cont.</l>
<l n="35">Eene stemme riep dit wort:</l>
<l>"Men bringe ons hare Mauricius vort!"</l>
<l>Doe heeft hem also gedocht,</l>
<l>Dat hi gevaen was ende brocht.</l>
<l>Doe seidem (dochtem) dat belde:</l>
<l n="40">"Waer wiltu dat ic di verghelde</l>
<l>Dine mesdaet - ofte hier,</l>
<l>So ghinder int heete vier?"</l>
<l>Doe sprac hi aldus keytive:</l>
<l>"Ghelt mi hier in desen live</l>
<l n="45">Mine mesdaet, ende na mine doot</l>
<l>Doe met mi dine genaden groot."</l>
<l>Doe hiet ons Here daer ter stede</l>
<l>Hem ende sijn wijf Constantien mede</l>
<l>Ende sijn geslachte, dat mee was,</l>
<l n="50">Leveren enen, hiet Focas,</l>
<l>Eenen ridder vander schare.</l>
<l>Naer sine droem so riep hi nare</l>
<l>Sinen zwager Philippicus.</l>
<l>Doe sprac hine ane aldus:</l>
<l n="55">"Weetstu iet die waerheit das,</l>
<l>Of enech ridder heet Focas,</l>
<l>In onse here, groten of cleenen?"</l>
<l>"Jaic!" sprac hi, "ic weet eenen."</l>
<l>Die keyser sprac: "Wat manne eist dan?"</l>
<l n="60">"Het es," seit hi, "een jonc man,</l>
<l>Hoverdich, stout ende coene."</l>
<l>Ende maectem cont van dien doene,</l>
<l>Dat hi in drome hadde gesien,</l>
<l>Ende dancte Gode sere mettien,</l>
<l n="65">Dat hi hem vorsprac sijn ende.</l>
<l>                Indien selven nacht men kende</l>
<l>Die comete, die sware sterre,</l>
<l>Die emmer es den princen erre,</l>
<l>Ende andere tekine, alsic verstoet:</l>
<l n="70">Een kint dat was viervoet,</l>
<l>Ende met tween hoofden een ander kint,</l>
<l>Also alsemen bescreven vint.</l>
<l>                Nu voer die keyser saen met here</l>
<l>Up een lant met groter were,</l>
<l n="75">Ende verboot roof ende mort.</l>
<l>Nochtan dor al dese wort</l>
<l>Ghalt hi qualike haer zout.</l>
<l>Doe quamen die ridders menechfout</l>
<l>Ende baden Focas openbare,</l>
<l n="80">Dat hi haer hovetman ware,</l>
<l>Want si wildene keyser maken.</l>
<l>Puerperijn si hem antraken,</l>
<l>Ende gaven hem des keysers wort.</l>
<l>Alse Mauricius dat verhort,</l>
<l n="85">Dattem daventure es onhout,</l>
<l>Es hi ghevloen daer in een wout</l>
<l>Bider zee, daer hem tlijf</l>
<l>Ende kindere mede ende wijf</l>
<l>Fokas selve nemen dede,</l>
<l n="90">Ende bleef keyser daer ter stede.</l>
</div>
<div type="subchapter"><head type="subchapter">Van Sente Gregoriuse. XIIII.</head>
<l>                Focas bleef keyser met gewelt,</l>
<l>Dat hi vromelike helt</l>
<l>VIII jaer al achter een.</l>
<l>Teerst dat hi mogende scheen,</l>
<l n="5">Croende hi Lentien sijn wijf</l>
<l>Keyserinne tsine al haer lijf.</l>
<l>Int jaer Gods VI<hi rend='sup'>C</hi> ende vive</l>
<l>Wart hi keyser, daer ic af scrive.</l>
<l>                Alse die Persiene horden mare,</l>
<l n="10">Dat Mauricius doot ware,</l>
<l>Entie Hunen an dander zide,</l>
<l>Ghereeden hem beede ten stride,</l>
<l>Deene in Azien, dander in Europen,</l>
<l>Ende sijn up troemsce rike gelopen,</l>
<l n="15">Die si grote scade daden,</l>
<l><pb n="3,15"/> Want sijt sere hebben verladen.</l>
<l>Maer eer ic van hem telle meer,</l>
<l>So moetic bescriven eer</l>
<l>Van Gregoriuse, den heilegen man,</l>
<l n="20">Diet pauescap van Rome gewan,</l>
<l>Sine vite ende sine doot,</l>
<l>Ende menech scoen exempel groot.</l>
<l>                Gregorius die mercte das,</l>
<l>Dat hi bidi paues was,</l>
<l n="25">Dat hi wel leven upheffen soude</l>
<l>Ende tquade vellen met gewoude.</l>
<l>Alle costumen ende alle zeden,</l>
<l>Die met ghewelde ende met quaetheden</l>
<l>Jegen die kerke waren verheven,</l>
<l n="30">Heefti metten banne verdreven.</l>
<l>Sine camere hi verboot</l>
<l>Jongelingen, clene ende groot,</l>
<l>Ende alle personen seculiere;</l>
<l>Moenke, clerke van goeder maniere,</l>
<l n="35">Hi an sinen rade doet.</l>
<l>Die niet en was wijs noch vroet,</l>
<l>Die moeste van hem metter vaert.</l>
<l>Teersten dat hi paues waert,</l>
<l>Hevet hi afgedaen dat wort</l>
<l n="40">(Wanter fierheden toe behort)</l>
<l>Hovet bisscoppe sinen voersaten;</l>
<l>Daer af wildi hem ghematen,</l>
<l>Ende was deerste die hem screef</l>
<l>(Domoedege wort, dat staende bleef</l>
<l n="45">Ende al noch gheduurt met eeren,</l>
<l>Dat es): knecht der knechte ons Heren.</l>
<l>Sine clederen waren mate</l>
<l>Naer sinen omoedeghen state;</l>
<l>Den aermen so was hi hout:</l>
<l n="50">Hi voedese ende cleede, waest cout.</l>
<l>So ongenougelike was hem dat,</l>
<l>Dat hi in den paues stoele sat,</l>
<l>So gerne ware hi der eeren quite,</l>
<l>Dat dinghel seide teenen hermite,</l>
<l n="55">Die met hem hadde eene cat</l>
<l>Ende speeldere met daer hi sat:</l>
<l>"Du heves," seiti, "meerre feeste</l>
<l>Ende meerre genouchte in dese beeste,</l>
<l>Dan Gregorius sekerlike</l>
<l n="60">In al dat Roemsche keyserike."</l>
<l>So mate was hi, spreect die vite,</l>
<l>Dat daerne die selve hermite</l>
<l>Ghemoette in sijns paues gewaden,</l>
<l>Ridende eerlike ende met staden,</l>
<l n="65">Ende hem nyghen wilde up daerde,</l>
<l>Dat hi eer was vanden paerde,</l>
<l>Eer hine mochte eeren weder,</l>
<l>Ende neech hem uptie erde neder.</l>
<l>Subdiakene verboot hi mede</l>
<l n="70">Huwelijc ende onsuverhede,</l>
<l>Ende niemen en wildi hoghere wijen</l>
<l>Hine horde seggen ende lijen,</l>
<l>Dat hi reine ende suver ware</l>
<l>In die ordine al openbare.</l>
</div>
<div type="subchapter"><head type="subchapter">Ene miracle van Gods lachame. XV.</head>
<l>                   Tote Rome was ene vrouwe</l>
<l>Edel ende Gode getrouwe,</l>
<l>Die die hostien te backene plach,</l>
<l>Ende dan upten Zondach</l>
<l n="5">So bracht soese ter offerande</l>
<l>Den paues van Rome te hande.</l>
<l>Die quam eens te hem gegaen</l>
<l>Ende soude Gode van hem ontfaen,</l>
<l>Ende alse hine haer boot, sprac hi dus:</l>
<l n="10">"Dien lachame Jhesus Cristus</l>
<l>Moet di dine zonden vergeven,</l>
<l>Ende vromen int euwelike leven."</l>
<l>Ende soe green, alse hi dit seide.</l>
<l>Mettien die paues nederleide</l>
<l n="15">Dat sacrament ende gaefs haer niet.</l>
<l>Mettien hi sinen dyaken hiet</l>
<l>Dat houden tote dat al ware</l>
<l>Ghemonecht die ander scare.</l>
<l>Ende alst algader was gedaen,</l>
<l n="20">Vragede hi der vrouwen saen,</l>
<l>Wat haer tlachen brochte ane,</l>
<l>Daer soe stoet om Gode tontfane.</l>
<l><pb n="3,16"/> "Mi quam te voren", seitsi openbare,</l>
<l>"Dat dat selve broot dat ware,</l>
<l n="25">Dat ic metten handen wrochte,</l>
<l>Ende ter offranden brochte;</l>
<l>Ende doe ghijt hiet Gods lachame,</l>
<l>Doe green ic omden selven name."</l>
<l>                Gregorius maecte om dit doen</l>
<l n="30">Toten volke een sermoen,</l>
<l>Ende bat, dat si Gode baden,</l>
<l>Dat hi bi siere genaden</l>
<l>Onsen ogen wilde toghen,</l>
<l>Hoe dat wijf ware bedrogen.</l>
<l n="35">Alse die bede was gedaen</l>
<l>Ende hi selve upgestaen</l>
<l>Ende twijf ende tfolc mede daer,</l>
<l>Ende so heven vorden outaer,</l>
<l>Dat corporael heefti upgeheven,</l>
<l n="40">Ende sach ende alt volc hem beneven</l>
<l>Ende dat selve wijf gemene</l>
<l>Een stic vanden vingre cleene</l>
<l>Bloedich, ende sprac dus ten wive:</l>
<l>"Lere hier die waerheit, keytive!</l>
<l n="45">Dat God sprac: "dat ic di geve,</l>
<l>Dat es mijn vleesch, daer ic in leve,</l>
<l>Ende mijn bloet, dats warich dranc;"</l>
<l>Maer onse Here, dies hebbe hi danc,</l>
<l>Die onser crancheit al was vroet,</l>
<l n="50">Met sire macht dit al vuldoet,</l>
<l>Daer hi mensceit ontfinc bi</l>
<l>Vander reinre maget vri,</l>
<l>Ende daer hi bi van nieute geboot</l>
<l>Alle dinc clene ende groot;</l>
<l n="55">Met des heilechs geests gewerke</l>
<l>Heeft gereet in deilege kerke</l>
<l>Sijn bloet in watre ende in wijn</l>
<l>Den lachame ende dbloet sijn.</l>
<l>Nochtan so bliven hem ane</l>
<l n="60">Specie, smake ende gedane,</l>
<l>Om onse gelove, om onse bate,</l>
<l>Om ons te sterken ter erdescer state."</l>
<l>                Naer dese wort hieti hem allen</l>
<l>Up hare knien ter neder vallen,</l>
<l n="65">Dat hi dat heilege sacrament</l>
<l>Dade den volke sijn bekent,</l>
<l>Alst eerst in brode was gedaen:</l>
<l>Om dat die vrouwe mochte ontfaen.</l>
<l>Die bede was te hant gehort;</l>
<l n="70">Die vrouwe ontfinc Gode ende vort</l>
<l>Bleef soe ende diet anesaghen</l>
<l>Te beter alle hare daghen.</l>
<l>                Desen paues geviel mede,</l>
<l>Dat hi teere heileger stede,</l>
<l n="75">Dat voer sine tafle saten</l>
<l>XII aerme emmer ende aten</l>
<l>Vander spisen, die hi at.</l>
<l>Eens te siere taflen hi sat,</l>
<l>Ende merct wie die aerme waren;</l>
<l n="80">Doe vant hire XIII inder scaren,</l>
<l>Enten eenen ontfangen ane</l>
<l>Messelikerhande gedane;</l>
<l>Dien leeddi over ene zide</l>
<l>Naer den etene tien ghetide.</l>
<l n="85">"Sech mi," seiti, "wie bestu?"</l>
<l>"Ic bem," seit hi, "seggic u,</l>
<l>Die hier te voren di quam an,</l>
<l>Alse een tebroken coepman;</l>
<l>Dien gavestu VI. (denar.) zwaer,</l>
<l n="90">Ende doe gavestu mi daer naer</l>
<l>Eenen selverijn plateel mede:</l>
<l>Hier omme bestu paues ter stede."</l>
<l>"Hoe wetstu," sprac hi te hem,</l>
<l>"Dat ic hier omme paues bem?"</l>
<l n="95">"Om dat ic," sprac hi, "dinghel si,</l>
<l>Die di es met vreden bi."</l>
<l><pb n="3,17"/> Ende alse hine vaste soude besien,</l>
<l>So verloes hine mettien.</l>
</div>
<div type="subchapter"><head type="subchapter">Ene miracle van Sente Gregoriuse. XVI.</head>
<l>                Dese Gregorius soude liden,</l>
<l>Eer hi paues was tenen tiden,</l>
<l>Biden palayse, dat Trayaen,</l>
<l>Een heidijn keyser, hadde gedaen</l>
<l n="5">Maken, dies es menech jaer.</l>
<l>Doe sach hi bescreven daer,</l>
<l>Hoe hi ene weduwe berechte,</l>
<l>Die haren sone in enen gevechte</l>
<l>Verloren hadde met ongevalle.</l>
<l n="10">Nu waren si hare te machtich alle,</l>
<l>Die haren sone hadden gesleghen,</l>
<l>Ende en wilden geens rechts plegen.</l>
<l>Die keyser galt hare den sone,</l>
<l>Ende hi ontboot vort de gone</l>
<l n="15">Die de daet hadden gedaen,</l>
<l>Ende vergaeft hem allen saen,</l>
<l>Om dat mens hem sere bat.</l>
<l>Nochtanne was hi daer ter stat</l>
<l>Ghereet teenen orloge waert,</l>
<l n="20">Ende geseten up sijn paert.</l>
<l>Alse Gregorius sach bescreven</l>
<l>Die doget van des keysers leven,</l>
<l>Weendi vor hem ende bat,</l>
<l>Ende seide: "God! jane spraecstu dat:</l>
<l n="25">"Berecht weduwen ende weesen,</l>
<l>Die in sorghen sijn ende in vreesen;</l>
<l>Vergevet, ic sal u vergeven."</l>
<l>Waer es dit wort nu achterbleven?</l>
<l>Dese berechte ende hi vergaf,</l>
<l n="30">Waer es nu sijn loen hier af?"</l>
<l>Dus lach hi vor sente Pieters outaer,</l>
<l>Ende bat ende dreef mesbaer</l>
<l>Over den heidinen keyser goet,</l>
<l>Die storte menechs kerstijns bloet.</l>
<l n="35">So lange bat hi daer ter stat,</l>
<l>Dat hine uter hellen verbat,</l>
<l>Ende hem dingel brochte de mare;</l>
<l>Maer hi scaltene harde sware,</l>
<l>Dat hi die boutheit ie gewan</l>
<l n="40">Te biddene voer eenen heidinen man,</l>
<l>Ende hiet hem [dat hijs] nadien</l>
<l>Hem nemmermeer en liete gescien.</l>
<l>Men seghet, dattem om dese bede</l>
<l>Dingel gaf ene core mede:</l>
<l n="45">Weder hi wilde naer sine doot</l>
<l>Twee daghe doghen pine groot</l>
<l>In purgatorien, so al sijn lijf</l>
<l>Wesen ziec ende keytijf.</l>
<l>Doe coos hi des lachamen plaghe.</l>
<l n="50">Vort meer bleef hi al sine daghe</l>
<l>In torsioene ende in hertvange,</l>
<l>Ende in swaters evels bedwange.</l>
<l>Nochtan screef hi ende dichte</l>
<l>Die dinc, daerne God in verlichte,</l>
<l n="55">Al sijn lijf tote siere doot.</l>
<l>Sine miltheit was so groot,</l>
<l>Hi sendde aelmoesen, verre ende bi,</l>
<l>Toten berghe van Synay,</l>
<l>Ende sendde den moenken hovescede.</l>
<l n="60">Tote Rome in die stede</l>
<l>Hilt hi alse in nonnen wise</l>
<l>III<hi rend='sup'>M</hi> mageden met sire spise.</l>
</div>
<div type="subchapter"><head type="subchapter">Sente Gregorius doot. XVII.</head>
<l>                Alse Gregorius XIII jaer,</l>
<l>Lettel min, met evele zwaer,</l>
<l>Paues hadde gesijn, doe Focas</l>
<l>In sinen eersten jare was,</l>
<l n="5">Int jaer Gods VI<hi rend='sup'>C</hi> ende sesse</l>
<l>Naer Jhesus Cristus gebornesse,</l>
<l>Voer hi te Gode naer sine begaerte,</l>
<l>Upten XIIsten dach van Maerte.</l>
<l><pb n="3,18"/>                 Na hem wart paues Fabiaen.</l>
<l n="10">Een hongher tijt hevet bestaen</l>
<l>Ytalen naer Gregorius doot,</l>
<l>So dat beede dor die noot</l>
<l>Aerme moenken ende nonnen</l>
<l>Al biddende quamen geronnen:</l>
<l n="15">"Her paues! die ghene u vorsate,</l>
<l>Die ons met sire karitate</l>
<l>Hilt, liet ons niet bliven doot."</l>
<l>Doe sprac hi met onwerden groot:</l>
<l>"Al ontfinc Gregorius u here</l>
<l n="20">Al tfolc dor die werelt ere,</l>
<l>Wine conent al gevoeden niet."</l>
<l>Aldus hise alle van hem stiet.</l>
<l>Gregorius quam te hem bi nachte</l>
<l>Ende hiet, dat hi hem hier af wachte</l>
<l n="25">Vanden aermen te verstekene</l>
<l>Ende van achtertale te sprekene;</l>
<l>Maer Fabiaen en gaver niet omme,</l>
<l>Ende hilt emmer sijn hant int cromme</l>
<l>Entie tonge ghevenijnt.</l>
<l n="30">IIII waerven hine also pijnt</l>
<l>Ende gaf hem up thovet enen slach,</l>
<l>Dat hiere na levede corten dach.</l>
<l>                Hi maecte scrifturen claer:</l>
<l>Jobs bouc, die sere was swaer,</l>
<l n="35">Ontbant hi so wel ende so saen,</l>
<l>Een mate clerc maghene verstaen.</l>
<l>Die bouc, die maecte Ezechiel,</l>
<l>Die int beghin ende dachterste deel</l>
<l>Hevet utermaten swaer,</l>
<l n="40">Dies ontbant hine ende maectene claer.</l>
<l>                Alse hi ontbant dit sware werc,</l>
<l>So sat neffens hem sijn clerc,</l>
<l>Die sette in wasse dat hi hem seide,</l>
<l>Also datse versciet beide</l>
<l n="45">Eene cortine, dat updien dach</l>
<l>Deen den anderen niet en sach.</l>
<l>Doe sprac hi entie clerc screef.</l>
<l>Somwile hi lange swigende bleef,</l>
<l>Also dat dien clerc oec dochte,</l>
<l n="50">Twi hij so lange zwigen mochte,</l>
<l>Ende stac met sire greffien een gat</l>
<l>Ende sach scone dinc dor dat:</l>
<l>Waer ene duve up sijn hovet sit,</l>
<l>Boven allen duven wit,</l>
<l n="55">Met haren becke inden mont</l>
<l>Ende hiltene daer lange stont,</l>
<l>Ende alsoe sciet van sinen monde,</l>
<l>Gregorius dan spreken begonde,</l>
<l>Entie clerc screef dat hi seide.</l>
<l n="60">Alse hi dan zweech ende beide</l>
<l>Ene stonde dan, lanc ende groot,</l>
<l>Enten clerc dat verdroot,</l>
<l>So sach hi dort gatekijn echt,</l>
<l>Hoe die duve hadde recht</l>
<l n="65">Haren bec in sinen mond,</l>
<l>Ende hem selven biddende tier stont,</l>
<l>Upwaert met handen ende met ogen.</l>
<l>God, die den clerc dit wilde togen,</l>
<l>Deet Gregoriuse weten nadien,</l>
<l n="70">Dat die scrivere dit hadde gesien;</l>
<l>Dies was hi droeve utermaten</l>
<l>Ende hevet gedreget ende verwaten</l>
<l>Den clerc, of hijt bin sinen live</l>
<l>Dat vertelle manne of wive,</l>
<l n="75">Dat hi van hem ginder sach.</l>
<l>Sidert moestijt up enen dach</l>
<l>Seggen bi bedwange zwaer;</l>
<l>Want men te Rome al openbaer</l>
<l>Wilde verbernen al sine bouke,</l>
<l n="80">Ende gaven hem vele vlouke;</l>
<l>Doe seidi die miracle groot</l>
<l>Ende bleef des selves dages doot.</l>
<l>Hier naer sullen wijt openbaren,</l>
<l>Want hier moeten wijt laten varen.</l>
</div>
<div type="subchapter"><head type="subchapter"><pb n="3,19"/> <hi rend="italic">Ene miracle van sinen boeke</hi>. XVIII.</head>
<l>                Sine bouke waren verloren,</l>
<l>Die scone sijn ende uutvercoren,</l>
<l>In Spaengen, die hi up Jobpe dichte,</l>
<l>Met eenen ongevalle lichte.</l>
<l n="5">Doe was een coninc daer int lant,</l>
<l>Die sendde woch altehant</l>
<l>Van Cesar Augusta die stat</l>
<l>Den bisscop tote Rome ende bat</l>
<l>Den paues, dat hi hem helpen woude,</l>
<l n="10">Dat hi die bouke gewinnen soude.</l>
<l>Die paues verste van daghe te dage</l>
<l>Die bede ende des bisscops claghe,</l>
<l>So dat die bisscop, alsem luste,</l>
<l>Eens nachts in die kerke ruste,</l>
<l n="15">Die staet in sente Pieters eere;</l>
<l>Aldaer bat hi onsen Here,</l>
<l>Dat hine also verre hore,</l>
<l>Dat hi die vaert niene verlore.</l>
<l>mettien sach hi eerlike persone</l>
<l n="20">Comen in den monster scone,</l>
<l>Ende emmer twee in ghene schare,</l>
<l>Ende gingen te gadere ten outare</l>
<l>Van sente Pietren also saen.</l>
<l>Vervaert wart hi in sijn staen.</l>
<l n="25">Uut hem allen sach hire twee</l>
<l>Te hem comen ende nemmee,</l>
<l>Daerne deen af hevet gegroet</l>
<l>Ende hem vraget, wat hi daer doet,</l>
<l>Ende wie hi ware, ende wanen hi quame.</l>
<l n="30">Doe seidi sinen lantsname,</l>
<l>Ende wat hi sochte daer int lant.</l>
<l>Metten vingre vander hant</l>
<l>So wijsdi hem eene scrijn,</l>
<l>Daer die heileghe boeke in sijn.</l>
<l n="35">Doe wart die bisscop getroest sere</l>
<l>Ende seide vort: "Ic biddu, here!</l>
<l>Dattu mi segges mare:</l>
<l>Dese edele prosessie scare</l>
<l>Wie si sijn, doet mi verstaen."</l>
<l n="40">Hi sprac: "Die ghinder voren gaen</l>
<l>Bi handen, dat sijn dapostele ons Heren,</l>
<l>Pieter ende Paulus, sonder sceren,</l>
<l>Entie hem volgen na desen,</l>
<l>Dat sijn die pauese hebben gewesen</l>
<l n="45">In hare stat, deen naden anderen,</l>
<l>Also alse duse sies wanderen."</l>
<l>Die bisscop wart blide sere</l>
<l>Ende seide: "Ic bidde di, here!</l>
<l>Dattu mi seges, wie du sijs,</l>
<l n="50">Die mi an sprekes in derre wijs."</l>
<l>"Ic bem Gregorius, dien du soeken</l>
<l>Quames dor sine bouken."</l>
<l>"Ay here!" sprac hi, "nu segt mi,</l>
<l>Of sente Augustijn met si,</l>
<l n="55">Want ic oint die boeke sine</l>
<l>Minde, alsic dede die dine."</l>
<l>Gregorius antworde gaf:</l>
<l>"Sente Augustijn es hoghe hier af</l>
<l>Boven ons in hoghere stede,</l>
<l n="60">Ende es vordie drievoudichede,</l>
<l>Daer hi disputeert wel scone</l>
<l>Van eenen God in drien persone."</l>
<l>Hier naer, alse hi dit hevet gheseit,</l>
<l>Keert hi ende sijn gheselle ghereit</l>
<l n="65">Ten geselscepe enten scaren,</l>
<l>Daer sine gesellen waren.</l>
<l>Doe sach die bisscop, dat si daer</l>
<l>Neghen vor sente Pieters outaer,</l>
<l>Ende keerden alle in corter ure,</l>
<l n="70">Danen si quamen buten der dure.</l>
<l>Des morghens, alst was dach,</l>
<l>Seide hi den paues wat hi sach;</l>
<l>Die bouke gaf men in sine hande,</l>
<l>Ende hi keerde also te lande.</l>
<l n="75">                Nu sullen wi u seggen vort</l>
<l>Sine exempele ende sine wort,</l>
<l>Die hi tellet in waren saken</l>
<l>Tote Pietren sinen dyaken,</l>
<l>In Dyalogus, weetmen wale,</l>
<l n="80">Die spreect van tweerande tale,</l>
<l>Alse een meester ende sijn knecht:</l>
<l>Deen vraget ende dander berecht.</l>
</div>
<div type="subchapter"><head type="subchapter"><pb n="3,20"/> <hi rend="italic">Van sente Laureinse</hi>. XIX.</head>
<l>                Constantia, Mauricius wijf,</l>
<l>Eer soe ende haer man lieten tlijf,</l>
<l>Hadden anden paues gescreven,</l>
<l>Dat hi hare wilde gheven</l>
<l n="5">Sente Pauwels hooft oft anders iet</l>
<l>Van sinen lachame, dat hi gebiet.</l>
<l>Doe screef hi dus der keyserinnen:</l>
<l>"Of ghijt ghebiet, in dars beginnen;</l>
<l>Want sente Pieter ende Paulus mede</l>
<l n="10">Die verlichten so hare stede</l>
<l>Met miraclen, daer si rusten,</l>
<l>Dat cume iemene dar gelusten</l>
<l>Daer te doene sine ghebede</l>
<l>Hine hebbere grote sorge mede.</l>
<l n="15">Mijn voersate quam up enen dach</l>
<l>Ende souden selve, daer hi lach,</l>
<l>Tasten bi sente Pieters grave,</l>
<l>Dat lach naer XV voete daer ave;</l>
<l>Hem quam een tekijn an so swaer,</l>
<l n="20">Dat hi dies hadde groten vaer.</l>
<l>Ic selve - mi gheviel hier ave,</l>
<l>Dat ic an sente Pauwels grave</l>
<l>Betren soude eene dinc;</l>
<l>Daermen diepe graven ghinc,</l>
<l n="25">Alst daer noot was, wart daer vonden</l>
<l>Ghebeente een deel ten selven stonden,</l>
<l>Dat besiden sinen grave lach.</l>
<l>Die proefst verboudem updien dach,</l>
<l>Dat hise verporde ende hise mede</l>
<l n="30">Leggen wilde teere ander stede;</l>
<l>Daer slougene met vreesen groot</l>
<l>Up die stede die ghadoot:</l>
<l>Nochtan en waren daer negene</l>
<l>Van des apostels Paulus bene.</l>
<l n="35">                Mijn voersate wilde oec versieren</l>
<l>Sente Laureins graf in goeder manieren,</l>
<l>Ende en wiste niet wel de stede,</l>
<l>Waer hi lach begraven mede,</l>
<l>So datmen grouf ende sochte</l>
<l n="40">Ende wart vonden, eermens rochte,</l>
<l>Ende onwetende tgraf ontdaen,</l>
<l>Ende alle diet sagen storven saen</l>
<l>Binnen X dagen om die dinc,</l>
<l>So dattere niet een ontginc.</l>
<l n="45">                Wat magic, vrouwe! seggen dan</l>
<l>Van den apostel, ic sondich man?</l>
<l>Want in dien tiden over waer,</l>
<l>Dat si leden die passie zwaer,</l>
<l>Quamen te Rome van over mere</l>
<l n="50">Kerstine liede van sulken gere,</l>
<l>Dat sise wilden daer over dragen,</l>
<l>Om dat si inden lande best lagen,</l>
<l>Daer si uut waren geboren.</l>
<l>II milen drougen sise, alswijt horen,</l>
<l n="55">Teere steden, alsemen weet,</l>
<l>Die noch Catacumbas heet.</l>
<l>Doe sise danen souden dragen,</l>
<l>Quam een weder, daer sijt sagen,</l>
<l>Donder, blexeme, diet versciet,</l>
<l n="60">Ende vort meer en dorsten si niet</l>
<l>Den apostelen comen naer.</l>
<l>Doe quamen die Romeine daer,</l>
<l>Dien God sulker eeren onde,</l>
<l>Ende namense ten selven stonde</l>
<l n="65">Ende leidense met eren doch</l>
<l>Ter stede daer sij rusten noch.</l>
<l>                Sine sudare, daer ghi om baet,</l>
<l>Leget up hem also begaet</l>
<l>Dat wire niet dorren comen an.</l>
<l n="70">Nochtan, vrouwe! so moeti dan</l>
<l>Iet van hem hebben nu ter stonden:</l>
<l>Die ketene daermede was gebonden</l>
<l>Sente Pauwels, daer men af mach sien</l>
<l>Menege miracle gescien,</l>
<l n="75">Die sendic u up desen dach,</l>
<l>Dat menre af gevilen mach."</l>
</div>
<div type="subchapter"><head type="subchapter">Van sente Pieters slotele een miracle. XX.</head>
<l>                Van sente Pieters slotele mede</l>
<l>Scrivet teere ander stede</l>
<l><pb n="3,21"/> Sente Gregorius dese dinc,</l>
<l>Hoet daer mede eens verginc:</l>
<l n="5">Een Lumbaert die quamer an,</l>
<l>Een ongelovech heidijn man,</l>
<l>Diere onwerdelike up siet,</l>
<l>Om dat men sente Pieters hiet;</l>
<l>Maer want hine guldijn sach,</l>
<l n="10">So hilt hine om sine beiach,</l>
<l>Alse diere iet af maken woude.</l>
<l>Sijn mes trac hi also houde</l>
<l>Te proevene daer an wat ware:</l>
<l>Die viant al openbare</l>
<l n="15">Ontstakene met sinen spele,</l>
<l>Sodat hi in sine kele</l>
<l>Gheent mes stac van groter noot,</l>
<l>Ende viel up die stede doot.</l>
<l>Der Lumbarden coninc Alarit</l>
<l n="20">Was daer bi ende sach al dit,</l>
<l>Ende menech ander die daer waren,</l>
<l>Ende begonden hem sere vervaren;</l>
<l>Hier lach die slotel, hier de man,</l>
<l>Niemene en dorster tasten an.</l>
<l n="25">Doe was daer een kerstijn Lumbaert,</l>
<l>Die sinen zin te Gode waert</l>
<l>Hadde gheset in goeden levene,</l>
<l>Ende plach aelmoesene te gevene;</l>
<l>Die hief den slotel vander erde.</l>
<l n="30">Alaric met grotre werde</l>
<l>Dede eenen anderen maken</l>
<l>Van goude ende van dieren saken,</l>
<l>Ende sendetse te Rome bede te gader</l>
<l>Den paues, den gelovegen vader,</l>
<l n="35">Ende screef oec ende ontboot</l>
<l>Gheent wonder ende gene miracle groet.</l>
<l>                Vort hort sine exempelen dus</l>
<l>Uut sinen bouke Dyalogus.</l>
</div>
<div type="subchapter"><head type="subchapter">Van enen heilegen Libertijn. XXI.</head>
<l>                Een heilech man hiet Libartijn,</l>
<l>Proofst inden cloester sijn</l>
<l>In des coninx Totilen tiden,</l>
<l>Die Ytalen wilde dorstriden.</l>
<l n="5">Eens gheviel daer indien lande,</l>
<l>Datter Oester Goten grave Dande</l>
<l>Daer ter stede soude liden,</l>
<l>Aldaer Libertijn soude tiden,</l>
<l>Om sine bederve, up een paert.</l>
<l n="10">Te hant hire af geworpen waert.</l>
<l>Doe boot hi hem de zweepe mede,</l>
<l>Aldaer hi tpaert met gaen dede,</l>
<l>So lettel quetstene die scade.</l>
<l>Die heileghe man wart te rade,</l>
<l n="15">Dat hi viel in siere gebeden.</l>
<l>Die Goten quamen tere steden,</l>
<l>Teere rivieren, ende souden liden,</l>
<l>Maer niemen en mochte in dien tiden</l>
<l>Met sporen no met ghenen dingen</l>
<l n="20">Gheent paert in dat water bringen.</l>
<l>Alsi van slane waren moede,</l>
<l>Sprac ghinder aldus een vroede:</l>
<l>"Dit ongeval dat coemt ons an,</l>
<l>Om dat wi ghenen heilegen man</l>
<l n="25">Sijn paert namen; wi sijn onteert."</l>
<l>Mettien sijn si weder gekeert</l>
<l>Ende vonden den man in sine gebede</l>
<l>Aldaer noch ter selver stede:</l>
<l>"Nem hier," seiti, "dijn paert ende hoede."</l>
<l n="30">Hi antworde: "Nu vaert met Goede,</l>
<l>In hebbe ghene noot vanden paerde."</l>
<l>Si beetten neder uptie aerde,</l>
<l>Ende settene van daer hi lach neder</l>
<l>Up sijn paert aldaer weder,</l>
<l n="35">Een deelkijn an sinen danc,</l>
<l>Ende so henen haren ganc.</l>
<l>Alsi quamen echt ter rivieren,</l>
<l>So voeren si over in dier manieren,</l>
<l>Alse ofse gheen water en lette,</l>
<l n="40">Sint datse God ontsette.</l>
<l>                Eens gheviel desen Libertijn,</l>
<l>Dat up hem balch die abt sijn</l>
<l>Ende slougene int anscijn metter hant,</l>
<l>Ende alse hi anders niene vant</l>
<l n="45">Dan enen voetstoel, slouch hine daer mede,</l>
<l><pb n="3,22"/> So dat hi hem bulen dede</l>
<l>Danscijn sere vandien slaghen.</l>
<l>Dander zweech, hine wils gewagen,</l>
<l>Ende ginc te sinen bedde saen.</l>
<l n="50">Des morgens es hi upgestaen</l>
<l>Ende ginc omme verwerven</l>
<l>Van Gods huse die bederven.</l>
<l>Edele lieden, die terre stonde</l>
<l>Hem minden ende sijns hadden conde,</l>
<l n="55">Vrageden omme sine mesdaet,</l>
<l>Wiene hadde also begaet:</l>
<l>"Ghister navont," sprac hi tien stonden,</l>
<l>"So scenden mi mine zonden,</l>
<l>Dat ic mi quetste dus onsoete</l>
<l n="60">Anden stoel onder mine voete."</l>
<l>Dus ontsculdegede die goede man</l>
<l>Den abt ende en looch niet daer an.</l>
</div>
<div type="subchapter"><head type="subchapter">Van enen moenc die colen wachte. XXII.</head>
<l>                In dien selven cloester mede</l>
<l>Was een van groter heilechede,</l>
<l>Een moenc, die dat hof bewaerde;</l>
<l>Maer een dief van quaden aerde</l>
<l n="5">Clam over den tuun ende stal</l>
<l>Der moenke colen in dat dal.</l>
<l>Alse die goede man sijn cruut</l>
<l>Vertorden sach ende getrocken uut,</l>
<l>So sochti tgat, daer die ghone</l>
<l n="10">In te crupene was ghewone.</l>
<l>Mettien hevet hi bekent</l>
<l>Inden hove een serpent.</l>
<l>Te hem seidi: "Com hare mede!"</l>
<l>Ende alset quam ter selver stede,</l>
<l n="15">Daer die dief in plach te gane,</l>
<l>Sprac hi dus den serpente ane:</l>
<l>"In Jhesus Cristus name, wacht</l>
<l>Desen inganc, dach ende nacht,</l>
<l>Ende laet den dief niet comen in."</l>
<l n="20">Gheent serpent, alse oft hadde zin,</l>
<l>Ghinc liggen dwers inden pat,</l>
<l>Entie moenc weder tsiere stat.</l>
<l>Te middaghe alst tcovent sliep,</l>
<l>Haestem die dief ende liep</l>
<l n="25">Ten tune ende clam int hof,</l>
<l>Ende alse hi sette den voet of,</l>
<l>Siet hi dat dier daer ter stat</l>
<l>Liggen dwers daer inden pat,</l>
<l>Ende wilde keren ende wart vervaert,</l>
<l n="30">Ende alse hi hem haeste, sijn roc waert</l>
<l>Vast anden stake vanden tune.</l>
<l>Nederwaert hinc hem de crune,</l>
<l>Onthier ende die moenc quam,</l>
<l>Diene also hangende vernam.</l>
<l n="35">Den serpente sprac hi dus ane:</l>
<l>"Nu ghereeddi en woch te gane.</l>
<l>God sijs gheloeft, diet al ziet!</l>
<l>Du heves gedaen dat ic di hiet."</l>
<l>Ten dief ginc hi ende sprac hem an:</l>
<l n="40">"Wat eist, broeder? God, diet al can,</l>
<l>Hevet di gevangen ghegheven mi.</l>
<l>Nu sech danne, waeromme ende twi</l>
<l>Steelstu der broedere aerbeit?"</l>
<l>Alse hi dit hevet gheseit,</l>
<l n="45">Loeste hi den voet ende lieten gaen</l>
<l>Sonder quetsinge ende ongevaen:</l>
<l>"Nu volch mi!" ende hi ledene daer</l>
<l>Daermen in ginc al sonder vaer,</l>
<l>Ende gaf hem lievelike ende ongestolen</l>
<l n="50">Vanden crude ende vanden colen.</l>
<l>"Ganc," sprac hi, "hoe dat di verga,</l>
<l>Ende en stele nemmermeer hier na.</l>
<l>Ic saldi gherne gheven dat</l>
<l>Dat du met zonden heves gehat;</l>
<l n="55">Com te mi vort al dijn leven,</l>
<l>Alse du noot heefs, ic salse di geven."</l>
</div>
<div type="subchapter"><head type="subchapter">Van enen heileghen Equius. XXIII.</head>
<l>                Int lant van Valerijn was</l>
<l>Een, hiet Equius, die plach das,</l>
<l>Dat hi in sire joghet street</l>
<l>Jegen sijn vleesch, dat was te heet,</l>
<l n="5">Ende bat altoos Gode met vlite,</l>
<l>Dat hi hem dies maecte quite.</l>
<l>Eens nachts sach hi ende vernam,</l>
<l>Waer een engel te hem quam</l>
<l>Ende hevet genomen sijn let,</l>
<l n="10">Dattene also swaer beset,</l>
<l>Ende seide: "Hier nemic di stille</l>
<l><pb n="3,23"/> Alder onsuverheden wille."</l>
<l>Nu vort meer leefdi met vreden,</l>
<l>Alse die van alre manlicheden</l>
<l n="15">Quite es ende altemale vri.</l>
<l>Van danen vort an so was hi</l>
<l>Abt van mannen ende van vrouwen,</l>
<l>Alse dies hem dorsten getrouwen.</l>
<l>                Onder sine nonnen ghevel,</l>
<l n="20">Datter ene maget alse om spel</l>
<l>Inden hove hare ginc vernuwen.</l>
<l>Een blat sach soe van latuwen</l>
<l>Dat hare bequam, ende staect ter stont</l>
<l>Ongheseint in haren mont.</l>
<l n="25">In hare so quam die viant,</l>
<l>Diese besat altehant.</l>
<l>Equitius quam die mare,</l>
<l>Ende hi liep metter vaert te hare.</l>
<l>Teersten dat hi binnen der porten quam,</l>
<l n="30">Riep die duvel, droeve ende gram:</l>
<l>"Wat hebbic nu verbuert, wat?</l>
<l>Ic sat up ere latuwen blat,</l>
<l>Wat magic dies, dat soe mi beet?"</l>
<l>Die heilege man hem thant heet,</l>
<l n="35">Dat hi vlie te sire onneren,</l>
<l>Ende hi nemmermeer daerf keren.</l>
<l>                Een ander man in Ytale,</l>
<l>Edel ende gheboren wale,</l>
<l>Sach desen Equitius predeken gaen,</l>
<l n="40">Ende nochtan haddi ontfaen</l>
<l>Enghene wihinge in gere wijs.</l>
<l>Wonderlike sprac hi: "Du sijs</l>
<l>Dattu leec best, alsict gome,</l>
<l>Ende du sijs onder den paues van Rome,</l>
<l n="45">Ende van hem niet en heves orlof:</l>
<l>Wie gaves di macht ende waer of,</l>
<l>Dattu wilt predeken ende castien?"</l>
<l>Doe moeste die heilege mensce lijen,</l>
<l>Dat hijt elre teerst wilde micken,</l>
<l n="50">Ende sprac: "Dit pensdic selve dicken,</l>
<l>Maer snachts in enen visioene</l>
<l>Quam mi een an van sconen doene,</l>
<l>Ende sette mi an de tonge daer</l>
<l>Een heet yser, scaerp ende claer,</l>
<l n="55">Ende seide: "Ic gheve mi dine wort,</l>
<l>Ganc ende predeke vort."</l>
<l>Ende oint sidert na ghenen dach,</l>
<l>Al wildic swigen, ic en mach."</l>
</div>
<div type="subchapter"><head type="subchapter">Van eenen heileghen Constantijn. XXIIII.</head>
<l>                Een hiet Constantius hir te voren,</l>
<l>Die was van ambachte vercoren</l>
<l>Dat hi lampten ontstac.</l>
<l>Eens daer olye ghebrac,</l>
<l n="5">Ende hi ghoot water in die vate,</l>
<l>Ende soe bernde wel utermate.</l>
<l>Die name van sire heilechede</l>
<l>Die ginc verre in meneger stede,</l>
<l>So datten menech man versochte.</l>
<l n="10">Een dorpman, updat hine sien mochte,</l>
<l>Sochten daer van verren lande,</l>
<l>Ende hi hadde onledich die hande,</l>
<l>Alse die maecte sulke dinc,</l>
<l>Alse te sinen lampten ginc.</l>
<l n="15">Nu was hi cort ende clene</l>
<l>Ende van droever gedane gemene.</l>
<l>Die dorper vragede om diemen prisede,</l>
<l>Mettien men hem met vingren wijsde,</l>
<l>Maer hine gevroedem niet daer ane,</l>
<l n="20">Alse volc dat al an die ghedane</l>
<l>Prisen der lieder weldaet,</l>
<l>Also alst daer ane staet,</l>
<l>Die scone si ende goet,</l>
<l>Ende laten zin ende moet;</l>
<l n="25">Maer en leget niet an die scone.</l>
<l>Alse hi so onmanliken persone</l>
<l>Ende so lelyken anesiet,</l>
<l>Ne wille hi gheloven niet,</l>
<l>Dat ware die selve man,</l>
<l n="30">Daer so groten prijs lach an.</l>
<l><pb n="3,24"/> Doe hilti sijn spot met dien</l>
<l>Ende seide: hi quam omme sien</l>
<l>Eenen groten heilegen man,</l>
<l>Ende dese en hevet niet an</l>
<l n="35">Dat enen man toe behort.</l>
<l>Alse Constantius dat hort,</l>
<l>Also hiet die moenc bi namen,</l>
<l>Liet hi sijn werc alte samen</l>
<l>Ende helsede ghenen dorper dan</l>
<l n="40">Ende seide: "Du best alleene die man,</l>
<l>Die claerlike siet ende seghet</l>
<l>Wat dingen dat an mi geleghet."</l>
<l>Hier bi merctemen ende verstoet</l>
<l>Sinen uutnemenden moet,</l>
<l n="45">Dat hi den dorpere te meer minde,</l>
<l>Omdat hi sine onwerde bekinde;</l>
<l>Want altemale utebreect,</l>
<l>Alsemen enen mesprijs spreect,</l>
<l>Over hoe groot dat elc man</l>
<l n="50">Sijns selves doget merken can.</l>
</div>
<div type="subchapter"><head type="subchapter">Van enen bisscop, hiet Bonefaes. XXV.</head>
<l>                Een bisscop was, hiet Boenefaes,</l>
<l>Dien gheviel een wonderlijc caes,</l>
<l>Die teens heren tafle sat,</l>
<l>Hiet Fortunaet, die hem dies bat;</l>
<l n="5">Ende eer hi Gode geloven mochte,</l>
<l>Quam een speelman, die brochte</l>
<l>Eene zimme ende speelde vor de porte,</l>
<l>Ende stont ende riep omme sine bedorte.</l>
<l>Die bisscop hevet dat spel gehort</l>
<l n="10">Ende sprac te hant dit wort,</l>
<l>Met onwerden harde groot:</l>
<l>"Wach, wach! die keytijf es doot!</l>
<l>Ic ginc ter taflen sitten saen,</l>
<l>Ende hebbe selves den mont ondaen</l>
<l n="15">Omme te lovene onsen Here God,</l>
<l>Ende voer die porte staet een sot</l>
<l>Met siere simmen, met sire apinne.</l>
<l>Nochtan, dor karitate ende minne,</l>
<l>Draghet hem wijn ende broot.</l>
<l n="20">Nochtan sekerlike es hi doot!"</l>
<l>Alse die speleman hadde ontfaen</l>
<l>Wijn ende broot, ginc hi woch saen.</l>
<l>Vanden huus viel een steen boven,</l>
<l>Die hem thovet na heeft gecloven,</l>
<l n="25">Ende hi staerf upten anderen dach.</l>
<l>                Pieter! nu peinse wie so mach,</l>
<l>Hoemen sal eeren ende ontsien</l>
<l>Die heilegen Gods ons Heren, bidien</l>
<l>Het sijn Gods tempele, daer hi in merret.</l>
<l n="30">Wat doet hi anders diese vererret,</l>
<l>Dan hi verbelgen doet den ghonen,</l>
<l>Diere in wandelt metter wonen?</l>
<l>Ende dats tontsiene lude ende stille,</l>
<l>Want hi mach wreken alsi wille.</l>
<l n="35">                Constantius, een van sinen neven,</l>
<l>Hadde dies bisscops paert gegeven</l>
<l>Om XII bisante, alsemen wel wiste,</l>
<l>Ende leidse in sijns selves kiste,</l>
<l>Hem tontbergen ende es woch gegaen.</l>
<l n="40">Doe quamen ten bisscoppe saen</l>
<l>Aerme ende baden dor noot;</l>
<l>Die bisscop en hadde clene no groet</l>
<l>Dat hi den aermen geven mochte.</l>
<l>Mettien quam in sijn gedochte</l>
<l n="45">Tghelt vanden paerde ende es saen</l>
<l>Te Constantius scrine gegaen;</l>
<l>Alse een hovesch rovere, niet als een zot,</l>
<l>So brac hi ontwee dat slot.</l>
<l>Die XII bisante gaf hi den aermen,</l>
<l n="50">Want hem ontfaermde dat carmen.</l>
<l>Constantius es wedercomen</l>
<l>Ende hevet dese dinc vernomen</l>
<l>Ende scalt ende wart dore gram.</l>
<l>Die bisscop, alse hijt vernam,</l>
<l n="55">Quam met soeter talen vort,</l>
<l>Maer die neve heeften geantwort:</l>
<l>"Het mach met dij algader leven,</l>
<l>Sonder ic! - nu doe mi gheven</l>
<l>Mijn ghelt, dat mi es genomen."</l>
<l n="60">Die bisscop hevet dit vernomen</l>
<l>Ende es in die kerke gegaen</l>
<l>Tonser Vrouwen harde saen.</l>
<l>Sine hande hief hi up ter steden</l>
<l>Ende hevet al staende gebeden.</l>
<l n="65">In sinen boesem heefti vonden</l>
<l>XII bisanten te dien stonden,</l>
<l>Ende hi warp te hant dat goet</l>
<l><pb n="3,25"/> Sinen neve, die na was verwoet.</l>
<l>Hi sprac: "Dijn gelt nem aldaer;</l>
<l n="70">Maer ic segge di vorwaer,</l>
<l>Dune werdes geen bisscop na mi:</l>
<l>Dine vrecheit verbiedet di."</l>
<l>                In sine colen vant hi vele rupen</l>
<l>Sijn cruut eten ende dorcrupen,</l>
<l n="75">Ende hi hietse gaen bet of</l>
<l>Van Gods halven ende rumen thof;</l>
<l>Ende daer naer en blever ghene</l>
<l>Binnen den tune groet no clene.</l>
<l>Ander miracle ende ander doghet</l>
<l n="80">Dedi in doude ende in die joget.</l>
</div>
<div type="subchapter"><head type="subchapter">Vanden bisscop Fortunaet. XXVI.</head>
<l>                Bi Toskane, alse hier staet,</l>
<l>Was een bisscop, hiet Fortunaet,</l>
<l>Die enen duvel uut enen beseten</l>
<l>Sijns vaets eens dede vergeten.</l>
<l n="5">Die quade geest dede savonds ane</l>
<l>Eens vremds pelegrijns gedane,</l>
<l>Ende ginc roepen achter de straten</l>
<l>Over den bisscop Fortunaten:</l>
<l>"Siet hier," sprac de duvel saen,</l>
<l n="10">"Wat een heilech man heeft gedaen!</l>
<l>Een pelegrijn steecti uut met crachte!</l>
<l>Nu en wetic war rusten bi nachte."</l>
<l>Een man was, die hadde wijf ende kint,</l>
<l>Diene herbergede, als hine vint,</l>
<l n="15">Ende settene bi sinen viere.</l>
<l>Daer naer so besat hi sciere</l>
<l>Gheent kint ende waerpt in den brant,</l>
<l>Ende ontlivet daer te hant.</l>
<l>Doe wart die droeve wert geware,</l>
<l n="20">Wien hi hadde ontfangen dare,</l>
<l>Ende wien die bisscop hadde versteken.</l>
<l>                Pieter! nu mogestu wel spreken,</l>
<l>Datmen vele merct in goede,</l>
<l>Die comen van quaden moede.</l>
<l n="25">Lichte dese wert en ontfinc</l>
<l>Dien gast in gere goeder dinc,</l>
<l>Maer omme des bisscops onnere.</l>
<l>Dit toget daventure sere:</l>
<l>Want die doot van sinen kinde</l>
<l n="30">Toget wel, alsict bevinde.</l>
<l>                Dese bisscop Fortunaet</l>
<l>Eens quam hi, alst bescreven staet,</l>
<l>Daer een dode lach teere stede,</l>
<l>Ende dedene upstaen met sire bede.</l>
<l n="35">Alse hi den bisscop sach, sprac hi saen:</l>
<l>"Owi! wat hevestu mi gedaen?"</l>
<l>Dander seide: "Wat dedic dan?"</l>
<l>Hi antworde: "Mi quamen an</l>
<l>Si twee ghistren te samen,</l>
<l n="40">Die mi dit aerme leven namen,</l>
<l>Ende leden mi daer ic al goet sach;</l>
<l>Heden," sprac hi, "upten dach</l>
<l>Quam een die mare brochte ende seide,</l>
<l>Datmen mi saen weder leide,</l>
<l n="45">Want die bisscop Fortunaet</l>
<l>In sijn huus om bidden gaet."</l>
<l>Naer dese wart hi ghesont</l>
<l>Ende levedere na lange stont.</l>
<l>                Doch salmen geloven wel,</l>
<l n="50">Dattem also goet ghevel</l>
<l>Of beter, alse hi echt verstaerf,</l>
<l>Dan dat hi teerst verwaerf;</l>
<l>Want gheen heilech man en bade,</l>
<l>Ghelovewi, om iemens scade.</l>
</div>
<div type="subchapter"><head type="subchapter">Van den pape Severe. XXVII.</head>
<l>                Het was een man van goeden levene,</l>
<l>Severus hiet hi, die te gevene</l>
<l>Dor Gode plach ende was priester mede</l>
<l>Tons Vrouwen kerke tere stede.</l>
<l n="5">Een huusman lach up sinen ende,</l>
<l>Die om desen priester sende,</l>
<l>Datti them quame in corten stonden,</l>
<l>Ende hi bade voer sine zonden,</l>
<l>Dat hi ontbonden ende claer</l>
<l n="10">Sterven mochte ende sonder vaer.</l>
<l>Nu stont die man, heilech ende waert,</l>
<l><pb n="3,26"/> Onledich over sinen wijngaert,</l>
<l>Sodat hi sijns selves vergat,</l>
<l>Want hi hadde onder handen dat</l>
<l n="15">Dat hi gerne vuldade.</l>
<l>Dus so quam hi te spade,</l>
<l>Ende alst gedaen was haesti hem dane,</l>
<l>Ende gemoete in sinen gane</l>
<l>Die hem te keerne geven raet:</l>
<l n="20">"Here!" seiden si, "ghi sijt verspaet,</l>
<l>Want die man es bleven doot."</l>
<l>Doe quam hem an een rouwe groet,</l>
<l>Ende riep in jammerliker wort:</l>
<l>"Wapene! ic hebbe desen man vermort."</l>
<l n="25">Ten doden quam hi met weene</l>
<l>Ende lach vor hem up derde allene,</l>
<l>Ende riep dat hi schuldich ware</l>
<l>An sine doot al openbare.</l>
<l>Te hant wart die ziele ontboden</l>
<l n="30">Ende quam weder in dien doden.</l>
<l>Alsemen hem dan vragede das,</l>
<l>Wanen hi quam ende wie hi was,</l>
<l>Hi sprac: "Mi leedden swarte man,</l>
<l>Dien uut haren monde ran</l>
<l n="35">Ende uut haren neseghaten</l>
<l>Vlamme so groot utermaten,</l>
<l>Dat ict conde niet gedogen.</l>
<l>In donkeren steden si mi togen;</l>
<l>Maer een scone jongelinc</l>
<l n="40">Quam jegen ons ende mettem ginc</l>
<l>Gheselscap, ende hi sprac dese sake</l>
<l>Toten ghenen die mi traken:</l>
<l>"Leettene weder nu ter steden!</l>
<l>Severus hevet vor hem gebeden,</l>
<l n="45">God heeftene sinen tranen gegeven.""</l>
<l>Severus heeftene upgeheven,</l>
<l>Die priester, ende hem gheset</l>
<l>Penetencie nader kerken wet,</l>
<l>Ende dede voer hem sine bede.</l>
<l n="50">VII daghe levedi mede</l>
<l>Ende beweende sine mesdaet,</l>
<l>Daer na voer hi ter goeder staet.</l>
<l>                Pieter! nu proef hoe onse Here</l>
<l>Vercoren hadde desen Severe,</l>
<l n="55">Dat hine ene wile en liet</l>
<l>Van herten verdroeven iet.</l>
</div>
<div type="subchapter"><head type="subchapter">Van enen, hiet Benedictus. XXVIII.</head>
<l>                Het was een man, lanc eist niet,</l>
<l>Die Benedijt bi namen hiet,</l>
<l>Dats Benedictus in Latijnscher tongen,</l>
<l>Van zeden out, van jaren jonge,</l>
<l n="5">Die woende upten berch Cassijn.</l>
<l>Alle die geburen sijn</l>
<l>Bekeerdi met predicaden.</l>
<l>Dat quam den duvel te scaden,</l>
<l>Sodat hine somwile riep</l>
<l n="10">Ende al omme den cloester liep:</l>
<l>"Benedicte! Benedicte!"</l>
<l>Alsemen antworde min no mee,</l>
<l>Riep hi lude: "Vermaledide!"</l>
<l>Ende vragede wat hi hem tijde,</l>
<l n="15">Dat hi hem dede so grote scade</l>
<l>Met siere leeder predicade.</l>
<l>                Sine moenke waren int visieren</l>
<l>Ant werc van ere maysieren,</l>
<l>Ende hi lach in siere gebede</l>
<l n="20">In sine celle, up sine stede.</l>
<l>Die duvel spotte mettem sere</l>
<l>Ende seide: "Hont! nu kere</l>
<l>Te dinen moenken, die du heves,</l>
<l>Ende daer du omme in sorgen leves,</l>
<l n="25">Die staen in haren aerbeit."</l>
<l>Benedictus sendde ghereit</l>
<l>Te sinen broeders gelijc den vroeden,</l>
<l>Dat si hem wilden vorhoeden.</l>
<l>Cume die bode die boetscap brochte</l>
<l n="30">Die duvel en stac die want onsochte,</l>
<l>Dat soe viel ende beghinc</l>
<l>Eens edels mans kint, een jongelinc,</l>
<l>Die daer binnen was begeven,</l>
<l>[Ende] es te sticken gewreven;</l>
<l n="35">Ende si hebbene met groter clagen</l>
<l>Sente Benedictuse gedraghen</l>
<l>In een cleet, want anders niet</l>
<l><pb n="3,27"/> Mochtmenne dragen; ende alsijt siet</l>
<l>So tebroken al te sticken,</l>
<l n="40">So versuchte hi sere ende dicken,</l>
<l>Ende maket met sire bede</l>
<l>Levende ende al gesont mede.</l>
<l>                Hi hadde mede, hore ic lijen,</l>
<l>Den gheest vander prophetijen:</l>
<l n="45">Want die coninc Totel van Goten</l>
<l>Horde seggen sinen ghenoten,</l>
<l>Dat hi die dinc conde voersien</l>
<l>Die daer naer souden gescien,</l>
<l>Ende es te sine cloester gevaren,</l>
<l n="50">Ende bleef met sinen scaren</l>
<l>Ende beidde ende dede hem verstaen,</l>
<l>Dat hi soude comen saen.</l>
<l>Doe so senddi voren echt</l>
<l>Eenen, hiet Riggo, sinen sciltknecht,</l>
<l n="55">Ende gaf hem sine gewaden scone,</l>
<l>Dat hiere voere in sinen persone.</l>
<l>Alse van verren quam de gone,</l>
<l>Riep hi lude: "Lieve sone!</l>
<l>Doe wech dattu heves an,</l>
<l n="60">Want du en best niet die man."</l>
<l>Die ghene viel neder ende scaemdem sere</l>
<l>Te spottene met so groten here.</l>
<l>Totila quam selve dan,</l>
<l>Ende alse hi sach den heilegen man</l>
<l n="65">Van verren, so beette hi tien tiden,</l>
<l>Want hine dorste te hem niet riden.</l>
<l>Voer hem viel hi ter erden;</l>
<l>Benedictus hieven up met werden</l>
<l>Ende scaltene van sire mesdaet,</l>
<l n="70">Ende seide, wat hem te comene staet:</l>
<l>"Du heves gedaen groete mesdaet,</l>
<l>Ende noch volgestu sulken raet;</l>
<l>Du suls te Rome met dinen here,</l>
<l>Ende du salt liden oec die mere;</l>
<l n="75">Du salt sijn here IX jaer,</l>
<l>Ende sterven int tiende daernaer."</l>
<l>Hieraf wart Totila vervaert,</l>
<l>Ende keerde ten sinen waert,</l>
<l>Ende beval hem in sire gebede.</l>
<l n="80">Vort liet hi vele siere fellede.</l>
</div>
<div type="subchapter"><head type="subchapter">Van sinen miraclen. XXIX.</head>
<l>                Oec ghesciede alsict vant,</l>
<l>Dat in Benedictus lant</l>
<l>Honger quam, groot ende swaer,</l>
<l>Ende sine moenken hadden vaer;</l>
<l n="5">Want si ter maeltijt tharen live</l>
<l>Ne hadden brode als maer vive.</l>
<l>Alse die here bedroevet sach,</l>
<l>Vragedi wat hem anelach:</l>
<l>"Al hebdi nu min dan gevouch</l>
<l n="10">Spise, u wert maergen genouch."</l>
<l>Ten naesten dage so vondsi saen</l>
<l>CC mudde in zacken staen</l>
<l>Met mele voer hare dure,</l>
<l>Ende men wiste niet tier ure,</l>
<l n="15">Wanen si quamen of wiese brochte,</l>
<l>Of wiese daer senden mochte.</l>
<l>Dies dancten die moenken sere</l>
<l>In hare ghebede onsen Here.</l>
<l>                Doe die Oester Goten waren</l>
<l n="20">Int lant van Napels met haren scaren,</l>
<l>Was daer een Gote ende hiet Ralle,</l>
<l>Ende hadde met ongevalle</l>
<l>Eenen dorpere in sire oude,</l>
<l>Dien hi pinen ende reimeren woude.</l>
<l n="25">Alse hi den ghenen so wee doet,</l>
<l>Seide die ghene: "Ic hebbe mijn goet</l>
<l>Benedictuse al bevolen,</l>
<l>Den heilegen man, dus eist verholen."</l>
<l>Doe jagedine voer sijn paert</l>
<l n="30">Ende seide: "Nu leet mi darewaert,</l>
<l>Daer die man es." Hi deet gereet,</l>
<l>Ten cloestre heeftine gheleet;</l>
<l>Den man vant hi sonder geselle</l>
<l>Lesende voer sine chelle.</l>
<l n="35">Doe riep die gebondene man:</l>
<l>"Dits Benedictus, spreect hem an!"</l>
<l>Doe sprac die Gote, fel ghemoet:</l>
<l>"Stant up, ghef hare tgoet,</l>
<l>Dat di dese dorper liet."</l>
<l n="40">Mettien die heilege man upsiet,</l>
<l>Entie banden sprongen ontwee</l>
<l><pb n="3,28"/> Van ghenen dorpere, min no mee</l>
<l>Dan oft hadde gheweest rooc.</l>
<l>Ralle sach dat wonder oec,</l>
<l n="45">Ende viel ter erden tsinen voeten</l>
<l>Ende bat ghenaden met moeten,</l>
<l>Ende scalt met groten vlite</l>
<l>Vortmeer ghenen dorper quite.</l>
<l>                Dese Benedictus hadde mede</l>
<l n="50">Ene zuster van groter heilechede,</l>
<l>Eene nonne ende eene maghet,</l>
<l>Daermen vele dogeden af gewaget,</l>
<l>Die niet verre en woende dane.</l>
<l>Van hare sach hi met ogen ane</l>
<l n="55">Hare ziele in ere duven gelike</l>
<l>Upwaert varen te hemelrike.</l>
<l>Hi deedse halen van daer soe lach</l>
<l>Sine moenken upten selven dach,</l>
<l>Ende deedse in sinen cloester erden,</l>
<l n="60">Naer recht, met wel groter werden,</l>
<l>Daer bi dat hi menegen dach</l>
<l>Selve oec begraven lach.</l>
<l>                Sidert daer na sach hi ane</l>
<l>Van Caeps den bisscop Germane,</l>
<l n="65">Up enen zwarten donkeren nacht,</l>
<l>Met claerheden van groter cracht,</l>
<l>Den ingelen voeren inden trone</l>
<l>In ghene claerheit harde scone.</l>
</div>
<div type="subchapter"><head type="subchapter">Vanden bisscop Andries van Fonden. XXX.</head>
<l>                Pieter! mi gedinct ter stonden,</l>
<l>Dat Andries, bisscop van Fonden,</l>
<l>God van zonden hoede wel;</l>
<l>Want vele dogeden hem ghevel</l>
<l n="5">In zuverheden, in goeden levene,</l>
<l>Eer dat quam in sinen snevene.</l>
<l>Eene nonne hi te houdene plach,</l>
<l>Lange stont ende menegen dach,</l>
<l>So seker wildi in desen</l>
<l n="10">Haerre beeder zuverheit wesen.</l>
<l>Daer bi so quam eer iet lanc</l>
<l>Die duvel te hem enen ganc,</l>
<l>Want hi brachtem inden zinne</l>
<l>Hare welgemaectheit ende minne,</l>
<l n="15">So dat hem dat gepeins genoegede.</l>
<l>                Tien tiden eenen Juede voegede</l>
<l>Uten lande van Caeps sine vaert</l>
<l>Te settene te Rome waert,</l>
<l>Ende quam ter selver stonden</l>
<l n="20">Bi nachte anden berch van Fonden,</l>
<l>Ende hine vant nieweren, alsem dochte,</l>
<l>Daer hi snachts herbergen mochte.</l>
<l>Een out tempel van Apolline</l>
<l>Stont daer: daer micti in te sine;</l>
<l n="25">Doch ontsach hi een deel mede</l>
<l>Die verwatene duvels stede,</l>
<l>Ende al en haddi ghelove niet,</l>
<l>Sijn herte hem te seinne riet,</l>
<l>Alse hi dede, hi waes bedacht.</l>
<l n="30">                Alst quam omtrent middernacht,</l>
<l>Wart hi ontwake, daer hi lach,</l>
<l>Alse die hem der woestheit ontsach,</l>
<l>Ende sach een trop van quaden gheesten</l>
<l>Hem daer beroemen met harre feesten,</l>
<l n="35">Daer een van hem, alse een potestaet,</l>
<l>Mids inden tempel sitten gaet,</l>
<l>Ende vragede elken quaden geest,</l>
<l>Wat hi gedaen hadde ende verheest.</l>
<l>Elc duvel hevet daer vort bracht,</l>
<l n="40">Wat hi quaets hevet gewracht;</l>
<l>Maer een spranc up vor die riese</l>
<l>Ende seide, dat hi bisscop Andriese</l>
<l>Verdort hadde so met eere nonnen,</l>
<l>Dat hijs ontgaen en soude connen.</l>
<l n="45">Dies was die meester sere vro,</l>
<l>Dat sulc een man verdort was so.</l>
<l>"Ja hi!" sprac die duvel, diet vort brachte,</l>
<l>"So verre hebbic bracht sijn gedachte,</l>
<l>Dat hi van lieve hare enen plat</l>
<l n="50">Upten rugge gaf in heimeliker stat."</l>
<l>Doe sprac die meester daer ter stede,</l>
<l>Die viant es der menscelichede:</l>
<l>"Vrient! vulbrinc vort dijn beginnen,</l>
<l><pb n="3,29"/> Hets grote eere, mochstuse verwinnen."</l>
<l n="55">                Die Jode lach in anxene groot,</l>
<l>Ende horde dit al bloot.</l>
<l>Doe hiet die meester, die daer zat,</l>
<l>Tsinen knecht: "Gaet, besiet dat,</l>
<l>Wie si sijn ende segt mi mede,</l>
<l n="60">Die rusten inder minnen stede,</l>
<l>Ende wie hi si, segget mi dat,</l>
<l>Die rustet daer in mine stat."</l>
<l>Die quade geeste gaen tien man</l>
<l>Ende ziene te wondere an.</l>
<l n="65">Si sagen wel ende worden vervaert,</l>
<l>Dattene tcruce hadde bewaert,</l>
<l>Ende riepen: "Wapen! wat es dat?</l>
<l>Een gheseint ydel vat!"</l>
<l>Want si tcruce en conden gedogen.</l>
<l n="70">Mettien si alle henen vloghen,</l>
<l>Die meester duvel ende sine gesellen.</l>
<l>Die Juede, daer wi dit af tellen,</l>
<l>Die dat horde ende anesach,</l>
<l>Stont up teerst dat was dach</l>
<l n="75">Ende ginc ten bisscop rechts betide,</l>
<l>Ende ledene daer an deene zide</l>
<l>Ende vragedem ten eersten worde,</l>
<l>Wat dinge dattene becorde.</l>
<l>Die bisscop wilder niet up mecken,</l>
<l n="80">Dat hijt hem iet wilde ondecken.</l>
<l>Die Jode seide: "Du heves minne</l>
<l>Gheleit met enen dommen zinne</l>
<l>An eene nonne, wetic wale."</l>
<l>Die bisscop loghenets altemale.</l>
<l n="85">Die Jode seide: "Twi logenstu dat?</l>
<l>Du gaves hare van achter enen plat,</l>
<l>In spele, teser avont stonden."</l>
<l>Die bisscop lijets tien stonden</l>
<l>Ende seide omoedelike ghereet,</l>
<l n="90">Daer hi te voren so omme street.</l>
<l>Doe seide hem die Juede das,</l>
<l>Hoet hem te voren comen was.</l>
<l>Die bisscop viel in sine gebede</l>
<l>Ende dancte Gode diere hovescede,</l>
<l n="95">Ende liet die nonne niet mettem bliven,</l>
<l>No geen geselscap oec van wiven,</l>
<l>Ende wijede in sent Anderies name</l>
<l>Den tempel, daer sine mesquame</l>
<l>Die Jode in hadde verstaen.</l>
<l n="100">Vort doepti den Juede saen.</l>
</div>
<div type="subchapter"><head type="subchapter">Van bisscop Datius van Meilane. XXXI.</head>
<l>                Bisscop Datius van Meilane</l>
<l>Die quam eens in sinen gane</l>
<l>Bi Corinten in Grieken lant.</l>
<l>Een huus bider straten hi vant,</l>
<l n="5">Dat hem genougede ende seide,</l>
<l>Dat mer hem sine ruste reide.</l>
<l>Die lieden seiden vander steden:</l>
<l>"Here! dan mach niet sijn met vreden,</l>
<l>Want die duvel menech jaer</l>
<l n="10">Plach te wandelne aldaer."</l>
<l>Die bisscop sprac: "Daer willic wesen,</l>
<l>Den viant jagen van desen."</l>
<l>Snachts als die bisscop ruste,</l>
<l>Quam die viant, die des luste.</l>
<l n="15">Nu grongierdi alse een lyoen,</l>
<l>Nu gebaerdi alse verkene doen,</l>
<l>Ende nu alse oft ezele waren,</l>
<l>Nu alse serpenten gebaren,</l>
<l>Nu alse stieren. Dit verhort</l>
<l n="20">Ghene bisscop ende tart vort,</l>
<l>Ende was erre als hijt vernam.</l>
<l>Den duvel sprac hi ane gram:</l>
<l>"Keytijf! dat betaemt di wel,</l>
<l>Sidert dat di dat ghevel</l>
<l n="25">Dattu Gode geliken wouts,</l>
<l>Dattu den luut van beesten houts."</l>
<l>Die duvel en conde niet gedogen</l>
<l>Den lachter ende es woch gevlogen,</l>
<l>Ende nemmermeer daer naer</l>
<l n="30">Sone keerdi ten huse daer.</l>
<l>                Pieter! mi es te horne becant</l>
<l>Van enen bisscop, Sabijn genant,</l>
<l>Die bisscop te Placensen sat.</l>
<l>Eens seidem sijn dyaken dat,</l>
<l n="35">Dat die riviere, die Padus heet,</l>
<l>Scade dade ende groot leet</l>
<l>Daer an der kerstijnre lant.</l>
<l><pb n="3,30"/> "Ganc heenen," sprac hi te hant,</l>
<l>"Sech hem, dat die bisscop heet,</l>
<l n="40">Dat hi binnen sinen oever geet."</l>
<l>Die dyaken hilt sijn spot</l>
<l>Mettem alse met enen zot,</l>
<l>Ende en wilde dies doen niet.</l>
<l>Die bisscop sinen vicaris hiet:</l>
<l n="45">"Scrijf: "Sabijn, ons Heren knecht,</l>
<l>Ghebiet den watre Padus recht,</l>
<l>In Jhesus Cristus name des Heren,</l>
<l>Dattu souds binnen dinen oevere keren,</l>
<l>Noch en scade nemmeer vort</l>
<l n="50">Den lande datter kerken hort."</l>
<l>Werpdi weder indie riviere."</l>
<l>Alst gedaen was also sciere,</l>
<l>Schiet gheent water vanden lande</l>
<l>Ende dedere nemmeer scade no scande.</l>
<l n="55">                Pieter! men mach merken hier in</l>
<l>Des overhorichs menschen zin;</l>
<l>Want een lijfloes element</l>
<l>Dat gebot ons Heren kent,</l>
<l>Daer die mensce niet omme gevet,</l>
<l n="60">Die zin ende redene hevet.</l>
</div>
<div type="subchapter"><head type="subchapter">Vanden heileghen Ysaac. XXXII.</head>
<l>                Tote Spoletten binnen der steden</l>
<l>Was een man van heilecheden,</l>
<l>Ysaac hiet hi vorwaer,</l>
<l>Ende quam van over mere daer.</l>
<l n="5">Tote Spoletten quam hi ter steden,</l>
<l>Ende hevet den coster ghebeden,</l>
<l>Datmen hem orlof geven soude</l>
<l>Te bedene alse lange als hi woude,</l>
<l>Ende menne uter kerken niet en stake,</l>
<l n="10">Alsemen ne gene getide sprake,</l>
<l>Ende lietene beden sonder verdrieten,</l>
<l>So dat hem die costers lieten.</l>
<l>In sijn ghebede es hi ghestaen</l>
<l>Ende stont III daghe al sonder waen.</l>
<l n="15">Een costre was fier, als hi dit sach,</l>
<l>Ende riep, alsem int herte lach:</l>
<l>"Dese triwant staet hier ter stede,</l>
<l>III daghe ende III nachte mede,</l>
<l>Vor die liede ende bit."</l>
<l n="20">Enen plat gheefti hem na dit,</l>
<l>Ende drevene alse enen triwant</l>
<l>Uter kerken daer te hant.</l>
<l>Altehant voer naer dat</l>
<l>Die quade gheest in sijn vat,</l>
<l n="25">Ende waerpene vor des Ysaacs voete.</l>
<l>Lude riep hi ende onsoete,</l>
<l>Die duvel, uut des menschen monde:</l>
<l>"Ysaac verdrijft mi nu ter stonde."</l>
<l>Niemen en kende dien Ysaac</l>
<l n="30">Dan die duvel, die dit sprac.</l>
<l>Ysaac viel upten zieken neder,</l>
<l>Entie duvel moeste uut weder.</l>
<l>Wijf ende man, aerm ende rike,</l>
<l>Al wart lopende gemeenlike,</l>
<l n="35">Ende elc pijndem, dat hi mochte,</l>
<l>Hoe hine mettem thuus brochte.</l>
<l>                Niet verre vander selver stat</l>
<l>Maecti ene celle naer dat,</l>
<l>Daer hem ane quamen gesellen</l>
<l n="40">Die hem dor Gode wilden quellen,</l>
<l>Ende leveden onder sijn gebot.</l>
<l>Men boot hem goet ende lant dor God;</l>
<l>Sine moenke haddent gaerne gesien,</l>
<l>Ende hi gaf hem dit wort mettien:</l>
<l n="45">"Moenc, die up erderike</l>
<l>Goet souct ende wille werden rike,</l>
<l>Dans gheen moenc, alsic gevroede."</l>
<l>Dus nauwe wachti sine aermoede,</l>
<l>Ende hoedde sere met ghewelt,</l>
<l n="50">Alse die rike vrecke doet tghelt.</l>
<l>                In miraclen began hi dijen,</l>
<l>Den gheest haddi van prophetien;</l>
<l>Want up enen avont hi dede</l>
<l>Spaden werpen daer ter stede</l>
<l n="55">In sijn hof, tsinen jongers hi seide,</l>
<l>Hoe vele hi wilde dat mer leide.</l>
<l>Snachts alse mattinen waren geseit,</l>
<l>Sprac hi ten jongers: "Nu bereit</l>
<l>Poelment een deel ende alsoe,</l>
<l n="60"><pb n="3,31"/> Dat het si gereet wel vroe."</l>
<l>Alst dach was, daer si toe saghen,</l>
<l>Dede hijt inden hove draghen,</l>
<l>Ende vonden daer gravers also vele,</l>
<l>Alsi savonds, dat sceen in spele,</l>
<l n="65">Spaden hadden uutgedaen;</l>
<l>Want dieve waren uutgegaen</l>
<l>Omme stelen datter was in;</l>
<l>Maer hem verkeerde haer zin,</l>
<l>Also alst God selve woude.</l>
<l n="70">Teerst si in quamen, also houde</l>
<l>Lieten si den quaden wille scieten,</l>
<l>Ende gingen graven ende spieten,</l>
<l>Ende haddent al gegraven omme</l>
<l>Dat int hof was teere somme.</l>
<l n="75">Alse hi in quam so betide,</l>
<l>Die heilege man, sprac hi: "Sijt blide,</l>
<l>Broederen! ghi hebt gepijnt sere;</l>
<l>Rust u ende et in Gods ere.</l>
<l>Broedere! nemmeer en mesdoet;</l>
<l n="80">Maer alse ghi wilt enech goet</l>
<l>Dat int hof staet, eschet dor Gode,</l>
<l>Men gheefter u af uwe gebode."</l>
<l>In haren scoot gaf hi hem genoech</l>
<l>Colen, die elc vor hem drouch,</l>
<l n="85">Ende verboot hem stelen vort.</l>
<l>Si beterden hem an sine wort;</l>
<l>Vortmeer setten si hem ant generen,</l>
<l>Ende wonnen met pinen haer verteren.</l>
</div>
<div type="subchapter"><head type="subchapter">Vanden selven noch. XXXIII.</head>
<l>                Eens quamen vremde liede an,</l>
<l>Als pelegrine, desen heilegen man,</l>
<l>Ende baden dat hem haers ontfaermde,</l>
<l>Ende hise met clederen verwaermde,</l>
<l n="5">Want si waren so naect nochtan,</l>
<l>Dat si cume doeken hadden an.</l>
<l>Ysaac, alsi cledere baden,</l>
<l>Stille heveti hem beraden;</l>
<l>Te hem so roept hi stille</l>
<l n="10">Enen jongre, dien hi wille,</l>
<l>Ende seide: "Ganc henen in dat wout.</l>
<l>Enen boem, dien du daer vinden sout,</l>
<l>Binnen hol te deser stede,</l>
<l>Daer in vintstu cledere mede:</l>
<l n="15">Brincse hare te mi gereide."</l>
<l>Dien boem vant hi, daer hi seide,</l>
<l>Cledere vant hire in, die hi sochte,</l>
<l>Die hi sinen meester brochte.</l>
<l>Hij riep die vremde liede naer</l>
<l n="20">Ende seide: "Hets cout ende zwaer,</l>
<l>Doet dit an ende laet u claghen."</l>
<l>Alsi hare cledere saghen,</l>
<l>Quam hem scaemenesse groet ane</l>
<l>Ende scieden al confuus dane.</l>
<l n="25">                Eens was desen man gesent,</l>
<l>Onder hem ende sijn covent,</l>
<l>Twee corven met spisen geladen.</l>
<l>Die knecht diet drouch wart so beraden,</l>
<l>Dat hi den eenen stac over zide,</l>
<l n="30">Alse hi te genen goeden man tide;</l>
<l>Dien drouch hi met als hi ginc.</l>
<l>Ysaac blidelike ontfinc</l>
<l>Den corf ende seide: "Groten danc!</l>
<l>Maer minne! merc in dinen ganc,</l>
<l n="35">Dat niemene toten corve gaet,</l>
<l>Die over zide geborgen staet,</l>
<l>Daer es inne een serpent:</l>
<l>Coemsture an du warts gescent."</l>
<l>Confus sciet danen de jongelinc,</l>
<l n="40">Toten corve dat hi ginc,</l>
<l>Maer een serpent den corf besat,</l>
<l>Alsem Ysaac voerseide dat.</l>
</div>
<div type="subchapter"><head type="subchapter">Van enen heilegen Florense. XXXIIII.</head>
<l>                In Ytalen, Pieter! so was</l>
<l>Een hiet Florens, gelooft mi das,</l>
<l>Daer vele dogeden ane lach.</l>
<l>Gode bat hi up enen dach,</l>
<l n="5">Dat hi hem gave iet solaes,</l>
<l>Ende hine bat niet als een dwaes;</l>
<l>Want God hem enen bere sende,</l>
<l>Die hem dicken was gehende,</l>
<l>Ende hem vijf scape wachte ter weiden.</l>
<l n="10">Ter rechter noenen sonder beiden</l>
<l>Brocht hise emmer thuus geleet,</l>
<l><pb n="3,32"/> Alst tijt was dreef hise vort gereet.</l>
<l>Hier mergedem mede Floreins.</l>
<l>Dies hadden nijt in haer gepeins</l>
<l n="15">Eens anders mans ghesellen,</l>
<l>Alsi dit horden tellen,</l>
<l>Dat hare meester, die sere was goet,</l>
<l>Sulke miracle niet en doet,</l>
<l>Die Euticius hiet bi namen.</l>
<l n="20">Vier van sinen jongers so quamen</l>
<l>Ende belageden den goeden bere,</l>
<l>Ende slougene doot al sonder were.</l>
<l>Alse Florens sinen bere miste,</l>
<l>Ginc hine soeken, als die niet wiste,</l>
<l n="25">Ende vant waer hi lach doot;</l>
<l>Doch vernam hi wel al bloot,</l>
<l>Wie hem die scade hadde gedaen,</l>
<l>Ende hi vloukedse wenende saen.</l>
<l>Doe worden dandere moenke viere</l>
<l n="30">Alle malade daer na sciere;</l>
<l>Dies ontsach hem harde sere</l>
<l>Florens wrake van onsen Here.</l>
<l>                Dien selven Florens dien gevel</l>
<l>Ene andere miracle also wel.</l>
<l n="35">Het sochtene thuus een dyaken,</l>
<l>Want van hem was vele spraken.</l>
<l>Alse hi te sire cellen quam,</l>
<l>Sach hi om hem ende vernam</l>
<l>Menech harde fel serpent</l>
<l n="40">Bider cellen al ommetrent.</l>
<l>Die dyaken vervaerdem bidi,</l>
<l>Ende riep: "Gods man! bit vor mi."</l>
<l>Dweder was scone ende claer.</l>
<l>Florens hief up aldaer</l>
<l n="45">Sine hande ende bat: "God! verjaghe</l>
<l>Dit venijn ende dese plaghe!"</l>
<l>Mettien wart een donder groot,</l>
<l>Die alle die worme slouch te doot.</l>
<l>Florens sprac: "Si sijn doot, Here!</l>
<l n="50">Hoe comen si nu wech emmermere?"</l>
<l>Mettien worde quamen daer mede</l>
<l>Alse vele vogelen tier stede,</l>
<l>Alse daer menech serpent lach;</l>
<l>Elc nam tsine, daerment toe sach.</l>
</div>
<div type="subchapter"><head type="subchapter">Van Martine den hermite. XXXV.</head>
<l>                Niewinge was in Principaet</l>
<l>Een edel man van heileger daet,</l>
<l>Een eencedel, hiet Martijn daer,</l>
<l>Die zat in een hol menech jaer.</l>
<l n="5">Deerste miracle die hi dede,</l>
<l>Alse hi quam te diere stede,</l>
<l>Sittende in dat eylant clene,</l>
<l>Datter spranc een borne rene,</l>
<l>Die hem waters gaf ter noot,</l>
<l n="10">Ende anders nemmee clene no groet.</l>
<l>Den viant waest leet, diet kent,</l>
<l>Ende gaet in een serpent,</l>
<l>Om dat hine danen verdrive</l>
<l>Om die vreese vanden live.</l>
<l n="15">Dat serpent quam daer int gat</l>
<l>Metten man, die daer allene sat.</l>
<l>Het lach voer hem in sine gebede;</l>
<l>Rusti, het lach bi hem mede.</l>
<l>Die goede man was onvervaert,</l>
<l n="20">Ende stac sine voet te hem waert</l>
<l>Ende sprac: "Bidt, hevestus orlof,</l>
<l>Ic en were di niet hier of."</l>
<l>Drie waerven heefti dit begaert,</l>
<l>So dat die duvel wart vervaert</l>
<l n="25">Dor des mans ghestadichede,</l>
<l>Ende spranc neder tier stede,</l>
<l>Daer die berch was steil ende hooch,</l>
<l>Ende sine quaetheit, die niet en dooch,</l>
<l>Togedi, daer hi neder vel,</l>
<l n="30">Alsemen mochte merken wel:</l>
<l>Want gras, cruut ende haghe</l>
<l><pb n="3,33"/> Verbrande al in ghenen daghe.</l>
<l>                Pieter! merke wel hier an,</l>
<l>Up wat berghe ruste die man,</l>
<l n="35">Die drie jaer alsulc serpent</l>
<l>Bi hem hadde al ongescent.</l>
<l>                Boven dien gate, daer hi in lach,</l>
<l>Hinc een steen, daert menech sach,</l>
<l>In der manieren of hi met allen</l>
<l n="40">Up sine celle soude vallen,</l>
<l>Alse offer sijn leven laghe an.</l>
<l>Ghinder so quam menech man</l>
<l>Om te doene woch den steen,</l>
<l>Daer Martijns sterven ane sceen;</l>
<l n="45">Ende alsi alle pinen begonnen,</l>
<l>Hoe sine alre best gewonnen,</l>
<l>So dat die roetse neghene scade</l>
<l>An ghenen heilegen man en dade,</l>
<l>So wart hi daer gesteken dane</l>
<l n="50">Verre, daer sijt sagen ane,</l>
<l>Ghelijc oft dor negene saken</l>
<l>Der cellen niet en dorste genaken.</l>
<l>                Alse dese Martijn, alsict vernam,</l>
<l>Eerstwaerf an genen berch quam,</l>
<l n="55">Alse hi vercoos dat gat,</l>
<l>Haddi geweest in ene stat,</l>
<l>Daer ene ketene an enen steen</l>
<l>Ghespannen was an sine been,</l>
<l>Dat hi niet vorder gaen en mochte</l>
<l n="60">Dan ghene ketene rochte.</l>
<l>Benedictus horde dese saken,</l>
<l>Daer wi hier te voren af spraken,</l>
<l>Ende ontboot hem aldus recht:</l>
<l>"Oftu best ons Heren knecht,</l>
<l n="65">Sone saldi houden ketene ghene,</l>
<l>Dan Jhesus Cristus minne alleene."</l>
<l>Omme dese wort te hant</l>
<l>Martijn sinen voet ontbant;</l>
<l>Doch en ginc hi te genen stonden</l>
<l n="70">Vorder dan hi eer was gebonden.</l>
</div>
<div type="subchapter"><head type="subchapter">Vanden selven Martine. XXXVI.</head>
<l>                Eens gheviel [van] desen saken:</l>
<l>Gevaen so wart een dyaken</l>
<l>Vanden Lumbaerden, die grote quale</l>
<l>Daden int lant van Ytale,</l>
<l n="5">Ende desen hiltsi omme ontliven,</l>
<l>Ende bat hem, dat hi moeste bliven</l>
<l>In sire wachte dien nacht omtrent.</l>
<l>Si seiden: "Ja! up sulc covent,</l>
<l>Eist so dat hi di ontga,</l>
<l n="10">Datter dijn leven voren sta."</l>
<l>Die heilege man lovede de dinc:</l>
<l>Den dyaken hi ontfinc.</l>
<l>Snachts sliepen die Lumbaerde;</l>
<l>Martijn hiet doe sire vaerde</l>
<l n="15">Ghenen dyaken vlien te hant:</l>
<l>"In mach," sprac hi, "dats di becant,</l>
<l>Want vlie ic, du moets sonder blijf</l>
<l>Dor minen wille verliesen tlijf."</l>
<l>"Vlie!" sprac Martijn met desen,</l>
<l n="20">"Onse Here moete met u wesen!"</l>
<l>Dus dwanc hine dat hi ontran,</l>
<l>Ende hi bleef borge over den man.</l>
<l>Up dien morgen die Lumbarde</l>
<l>Eeschsten haren man ten zwaerde,</l>
<l n="25">Maer die priester antworde hem:</l>
<l>"Hi es ontslopen, ziet, waric bem."</l>
<l>Den Lumbarden dochte best gedaen,</l>
<l>Datmen hem soude thovet afslaen,</l>
<l>Om te dodene met corten tormente.</l>
<l n="30">Si namene na den parlemente</l>
<l>Ende leedene uut met haren swaerden;</l>
<l>Doch ghebat hi den Lumbarden</l>
<l>Sine ghebede te doene ene tijt.</l>
<l>Doe was daer een, hiet Belijt,</l>
<l n="35">Diene onthoveden soude, ende seide:</l>
<l>"Du maecs ons te lange beide,"</l>
<l>Ende stakene metten voeten mettien,</l>
<l><pb n="3,34"/> Ende seide: "Valle up dine knien,</l>
<l>Ende recke den hals, hets groet tijt."</l>
<l n="40">Martijn oec onlange ontbijt,</l>
<l>Hi dede dat hem hiet den man,</l>
<l>Maer hi seide: "Here sente Jan!</l>
<l>Ontfanc vor mi selve dat swaert."</l>
<l>Dat swert hief up die Lumbaert,</l>
<l n="45">Maer hine conde gebringen neder</l>
<l>Aerm no swert, hier no weder,</l>
<l>Ende bleef staende al gerecht.</l>
<l>Die Lumbaerde baden echt,</l>
<l>Alsi den pape na hare wise</l>
<l n="50">Gheeert hadden met groten prise,</l>
<l>Dat hi upstonde ende daerna dan</l>
<l>Ghenesen soude genen man.</l>
<l>Doe stont hi up met groter ere,</l>
<l>Maer hine wilde nemmermere</l>
<l n="55">Bidden voer den quaden man</l>
<l>Hine swoere dat hi vort an</l>
<l>Kerstijn man en name tleven. -</l>
<l>Die Lumbaerde hebben hem gegeven</l>
<l>Van rove beesten menech ene;</l>
<l n="60">Hi seide, hine ontfingre ghene,</l>
<l>"Maer wildi dat ic bidde vor u,</l>
<l>So gevet mi vele gevangen nu."</l>
</div>
<div type="subchapter"><head type="subchapter">Bi wat redene sondaers miraclen bespotten. XXXVII.</head>
<l>                Diede, die naden vleesche leven,</l>
<l>Horen si of vinden si bescreven</l>
<l>Iet van gheesteliken saken,</l>
<l>Hen ware of sise conden genaken</l>
<l n="5">Met valsceliken ogen te siene,</l>
<l>Sine pleghen niet te ghiene.</l>
<l>Desen twivel altegader</l>
<l>En hadde niet onse eerste vader,</l>
<l>Die verloos dat paradijs;</l>
<l n="10">Hi bleef wetende ende wijs</l>
<l>Van dat hi horde ende sach,</l>
<l>Eer hi quam in desen wach.</l>
<l>                Nu merc oft eneghe gelike</l>
<l>Heeft gevallen in erderike:</l>
<l n="15">Dat ene vrouwe draget kint,</l>
<l>Ende mense in enen karker bint,</l>
<l>Ende soe geneest des kints aldaer,</l>
<l>Soe houdet up ende leret daer naer,</l>
<l>Alset comet te sinen zinne.</l>
<l n="20">Die moeder tellet hem daer inne</l>
<l>Vander manen, vander zonnen,</l>
<l>Vanden sterren, die anden troen ronnen,</l>
<l>Van visscen, vogelen ende beesten,</l>
<l>Van hoocheden ende van jeesten.</l>
<l n="25">Hij, die indie deemsterhede</l>
<l>Gheboren was aldaer ter stede,</l>
<l>Ende anders niet en hevet beseven</l>
<l>Dan gevancnesse ende kaerkerleven,</l>
<l>Pieter! al heveti ander gehort,</l>
<l n="30">Wat sal hi gheloven der wort</l>
<l>Hine hadse ondervonden?</l>
<l>Also eist bi hem, die in zonden</l>
<l>Gheboren sijn, in deemsterheden,</l>
<l>In deser aermer erdscher steden.</l>
<l n="35">Alsemen hem seget sulke dinc,</l>
<l>Die haer oge nie en bevinc,</l>
<l>So twifelen sire an, alsijt horen;</l>
<l>Maer daer si in sijn geboren,</l>
<l>Ende si tasten mogen ende sien,</l>
<l n="40">Alleene houden si hem indien.</l>
<l>Hierbi die sceppere, diet al bediet,</l>
<l>Datmen ziet ende niet en siet,</l>
<l>Hevet ghesent tonsen zinnen</l>
<l>Den heilegen gheest, die ons doet kinnen</l>
<l n="45">Metten ghelove, vul van trouwen,</l>
<l><pb n="3,35"/> Dingen diemen niet mach scouwen.</l>
<l>Wie so si sijn, die hebben ontfaen</l>
<l>Desen gheest, sien sonder waen</l>
<l>Dat die dingen sijn al claer,</l>
<l n="50">Die dogen niet en scouwen daer.</l>
<l>                Dat die ziele na smenschen doot</l>
<l>Levet - dat es redene groot,</l>
<l>Maer metten gelove gemanc.</l>
<l>En doet men niet alle dage ganc</l>
<l n="55">Toten heilegen ons Heren,</l>
<l>Die hem ontliven ende onneren</l>
<l>Lieten omme Jhesus Cristus minne,</l>
<l>Om die miracle, die daer inne</l>
<l>Ghescien, so dicken ende so groot?</l>
<l n="60">Ne leveden si niet na die doot,</l>
<l>Dan ne mochte niet ghescien.</l>
<l>Hadsi oec selve niet versien</l>
<l>Ander leven, dan hier up de erde,</l>
<l>Sine hadden pine ende onwerde</l>
<l n="65">Omme niet gedoget also vele,</l>
<l>Dat si verdrougen al te spele.</l>
<l>Nu leven die zielen, wat somen seget,</l>
<l>Want daer haer pulver leghet,</l>
<l>Ghenesen zieke ende staen up dode:</l>
<l n="70">Dit machmen wederseggen node.</l>
<l>Oft wi die ziele hier in dit leven</l>
<l>Den lachame sien sine crancheit geven,</l>
<l>Ende hi niet dooch sonder hare,</l>
<l>Mogen wijt niet proeven openbare,</l>
<l n="75">Dat die ziele hevet leven groot</l>
<l>Oec naer des lachamen doot?</l>
<l>Want dat pulver entie beene</l>
<l>Doen miracle menech eene.</l>
<l>Oec vintmen, Pietre! menegen man,</l>
<l n="80">Die dogen vanden zinne can</l>
<l>So suveren, dat hi sach te waren</l>
<l>Die ziele uten lachame varen.</l>
</div>
<div type="subchapter"><head type="subchapter">Van enen man, die Spes hiet. XXXVIII.</head>
<l>                Een man was, hiet Spes bi namen,</l>
<l>Die maecte cloestre vele te samen,</l>
<l>Ende was XL jaer ommetrent</l>
<l>Van sinen ogen al staerblent.</l>
<l n="5">Daer naer gaf hem God sine ogen,</l>
<l>Ende wilde hem mede vertogen</l>
<l>Sinen ende, die hem was bi.</l>
<l>Daertoe mede so seide hi:</l>
<l>"Ganc henen visenteren gedichte</l>
<l n="10">Dine cloestre, dine ghestichte,</l>
<l>Ende sech hem die heileghe wort."</l>
<l>Hi ghinc weder ende vort,</l>
<l>Ende hiet hem ende leerde</l>
<l>Dattem niemene en keerde</l>
<l n="15">Uten weghe, dien hi hem hadde gegeven,</l>
<l>Beede in leeren ende in leven.</l>
<l>Dese XVdages waer si omme gegaen</l>
<l>Ende keerde tsinen cloestre saen.</l>
<l>Daer riep hi die broeders tsamen</l>
<l n="20">Ende ontfinc daer in Gods namen,</l>
<l>Daer hi mids onder hem stoet,</l>
<l>Gods lichame ende oec sijn bloet,</l>
<l>Ende begonste mettem na desen</l>
<l>Bede zinghen ende lesen;</l>
<l n="25">Ende in die bedinge ende inde feeste</l>
<l>Sciet die lachame van den gheeste.</l>
<l>Alle die broederen, die daer waren,</l>
<l>Sagen uut sinen monde varen</l>
<l>Alse eene witte duve tien tiden,</l>
<l n="30">Ende boven duert bedehuus liden,</l>
<l>Ende sonder pine dorescone</l>
<l>Upwaert clemmen inden trone.</l>
<l>                Int selve jaer, seide dabt Steven,</l>
<l>Was een priester, goet in sijn leven,</l>
<l n="35">Die berechte die prochie sine</l>
<l><pb n="3,36"/> Met sorghen ende met groter pine,</l>
<l>Die een wijf hadde te voren,</l>
<l>Eer hi te priester wart gecoren;</l>
<l>Maer sint hi quam ter paepscap inne,</l>
<l n="40">So begaf hi sine papinne</l>
<l>Ende antieredse in diere gebare,</l>
<l>Alse oft soe sijn zuster ware,</l>
<l>Ende scuwedse in allen saken</l>
<l>Ende en lietse hem niewer genaken.</l>
<l n="45">Naer sine paepscap XL jaer,</l>
<l>Viel hi in enen rede zwaer</l>
<l>Ende ghereedde hem ter doot.</l>
<l>Sine papinne dor die noot</l>
<l>Was bi hem ende sach tien stonden</l>
<l n="50">Sijn lijf metter doot gebonden,</l>
<l>Ende leide hare ore ten monde noch</l>
<l>Ende horde oft hi iet ademde doch.</l>
<l>Die priester gevoelde das,</l>
<l>Die cume in hadde een geblas,</l>
<l n="55">Ende sprac, alsem God gaf orlof:</l>
<l>"Wijf! ganc woch, trec bet of;</l>
<l>Noch leeft dat vierkijn, al eist clene,</l>
<l>Doe wech dat caf, dat stro gemene!"</l>
<l>Alse die ghene van hem sciet,</l>
<l n="60">Wies hem cracht des lives iet,</l>
<l>Ende hi wart roepende: "Gi heren mijn,</l>
<l>Willecome so moetti sijn!</l>
<l>Twi ghewerdechdi nu recht</l>
<l>Te comene tuwen armen knecht?</l>
<l n="65">Ic come totu eer iet lanc,</l>
<l>Grote genaden hebt ende danc!"</l>
<l>Alse hi dicken achter een</l>
<l>Dit riep, alse die niesende sceen,</l>
<l>Die bi hem stonden vrageden de sake,</l>
<l n="70">Te wien dat hi also sprake.</l>
<l>Doe antworddi in diere gebare,</l>
<l>Alse of hijs in wondre ware:</l>
<l>"En ziedi niet al hier ter stede</l>
<l>Pieter ende Pauluse mede,</l>
<l n="75">Der apostele prince ende bloeme?"</l>
<l>Doe keerdi hem ende sprac: "Ic come."</l>
<l>Met desen worde enddi tleven,</l>
<l>Ende hevet den geest upgegeven.</l>
</div>
<div type="subchapter"><head type="subchapter">Vanden aermen Servulus. XXXIX.</head>
<l>                Pieter! men mach wel verstaen,</l>
<l>Daer die zielen uten lachame gaen,</l>
<l>Dat daer es de hemelsce zanc:</l>
<l>Omme, alsi horen dat geclanc,</l>
<l n="5">Dat hem niet en werde leet</l>
<l>Vanden lachame dat gesceet.</l>
<l>                Het gesciede te Rome aldus</l>
<l>Van enen aermen ende hiet Servulus,</l>
<l>Dies du selve hads conde,</l>
<l n="10">Omme dat hi lach lange stonde</l>
<l>Int portael, daer men utevaert</l>
<l>Te sente Clements kerke waert.</l>
<l>Aerm ter werelt, vor Gode rike,</l>
<l>Aelmoesne bat hi vriendelike,</l>
<l n="15">Van langere ziecheit versleten.</l>
<l>Want alse wijt mogen weten,</l>
<l>Was hi jechtech tote in sijn ende,</l>
<l>Want het wiste wie sone kende,</l>
<l>Dat hem noit so vele en sochte,</l>
<l n="20">Dat hi hem verkeren mochte,</l>
<l>Noch staen noch sitten conde,</l>
<l>Noch hant bringen tsinen monde.</l>
<l>Desen diende sijn selves moeder</l>
<l>Ende met hare een sijn broeder,</l>
<l n="25">Ende wat hi in aelmoesene wan</l>
<l>Gaf hi vort die aerme man.</l>
<l>Ter scolen en haddi nie gegaen</l>
<l>Noch oec boecstave verstaen,</l>
<l>Nochtan haddi bouke ter ure</l>
<l n="30">Vander heileghere scrifture.</l>
<l>Lieden van goeden levene</l>
<l>Dien plach hi herberghe te gevene;</l>
<l>So dedi den selven lieden,</l>
<l>Die bouken lesen ende bedieden,</l>
<l n="35">So dat hi naer sine persone</l>
<l>Die scrifture verstont wel scone.</l>
<l>In sinen evele, in sinen sere,</l>
<l>Dancti emmer onsen Here</l>
<l>Ende lovede Gode in sire gebede.</l>
<l n="40"><pb n="3,37"/> So verre leeddene die ziechede,</l>
<l>Dattem tevel ter herten slouch,</l>
<l>Ende Gode dochte, dat hi genouch</l>
<l>Verduldichede hadde gehat,</l>
<l>Ende hi hem wilde lonen dat.</l>
<l n="45">                Alse dese wart geware das,</l>
<l>Dat hi biden stervene was,</l>
<l>Die liede, die hi hadde dor God</l>
<l>Gheherberget in sijn aerm cot,</l>
<l>Bat hi omme upstaen te desen,</l>
<l n="50">Dat si mettem souden lesen</l>
<l>Salme, om dat hem sijns levens ende</l>
<l>Bi ware ende oec ghehende.</l>
<l>Ende alsi lasen ende hi mede,</l>
<l>Hiet hise swigen daer ter stede</l>
<l n="55">Ende riep lude ende openbare:</l>
<l>"Swighet alle ende hort hare!</l>
<l>Ne condi niet horen met mi</l>
<l>Wat sanghe inden hemel si?"</l>
<l>Ende alsi horen souden daer toe,</l>
<l n="60">Gaf hi den gheest, in weet hoe;</l>
<l>Ende alse die ziele henen sciet,</l>
<l>So grote roke hi ginder liet,</l>
<l>Dat al dat was tier stede</l>
<l>Vervullet was ghinder mede.</l>
</div>
<div type="subchapter"><head type="subchapter">Vanden kinde van V jaren, dat verloren bleef. XL. </head>
<l>                Omme dat die mensceit tallen stonden</l>
<l>In vele quaetheit es gebonden,</l>
<l>So mogen wi dies wel geloven,</l>
<l>Dat die stoele van hier boven,</l>
<l n="5">Die de ingelen verloren,</l>
<l>Ghedoepte kindere ende nieboren</l>
<l>Vervullen sullen sekerlike.</l>
<l>Ende al wetewijt dat si hemelrike</l>
<l>Besitten, die clene kinder,</l>
<l n="10">Die in kintsceit comen ghinder,</l>
<l>Nochtan kindere, die spreken mogen,</l>
<l>Sijn vele diere niet toe dogen,</l>
<l>Want die zonden van diese wonnen</l>
<l>Dat ghedoghen niet en connen.</l>
<l n="15">Want een man in dese stat</l>
<l>Van ons allen bekennet sat,</l>
<l>Omtrent III jaer es dat ghone,</l>
<l>Ende hi hadde eenen sone.</l>
<l>Omtrent V jaer hadde dat kint,</l>
<l n="20">Dat haddi te sere ghemint.</l>
<l>Dat kint was van sulken zeden,</l>
<l>Quam hem ane iet onvreden,</l>
<l>So spraect lachter ende onnere</l>
<l>Der mogentheit van onsen Here,</l>
<l n="25">Dat te zwaer te seggene es.</l>
<l>Die vader en achte niet des,</l>
<l>So dat hem anequam ziecheit groot</l>
<l>Dat kint ende tijdde ter doot.</l>
<l>Die vader, seiden si diet saghen,</l>
<l n="30">Hilt inden scoot ende begant clagen.</l>
<l>Dat kint sach ende verheeste</l>
<l>Met beweenden ogen quade geeste,</l>
<l>Omme te nemene algader.</l>
<l>Twee waerf riept: "Hulpe, hulpe, vader!"</l>
<l n="35">Ende keerde dansichte ins vaders scoot,</l>
<l>Van vreesen diet hadde so groot.</l>
<l>"Wat siestu?" sprac hi, "lieve sone!"</l>
<l>Bevende antworde tgone:</l>
<l>"More," seide het, "hebbic ghesien,</l>
<l n="40">Die mi henen willen tien."</l>
<l>Ende te hant daer uptie stede</l>
<l>Lachteret Gods mogenthede,</l>
<l>Ende staerf, alst met rechte soude,</l>
<l>Omme dat onse Here togen woude,</l>
<l n="45">Dat hi bi sire onhovescher talen</l>
<l>Den duvel dat kint liet halen,</l>
<l>Daert af die vader niet en scout</l>
<l>In sinen levene, alst was out.</l>
<l>                Die felle Lumbaerden sonder waen</l>
<l n="50">Hadden twee moenken gevaen;</l>
<l>An enen boem hingen sise te samen,</l>
<l>Daer si haren ende namen.</l>
<l>Alst avond was hebben si vernomen</l>
<l>Hare gheeste singende coemen,</l>
<l n="55">Utermaten scone ende claer,</l>
<l>Also dat si hadden vaer</l>
<l>Die ghene, diese hadden ghevaen.</l>
<l>Dit was waerheit sonder waen.</l>
<l>                Die goede, die ter rusten tiden,</l>
<l n="60">Al eist dat si onlanghe liden</l>
<l>Pine oft eeneghe sware doot,</l>
<l>Wat leghet hem daer an clene of groet?</l>
<l><pb n="3,38"/> Mach lichte si suveren hem daer mede</l>
<l>Some vergetene roekelooshede.</l>
</div>
<div type="subchapter"><head type="subchapter">Vanden moenc Gerontius. XLI.</head>
<l>                In minen clooster hier ter stat</l>
<l>Ghesciede eenen moenc dat,</l>
<l>Die Gerontius hiet bi namen,</l>
<l>Dat hi quam in zwaerre mesquamen.</l>
<l n="5">Snachts sach hi vor hem comen dare</l>
<l>Van boven ene witte scare,</l>
<l>Die gingen voer sijn bedde staen</l>
<l>Ende begonden seggen saen:</l>
<l>"Om die dinc wi hier comen wouden,</l>
<l n="10">Dat wi uut desen cloestre souden</l>
<l>Somege broedere sonder letten</l>
<l>In onse ridderscap besetten."</l>
<l>Eenen hiet hi dat hise te samen</l>
<l>Alle scriven soude bi namen.</l>
<l n="15">Dander screef al dat hi hiet.</l>
<l>Doe seidi: "Desen, die ons siet,</l>
<l>Settene mede oec int was."</l>
<l>Hier bi was hi seker das,</l>
<l>Wie dat ghene moenke waren,</l>
<l n="20">Die sterven souden vander scaren.</l>
<l>Des morghijns dedi verstaen,</l>
<l>Wiere sterven soude saen,</l>
<l>Ende dat hi volgen soude mede,</l>
<l>Also hi te wetene dede.</l>
<l n="25">Doe worden si van evele zwaer,</l>
<l>Deen staerf voren, dander naer;</l>
<l>Hi was die leste ende volgede mede</l>
<l>In die langhe weeldichede.</l>
<l>                Een moenc was in onsen tijt</l>
<l n="30">Hier int lant, hiet Mellijt,</l>
<l>Die sinen bisscop, die vor hem stont</l>
<l>Ende diene troeste, dien maecti cont:</l>
<l>"Ic hebbe gelevet mine daghe,</l>
<l>Want ic sach, dins gene saghe,</l>
<l n="35">Eenen jongelinc, alse mi dochte,</l>
<l>Die mi eenen brief toe brochte.</l>
<l>Hi seide: "Ontdoe ende les."</l>
<l>Daer vandic die waerheit des,</l>
<l>Dat ic storve in cortere tijt.</l>
<l n="40">Ic vant minen name, dats mijn delijt,</l>
<l>Ende oec alder gherre namen,</l>
<l>Die ghi te Pascen dopet te samen,</l>
<l>Met guldinen lettren bescreven:</l>
<l>Dies moeten wi alle laten tleven."</l>
<l n="45">Die moenc staerf upten selven dach,</l>
<l>Ende also, alse hijt bescreven sach,</l>
<l>Storven si cortelike tere scaren,</l>
<l>Die te Paschen gedoept waren,</l>
<l>Also dat si in corten daghen</l>
<l n="50">Allegader begraven laghen.</l>
<l>                Echt was ene sterfte hir inde stat:</l>
<l>Een portre was ende hadde gehat</l>
<l>Eenen herde over sijn vie,</l>
<l>Simpel ende oetmoedich was hie.</l>
<l n="55">Dien man ontstaerf sine meisniede,</l>
<l>Also alse storven andere liede,</l>
<l>Ende ghene herde die staerf mede,</l>
<l>Maer hi bequam weder ter stede</l>
<l>Ende seide: "Ic was in hemelrike,</l>
<l n="60">Ende sal u seggen gewaerlike.</l>
<l>Roep minen here: ic noemse bi namen</l>
<l>Die hier sterven sullen tsamen."</l>
<l>Doe noemdise alle sinen here</l>
<l>Ende seide: "Vervaerdi min no mere,</l>
<l n="65">Dune sterves niet te derre stont.</l>
<l>Ende want u allen dat si cont,</l>
<l>Dat ic was in hemelrike,</l>
<l>Ic can alle tongen gemeenlike."</l>
<l>Doe sprac hem ane in Griex sijn here,</l>
<l n="70">Ende hi antwordde min no mere,</l>
<l>Alse oft hire in ware geboren.</l>
<l>Doe riepmere eenen Bulgre voren,</l>
<l>Die sprac hem in Bulghers an;</l>
<l>Alse wel antworddi dien man,</l>
<l n="75">Alse oft hire in geboren ware.</l>
<l>Ten derden daghe begonsti zware</l>
<l>Echt te tidene tsinen ende;</l>
<l>Waerbi het was, dattene bekende)</l>
<l><pb n="3,39"/> Niemene dane God alleene,</l>
<l n="80">Maer hi staerf in groten wene:</l>
<l>Want hi schorde met sinen tanden</l>
<l>Sine aerme ende oec sine handen,</l>
<l>Ende staerf ende bleef doot te samen.</l>
<l>Niemen ontginc, dien hi bi namen</l>
<l n="85">Ghenoemt hadde, hine bleef doot,</l>
<l>Ende dander en hadden ghenen noot.</l>
</div>
<div type="subchapter"><head type="subchapter">Van miraclen van doden. XLII.</head>
<l>                Gheliker wijs rechts alse de goede</l>
<l>Met Gode varen in sire hoede,</l>
<l>So eist te ghelovene noot,</l>
<l>Dat die quade na hare doot</l>
<l n="5">Varen in dat helsche vier;</l>
<l>Ende des machmen geloven hier,</l>
<l>Dat dat vier pijnt te samen</l>
<l>Beede zielen ende lichamen.</l>
<l>Doe tlant woesten die Goten quaet,</l>
<l n="10">Was hier een man ende hiet Reperaet,</l>
<l>Een voerbaer man, ende quam ter doot.</l>
<l>Al sijn ghesinde dreef rouwe groot,</l>
<l>Alse haer here doot lach neder.</l>
<l>Mettien quam hi ten live weder</l>
<l n="15">Ende seide: "Sent woch metter vaert</l>
<l>Te sente Laureins kerke waert,</l>
<l>Ende maect ons daer der maren vroet,</l>
<l>Wat Tyburtius de pape doet."</l>
<l>Nu was die selve pape een man,</l>
<l n="20">Die der werelt al lach an,</l>
<l>Nadien dat sijn vleesch begaerde.</l>
<l>Een bode liep woch siere vaerde</l>
<l>Ende haestem sere darewaert.</l>
<l>Die wile dat hi was in die vaert</l>
<l n="25">Seidi, dat hi den pape bekende,</l>
<l>Dat hi gheleet was na sinen ende,</l>
<l>Daer hi sach ghereet te hant</l>
<l>Een utermaten vreselijc brant,</l>
<l>Ende Tyburtius was gespreet</l>
<l n="30">Up geent vier groot ende breet,</l>
<l>Ende daer up verbrant altemale.</l>
<l>                Reperatus naer dese tale</l>
<l>Heeft echt sinen ende genomen.</l>
<l>Die bode die es weder comen,</l>
<l n="35">Die ten pape was ghesent,</l>
<l>Ende seide: "Hi es uptie stat gehent."</l>
<l>                Eenen vorbaren man hier inde stat</l>
<l>Gheviel up enen Pasceavont dat,</l>
<l>Dat hi uter vonten ontfinc</l>
<l n="40">Ene joncfrouwe, diemen dopen ginc.</l>
<l>Naer noene so es hi thuus comen</l>
<l>Ende hevet dranx so vele genomen,</l>
<l>Dat hi dronkenscap aneginc.</l>
<l>Die selve, die hi ter vonten ontfinc,</l>
<l n="45">Sine gheestelike dochter, daer ic af scrive,</l>
<l>Heet hi dat met hem wonende blive,</l>
<l>Ende binnen diere heilegere nacht</l>
<l>Dedi met siere cracht</l>
<l>An hare, dat swaer was mesdaen.</l>
<l n="50">Spaeschdages so es hi upgestaen,</l>
<l>Ende hem gedochte siere mesdaet.</l>
<l>Henen gaet hi ende baet;</l>
<l>In derre manieren oft dwater conde</l>
<l>Ofdwaen sine dorperlike zonde;</l>
<l n="55">Ende sine bescedenheit wrougedem daer,</l>
<l>Of hi mochte sonder vaer</l>
<l>Toter kerken gaen wale:</l>
<l>Want hi ontsach der lieder tale</l>
<l>Tantierne die kerken updien dach;</l>
<l n="60">Ende ghinghe hire in oec, hi ontsach</l>
<l>Die wrake van onsen Here.</l>
<l>Doch verwan die werelt ere</l>
<l>Ende ginc ter kerken openbare;</l>
<l>Maer emmer stont hi in groten vare,</l>
<l n="65">Alse die emmer waent te ware</l>
<l>Dat die dievel in hem sal varen.</l>
<l>Die messe en scaet hem niet een stro.</l>
<l>Ute gaet hi blide ende vro,</l>
<l>Ende des naests dages, sonder waen,</l>
<l n="70">Es hi stoutelikere ingegaen.</l>
<l>Dus dede hi VI daghe achter een,</l>
<l>So dat hi sonder vreese scheen,</l>
<l>Ghelijc dat God niene hadde gesien</l>
<l>Sijn mesdaet, noch sijn messcien,</l>
<l n="75">Ofte altemale vergeven mede</l>
<l>Omme sine grote ontfaermechede.</l>
<l>Upten sevenden dach daer an</l>
<l>Staerf vander ghadoot die man,</l>
<l>Ende wart begraven na den zede.</l>
<l n="80"><pb n="3,40"/> Langen tijt ter selver stede,</l>
<l>Daer hi lach, sachmen dore tsant</l>
<l>Upwaert gaen enen brant,</l>
<l>Onthier entie vlamme die erde</l>
<l>Vanden grave al verterde,</l>
<l n="85">Ende wat so daer binnen lach.</l>
<l>Daer togede God, daerment sach,</l>
<l>Wat die ziele dogede van dien,</l>
<l>Daerment niet en mochte sien.</l>
</div>
<div type="subchapter"><head type="subchapter">Van enen die ter hellen was ende wederquam. XLIII.</head>
<l>                In Cycilien, dats menegen cont,</l>
<l>Bernen berghen talre stont,</l>
<l>Ende heeten die potten van Vulcane.</l>
<l>Dat vier wasset emmer ane:</l>
<l n="5">Want sore meer te tormenten in vallen,</l>
<l>So si meer wassen ende wallen.</l>
<l>Dit wille God onse Here togen,</l>
<l>Omme te payene des menscen ogen,</l>
<l>Om dat die ongelovege felle</l>
<l n="10">Dien torment van der helle</l>
<l>Niet mogen sien in ogeschine</l>
<l>Die stede der helscher pine.</l>
<l>Daer hevet men dicke wile gehort</l>
<l>Groot ghescrei ende sware wort.</l>
<l n="15">Die goedertierheit van Gode</l>
<l>Die ordineert, dat sulc van dode</l>
<l>Weder coemt te desen live,</l>
<l>Ende si vor manne ende vor wive</l>
<l>Tellen den swaren torment,</l>
<l n="20">Die den lieden es ombekent.</l>
<l>Want, Pieter! du kennes in dit leven</l>
<l>Enen edelen man, hiet Steven,</l>
<l>Die telde mi die waerheit das,</l>
<l>Dat hi te Constantynoble was</l>
<l n="25">Ghevaren in ene besichede,</l>
<l>Ende wart ziec daer in die stede,</l>
<l>So dat hi daer der doot betaelt.</l>
<l>Een ersatre was daer gehaelt,</l>
<l>Diene ondoen soude na de zede</l>
<l n="30">Ende oec eerlike balsemen mede.</l>
<l>Des dages ne was hi niet vonden</l>
<l>Ende bleef onbegaet tien stonden.</l>
<l>Hier binnen warti geleet ter hellen,</l>
<l>Ende sach vele, dat hi te voren tellen</l>
<l n="35">Hadde gehort te meneger stonde,</l>
<l>Dies hi gheloven niet en conde.</l>
<l>Doe brochtemen vor den rechter saen,</l>
<l>Diene niet en wilden ontfaen</l>
<l>Ende sprac: "Ghine sout mi desen niet geven,</l>
<l n="40">Maer enen yserman, heet Steven."</l>
<l>Te lachame keerdi tier ure,</l>
<l>Ende Stevene sijn ghebure,</l>
<l>Die bi hem woende, dyserman,</l>
<l>Staerf ende voer ten rechtre dan.</l>
<l n="45">Dus worden die wort waer vonden,</l>
<l>Alse mense proevede tien stonden.</l>
<l>                Een ridder was in dese port,</l>
<l>Die staerf in die grote mort,</l>
<l>Die hier te voren ghesciede;</l>
<l n="50">Maer al daer toe sagen de liede,</l>
<l>Es hi becomen ende indien</l>
<l>Teldi wat hi hadde ghesien.</l>
<l>Hi vertellede, daer hi lach,</l>
<l>Dat hi eene brugge sach,</l>
<l n="55">Daer onder ene riviere liep,</l>
<l>Swart, stinckende ende sere diep.</l>
<l>Een mist rees ute ghere vloet,</l>
<l>Van stanke zwaer ende al verwoet.</l>
<l>Over die brugge, an dander zide,</l>
<l n="60">Waren die mersce scone ende blide,</l>
<l>Daer bloemen stonden ende cruut,</l>
<l>Die soete roke gaven uut.</l>
<l>Daer in sachmen sonder wee</l>
<l>Dat volc wandelen alse snee.</l>
<l n="65">Die soete lucht es daer so goet,</l>
<l><pb n="3,41"/> Dat soe daer die liede voet;</l>
<l>Daer sijn woningen menech ene,</l>
<l>Van werke claer ende reene.</l>
<l>Daer sach hi mede die ghone</l>
<l n="70">Maken eene scone wone,</l>
<l>Daer dwerc af dochte guldijn wesen;</l>
<l>Maer hine mochte niet van desen</l>
<l>Wesen vroet, wien mense visierde.</l>
<l>Upten oevere vander riviere</l>
<l n="75">Stonden vele woningen oec,</l>
<l>Daer an slouch die vule rooc,</l>
<l>Ende sulke oec, alse hem dochte,</l>
<l>Dien hi genaken niet en mochte.</l>
<l>Die brugge hadde sulken aert,</l>
<l n="80">Quamer een, dies was onwaert,</l>
<l>Hi viel indie swarte vloet;</l>
<l>Quamer oec een, die es goet,</l>
<l>Die ghinc henen alse die vrije</l>
<l>Indie scone praierie.</l>
<l n="85">                Eenen Pietren sach hi daer,</l>
<l>Die staerf over IIII jaer,</l>
<l>Die in die kerke was groet here,</l>
<l>Liggende inden swarten sere,</l>
<l>Met vele ysers vaste gebonden;</l>
<l n="90">Ende alse hi vragede tien stonden,</l>
<l>Twi hi alginder ware,</l>
<l>Was hem geantwort al openbare:</l>
<l>"Omme die felle herte sine,</l>
<l>Want alse hi gaf discipeline</l>
<l n="95">Iemene omme sine mesdaet,</l>
<l>Was hi so fel ende so quaet,</l>
<l>Dat hijt dede omme felle wrake,</l>
<l>Meer dan omme beteren de sake."</l>
<l>Ende dit kennen wi selve mede,</l>
<l n="100">Dat het was des Pieters zede.</l>
<l>Daer sach hi enen pape comen,</l>
<l>Dien hi Pelegrijn horde noemen,</l>
<l>Die daer vrilike over ginc,</l>
<l>Alse een reine van alre dinc.</l>
</div>
<div type="subchapter"><head type="subchapter">Vanden selven mee. XLIIII.</head>
<l>                Ter selver brucgen, die daer lach,</l>
<l>Die selve ridder daer comen sach</l>
<l>Stevene, daer wi eer af spraken.</l>
<l>Over die brucge wildi hem maken,</l>
<l n="5">Maer hem begaf saen de voet,</l>
<l>So dat hi half indie vloet</l>
<l>Hinc ende uptie brugge lach.</l>
<l>Doe riep hi: "O wi! o wach!"</l>
<l>Doe quamer swert volc, diene mettien</l>
<l n="10">Neder alle wilden tien;</l>
<l>Doe quamer wit volc te samen,</l>
<l>Diene biden aermen namen</l>
<l>Ende upwaert trocken tier tijt.</l>
<l>Alsi stonden in desen strijt,</l>
<l n="15">Die ridder, die dit anesach,</l>
<l>Quam hi te live, daer hi lach,</l>
<l>Ende en vulsach niet de dinc,</l>
<l>Hoet mettien Stevene verginc.</l>
<l>                Van desen Steven mogen wi verstaen</l>
<l n="20">Dat hi vlescelike hadde mesdaen,</l>
<l>Doe hi was in desen levene,</l>
<l>Ende hi gerne oec plach te gevene</l>
<l>Sine aelmoesen den aermen.</l>
<l>Dies tracmen upwaert metten armen,</l>
<l n="25">Ende dat men nedertrac mettien,</l>
<l>Machmen ter onsuverheden tien;</l>
<l>Maer wine weten, noch diet sach,</l>
<l>Hoet hem verginc up dien dach.</l>
<l>Doch kennen wi vanden selven Stevene,</l>
<l n="30">Dat hi wandel was van levene,</l>
<l>Naerdien dat hi was ter hellen,</l>
<l>Alse ghi horet hier boven tellen.</l>
<l>                Alse Gregorius vertelde dese saken,</l>
<l>Pieter seide, sijn dyaken:</l>
<l n="35">"Wat meent, datmen maken dede</l>
<l>Indic scone reene stede</l>
<l>Eene zale van goude fijn?</l>
<l>Ghelovewijs, het dinct boerde sijn,</l>
<l>Dat si daer sijn van eneger werde,</l>
<l n="40">Dingen die behoren ter erde.</l>
<l>Wat souden die zielen daer met scaffen?</l>
<l>Dies simpele geloven, dat sijn affen."</l>
<l>                Gregorius antworde gaf:</l>
<l>"Pieter! wien twifelt hier af?</l>
<l n="45"><pb n="3,42"/> Hore, so plomp es daerme diet,</l>
<l>Men dadem verstaen niet</l>
<l>Gheestelike [dinc] bi eneger saken,</l>
<l>Hen ware bi utelikere spraken;</l>
<l>Engheen betekent ons de rede.</l>
<l n="50">Wie so hi si, diemen die stede</l>
<l>Daer ghereet, wi mogen verstaen</l>
<l>Dat hi hier wel hevet gedaen,</l>
<l>Ende dat hi loen daer sal ontfaen,</l>
<l>Die nemmermeer en mach ontgaen;</l>
<l n="55">Ende sine aelmoesene ende weldaet,</l>
<l>Die hi hier dede ende zayde sijn zaet,</l>
<l>Dat es tjegen tgout gelijct,</l>
<l>Om dat diere es ende scone blijct.</l>
<l>Hier bi mach men verstaen wale,</l>
<l n="60">Wat soe meent die guldine zale:</l>
<l>Want ic des hier boven vergat,</l>
<l>Die selve ridder die tellede dat,</l>
<l>Dat hi temmer dragen sach van goude</l>
<l>Jongen lieden ende oude,</l>
<l n="65">Joncvrouwen ende kindere mede,</l>
<l>Daer men thuus af maken dede.</l>
<l>Daer wi bi verstaen wel mochten,</l>
<l>Dat si hem ginder werken dochten</l>
<l>Die ghene, die[n hi] in dit leven</l>
<l n="70">Sine aelmoesene hadde gegeven."</l>
<l>                Also woende een man hier bi,</l>
<l>Deusdedit so hiet hi,</l>
<l>Een goet man waest ende maecte scoen.</l>
<l>Van hem sach hi een visioen,</l>
<l n="75">Datmen in dander werelt mede</l>
<l>Desen een huus maken dede,</l>
<l>Maer die makers en wrochten niet</l>
<l>Dan upten Saterdach, als hi siet;</l>
<l>Ende dese redene heeft ondervonden,</l>
<l n="80">Wildine bekennen met conden,</l>
<l>Waer bi dat wesen mochte:</l>
<l>Want wat hi inder weken wrochte,</l>
<l>Ende boven cleder ende mont</l>
<l>Hem overbleef, dat was ons cont,</l>
<l n="85">Gaf hi te sente Pieters dan,</l>
<l>Des Saterdages onder daerme man,</l>
<l>Onder wijf ende onder kinder,</l>
<l>Dattem en bleef meer no minder.</l>
</div>
<div type="subchapter"><head type="subchapter">Van enen moenc die verbeden was. XLV.</head>
<l>                In minen cloester, hier in de stede,</l>
<l>Was een pijnlijc moenc mede,</l>
<l>Die sine broeders volgede daerin,</l>
<l>Inden abite, niet inden zin.</l>
<l n="5">Desen waest alte zwaer,</l>
<l>Datmen hem seide wel ende waer</l>
<l>Hine dede wel no goet;</l>
<l>Oec en haddi ghenen moet,</l>
<l>Dat hi doghet horen mochte.</l>
<l n="10">Dese wart siec harde onsochte,</l>
<l>So dat hi doot was al gemene</l>
<l>Int lijf dan indie borst allene.</l>
<l>Die broeders gingen vor hem staen</l>
<l>Ende daden hem sermoen also saen;</l>
<l n="15">Want sine rechts al spuwen saghen.</l>
<l>Doe begonsti roepen ende clagen:</l>
<l>"Gaet van mi, laet dese sake!</l>
<l>Ic bem ghegheven enen drake,</l>
<l>Die mi verswelgen niet en can:</l>
<l n="20">Want ghi mi staet so vaste an.</l>
<l>Mijn hovet in sinen mont;</l>
<l>Ghevet hem stede nu ter stont,</l>
<l>Dat hi mi nemmeer en pine,</l>
<l>Maer come saen ende neme tsine."</l>
<l n="25">Dandere seiden, die waren vroeder:</l>
<l>"Wat eist dattu seges, broeder?</l>
<l>Seine di, dats wel gedaen."</l>
<l>Dander seide: "Inne cans bestaen;</l>
<l>Want die scellen vanden drake</l>
<l n="30">Duwen mi so met ongemake."</l>
<l>Die broedere uptie erde vielen</l>
<l>Ende baden Gode vor der zielen</l>
<l>Met tranen, so si best conden.</l>
<l>Die zieke bequam daer ten stonden</l>
<l n="35"><pb n="3,43"/> Ende seide: "Gode onsen Here danc!</l>
<l>Die drake, die mi sere dwanc,</l>
<l>Die es woch; want uwe bede</l>
<l>Drevene uut siere stede.</l>
<l>Bidt Gode vor mine zonden!</l>
<l n="40">Ic wille bekeren nu ten stonden,</l>
<l>Ic bem gereet, ic wille mi baten</l>
<l>Ende vort meer de werelt haten."</l>
<l>Dus quam bider broeder bede</l>
<l>Die moenc weder ter salichede.</l>
<l n="45">                In enen anderen cloester was</l>
<l>Een ander moenc, die plach das,</l>
<l>Dat sijn gelaet so scone sceen,</l>
<l>Datmen waende dat beter geen</l>
<l>En was; - maer alsmen sider kende,</l>
<l n="50">Sone waest el niet dan scende.</l>
<l>Dese wart ziec ende ontboot</l>
<l>Dat broederscap clene ende groot.</l>
<l>Elc liep ende wilden sijn gehende,</l>
<l>Want si waenden altoes smans ende</l>
<l n="55">Ende iet goets horen ende verstaen;</l>
<l>Maer hi sprac hem ane saen,</l>
<l>Bevende ende an sinen danc:</l>
<l>"Ic bem," sprac hi, "nu in bedwanc</l>
<l>Den duvel gegeven sonder raste.</l>
<l n="60">Ghi wanet dat ic met u vaste,</l>
<l>Ende ic at heimelike over zide:</l>
<l>Dies bem ic al nu bi tide</l>
<l>Den drake ghegheven al,</l>
<l>Die mi hier verslenden sal,</l>
<l n="65">Ende mi nu al hier ten stonden</l>
<l>Voete ende been hevet gebonden,</l>
<l>Mijn hovet in sinen mont gesteken,</l>
<l>Alse die mi wille den geest uutbreken,</l>
<l>Ende zughen uut miere herten."</l>
<l n="70">Mettien staerf hi met groter smerten.</l>
<l>Die drake en lieten niet tien stonden</l>
<l>Berou hebben van sinen zonden.</l>
</div>
<div type="subchapter"><head type="subchapter">Vanden vagheviere. XLVI.</head>
<l>                Men sal wanloven niet een twint</l>
<l>Hennes oec vagevier, datmen vint,</l>
<l>Daer hem in zuveren bi stonden</l>
<l>Vele sielen van someghen zonden,</l>
<l n="5">Alse van dagelijcschen dinghen,</l>
<l>Alse ydele worden, lachgen, singen,</l>
<l>Ende diere gelike, daer an en staet</l>
<l>Niet alte grote mesdaet.</l>
<l>Nochtan weetmen wel over waer,</l>
<l n="10">Dat hier af ghinder geen wert claer</l>
<l>Hine hebt in desen levene</l>
<l>Verdient met bedene ende met gevene,</l>
<l>Ofte in anderen weldaden,</l>
<l>Dat hi ghinder vinde genaden.</l>
<l n="15">Want mi es cont ere saken:</l>
<l>Hier was ter kerken een dyaken,</l>
<l>Die Paschalius bi namen hiet,</l>
<l>Die emmer pijnde ende riet,</l>
<l>So dat cont was onder de clerke,</l>
<l n="20">Wie dat paues soude sijn inde kerke,</l>
<l>So Lauwereins, so Symachus.</l>
<l>Die selve Paschalius</l>
<l>Was met Laurence altemale</l>
<l>Jegen alle die bisscoppe, weetmen wale,</l>
<l n="25">Ende bleef inden selven wille doot,</l>
<l>Dat hi en weec clene no groot.</l>
<l>Hi staerf; daermen ten grave drouch,</l>
<l>Daert anesach lieden genouch,</l>
<l>Dat sine almatike ghenas</l>
<l n="30">Eenen die beseten was.</l>
<l>Lange daer na sente Germaen,</l>
<l>Een heilech bisscop sonder waen,</l>
<l>Dien was geraden om sijn gesonde,</l>
<l>Dat hi hem baden begonde</l>
<l n="35">Teere stede, daert water spranc,</l>
<l>Dat was in sinen uutganc.</l>
<l>Ende alse hi ginder in es gegaen,</l>
<l>Vant hi Paschaliuse daer staen,</l>
<l>Midden daer die waterganc</l>
<l n="40">Wallende uter roetsen spranc.</l>
<l>Hi wart vervaert doe hine sach,</l>
<l>Hi vragede: waer bi het wesen mach,</l>
<l>Dat so goet man alse hi was</l>
<l>Iet mochte verbueren das.</l>
<l n="45">Paschalius seide: "Om el ne gene sake</l>
<l>Sone staic dus tongemake,</l>
<l><pb n="3,44"/> In dese stede, met tormente,</l>
<l>Sonder dat ic met Laurente</l>
<l>Jegen den paues was Symachus.</l>
<l n="50">Maer ic biddi, doe aldus,</l>
<l>Dattu vor mi does dine gebede.</l>
<l>Vintstu mi hier niet weder ter stede,</l>
<l>So es ghehort die bede dine,</l>
<l>Ende ic bem quite vander pine."</l>
<l n="55">Die bisscop voer Paschaluse bat,</l>
<l>Ende keerde cortelike na dat</l>
<l>Ende vant Paschaliuse niet daer.</l>
<l>Dies wille hi weten over waer,</l>
<l>Dat hi verloost was bi sire bede,</l>
<l n="60">Want hi onwetende mesdede.</l>
<l>Dies moeste hi naer sine doot</l>
<l>Purgeren sine mesdaet groot,</l>
<l>Ende om die aelmoesne, die hi dede</l>
<l>In sinen live, so haddi vrede.</l>
</div>
<div type="subchapter"><head type="subchapter">Hoe God die sine troost inder noot. XLVII.</head>
<l>                Dicken, Pieter! gevallet dat,</l>
<l>Daer een heilech man rumt sijn vat,</l>
<l>Dat hi vervaert es vander doot,</l>
<l>Alse du mi van enen here groot</l>
<l n="5">Hores vertellen, daer hi lach</l>
<l>Vervaert up sinen stervedach.</l>
<l>Naer sine doot hi hem verbaert</l>
<l>In eenen abite sere geclaert</l>
<l>Sinen jongers ende dede verstaen,</l>
<l n="10">Hoe lievelike hi was ontfaen.</l>
<l>Indien vaer, lichte tier stonde,</l>
<l>Dedi af someghe zonde,</l>
<l>Die hi, wanic, vor sinen ende</l>
<l>An hem selven niet en kende.</l>
<l n="15">                Dicken stille ende openbare</l>
<l>Troost God die herten van vare,</l>
<l>Dat si ne ghene vreese groot</l>
<l>Ne sullen hebben vor die doot.</l>
<l>Want met mi was een moenc tsamen,</l>
<l n="20">Die Anthonius hiet bi namen,</l>
<l>Die themelrike tidende began</l>
<l>Met vele tranen emmer vort an.</l>
<l>Die heilege scrifture hi besochte,</l>
<l>So hi nerenstelijcst mochte,</l>
<l n="25">Niet datter clergien in scouwe,</l>
<l>Maer alle worde van berouwe,</l>
<l>Dat sijn zin daer bi ontstake,</l>
<l>Alse hi sulke worde sprake,</l>
<l>Indie begherte van hier boven.</l>
<l n="30">Snachts na sijn bidden ende na sijn loven,</l>
<l>Quam hem ane een visioen</l>
<l>Ende men seide: "Gereet dijn doen,</l>
<l>God die heet di henen varen."</l>
<l>Hi antworde: "Ic hebbe te waren</l>
<l n="35">Ne genen cost te vaerne mede."</l>
<l>Men antwordem tier stede:</l>
<l>"Maecstu van dinen zonden gescal,</l>
<l>Sij sijn di vergeven al."</l>
<l>Alse hi eens dit hadde gehort,</l>
<l n="40">Bleef hi noch in vare vort;</l>
<l>Ter naester nacht was hi vort</l>
<l>Ghedaget in sulke wort.</l>
<l>Na vijf daghe quam hem an de rede,</l>
<l>Daer hi sinen ende in dede.</l>
<l n="45">                Een ander moenc, hiet Merubus,</l>
<l>Was met ons, dien geviel dus,</l>
<l>Dat hi hadde in allen stonden</l>
<l>Salme binnen sinen monde;</l>
<l>Harde selden gebrac hem dat,</l>
<l n="50">Sonder alse hi sliep oft at.</l>
<l>Up enen nacht quam desen man</l>
<l>Een visioen dus gedaen an,</l>
<l>Dattem van hemele ene crone</l>
<l>Van witten rosen overscone</l>
<l n="55">Up sijn hovet neder quam.</l>
<l>Mettien hi een evel nam,</l>
<l>Ende staerf in groter sekerhede,</l>
<l>Ende in groter bliscap mede. -</l>
<l>Van sinen grave niet verre af</l>
<l n="60">Wilde een, hiet Pieter, maken sijn graf,</l>
<l>XIIII jaer naer des mans doot.</l>
<l>Daer wart te hant de roke so groot,</l>
<l>Die uut sinen grave es comen,</l>
<l>Ghelijc recht of alle de bloemen,</l>
<l n="65">Die die werelt heeft gehat,</l>
<l>Ghelegen hadden in dat vat.</l>
</div>
<div type="subchapter"><head type="subchapter"><pb n="3,45"/> <hi rend="italic">Hoe dat tkerchof niet en helpt den quaden</hi>. XLVIII.</head>
<l>                Vele lieden begeren ende seggen,</l>
<l>Dat si in kercken willen leggen,</l>
<l>Ende dat coemt hem te bederven,</l>
<l>Hen si of si in zonden sterven;</l>
<l n="5">Want haren vrienden gedinct daer ave,</l>
<l>Alsi bescouwen hare grave</l>
<l>Ende bidden daer voren onsen Here.</l>
<l>Quaden lieden scadet sere</l>
<l>Datmense in goeden steden leget,</l>
<l n="10">Also alse dit bispel seghet:</l>
<l>Want een bisscop, die Felix hiet,</l>
<l>Seide eens dit ende looch niet,</l>
<l>Dat hi eene nonne kinde,</l>
<l>Die hare zuverhede minde,</l>
<l n="15">Maer haer tonge was tallen stonden</l>
<l>Te spottelijc ende al tontbonden.</l>
<l>Dese staerf ende wart geleget</l>
<l>Indie kerke, alsemen daer pleget.</l>
<l>Snachts sach die costere dit visioen:</l>
<l n="20">Hi sachse bringen ende staen doen</l>
<l>Vorden outaer ende ontwee sniden,</l>
<l>Ende deene heelt bernen tien tiden,</l>
<l>Ende dander heelt bleef ongescaet.</l>
<l>Des dages alse hi upstaet,</l>
<l n="25">Telde hi dit den broederen vor waer,</l>
<l>Ende ledese vorden outaer,</l>
<l>Al daer hise bernen sach.</l>
<l>Upten steen, die ginder lach,</l>
<l>Sachmen lijctekijn van viere,</l>
<l n="30">Min no meer in der maniere,</l>
<l>Alse of soe daer alte hant</l>
<l>In mensche vorme ware verbrant.</l>
<l>                Die patricius Valeriaen</l>
<l>Die en wilde niet afstaen</l>
<l n="35">Siere onsuverhede tote siere oude,</l>
<l>Noch oec en ghene gemate hi woude.</l>
<l>Hi staerf te Brixem indie stat.</l>
<l>Die bisscop, want mens hem bat,</l>
<l>Dedene indie kerke begraven,</l>
<l n="40">Want hi was ghemiet met haven.</l>
<l>Des nachts daer na quam sente Faustijn,</l>
<l>Want die selve kerke es sijn,</l>
<l>Ende sprac ten costre ende seide: "Ganc,</l>
<l>Ende sech den bisscop eer iet lanc,</l>
<l n="45">Dat hi tfleesch, dat hi hier leide,</l>
<l>Want het stinct, werpe upter heide.</l>
<l>Doet hijs niet, sech sonder zaghe,</l>
<l>Hi sterft inden XXXsten daghe."</l>
<l>Die costre en dorste dit visioen</l>
<l n="50">Altoos den bisscop niet ondoen.</l>
<l>Des XXX daghes ginc al gesont</l>
<l>Die bisscop slapen inder nacht stont,</l>
<l>Ende es ghalike bleven doot.</l>
<l>Dit es fine waerheit groot.</l>
</div>
<div type="subchapter"><head type="subchapter">Ene miracle vanden selven. XLIX.</head>
<l>                Oec was een ander, hiet Valentijn,</l>
<l>Die bescermere hadde gesijn</l>
<l>Vander kerken van Meilaen,</l>
<l>Van live, van zinne licht sonder waen,</l>
<l n="5">Die oec begraven was te waren</l>
<l>In Syrus kerke des maertelaren.</l>
<l>Snachts hordemen in de kerke groot luut,</l>
<l>Alse of men met cracht uut</l>
<l>Eenen uter kerken trake.</l>
<l n="10">Die costers omme dese sake</l>
<l>Liepen ter kerken ende vernamen</l>
<l>Twee swarte geesten, die te samen</l>
<l>An dies mans voete hadden ene line,</l>
<l>Entien selven Valentijn</l>
<l n="15">Mesbarende uter kerken slepen.</l>
<l>Si worden met vare begrepen,</l>
<l>Ende elc liep weder daer hi lach.</l>
<l>Tylike, alset was dach,</l>
<l>Hebben si dat graf ondaen,</l>
<l n="20">Ende en vonden daer in niet, sonder waen.</l>
<l>Doe so vonden sine in een ander graf,</l>
<l>Liggende een deel bet af,</l>
<l>Ende al noch die voeten sine</l>
<l>Ghebonden metter selver line.</l>
<l n="25">Hier bi merke, Pieter! te waren,</l>
<l>Dat die in zonden sijn, in zwaren,</l>
<l>Ende in kerken hem graven doen,</l>
<l>Dat sijs ontfaen zwaer pardoen.</l>
<l>                Wats hier te Rome ghesciet,</l>
<l n="30">Dat welna kennet al dit diet?</l>
<l>Dat hier een man vander stede</l>
<l><pb n="3,46"/> Hem selven oec graven dede</l>
<l>Indie kerke van Januare,</l>
<l>Dat was een vray maertelare;</l>
<l n="35">Also dat die costre hort</l>
<l>Sinen gheest roupen dese wort</l>
<l>Uten grave, daer hi in lach:</l>
<l>"Ic verberne algader, wach!"</l>
<l>Doe dit riep die keytive,</l>
<l n="40">Ontboot die coster sinen wive.</l>
<l>Dat wijf sendde lieden daer</l>
<l>Te proevene oft ware waer.</l>
<l>Dat graf hebben si upgedaen:</l>
<l>Sine doot cledere sonder waen</l>
<l n="45">Die hebben si ongescaet daer vonden,</l>
<l>Ende indie kerke brocht tien stonden;</l>
<l>Maer sine vonden groot no clene</l>
<l>Van sinen lachame dinc en gene.</l>
<l>Nu merken wi dat de ziele sine</l>
<l n="50">Was in sonderlingere pine,</l>
<l>Daer dat vleesch af, als wi spreken,</l>
<l>Uter kerken was gesteken.</l>
</div>
<div type="subchapter"><head type="subchapter">Dat messe ende aelmoesnen den ghoeden helpt. L.</head>
<l>                Eist dat de zonden naer de doot</l>
<l>Te swaer niet si noch te groot,</l>
<l>So mach de mensce met offeranden</l>
<l>Der zielen vele in staden standen,</l>
<l n="5">Ende scijnt oft si begerte groot</l>
<l>Daertoe hadden naer die doot.</l>
<l>                Een priester woende in sinen dagen,</l>
<l>Daer waerme fonteinen springen plagen</l>
<l>Ende daer bade waren gheset.</l>
<l n="10">Alse hi met evele ware belet,</l>
<l>Ghinc hi hem baden in dat bat,</l>
<l>So dat hi eens daer ter stat</l>
<l>Quam gegaen ende sach tier stonde</l>
<l>Enen man, dies hi niet hadde conde,</l>
<l n="15">Die sine scoen te hant trac af,</l>
<l>Ende sine clederen hi hem gaf;</l>
<l>Ende alse hi uten bade ghinc,</l>
<l>So plach hi na wel al sire dinc.</l>
<l>Dit dede hi meneghe stonde,</l>
<l n="20">So dat die pape peinsen begonde:</l>
<l>In ghenen bade dijn goede vrient,</l>
<l>Die di altoos so wel dient,</l>
<l>Also dat hi mettem drouch</l>
<l>Van brode een deel sijn gevouch.</l>
<l n="25">Ende teerst dat hi quam in dat bat,</l>
<l>Vant hi ghenen man in dat,</l>
<l>Die hem diende al daer ter stede,</l>
<l>Alse hi dicken te voren dede.</l>
<l>Ende alse die pape was uutgegaen</l>
<l n="30">Ende sine clederen anghedaen,</l>
<l>Boot hi gheent broot ghenen man,</l>
<l>Die te hant weenen began.</l>
<l>"Twi so biedstu mi dat, vader?</l>
<l>Des en maghic niet algader.</l>
<l n="35">Nu merke wel: ic was here</l>
<l>Van deser stat wilen ere,</l>
<l>Maer omme mine mesdaet groot</l>
<l>Settemen mi hier na mine doot.</l>
<l>Maer ontfaermt di mijns iet sere,</l>
<l n="40">Offer dit broot vor mi onsen Here,</l>
<l>Ende bidt vor mine zonden.</l>
<l>Ende en werdic dan niet vonden</l>
<l>Alstu weder comes hier baden,</l>
<l>So bem ic ter Gods genaden."</l>
<l n="45">Die pape verloessene met desen.</l>
<l>Dus die hem mensche dochte wesen,</l>
<l>Togedem daer al openbare</l>
<l>Dat hi gheest, geen mensche ware.</l>
<l>Die pape weende ende bat</l>
<l n="50">Eene weke voer hem nadat,</l>
<l>Ende sanc messe voer hem mede.</l>
<l>Doe quam hi baden daer ter stede,</l>
<l>Ende hine hevet den man niet vonden.</l>
<l>Hier bi machmen wel orconden,</l>
<l n="55">Dat si nemen niet node</l>
<l>Beede zanc of messe die dode,</l>
<l>Want sise bidden hem die leven,</l>
<l>Ende oec vray lijctekijn gheven,</l>
<l>Dat sire bi van haren zonden</l>
<l n="60">In dander werelt sijn ontbonden.</l>
<l><pb n="3,47"/>                 Een man in enen cloester was,</l>
<l>Dien die duvel gheriet das</l>
<l>Dat hi drie bisante ontstac,</l>
<l>Mede te doene sijn ghemac,</l>
<l n="65">Alse oft ware sijn eigijn goet,</l>
<l>Dat geen moenc doen en moet.</l>
<l>Si waren onder hem vonden.</l>
<l>Doch beweendi die zonden,</l>
<l>Eer hi uter werelt schiet.</l>
<l n="70">Doch alse hi doot was, ic hiet</l>
<l>Dat men groeve in onreinre stede,</l>
<l>Ende sijn ghelt up hem mede,</l>
<l>Ende men seide: "Dijn gelt dat si</l>
<l>In verdoemenessen met di!"</l>
<l n="75">Omme dat hem elc castie daermede</l>
<l>Te doene dat die broeder dede.</l>
<l>XXX daghe naer sine doot</l>
<l>Quam mi berouwenesse an groot</l>
<l>Van dien moenc, ende ic dochte</l>
<l n="80">Dat hi zwaer genouch becochte</l>
<l>Sine dompheit, ende seide: ic woude</l>
<l>Datmen vor hem bidden soude.</l>
<l>Doe gincgic XXX daghe mede</l>
<l>Voer hem doen messe ende gebede.</l>
<l n="85">Wi vergaten dat ghetal</l>
<l>Vanden XXX dagen al,</l>
<l>Dat men vorden moenc bat.</l>
<l>Doe verbaerdi hem nadat,</l>
<l>Dat die XXXste dach was leden,</l>
<l n="90">Sinen broeder teere steden,</l>
<l>Die them seide: "Broeder! hoe staet?"</l>
<l>Hi antworde: "Tote nu waest quaet,</l>
<l>Maer heden up desen dach</l>
<l>Quamic daer ic genade sach."</l>
<l n="95">Sijnt brochti dit int covent,</l>
<l>Ende wart vertelt ende bekent,</l>
<l>Dat was die XXXste dach</l>
<l>Datmen siere zielen plach.</l>
</div>
<div type="subchapter"><head type="subchapter">Dat si den levende staen in staden. LI.</head>
<l>                Oec heeftmen vernomen mede,</l>
<l>Dat die messe, zanc ende gebede</l>
<l>Den levenden hevet goet gedaen:</l>
<l>Want het was een man gevaen</l>
<l n="5">Van vianden, daer sijn wijf af plach</l>
<l>Te offren up somegen dach.</l>
<l>Die wart ontsleghen ende al vri,</l>
<l>Nochtan en wisti niet waerbi.</l>
<l>Doe hi dit telde in sijn claghen,</l>
<l n="10">Wart twijf geware van dien daghen,</l>
<l>Doe soe messe ende ghebede</l>
<l>Ende offerande voer hem dede.</l>
<l>                Pieter! mi telden goede liede,</l>
<l>Dat dese miracle ghesciede:</l>
<l n="15">Een bisscop soude te Rome comen,</l>
<l>Ende indie zee heeftene genomen</l>
<l>Een tempeest, groot ende zwaer,</l>
<l>Sodat hi waent sterven daer.</l>
<l>Een scipman sat in enen boot,</l>
<l n="20">Die met eenen zeele groot</l>
<l>Andie stiere sat gebonden,</l>
<l>Die ontbrac die zee tien stonden.</l>
<l>So groot waren daer die waghen</l>
<l>Dat si den man onlange saghen,</l>
<l n="25">Entie bisscop metten sinen</l>
<l>Quam teenen eylande met pinen.</l>
<l>Den scipman ende oec den boot</l>
<l>Hilt hi verloren ende doot,</l>
<l>Ende dedem aldaer tien stonden</l>
<l n="30">Messe doen voer sine zonden,</l>
<l>Ende voer te Rome naer dien,</l>
<l>Alse hem dweder liet gescien.</l>
<l>Doe vant hi daer sinen scipman.</l>
<l>Groot wonder so ginc hem an</l>
<l n="35">Ende vragedem: hoe hi emmermee</l>
<l>Leven mochte in sulke zee.</l>
<l>Doe teldi van vele plaghen,</l>
<l>Die hem gesciede inder waghen:</l>
<l>"Alse mi gebrac der lijfnere,</l>
<l n="40">Verlosic hulpe ende were,</l>
<l>Ende viel in enen drome diep,</l>
<l>Dat ic no weder wiec no sliep.</l>
<l>Doe quam daer een, alse mi dochte,</l>
<l>Die mi broot ter spisen brochte;</l>
<l n="45">Ende alsic dat hadde ontfaen,</l>
<l>Quam mi mine cracht an saen.</l>
<l><pb n="3,48"/> Saen daer na quam een scip an,</l>
<l>Dat mi uter vreesen gewan</l>
<l>Ende brochte mi te lande met hem,</l>
<l n="50">So dat ic hier comen bem."</l>
<l>Die bisscop rekende openbare,</l>
<l>Dat dat die XXXste dach ware,</l>
<l>Van dat hi messe upwan,</l>
<l>Dat verledecht was de man.</l>
<l n="55">Dus helpet die messe uten noden</l>
<l>Beede levende ende doden.</l>
<l>                Maer nu moetmen dat gemoeden:</l>
<l>Messe helpt niemen dan den goeden,</l>
<l>Die hier so leveden haren dach,</l>
<l n="60">Dattem bedinghe helpen mach.</l>
<l>Beter eist nochtan ende noch als goet,</l>
<l>Dat een voer hem selven doet,</l>
<l>Dat hi wilde datmen hem dade</l>
<l>Naer hem voer sine mesdade.</l>
<l n="65">Hets beter wesen ongevaen</l>
<l>Dan gebonden ende dan ontgaen.</l>
<l>                Een huusman die vroede liede</l>
<l>Gherne ontfinc ende sine meyseniede,</l>
<l>Ende alle daghe ontfinc mede</l>
<l n="70">Aerme ten male, [dat] was sine zede.</l>
<l>Eens quam onder der aermer scare</l>
<l>Een aerm mensche tetene dare.</l>
<l>Die huusman, naer sine zede</l>
<l>Ende naer sine omoedichede,</l>
<l n="75">Nam water na, alsemen ginc dwaen,</l>
<l>Ende wille water gheven saen.</l>
<l>Ende teersten dat hi twater ghiet,</l>
<l>Sone can hi vinden niet</l>
<l>No den ghenen scouwen na dien,</l>
<l n="80">Dien hi waende hebben gesien.</l>
<l>Hier omme hi wonderen began.</l>
<l>Ter naester nacht so quam hem an</l>
<l>Onse Here, aldaer hi lach,</l>
<l>Ende seide: "Over menegen dach</l>
<l n="85">Hevestu mi ende mine lede</l>
<l>Ontfaen in grotre hovescede,</l>
<l>maer ghistren hadstu mi ontfaen</l>
<l>In mi selven, sonder waen."</l>
<l>                Hier laten wi die bispele bliven,</l>
<l n="90">Die sente Gregorius wilde bescriven</l>
<l>In Dyalogus sinen bouc,</l>
<l>Ende sullen vort doen ondersouc</l>
<l>Die rechte ystorien vanden tiden,</l>
<l>Entie met waerheden overliden.</l>
</div>
<div type="subchapter"><head type="subchapter">Vanden orloghe van Vrancrike. LII.</head>
<l>                Focas, alse die jeeste telt,</l>
<l>Die wart keyser met gewelt,</l>
<l>Ende bi siere overmoedichede</l>
<l>Verslouch hi Mauriciuse mede,</l>
<l n="5">Ende sijn wijf ende sine kinder</l>
<l>(Dies was sine sorge te minder).</l>
<l>Oec slouch hi vele edelre liede doot,</l>
<l>Die hi waende dat clene of groot</l>
<l>Hem ane trike scaden mochten,</l>
<l n="10">Ende anderen man te kiesene sochten.</l>
<l>Dese vacht uptie Persiene</l>
<l>Sware wighe, daert onsiene</l>
<l>Den Romeinen ende zwaer verginc:</l>
<l>Want die zege vander dinc</l>
<l n="15">Gheviel den Persienen al,</l>
<l>Entie Romeine hadden tmesfal,</l>
<l>Al sulc dat si verloren Surie</l>
<l>Ende Jherusalem die stede vrije.</l>
<l>                In sinen tiden was de strijt,</l>
<l n="20">Die geduurde langen tijt,</l>
<l>Tusscen den coninc van Vrankerike</l>
<l>Lottarise ende dies ghelike</l>
<l>Diedericke ende sine neven,</l>
<l>Die te coninc was verheven</l>
<l n="25">In Bourgoenyen naden rechte,</l>
<l>Na sinen vader Hyldebrechte.</l>
<l>Lottaris moeder Vredegont</l>
<l>Die was doot ter selver stont,</l>
<l><pb n="3,49"/> Ende te Parijs, met groter haven,</l>
<l n="30">Te sente Vincens oec begraven,</l>
<l>Dat men te sente Germeins nu heet</l>
<l>Ende buten in de mersch nu steet.</l>
<l>Die coninc Diederic, die de crone</l>
<l>In Borgoenyen drouch - so scone,</l>
<l n="35">No weder vromeger noch vroeder</l>
<l>En wistemen -, sijn oudermoeder</l>
<l>Was Brunilt dat felle wijf,</l>
<l>Die felste die nie hadde lijf;</l>
<l>Soe rieder toe (het was haer gere),</l>
<l n="40">Dat hi versaemde groot here</l>
<l>Up Lottarise sinen neve,</l>
<l>Want hine slands gerne verdreve.</l>
<l>                Lotaris hevet dit vernomen,</l>
<l>Ende es met here up hem comen</l>
<l n="45">Metten Fransoysen te hant,</l>
<l>Alse te verwerne sijn lant.</l>
<l>Up die Rone die riviere</l>
<l>Versaemden die heren sciere,</l>
<l>Daermen anchstelike vacht,</l>
<l n="50">Met stouten wille, met groter cracht;</l>
<l>Ende daer was so grote mort,</l>
<l>Dat van versleghen ende versmort</l>
<l>Dat water so vele brochte,</l>
<l>Dat cume gelopen mochte.</l>
<l n="55">Daer sachmen boven inde lucht</l>
<l>Den ingel Gods met groter vrucht</l>
<l>Met menegen swerde boven de lieden.</l>
<l>Die ystorien ons bedieden,</l>
<l>Datter meer bleef inden dan</l>
<l n="60">Doot dan XXX<hi rend='sup'>M</hi> man,</l>
<l>Maer Diederic hadde den zege:</l>
<l>Want Lotaris trac enwege,</l>
<l>Alse hi sijn here sach verladen</l>
<l>Ende ghescien so vele scaden,</l>
<l n="65">Ende es gheweken metten sinen</l>
<l>Ter Seinen waert met groter pinen.</l>
<l>Diederic behilt dat velt</l>
<l>Ende rovede met gewelt</l>
<l>Vranckerike ende keerde thant</l>
<l n="70">Te Borgoenyen in sijn lant,</l>
<l>Met groten rove ende met goede,</l>
<l>Ende met groter overmoede.</l>
<l>Brunilt was vro ende louch,</l>
<l>Die desen mordadegen raet slouch.</l>
</div>
<div type="subchapter"><head type="subchapter">Van Brunilden quaetheden. LIII.</head>
<l>                Brunilt en genoegede niet,</l>
<l>Dat so ongetellet diet</l>
<l>Bi haren rade doot es bleven,</l>
<l>Soene dede dat hare II neven</l>
<l n="5">Onderlinge hadden gevecht:</l>
<l>Want haer sone, coninc Hildebrecht,</l>
<l>Hadde enen sone, die Tydebrecht hiet,</l>
<l>Dien hi tlant van Oestrike liet,</l>
<l>Alse die bouc hier voren telt;</l>
<l n="10">Maer Tydebrecht, die dat lant helt,</l>
<l>Was bastaert, niet getrouwet kint.</l>
<l>Desen raet ver Brunilt vint,</l>
<l>Dat soe sprac tote Diederike:</l>
<l>"Du versinnes di onwiselike,</l>
<l n="15">Dattu ne esches niet altegader</l>
<l>Den scat noch van dinen vader</l>
<l>Ende sijn rike: - hets dijn met rechte.</l>
<l>Wat bestaet Tydebrechte?</l>
<l>Over waer gelove mi des,</l>
<l n="20">Dat hi dijn broeder niene es.</l>
<l>Ene hoere was die moeder sine,</l>
<l>Ende dijns vader concubine,</l>
<l>In overspele geboren nochtan.</l>
<l>Wat machmen weten wiene wan?"</l>
<l n="25">Diederic vernam dit wel,</l>
<l>Die wreet was ende sere fel.</l>
<l>Here versaemde hi metter vaert,</l>
<l>Ende so ten Duutschen lande waert</l>
<l>Up sinen broeder Tydebrechte.</l>
<l n="30">Te Sulpen daer was tgevechte,</l>
<l>Bider stat, recht upten velde.</l>
<l>Den zeghe verloes met gewelde</l>
<l>Tydebrecht ende weec naer dat</l>
<l>Tote Colne indie stat.</l>
<l n="35">Diederijc ende there sijn</l>
<l>Verherijeden tusscen Mase ende Rijn</l>
<l><pb n="3,50"/> Al tlant, na orloges maniere.</l>
<l>Doe vielen ane hem de Ruwiere</l>
<l>Ende seiden: "Ons genadech here!</l>
<l n="40">Wi willen u dienen vort mere;</l>
<l>En doet ons nemmeer overdaden."</l>
<l>Diederic sprac: "Nu sidijs beraden,</l>
<l>Of ghi wilt genaden ontfaen,</l>
<l>Dat ghi mi geeft uwen here gevaen,</l>
<l n="45">Of sijn hooft, deen vanden tween:</l>
<l>Anders en esser troest ne geen."</l>
<l>Doe si vernomen hadden dat,</l>
<l>Voeren si te Coelne indie stat</l>
<l>Ende seiden ten coninc Tydebrechte:</l>
<l n="50">"Dijn broeder ontbiedet di van rechte,</l>
<l>Sent hem sijns vaders scat;</l>
<l>Hi trect uten lande na dat."</l>
<l>Hier an hebben si geloghen</l>
<l>Ende haren here bedroghen.</l>
<l n="55">Doe ginc hi mettem ten pallayse,</l>
<l>Daer hi waende sijn met payse,</l>
<l>Ende leeddese teere kiste,</l>
<l>Daer hi grote cierheit in wiste.</l>
<l>Daer wart hem thovet afgeslegen</l>
<l n="60">Ende sinen broeder gedreghen.</l>
<l>Heimelike over die mure</l>
<l>Clommen si die ghebure.</l>
<l>Doe wan Diederic die stat,</l>
<l>Daer hi in vant groten scat.</l>
<l n="65">Daer quamen hem an de Ruwiere</l>
<l>Ende oec die Rijnvranken sciere,</l>
<l>Te sente Gereons inde kerke,</l>
<l>Ende swoeren hem hulde sterke,</l>
<l>Ende ontfingen een ende een</l>
<l n="70">Ghinder van hem haer leen.</l>
<l>Doe dochtem, aldaer hi stont,</l>
<l>Dat hi mordadelike was gewont</l>
<l>In sine side, sere onsachte,</l>
<l>Ende heet datmen die duere wachte,</l>
<l n="75">Ende seide: "Een gesworne Ruwier</l>
<l>Hevet mi gesteken hier."</l>
<l>Alsemen onder die cleedre siet,</l>
<l>Sone vintmen anders niet</l>
<l>Dan recht ene knorre groot,</l>
<l n="80">Een ghaelkijn staende al root.</l>
</div>
<div type="subchapter"><head type="subchapter">Van haerre mort. LIIII.</head>
<l>                Van danen es Diederic gevaren</l>
<l>Uten lande met sinen scaren,</l>
<l>Here van II conincriken.</l>
<l>(Sine ommesaten moesten hem wiken).</l>
<l n="5">Te Mets voer hi indie stede,</l>
<l>Met rove ende met gevane mede,</l>
<l>Ende hadde gevaen sijns broeder kinder,</l>
<l>Ene dochter ende II sonen ginder.</l>
<l>Die sonen didi vanden live,</l>
<l n="10">Ende wilde nemen teenen wive</l>
<l>Sijns broeders dochter, want soe scone</l>
<l>Was, ende hare geven die crone.</l>
<l>Daer was sijn oudermoeder Brunilt,</l>
<l>Die scoren dede menegen schilt,</l>
<l n="15">Die ontsach in haren zinne:</l>
<l>Ware eene rechte coninghinne,</l>
<l>Dat soe verlore daer mede</l>
<l>Algader hare mogenthede,</l>
<l>Ende seide: "Hoe mochtstu gheteemen,</l>
<l n="20">Dattu souts te wive nemen</l>
<l>Dijns broeders dochter? het ware zonde!"</l>
<l>Diederic antworde tier stonde:</l>
<l>"Jane seidstu mi openbare,</l>
<l>Dat mijn broeder niet en ware?</l>
<l n="25">Gods onvriendinne van hemelrike!</l>
<l>Mordaet te vindene sonder gelike,</l>
<l>Van allen morde ondersocht!</l>
<l>Twi hevestu nu dit upbrocht,</l>
<l>Dat ic minen broeder soude verslaen?"</l>
<l n="30"><pb n="3,51"/> Mettien trac hi een zwert saen,</l>
<l>Ende soudse hebben gesteken dure,</l>
<l>Maer men ontracse hem tiere ure,</l>
<l>Want vele volx daer bi hem stoet.</l>
<l>In hare behout haer Brunilt doet</l>
<l n="35">Ende visierde mordadege sake,</l>
<l>Hoe soe hare best gewrake,</l>
<l>Alse die therte hadde gevenijnt.</l>
<l>Om venijn soe hare pijnt</l>
<l>Ende maecte enen dranc,</l>
<l n="40">Daer sijn lijf an was belanc,</l>
<l>Ende gaeftem bi sulken bode,</l>
<l>Die de mort niet dede node;</l>
<l>Ende hi, die hem niet en wachte,</l>
<l>Dranc geent venijn, staerc van crachte,</l>
<l n="45">Ende staerver achter saen.</l>
<l>                Die vite van sente Columbaen,</l>
<l>Die in sinen tiden was</l>
<l>(Alsemen hier te voren las),</l>
<l>Entien hi met groter scande</l>
<l n="50">Ghedreven hadde uten lande,</l>
<l>Seghet van desen Diederike,</l>
<l>Dattene God van hemelrike</l>
<l>Te Mes slouch bider stat,</l>
<l>Ende hi so swaer endde in dat,</l>
<l n="55">Of hi binnen al ware verbrant.</l>
<l>Lichte tfenijn dat die viant</l>
<l>Hem gaf, was vander maniere</l>
<l>Dat het bernde gelijc den viere.</l>
<l>In tormente, in grotere noot,</l>
<l n="60">Bleef hi sekerlike doot.</l>
<l>Brunilt na des neven leven</l>
<l>Hevet haren nijt verheven</l>
<l>Up sine kindere, dat felle wijf,</l>
<l>Ende nam hem haer lijf</l>
<l n="65">Mordadelike, alsemen vint.</l>
<l>Een sijn alre joncste kint</l>
<l>Slouch soe selve doot allene,</l>
<l>Sijn hovet ontwee met enen stene.</l>
<l>Doch so doet ons dit verstaen</l>
<l n="70">Die vite van sente Columbaen,</l>
<l>Datter een was, hiet Segebrecht,</l>
<l>Dien hevet soe also berecht,</l>
<l>Dat soene met haerre scalchede</l>
<l>In Borgoengen maken dede</l>
<l n="75">Coninc, omme dat soe behelde</l>
<l>Met hem tlantscap met gewelde.</l>
<l>Alse dese coningen waren verslegen,</l>
<l>Hebben over een gedreghen</l>
<l>Die Borgenyoene entie Loreine</l>
<l n="80">Entie Rijnvranken ghemeine,</l>
<l>Dat si Lotarise wilden ontfaen,</l>
<l>Ende hem wesen onderdaen.</l>
<l>Si maecten mettem vasten vrede,</l>
<l>Ende daden hem manscap mede,</l>
<l n="85">Ende hebbene over here ontfaen</l>
<l>In alt rike sonder waen,</l>
<l>Dat Clodoveus wilen besat,</l>
<l>Die deerste was, wi lesen dat,</l>
<l>Coninc vanden Vrancscen heren,</l>
<l n="90">Die hem ten doepsele wilde keren.</l>
</div>
<div type="subchapter"><head type="subchapter">Brunilden ende. LV.</head>
<l>                Lotaris was wel in wane,</l>
<l>Biden worden van Columbane,</l>
<l>Te besittene vroedelike</l>
<l>Al Diederix sijns neven rike:</l>
<l n="5">Want hi hadt hem wel vorsproken</l>
<l>Dat sijn rike soude sijn tebroken.</l>
<l>Here vergaderde hi metter vaert</l>
<l>Ende trac te Bourgoenyen waert,</l>
<l>Omme te hebbene al dat</l>
<l n="10">Dat die felle Brunilt besat</l>
<l>Met haren neve Segebrechte.</l>
<l>Some scriven si, dat hi met gevechte</l>
<l>Tlant wan ende sinen neve verslouch.</l>
<l>Die Vrancsce ystorie claret genouch:</l>
<l n="15">Soe seget, dat hi quam inder gebare</l>
<l>Alse oft sijn wille ware</l>
<l><pb n="3,52"/> Brunilde te nemene te wive,</l>
<l>Die ghemaect hadde vele keytive.</l>
<l>Gheleede so gaf hi hare,</l>
<l n="20">Dat soe quame daer hi ware,</l>
<l>Maer gheen geleede heeft soe ontfaen,</l>
<l>Dat soe vri mochte henen gaen.</l>
<l>Maer soe quam met fieren zinne,</l>
<l>Ghepareert als ene coninghinne.</l>
<l n="25">Doe hise sach, sprac hi te hant:</l>
<l>"Sech, quaet wijf, recht Gods viant!</l>
<l>Wanen quam di macht ende raet</l>
<l>Te vulbringene so menech quaet,</l>
<l>Dattu so edel een geslachte,</l>
<l n="30">So staerc ende so groot van machte,</l>
<l>Verderven souts met dinen rade,</l>
<l>Ende sake sijn van so swaerre scade?"</l>
<l>Mettien hebben sise omme geringet</l>
<l>Ende om hare daghe ghedinghet,</l>
<l n="35">Borgenyoene ende Fransose,</l>
<l>Ruwieren ende Avelose,</l>
<l>Ende seiden: het ware recht groot,</l>
<l>Dat soe storve dorper doot.</l>
<l>Lotaris en wilde niet letten,</l>
<l n="40">Ende deedse up enen kemel setten,</l>
<l>Ende voeredse dor there gemene,</l>
<l>Ende si vliekense alle beghene;</l>
<l>Ende daer naer, in corten stonden,</l>
<l>Wart soe an wilde paerden gebonden,</l>
<l n="45">Te sticken gesleept ende gescuert.</l>
<l>(Desere doot hadose verbuert).</l>
<l>Daer na waren hare gescorde lede</l>
<l>Alle versament teere stede</l>
<l>Ende te pulvere verbrant:</l>
<l n="50">Anders graf men geen en vant,</l>
<l>Datmen jonste haren live.</l>
<l>Dus staerf die galle alre wive.</l>
<l>                Seghebrecht gewaghet das,</l>
<l>Die te Gembloys moenc was,</l>
<l n="55">Dat soe den Vranken was so zwaer,</l>
<l>Datmen wanen wilde vorwaer,</l>
<l>Dat Sibilla die prophetersse</l>
<l>Sprac van desere quadersse.</l>
<l>Soe scrivet: "Het sal uut Spaenyen comen</l>
<l n="60">Eene, die men mach evele noemen;</l>
<l>Vor haer upsien sullen sterven</l>
<l>Vele coningen ende bederven;</l>
<l>Soe sal verderven upter erden,</l>
<l>Ghescort met voeten ende met paerden."</l>
<l n="65">                Soe brochte up ende hare paertije</l>
<l>In Vranckerike symonie,</l>
<l>Dat niemen bisscop wesen en mochte,</l>
<l>Dan diet jegen die heren cochte.</l>
<l>Nochtan al was soe aldus quaet,</l>
<l n="70">Also alse hier bescreven staet,</l>
<l>Soe dede der kerken ons Heren</l>
<l>Werdicheit ende vele eeren,</l>
<l>Ende maecte cloestre sekerlike,</l>
<l>Vele scone ende oec rike,</l>
<l n="75">So vele dat wonder dochte</l>
<l>Hoe soet emmermeer vermochte.</l>
<l>                Dese Lotaris hiet de grote,</l>
<l>Die naer sinen wederstote</l>
<l>Al Vranckerike hadde in hant</l>
<l n="80">Vanden Rine tote Spaengen lant.</l>
<l>Alse hem sijn rike an was gewassen,</l>
<l>Trac hi over Rijn in Sassen,</l>
<l>Daer heidijn volc was, staerc ende stout,</l>
<l>Ende verwanse met gewout,</l>
<l n="85">Sodat hise ter Vrancscher crone</l>
<l>Onderdede harde scone.</l>
<l>Oec dede hise alle slaen te doot,</l>
<l>Die so lanc waren ende so groot,</l>
<l>Dat si verlingeden sijn zwaert,</l>
<l n="90">Daert lant mede gewonnen waert.</l>
<l>Bertoude slouch hi haren here</l>
<l>In eenen stride met grotre ere.</l>
<l>Van sinen hove was doverste raet</l>
<l>Een Pippijn, daer noch af staet</l>
<l n="95">Menege dinc werdich van love,</l>
<l>Ende swertdraghere vanden hove.</l>
<l>Van desen Pippen, die wi noemen,</l>
<l>Sijn die Brabantsche heren comen.</l>
<l>Haer geslachte vindic al claer;</l>
<l n="100">Maer ic en vinde niet wel die jaer</l>
<l>Besceden van hem allegader,</l>
<l>Hoe lange elc kint na den vader</l>
<l><pb n="3,53"/> Regneerde up erderike;</l>
<l>Doch seggic u hier cortelike</l>
<l n="105">Hare geslachte bi siere namen,</l>
<l>Ende elken wanen si quamen.</l>
</div>
<div type="subchapter"><head type="subchapter">Wanen die Brabantsce princen quamen. LVI.</head>
<l>                   In Aspengouwe was een Karleman,</l>
<l>Die mogentheit des lants gewan,</l>
<l>Die wan den eersten Puppine.</l>
<l>Noch staet die hooftstede sine</l>
<l n="5">Up Haspengouwe, tote Landen,</l>
<l>Want al dat stoet in sinen handen.</l>
<l>Dese nam in Acquitaengen een wijf,</l>
<l>Ende wan an hare lijf</l>
<l>Grimilden ende Geertruden der maget,</l>
<l n="10">Die Gode hevet so wel behaghet,</l>
<l>Dat hi te Nivele dor hare mede</l>
<l>Meneghe scone miracle dede.</l>
<l>Dese Geertruut ende Ixe haer moeder</l>
<l>Ende Grimilt mede, haer broeder,</l>
<l n="15">Maecten menegen cloester goet.</l>
<l>Noch eene dochter was daer vroet,</l>
<l>Puppijns dochter ende Ixen te samen,</l>
<l>Die Becge hiet bi rechter namen,</l>
<l>Die nam te manne een, hiet Anguijs,</l>
<l n="20">Die van dogeden hadde prijs.</l>
<l>Dese Anguijs was sente Arnouds sone,</l>
<l>Raet van Vrancrike was de ghone</l>
<l>Metten goeden Pippine van Landen,</l>
<l>Dien wi noemden te handen.</l>
<l n="25">Sidert wart Arnout bisscop te Mes,</l>
<l>Ende een clusenare naer des,</l>
<l>Ende dede miracle menechfout,</l>
<l>Also dystorie hier naer hout.</l>
<l>                Karlemans sone, Puppijn,</l>
<l n="30">Daer die Brabanters af comen sijn,</l>
<l>Die schiet vanden erdscen levene,</l>
<l>Alsemen VI<hi rend='sup'>C</hi> XL ende sevene</l>
<l>Ons Heren jaerscreef, ende wart te Landen</l>
<l>Begraven van kerstinen handen.</l>
<l n="35">Grimilt sijn soens oir wart al niet,</l>
<l>Maer Begge, alsement bescreven siet,</l>
<l>Sijn dochter, hilt thertogherike</l>
<l>Met haren man Anguise vromelike.</l>
<l>Anguijs wart daer na verslegen</l>
<l n="40">Van hem, die hem waren jegen,</l>
<l>Ende regneerde XXXVIII jaer</l>
<l>Int hertogedoem, weetmen vor waer.</l>
<l>                Na hem wart here die sone sijn,</l>
<l>Die gheheeten was Pippijn,</l>
<l n="45">Ende hadde sijn huus ende sine zale</l>
<l>Up die Mase tote Haerstale,</l>
<l>Tusscen Ludeke ende Trecht.</l>
<l>Dese verwan in een ghevecht</l>
<l>Rabboude der Vriesen hertoghe.</l>
<l n="50">Sijn name wart verheven hoge,</l>
<l>Want men hietene gemeenlike</l>
<l>Swertdragere ende hertoge van Vrancrike.</l>
<l>Na Anguise was hi vorwaer</l>
<l>Hertoghe XXIX jaer.</l>
<l n="55">                Puppijn, Becgen sone, die wan</l>
<l>Karle Maertele den stouten man,</l>
<l>Die here was gheweldechlike</l>
<l>Over die coningen van Vrancrike,</l>
<l>Ende hadde ten wapenen meer eren</l>
<l n="60">Dan sine vorders al die heren,</l>
<l>Ende was here in desen levene</l>
<l>XX jaer ende daertoe sevene.</l>
<l>                Karel Marteel wan Pippine den clenen,</l>
<l>Die doe ghelike vant ne ghenen</l>
<l n="65">Van vromichede, van coenen live.</l>
<l>Die Vrancsce coninge waren keytive</l>
<l>In sinen tiden; dus eist ghesciet,</l>
<l>Dat hi, also die paues riet,</l>
<l>Deerste was vanden Brabantscen connen,</l>
<l n="70">Die de Vrancsce crone heeft gewonnen.</l>
<l>Dese was na den vader here,</l>
<l>XXVII jaer ende nemmere.</l>
<l>                Puppijn wan Karle den groten,</l>
<l><pb n="3,54"/> Die cume oint prince mochte genoten.</l>
<l n="75">Die regneerde naer den vader</l>
<l>Coninc ende keyser bede te gader,</l>
<l>XLVI jaer heilechlike.</l>
<l>Na hem quam inden rike</l>
<l>Loduwije die goedertiere,</l>
<l n="80">Die naer sijns vaders maniere</l>
<l>Coninc ende keyser was,</l>
<l>XXVI jaer, sijt seker das.</l>
<l>                Dese Loduwije Karel den kaluwen wan,</l>
<l>Dien tlant van Vrancrike quam an;</l>
<l n="85">Maer eer hi staerf was hi keyser mede,</l>
<l>Min dan II jaer nar de waerhede;</l>
<l>Maer naden vader drouch hi crone</l>
<l>XXXII jaer te lone.</l>
<l>                Na Karle quam Lodewijc sijn sone;</l>
<l n="90">II jaer regneerde die ghone,</l>
<l>Ende staerf sonder hoir genouch,</l>
<l>Sonder dat sijn wijf kint drouch.</l>
<l>Sine bastaerde hilden VI jaer</l>
<l>Omme dit Vrancrike dus daer naer.</l>
<l n="95">Doe V jaer een keyser, die Karel hiet,</l>
<l>Sijns oems sone, die dede verdriet.</l>
<l>Doe een Ode IX jaer,</l>
<l>Dies oec niet bestont een haer.</l>
<l>Nu quam te manne Loduwijes sone,</l>
<l n="100">Die ghedreghen was de ghone,</l>
<l>Tien tiden dat die vader staerf;</l>
<l>Sodat hi Vranckerike verwaerf,</l>
<l>Ende was coninc over waer</l>
<l>Omtrent XXVII jaer,</l>
<l n="105">Ende wart van sinen man gevaen,</l>
<l>Daer hi moeste sonder ontgaen</l>
<l>Sterven in fellen prisoene.</l>
<l>Sijn kint was jonc te sulken doene.</l>
<l>                Een Radolf, van Borgoengen hertoghe,</l>
<l n="110">Was coninc vri ende hoghe</l>
<l>In Vrancrike XIII jaer.</l>
<l>                Doe quam te sire cronen daernaer</l>
<l>Lodewijc simpel, Karles sone;</l>
<l>Vranckerijcs coninc was de gone</l>
<l n="115">XIX jaer gheweldichlike,</l>
<l>Indie crone van Vrancrike.</l>
<l>                Doe wart coninc Lottaris, sijn sone,</l>
<l>XXXI jaer waest die ghone.</l>
<l>Tote noch ginc derve an dese line</l>
<l n="120">Int conincrike al toten Rine,</l>
<l>Dat al was in hare gewelt,</l>
<l>Ofte datment al van hem helt.</l>
<l>Dese goedde altehant</l>
<l>Met Lottrike ende met Brabant</l>
<l n="125">Sinen broeder, die Karle hiet.</l>
<l>Bi desen waest, dat verschiet</l>
<l>Bider rivieren vander Schelt</l>
<l>Tkeyserrike, die omme tgewelt</l>
<l>Van Brabant die Vrancsce crone</l>
<l n="130">Sciet hier, al en waest niet scone.</l>
</div>
<div type="subchapter"><head type="subchapter">Van al haren gheslachte. LVII.</head>
<l>                Karel, Lodewijcs simpels sone,</l>
<l>Brachte weder die ghewone,</l>
<l>Dat hem Brabant liet gedogen</l>
<l>Te sittene onder sine hertoghen.</l>
<l n="5">Dese was hertoge bekant</l>
<l>Van Lottrike ende van Brabant.</l>
<l>Up desen staerf de Vrancsce crone,</l>
<l>Ende hem wanse af harde onscone</l>
<l>Hughe Capet, grave van Parijs,</l>
<l n="10">Die naradich was ende wijs,</l>
<l>Ende leeddene tOrliens gevaen,</l>
<l>Daer hi niet en mochte ontgaen.</l>
<l>Bi desen mesfalle worden ontogen</l>
<l>Ute Brabant die hertoghen;</l>
<l n="15">Want Karles sone, die Otte hiet,</l>
<l>Staerf ende liet achter hem niet.</l>
<l>Karel liet, alsict vernam,</l>
<l>Ene dochter, daer hoir af quam,</l>
<l>Gheerberge, daer ic af las</l>
<l n="20">Dat soe gravinne van Brusele was,</l>
<l>Die den ouden Heinricke wan,</l>
<l>Dien tgravescap van Brusele quam an.</l>
<l>                Heinric doude wan Lambrechte,</l>
<l>Die des vaders erve besat met rechte.</l>
<l n="25">                Van Lambrechte es Heinrijc comen,</l>
<l>Dien wi grave van Bruesele nomen;</l>
<l>Dien vermordde een sijn gevane,</l>
<l>Alse die pijnde also tontgane.</l>
<l>                Heinrije van Lovene die liet</l>
<l n="30">Enen sone, die Heinrijc hiet,</l>
<l><pb n="3,55"/> Die na hem nam sijns vader erve,</l>
<l>Te sinen rechte, te sinen bederve.</l>
<l>Dese vive, alse wijt bekinnen,</l>
<l>Waren graven ende gravinnen</l>
<l n="35">Van Bruesele ende van Lovene te samen,</l>
<l>Ende en hadde ghene hertoge namen.</l>
<l>                Dese Heinric, dachterste grave,</l>
<l>Daer die Brabanters quamen ave,</l>
<l>Hadde eenen sone van groter waerde,</l>
<l n="40">Ende hiet Godevert metten baerde,</l>
<l>Die verdreef doe vromelike</l>
<l>Van Limborch hertoghe Heinrike,</l>
<l>Dat hi beweste der Masen lant</l>
<l>Moeste laten in Godeverts hant;</l>
<l n="45">Ende Godevert wart verheven hoghe</l>
<l>Bi skeysers vonnesse hertoghe</l>
<l>Over Lottrike ende Brabant:</l>
<l>Dus quam die name ter rechter hant.</l>
<l>Dus wart Godevert metten baerde,</l>
<l n="50">Beede met vonnesse ende metten zwarde,</l>
<l>Deerste hertoghe van hem allen,</l>
<l>Sidert dat tlant was tevallen.</l>
<l>                Dese Godevert metten baerde</l>
<l>Wan eenen anderen Godevaerde,</l>
<l n="55">Die hertoghe naer den vader was</l>
<l>Van Brabant, sijt seker das.</l>
<l>                Dander Godevert die wan</l>
<l>Eenen sone, eenen jongen man,</l>
<l>Die oec Godevert was ghenant,</l>
<l n="60">Ende was oec van Brabant</l>
<l>Die derde Godevert erfelike.</l>
<l>                Dese Godevert die wan Heinrike,</l>
<l>Die eerste hertoghe die so hiet.</l>
<l>Daermen sinen name bescreven siet,</l>
<l n="65">Heetmenne den ouden Heinrike.</l>
<l>Te Coelne staerf hi menscelike,</l>
<l>Ende was met rouwen groot</l>
<l>In Brabant bracht te gravene doot.</l>
<l>                Heinric doude Heinricke wan,</l>
<l n="70">Den goeden ridder, den stouten man,</l>
<l>Die tlant van over Mase dorreet,</l>
<l>Ende vor Colne die stede street;</l>
<l>Ende dese wan Daleem dien casteel,</l>
<l>Dat Brabant noch hout al gheel.</l>
<l n="75">Te Vileer wart hi begraven,</l>
<l>Indien cloester rike van haven.</l>
<l>                Dese liet Heinricke sinen sone.</l>
<l>Hovesch ende sachte was de ghone,</l>
<l>Ende staerf niet out van daghen:</l>
<l n="80">Dat mochte Brabant te rechte clagen.</l>
<l>                Dese Heinric, dese soete man,</l>
<l>Wan desen hertoghe Jan,</l>
<l>Die hadde eenen ander broeder.</l>
<l>Haddi gheweesen bet vroeder,</l>
<l n="85">So hadde hi hertoghe gebleven.</l>
<l>Dus wart dese Jan verheven</l>
<l>Hertoghe te sine met geslachte</l>
<l>Int jaer ons Heren XII<hi rend='sup'>C</hi> LX ende achte.</l>
<l>                Dus waerre VI manne danne,</l>
<l n="90">Vanden eersten Karlemanne</l>
<l>Tote Kaerle, die tAken leghet,</l>
<l>Daermen wonder ave seghet;</l>
<l>Ende van Karle den here hoghe,</l>
<l>Tote Karle den hertoghe,</l>
<l n="95">Dien so swaerlike messciede,</l>
<l>Waren VI andre liede;</l>
<l>Ende vanden selven Karel waren</l>
<l>VI manne oec te waren</l>
<l>Tote Godeverde metten baerde,</l>
<l n="100">Die Brabant weder brochte ter waerde;</l>
<l>Ende van Godeverde tote desen Janne</l>
<l>Sijn VI man, nu merct danne.</l>
<l>Nu keren wi ter jeesten weder,</l>
<l>Die wi hebben gheleget neder.</l>
</div>
<div type="subchapter"><head type="subchapter">Wat in Focas tiden ghevel. LVIII.</head>
<l>                In keyser Fokes eerste jaer</l>
<l>Staerf Gregorius overwaer,</l>
<l>Daer wi hier te voren af spraken</l>
<l>Van dingen, die hi wilde maken.</l>
<l n="5">Int ander jaer van Fokas rike</l>
<l>Wart gecoren redenlike</l>
<l>Paues te Rome indie port</l>
<l>Sabianius, daermen af hort</l>
<l>Wonderlike dinc hier naer,</l>
<l n="10">Van siere doot ende emmer waer.</l>
<l>In desen tiden gesciede mede,</l>
<l>Dat een aerm man ter bede</l>
<l>Aelmoesne teenen scepe bat,</l>
<l>Ende men antworddem ter stat:</l>
<l n="45"><pb n="3,56"/> "Indit scip ennes geen broot,</l>
<l>Ende els dan stene, clene no groot."</l>
<l>Daerme sprac: "So moete God weten,</l>
<l>Wat daer es ende men mach eten,</l>
<l>Dat al, groot ende cleene,</l>
<l n="20">Moet ghedijen teenen steene."</l>
<l>God ghehorde sine bede,</l>
<l>Ende wart al stene up de stede,</l>
<l>Datmen eten mochte, doch blever ane</l>
<l>Buten die eerste gedane.</l>
<l n="25">                In Rome wart die honger so groot,</l>
<l>Dat si Gregorise na sine doot</l>
<l>Mesprijs spraken, want hi den scat,</l>
<l>Die de kerke hadde gehat,</l>
<l>Ghegheven hadde so mildelike;</l>
<l n="30">Ende en wisten ghemeenlike</l>
<l>Hem meer te mesprise doen,</l>
<l>Dan sine bouke ende sijn sermoen</l>
<l>Te bernen, die hi hadde gemaect,</l>
<l>Die goet waren ende wel geraect,</l>
<l n="35">Ende also van sire namen</l>
<l>Hem ontsetten alte samen.</l>
<l>Maer Pieter werde die saken,</l>
<l>Sente Gregorius dyaken,</l>
<l>Ende seide te hem: "Ic zwere u dat,</l>
<l n="40">Daer ic bi minen here sat,</l>
<l>Ende screef dat hi mi hiet,</l>
<l>Dat ic sach, in lieghe u niet,</l>
<l>Ene witte duve te meneger stont</l>
<l>Haren bec steken in sinen mont;</l>
<l n="45">Ende doe soe woch voer, sprac mijn here,</l>
<l>Ende ic screef doe sine lere.</l>
<l>Es dit waer, alst es al bloot,</l>
<l>So blivic noch heden doot;</l>
<l>Want hi verboot mi up mijn leven,</l>
<l n="50">Dats van mi gene tale worde verheven."</l>
<l>Alse hi dit seide, onlange nadat</l>
<l>Bleef hi doot daer up die stat.</l>
<l>Dus wilde die jongere sijn leven</l>
<l>Vor sijns meesters boeke geven.</l>
</div>
<div type="subchapter"><head type="subchapter">Sabiaens doot ende ander dinc. LIX.</head>
<l>                Int jaer daer naer Sabiniaen,</l>
<l>Die den paues stoel hadde ontfaen,</l>
<l>Ende diene te Rome indie stat</l>
<l>Een jaer ende V maent besat,</l>
<l n="5">Bleef emmer vort ongemate</l>
<l>Weder sinen heileghen vorsate.</l>
<l>Ende alse begevene liede quamen,</l>
<l>Die te voren altesamen</l>
<l>Gregorius te voedene plach,</l>
<l n="10">Ende si riepen: "Here, owach!</l>
<l>En laet ons niet sterven uptie strate</l>
<l>Van hongre, want u vorsate</l>
<l>Plach ons te voedene dor God,"</l>
<l>So antworddi dan als een sot:</l>
<l n="15">"Al hilt u Gregorius te samen</l>
<l>Om die hoocheit van siere namen,</l>
<l>Wine moghent al niet gevoeden."</l>
<l>Des en wildi hem niet hoeden.</l>
<l>Nochtan quam hem in drome an</l>
<l n="20">Gregorius ende scout den man</l>
<l>III waerven omme dese sake,</l>
<l>Dat hi ontbere der achtersprake,</l>
<l>Ende hi bet milder ware den aermen,</l>
<l>Ende haer noot hem liete ontfaermen.</l>
<l n="25">Te spotte hijt al varen liet</l>
<l>Ende en wilde hem betren niet.</l>
<l>Ter vierder waerf quam hi hem te voren</l>
<l>Errelike, alse die hadde toren,</l>
<l>Ende dregedene ende sloughene mede</l>
<l n="30">Up sijn hovet aldaer ter stede.</l>
<l>Doe wart die vrecke paues in wake,</l>
<l>Int hooft wart hem wee om de sake,</l>
<l>So dat hi onlange daer naer</l>
<l>Staerf in tormente zwaer.</l>
<l n="35">                Dese paues Sabiniaen</l>
<l>Die visierde ende dede staen,</l>
<l>Datmen ter kerken luden soude,</l>
<l>Alsemen den dienst Gods doen woude.</l>
<l>                Na hem was paues gecoren</l>
<l n="40">Bonefacis, van Rome geboren,</l>
<l>Die sette dat upten outare</l>
<l>Een wit cleet gheleit ware.</l>
<l>VIII jaer ende lettel mere</l>
<l>Was hi paues ende here.</l>
<l n="45"><pb n="3,57"/>                 Dese bejagede an Foeken mede,</l>
<l>Dat die kerke van Rome der stede</l>
<l>Hovet van allen kerken ware;</l>
<l>Want Constantinoble screeft openbare.</l>
<l>                In keysers Foekes vierde jaer</l>
<l n="50">Staerf Augustijn over waer,</l>
<l>Die den Ingelschen ontfaen dede</l>
<l>Eerst dat tekijn van kerstijnhede.</l>
<l>Na hem wart bisscop gecoren</l>
<l>Een, hiet Laureins, alse wijt horen,</l>
<l n="55">Die dat bisscopdoem besat</l>
<l>Te Cantelberghen indie stat.</l>
<l>                Paues was also corte stont</l>
<l>Een Bonefacis, dats ons cont,</l>
<l>Die de vierde was vander namen,</l>
<l n="60">Ende geboren alte samen</l>
<l>Van Valarien die stede.</l>
<l>Sijn vader die hiet Jan mede.</l>
<l>Dese Bonefacius die gewan</l>
<l>An keyser Foeken, den stouten man,</l>
<l n="65">Een out tempel, hiet Panteoen,</l>
<l>Dat ghemaect was in sijn doen</l>
<l>In heidinen tiden wilen eere,</l>
<l>In alrehanden Goden ere.</l>
<l>Alse hem Fokas dat tempel gaf,</l>
<l n="70">Stac hi met heilegen worden af</l>
<l>Alle die duvele van dier stede,</l>
<l>Ende wijede dien tempel mede</l>
<l>In onser Vrouwen ere Marien,</l>
<l>Ende mede belas hijt in dat wijen</l>
<l n="75">In deere alre martelaren.</l>
<l>Dus wart daer ute gedreven te waren</l>
<l>Die duvelen ende hare wet.</l>
<l>Dese feeste was gheset</l>
<l>Ter elleffer maent upt beghin.</l>
<l n="80">Hier af quam die costume in,</l>
<l>Datmen sidert, updien dach,</l>
<l>Alre heileger feeste dede gewach.</l>
<l>Die tempel heet noch ter stonden</l>
<l>Te Rome tonser Vrouwen te ronden.</l>
</div>
<div type="subchapter"><head type="subchapter">Van sente Janne den aelmoesenier. LX.</head>
<l>                In des keysers Foken tiden,</l>
<l>Daer wi die redene af overliden,</l>
<l>So was te Alexandrien</l>
<l>Die heilege bisscop, die vrie,</l>
<l n="5">Sente Jan die aelmoesenier,</l>
<l>Die om sine miltheit ghier</l>
<l>Sulken scone name ontfinc:</l>
<l>Dese, als hi was een jongelinc</l>
<l>Van XV jaren, alse hi seide,</l>
<l n="10">Woendi in Cypre, daer hi hem meide.</l>
<l>Up enen nacht sach hi staen</l>
<l>Ene joncvrouwe wel gedaen,</l>
<l>Daer hi up sijn bedde lach,</l>
<l>Claerre dan die zonne of dach,</l>
<l n="15">Verchiert boven allen wane,</l>
<l>Die noeptene ter ziden ane.</l>
<l>Hi wart in wake ende ziet</l>
<l>Dat daer es ende anders niet,</l>
<l>Ende hilt over ene vrouwe scone,</l>
<l n="20">Die up thovet hadde ene crone</l>
<l>Van olivebome mede.</l>
<l>Hi seindem na tkerstijnhede,</l>
<l>Hi sprac: "Wie bestu ende hoe dorstu mede</l>
<l>Alhier comen terre stede,</l>
<l n="25">Daer ic lach indie ruste mine?"</l>
<l>Lachende, met bliden anschine,</l>
<l>Sprac soe: "Dit soutstu ondervinden:</l>
<l>Ic bem deerste van sconinx kinden.</l>
<l>Besiestu mi in dinen dinghen,</l>
<l n="30">Ic saldi vorden keyser bringen.</l>
<l>Vor hem sone heeft niemen macht,</l>
<l>Die jegen mi iet heeft geacht:</l>
<l>Want ic was, diene comen dede</l>
<l><pb n="3,58"/> Ter mensceit enter ontfarmechede,</l>
<l n="35">Omme te behoudene de menscelichede."</l>
<l>Mettien verloos hise tier stede.</l>
<l>Jan es te hem selven comen</l>
<l>Ende hevet dit visioen vernomen.</l>
<l>Hi seide: "Ic wane ende gelove mede,</l>
<l n="40">Dat aelmoesne ende ontfarmechede</l>
<l>Betekent dese vrouwe claer,</l>
<l>Want sekerlike ende over waer</l>
<l>Dat het quam emmer bi hem beden,</l>
<l>Dat God met mensceit hem wilde cleden."</l>
<l n="45">Sijn bedde rumde hi harde saen,</l>
<l>Ende hevet sine cledere an gedaen,</l>
<l>No niemene daer binnen wect,</l>
<l>Maer ter kerken waert hi trect,</l>
<l>Entie dageraet ghinc an.</l>
<l n="50">Mettien ghemoetti enen man,</l>
<l>Van clederen naect, ende het was cout.</l>
<l>Doe seidi: "Vrient! nem ende hout,"</l>
<l>Ende gaf hem sine clederen doe.</l>
<l>Eer hi quam ter kerken toe,</l>
<l n="55">Quam hem te gemoete een scone man,</l>
<l>Die witte clederen hadde an,</l>
<l>Die hem een ghuerdel met gelde gaf.</l>
<l>Alse hi hem danken sal daer af,</l>
<l>Want hem die gene dat beval:</l>
<l n="60">"Ghef daer du wilt, eist som, eist al,"</l>
<l>So siet hi omme; maer hi en mochte</l>
<l>Niet gesien, die hem dat brochte.</l>
<l>Doe peinsedi dat van Gode ware</l>
<l>Dese dinc al openbare.</l>
<l n="65">                Te Alexandrien, alsict vant,</l>
<l>Dat staet in Egypten lant,</l>
<l>Wart hi patriaerc ghewijt</l>
<l>Ende bisscop ghebenedijt.</l>
<l>Hi gaf al dat hi ghewan,</l>
<l n="70">Ende men gaf den heilegen man</l>
<l>Goets genouch, want elken dochte,</l>
<l>Dat ment niet bet besteden mochte.</l>
</div>
<div type="subchapter"><head type="subchapter">Van sinen dinghen. LXI.</head>
<l>                Een rike man so woende daer,</l>
<l>Dien de dieve gingen so naer,</l>
<l>Dat si hem tsine up namen so rene</l>
<l>Al toten bloten stro alleene.</l>
<l n="5">Doe quam hi ten milden sente Jan,</l>
<l>Ende seidem sijn verlies vortan,</l>
<l>Ende bat hem, dat hi sijns soude ontfaermen.</l>
<l>Den patriaerc ontfaermde sijn caermen.</l>
<l>Sinen drussate hiet hi tier stont,</l>
<l n="10">Dat hi hem gave XV pont</l>
<l>Gouts, maer die houdere was daer af</l>
<l>Maer V pont gouts hi hem gaf.</l>
<l>Daer na niet lanc quam ene vrouwe,</l>
<l>Ene weduwe ghetrouwe,</l>
<l n="15">Die hem bescreef van goude te waren</l>
<l>Te sinen behouf V centenaren.</l>
<l>Alse hi tghene hadde ontfaen,</l>
<l>Riep hi sinen uutgevere saen:</l>
<l>"Hoe menech pont gaefdi den man,</l>
<l n="20">Die mi nu bidden began?"</l>
<l>"Here!" sprac hi, "XV pont,</l>
<l>Also alse hiet u heilege mont."</l>
<l>Doch hevet hi binnen verheest</l>
<l>Sijn lieghen biden heilegen geest,</l>
<l n="25">Ende proevede bi hem, diet ontfinc,</l>
<l>Dat het was gelogene dinc.</l>
<l>Doe brachti die borse vort,</l>
<l>Daer ghi af hebt gehort,</l>
<l><pb n="3,59"/> Daer in V centenaren van goude,</l>
<l n="30">Die soe gaf te haren behoude,</l>
<l>Ende seide: "God eescht u te waren</l>
<l>Dandere X centenaren;</l>
<l>Want haddi XV pont gegheven,</l>
<l>Ons waren centenaren bleven</l>
<l n="35">XV vanden haren, diet brochte."</l>
<l>Die vrouwe lijede, dat haer gedochte,</l>
<l>Dat soere XV hadde ghenomen,</l>
<l>Alsoe te hem soude comen,</l>
<l>Entie in brieve gheset;</l>
<l n="40">Maer alse soet mercte bet,</l>
<l>Sach soe die X afghedaen.</l>
<l>Doe dochte soe in haer selven saen:</l>
<l>"Ic wane, die wille Gods dus blive,</l>
<l>Dat icker maer ne geve vive."</l>
<l n="45">Sine uutgevers die baden,</l>
<l>Dat hi hem dies dade genaden,</l>
<l>Want nemmermeer nadien</l>
<l>Ne sout hem meer vort gescien.</l>
<l>                Dese en was nie gevens moede,</l>
<l n="50">Ende selve hilt hi daermoede.</l>
<l>Een portre quam eens te hem gegaen,</l>
<l>Ende sagene met enen clede staen,</l>
<l>Alte sticken ende ne bore goet,</l>
<l>So dat hem tgeent toren doet,</l>
<l n="55">Want hi was een rike man,</l>
<l>Ende sendde hem een goet cleet an,</l>
<l>Ende bat, dat hi dat dragen woude,</l>
<l>Ende sijns daer bi gedinken soude.</l>
<l>Node so ontfinc hi dat,</l>
<l n="60">Maer dats hem die man verbat.</l>
<l>Ende alse hi geent cleet hadde an,</l>
<l>Nachts clagedi ende stan,</l>
<l>Alst seiden sine camerlinghe.</l>
<l>"Wie sal seggen dese dinghe?</l>
<l n="65">Die omoedeghe Jan hevet bedect</l>
<l>Een cleet, datmen diere mect,</l>
<l>Entie broeders van Jhesum Kerste</l>
<l>Hebben couts ende cledere berste.</l>
<l>Ay! hoe vele aermer sijn,</l>
<l n="70">Die wel gherne dat sopekijn</l>
<l>Mijns waermoes souden genieten,</l>
<l>Datmen ter cokenen uut moet ghieten!</l>
<l>Menech soude drinken gherne</l>
<l>Den wijn, diemen al te scerne</l>
<l n="75">Stort inden kelre mijn.</l>
<l>Wat waenstu, Jan! hoe vele sijn,</l>
<l>Die van aermoeden verderven,</l>
<l>Ende du ontbeids der hogher erven,</l>
<l>Ende verswelghes te dinen dissche</l>
<l n="80">Den wijn entie grote vissche,</l>
<l>Ende rusts in dine camere mede.</l>
<l>Noch hiertoe te dire onsalichede</l>
<l>Hevestu ane dit diere cleet.</l>
<l>Te waren! di wert ongereet</l>
<l n="85">In Gods weelde te comene vort;</l>
<l>Maer du souts horen des riken wort,</l>
<l>Die Lazaruse ontseide de crumen -</l>
<l>Dies moesti indie helle tumen -;</l>
<l>Hem was geseit: "Ghedinke dies,</l>
<l n="90">Dattu hads der werelt kies,</l>
<l>Ende Lazarus al ongeval."</l>
<l>Ghebenedijt si God van al!</l>
<l>Die aerme Jan die en mect</l>
<l>Niet maergijn nacht dus tsine verdect;</l>
<l n="95">Bet so decken hare lede</l>
<l>Si hondert ende XL daer mede."</l>
</div>
<div type="subchapter"><head type="subchapter">Van hem noch meer. LXII.</head>
<l>                Teerst dat was verdaghet,</l>
<l>Hiet hi datment ter maerct draget.</l>
<l>Die rike man cochte, diet gaf,</l>
<l>Ende teldere dat ghelt oec af,</l>
<l n="5">Ende droucht den bisscop up genade,</l>
<l>Ende hiet echt dat hijt andade.</l>
<l>Hi ontfinct ende vercocht.</l>
<l>Echt hevet hem die man brocht,</l>
<l>Entie patriaerc ontfinc</l>
<l n="10">Dat cleet ende danctem der dinc.</l>
<l>"Wi sullen sien," sprac hi nu,</l>
<l>"Wie eerst sal moeden, so ic so du,"</l>
<l>(Want ghene man was sere rike).</l>
<l>Dus clene te samen ende soetelike</l>
<l n="15">Mayede hi den man sijn goet af,</l>
<l>Dat hi vort den aermen gaf.</l>
<l>                Gherne plach dese heileghe man</l>
<l>Sijn couten te leggene daer an,</l>
<l>Te vertelne heileger lieden leven.</l>
<l n="20"><pb n="3,60"/> Eens hevet hi sinen zin verheven</l>
<l>Van Syndonius Sephenioene,</l>
<l>Eenen abt van hoghen doene,</l>
<l>Die eenen gaf sijn overste cleet,</l>
<l>Ende niet verre danen en leet</l>
<l n="25">Hine sach noch enen zware beven,</l>
<l>Dien hevet hi sinen roc gegeven.</l>
<l>Naect sat hi cume in sine brouc,</l>
<l>Ende las enen ewangelie bouc,</l>
<l>So dat daer een voren leet:</l>
<l n="30">"Abt! wie hevet di ontcleet?"</l>
<l>Dese antworde gaf hi mettien,</l>
<l>Ende liet hem dewangelie sien.</l>
<l>Daer na hi oec den bouc vercochte,</l>
<l>Ende tghelt hij den aermen brochte.</l>
<l n="35">Sijn jongre seide: "Abt, vader mijn!</l>
<l>Waer es die ewangelie dijn?"</l>
<l>"Sone! dat wort dat mi riet:</l>
<l>"Vercoep tine," ende vort hiet:</l>
<l>"Ghef den aermen," was dat brochte</l>
<l n="40">Mi daertoe, dat ict vercochte,</l>
<l>Omme dat ic mi getroesten mach</l>
<l>Upten swaren doemesdach."</l>
<l>                Eene weduwe eens an hem quam,</l>
<l>Daer soene comende vernam,</l>
<l n="45">Want soe hadde hongerege kinder.</l>
<l>Sydonius hadde meer no minder,</l>
<l>Maer hem selven hi hare brochte,</l>
<l>Dat soene den Grieken vercochte.</l>
<l>Die bekeerdi ten kerstijnhede</l>
<l n="50">Alle met sire doget tier stede.</l>
<l>                Alse Jan van Sephinione las,</l>
<l>Alte barenteert dat hi was,</l>
<l>Ende sprac: "Tote desen dage heden</l>
<l>Waendic doen iet dogedachticheden;</l>
<l n="55">In wiste nie eer dat wesen mochte,</l>
<l>Dattem een dor miltheit vercochte."</l>
<l>                Hi hiet datmen naer die dode</l>
<l>Messe ende bedinghe dade te Gode,</l>
<l>Ende aelmoesne dade mede:</l>
<l n="60">Want hi wiste teere stede</l>
<l>Enen mensche sonder waen,</l>
<l>Die in Persen was gevaen.</l>
<l>Die daer ontliep uter scharen,</l>
<l>Quam thuus met ere maren,</l>
<l n="65">Dat hi doot ware daer bleven.</l>
<l>Sine maghe ende sine neven</l>
<l>Daden over hem ghebede,</l>
<l>Aelmoesne ende messanc mede,</l>
<l>Up Kerstdach ende up Pascedach,</l>
<l n="70">Ende up Tsinxene, hoet gelach.</l>
<l>Over IIII jaer hi ontran,</l>
<l>Ende quam te Cypre die selve man,</l>
<l>Ende seide tote sinen maghen:</l>
<l>Dat emmer in ghenen daghen</l>
<l n="75">Quam een, als de zonne claer,</l>
<l>In sijn gevancnesse daer,</l>
<l>"Ende ontbant mi, daer ic lach,</l>
<l>Ende leedde mi, daer mi niemene sach,</l>
<l>Harentare, ende daer na saen,</l>
<l n="80">Des naests dages, wasic ontgaen."</l>
<l>Doe warens die mage beraden</l>
<l>Om aelmoesne, die si vor hem daden,</l>
<l>Dat te staden stont den man.</l>
<l>Aldus sprac sente Jan:</l>
<l n="85">"Dus staet aelmoesne in staden</l>
<l>Die zielen, die noot hebben genaden."</l>
</div>
<div type="subchapter"><head type="subchapter">Noch vanden selven. LXIII.</head>
<l>                Een man gaf hem gouds VI pont,</l>
<l>Ende bat hem ter selver stont,</l>
<l><pb n="3,61"/> Dat hi vor sijn kint bade,</l>
<l>Ende voer sijn kint dies gelike dade,</l>
<l n="5">Dat in Affrike gheseilt ware.</l>
<l>Jan bat die aelmoessenare,</l>
<l>Ende tscip ende al dat goet</l>
<l>Voer henen inder zee vloet,</l>
<l>Ende alt volc bleef te live.</l>
<l n="10">Dat kint staerf; doe riep [die] keytive:</l>
<l>"Wat, man! wat es mi ghesciet?"</l>
<l>Snachts in sinen droem hi siet</l>
<l>Enen man in sente Jans abijt,</l>
<l>Die hem vraget, wat hi hem wijt?</l>
<l n="15">"Dijn kint es in hemelrike,</l>
<l>Ende alle die lieden ghemeenlike</l>
<l>Waren alle verdronken mede,</l>
<l>En hadde gedaen mijns selfs bede;</l>
<l>Want tfonnesse was gegheven</l>
<l n="20">Over tgoet ende up haer leven,</l>
<l>Ende God gaf mi haer lijf;</l>
<l>Ende dijn sone ware een keytijf,</l>
<l>Haddi ter werelt gheleeft.</l>
<l>Nu eist beter dat hi hemelrike heeft."</l>
<l n="25">                Dese ende andere menege weldaet</l>
<l>Van desen Janne bescreven staet,</l>
<l>Dat wi niet en mogen vertrecken,</l>
<l>Wi moeten up onse materie mecken.</l>
<l>                Die keyser, daer ic af sprac, Focas,</l>
<l n="30">Die met overdaden was</l>
<l>Comen andie keyser crone,</l>
<l>Handelde sine dinc onscone;</l>
<l>Want hi wart quaet ende fel</l>
<l>Up sijn ghesinde also wel,</l>
<l n="35">Alse hi up die vremde was.</l>
<l>Sere so vernoyede das</l>
<l>Den Romeinen enten Grieken mede</l>
<l>Van siere overdadichede,</l>
<l>Also dat die senature</l>
<l n="40">Woch senden in diere ure</l>
<l>Tote Eracliuse in Affrike,</l>
<l>Die daer hilt ten Roemscen rike</l>
<l>Dlant bedwongen ende was mede</l>
<l>Patricius van Rome der stede:</l>
<l n="45">Waert dat hi over wilde comen,</l>
<l>Die crone werde saen afgenomen</l>
<l>Foken, diese tonrechte besat,</l>
<l>Ende vanden heren ware gehat.</l>
<l>Eraclius hevet dit verstaen,</l>
<l n="50">Dattem trike es onderdaen,</l>
<l>Ende versaemde scepe vele</l>
<l>Te comene teenen nijtspele,</l>
<l>Jegen Foken, sinen viant.</l>
<l>Alse hi overquam ant lant,</l>
<l n="55">Verwan hine met wighe saen,</l>
<l>Ende hietene te hant verslaen,</l>
<l>Ende wart na sine doot</l>
<l>Keyser ende here groot.</l>
<l>Foeke hadde, alse wijt lesen,</l>
<l n="60">VIII jaer keyser ghewesen.</l>
<l>Dese Eraclius, alsict verstoet,</l>
<l>Was scone, hovesch ende goet.</l>
<l>Sine aventuren sullen staen</l>
<l>Inden bouc hierna, sonder waen,</l>
<l n="65">Daer doet menre af ondersouc,</l>
<l>Maer hier endt die sevende bouc.</l>
</div>
</div>
<div type="chapter"><head type="chapter"><pb n="3,62"/> III PARTIE. VIII BOEK. HIER BEGHINT DACHTENDE BOUC.</head>
<div type="subchapter"><head type="subchapter">I</head>
<l>                Eraclius, naer Focas doot,</l>
<l>Ontfinc dat Roemsche rike groot</l>
<l>Int jaer Gods, naer onsen ziene,</l>
<l>VI<hi rend='sup'>c</hi> ende oec dertiene,</l>
<l n="5">Ende was keyser XXX jaer.</l>
<l>Dese vant die dinghen zwaer</l>
<l>Inden Roemscen rike ghescepen.</l>
<l>Die Persiene hadden begrepen</l>
<l>Azien naer Mauricius doot,</l>
<l n="10">Ende daden Rome mesprijs groot.</l>
<l>Die Hunen, die doe hieten Averre,</l>
<l>Hadden verbrant naer ende verre</l>
<l>Europen ende sere versleten,</l>
<l>Die doe Pannonien hadden beseten;</l>
<l n="15">Maer hi zuveret met eeren,</l>
<l>Alse u die bouc hier na sal leren.</l>
<l>                In Eraclius eerste jaer</l>
<l>So wart namecont ende claer</l>
<l>Sente Jans Baptisten name,</l>
<l n="20">Met miraclen scone ende bequame,</l>
<l>So dat te Maurenna es gevallen,</l>
<l>Ene stat die staet in Gallen:</l>
<l>Ene vrouwe was daer, alse wijt horen,</l>
<l>Die Baptisten hadde vercoren,</l>
<l n="25">Ende bat nerenstelike Gode,</l>
<l>Dat hi hare bi sinen bode</l>
<l>Iet sendde van haers Heren leden.</l>
<l>Nerenstelike bleef soe in deser beden</l>
<l>Ende in hopen vaste ende claer,</l>
<l n="30">Achter een vulle III jaer.</l>
<l>Doe belovede soe onsen Here,</l>
<l>Dat soe en ate nemmermere,</l>
<l>Eer soe ontfinge dat soe bat.</l>
<l>Binnen VII dagen soe niet en at;</l>
<l n="35">Des sevends dages vant soe daer</l>
<l>Liggende upten outaer</l>
<l>Enen dume wit ende claer,</l>
<l>Ende soe was vro ende ontfingene daer.</l>
<l>III bisscoppen quamen daer ter steden</l>
<l n="40">Om den dume anebeden,</l>
<l>Ende haddenre gerne iet af gehat.</l>
<l>Daer ontfingen si ter stat</l>
<l>III dropelkine up een wit cleet,</l>
<l>Ende elc nam tsine gereet,</l>
<l n="45">Ende keerde danen si quamen</l>
<l>Blide ende vro te samen.</l>
<l>                In Eraclius ander jaer</l>
<l>So wart te Rome paues daer</l>
<l>Deusdedit, die here vercoren,</l>
<l n="50">Ende was van Rome geboren.</l>
<l>Sijn vader hiet Steven, een subdiaken.</l>
<l>Desen ghevielen scone saken:</l>
<l>Want hi custe eenen malade,</l>
<l>Daer God ane dede sine genade,</l>
<l n="55"><pb n="3,63"/> Want hi ter stede wart gesont.</l>
<l>                Dese sette, dat es cont,</l>
<l>Dat wie soet ware, wijf of man,</l>
<l>Hoe soe hi quame daer an,</l>
<l>Die sijn kint ter vonten hieve,</l>
<l n="60">Datmense sciede, al waren si gelieve;</l>
<l>Ende wie so sine gevadere name,</l>
<l>Waert man of wijf, hoe soet quame,</l>
<l>Datmense sciede bider kerke.</l>
<l>                In desen tiden, alsic merke,</l>
<l n="65">Ende oec in dit selve jaer,</l>
<l>Was dat men sprac, verre ende naer,</l>
<l>Van sente Amante in Vrancrike.</l>
<l>Dese bekeerde heilechlike</l>
<l>Enen, diemen hiet Bave,</l>
<l n="70">Ende was up Aspengouwe grave,</l>
<l>Die hem ghenerde met rove.</l>
<l>Hi brachtene so ten gelove,</l>
<l>Dat hine moenc maecte openbare</l>
<l>Te Ghent ende enen clusenare.</l>
<l n="75">Teerst haddi een edel wijf</l>
<l>Ende wan an hare lijf</l>
<l>Sire dochter Ageltruut,</l>
<l>Die der werelt al ginc uut,</l>
<l>Ende diende Gode toter doot,</l>
<l n="80">In zuverheden, in dogeden groot.</l>
<l>Baven ghevielen dese saken:</l>
<l>Men soudem ene celle maken,</l>
<l>Ende een, die mortere soude halen</l>
<l>Up ene karre, versprac met talen</l>
<l n="85">Baven, om dattem die honde</l>
<l>Sine beesten verjageden tier stonde.</l>
<l>Die duvel, die dat verhort,</l>
<l>Warp up hem om dat selve wort</l>
<l>Die karre ende dat last daer mede,</l>
<l n="90">Ende hi staerf daer uptie stede.</l>
<l>Alsene Bave sach liggen doot,</l>
<l>Weendi ende dreef jammer groot,</l>
<l>Ende hevet vor hem so gebeden,</l>
<l>Dat hine verwecte daer ter steden.</l>
</div>
<div type="subchapter"><head type="subchapter">Van sente Baven van Ghent. II.</head>
<l>                Wilen, doe hi rovens plach,</l>
<l>Gheviel hem up enen dach,</l>
<l>Dat hi enen tonrechte vinc;</l>
<l>Maer sidert hi indie ordine ginc,</l>
<l n="5">So sach hi den selven man</l>
<l>Ende ginc hem so met beden an,</l>
<l>Dat hijt vor sine zonden dade,</l>
<l>Dat hine alse enen dief begade,</l>
<l>Scoere hem thaer af, bonde hem de hande,</l>
<l n="10">Ende leeddene te siere scande</l>
<l>In eenen stoc, met beden beenen.</l>
<l>Omme sine bede, omme sijn wenen,</l>
<l>Deet die man, diet node dede.</l>
<l>Daer lach hi ter selver stede</l>
<l n="15">Al tote sinen stervene bi.</l>
<l>Nachts ende daghes weende hi</l>
<l>Omme die zonde, om die ondoget,</l>
<l>Die hi dede in siere joget.</l>
<l>Water bi maten hi dranc;</l>
<l n="20">Gherstijn broot, met asscen gemanc,</l>
<l>Was sine spise; sijn bedde was</l>
<l>Die coude erde, sijt seker das,</l>
<l>Ende daer up ene quade hare,</l>
<l>Ende asschen ghespreet aldare;</l>
<l n="25">Sijn orcussijn dat was een steen.</l>
<l>Die wilen so weeldich sceen,</l>
<l>Lach in dusgedanen delite,</l>
<l><pb n="3,64"/> Omdat hem God niene verwite.</l>
<l>Die duvel, die des hadde nijt,</l>
<l n="30">Hi pogede in alre tijt,</l>
<l>Hoe hine uter cellen brochte,</l>
<l>Dat sine penetencie niet en dochte;</l>
<l>Maer dat was al omme niet.</l>
<l>Met dien sente Bave vorsiet,</l>
<l n="35">Dattem naect sijn stervedach,</l>
<l>Hij ontboot, so hi eerst mach,</l>
<l>Sinen abt Florebrechte,</l>
<l>Ende oec hiet hi sinen knechte,</l>
<l>Dat hi te Thorout soude gaen</l>
<l n="40">Ende eenen pape bringen saen,</l>
<l>Die Dommelijn bi namen hiet,</l>
<l>Want hine te sprekene begert iet,</l>
<l>Eer hi vander werelt schede.</l>
<l>Lettel iemene wiste gherede</l>
<l n="45">Den wech van Ghent tote Thorout,</l>
<l>Want het was ongeweget wout.</l>
<l>Doch dede die bode, datmen hem hiet,</l>
<l>Ende en meste des weghes niet,</l>
<l>Ende brochte in corten stonden</l>
<l n="50">Den pape daer, dien hi heeft vonden.</l>
<l>Bave tijdde ter doot waert,</l>
<l>Ende bat den pape, dat hi bewaert</l>
<l>Sinen lachame naer sine doot.</l>
<l>Daer naer ontfinc hi te sire noot</l>
<l n="55">Gods lichame ende verschiet</l>
<l>Des eersts dages, en twifels niet,</l>
<l>Vander maent, die October heet.</l>
<l>Daer endde sijn rouwe ende sijn leet,</l>
<l>Ende rechts uptie selve wile</l>
<l n="60">Verbaerdi over menege mile</l>
<l>Van Nivele sente Geertruden,</l>
<l>Die met haren reinen luden,</l>
<l>Met haren joncvrouwen daer sat,</l>
<l>Ende geboot hare up die stat</l>
<l n="65">Dat soe cledere sendde Baven,</l>
<l>Daermenne mede soude graven;</l>
<l>Ende soe deet met grotre vaert,</l>
<l>Alse diere therte toe hadde waert.</l>
</div>
<div type="subchapter"><head type="subchapter">Van sente Lievine. III.</head>
<l>                In desen tiden, alse wijt lesen,</l>
<l>Was sente Lievijn, ende van desen</l>
<l>So moetti een lettel horen.</l>
<l>Hi was van Scollant geboren</l>
<l n="5">Vanden besten ende vanden meesten.</l>
<l>Sijn moeder, alse wijt verheesten,</l>
<l>Eer soene ter werelt sach openbare,</l>
<l>Was hi gheheilecht in hare.</l>
<l>Dese doe hi was een kint,</l>
<l n="10">Alsemen van hem bescreven vint,</l>
<l>Dedi miraclen menech eene:</l>
<l>Want hi die viande onrene</l>
<l>Uter lieder lachame verdreef.</l>
<l>Een sijn voestermoeder doot bleef:</l>
<l n="15">Met sire beden, sonder waen,</l>
<l>Dede hise vander doot upstaen.</l>
<l>Erdsch bisscop dedemenne wijen.</l>
<l>Hi ginc predeken ende castien</l>
<l>Ons Heren wort in meneger stede.</l>
<l n="20">Dor die zee ginc hi mede,</l>
<l>Ende verloeste vander doot</l>
<l>Scipmanne in vreesen groot.</l>
<l>                Hi quam over in Vlaenderen vort,</l>
<l>Ende predecte daer ons Heren wort.</l>
<l n="25">Alse hi quam tote Ghent,</l>
<l>Vant hi sente Baven ghehent,</l>
<l>Ende doen meneghe gherechtenesse.</l>
<l>XXX daghen sprac hi messe</l>
<l>Te sinen grave, ende voer te hant</l>
<l n="30"><pb n="3,65"/> Over Schelt daer in Brabant,</l>
<l>Daert nochtoe niet en was claer</l>
<l>Van heidijnscap, weetmen vorwaer.</l>
<l>Tote Houthem hi castijede,</l>
<l>Ende Gods wort wies ende dijede,</l>
<l n="35">So dat hi groot voc bekeren</l>
<l>Dede ane die wet ons Heren.</l>
<l>Daer was hem die tonge uutgesneden,</l>
<l>Ende ghenas weder tier steden,</l>
<l>Ende tfier van hemelrike verbrande</l>
<l n="40">Uptie stede daer sine viande.</l>
<l>Alse hi vele goets hadde gedaen,</l>
<l>Moestijs van Gode loen ontfaen,</l>
<l>Ende werden sijn maertelare,</l>
<l>Dattem lief was ende mare.</l>
<l n="45">Alse hi toter stede quam,</l>
<l>Daermen hem sijn leven nam,</l>
<l>Heefti andie mordenaers bejaget,</l>
<l>Datmen hem so lange verdraget,</l>
<l>Dat hi mach doen sine bede.</l>
<l n="50">Aldaer bat hi uptie stede,</l>
<l>Dat wie so des dages gedochte,</l>
<l>Daer hi sinen ende up sochte,</l>
<l>Of daer sijn gebeente ware,</l>
<l>Dat God geven wilde dare</l>
<l n="55">Vrede, pays ende vullen tijt;</l>
<l>Entie sware pine verlijt,</l>
<l>Ende siere ghenaden rochte,</l>
<l>Dattem God sine pine sochte;</l>
<l>Ende hi sprac: "Here! dese keytiven</l>
<l n="60">En laet oec niet verloren bliven,</l>
<l>Al doen si onwetende quaet;</l>
<l>Maer teerst, dat si sijn versaet</l>
<l>Mijns bloets, gevet hem dor mi,</l>
<l>Dattem leet van herten si."</l>
<l n="65">Van boven quam hem dat wort,</l>
<l>Dat sine bede ware gehort,</l>
<l>Ende daer gaf hi up te handen</l>
<l>Sijn lijf gherne den vianden,</l>
<l>Die hem gaven daer tien stonde</l>
<l n="70">Vele smertelikere wonden.</l>
<l>Ten lesten slougen si hem thoeft af,</l>
<l>Alse dies en achten niet een caf.</l>
<l>Te Houthem lach hi daer naer</l>
<l>Begraven harde menech jaer,</l>
<l n="75">Daer hi vele wonders dede.</l>
<l>Sidert met groter hoochede</l>
<l>Was hi te sente Baves brocht.</l>
<l>Sijn dach es, hebbic besocht,</l>
<l>Des naests dages sente Maertijns dach;</l>
<l n="80">Houdene die wille ende mach.</l>
</div>
<div type="subchapter"><head type="subchapter">   Dorloge vanden Ingelscen heren. IIII.</head>
<l>                In Eraclius derde jaer</l>
<l>Gesciede een orloghe zwaer</l>
<l>In Ingelant, van Edelfride,</l>
<l>Die coninc was in dien side,</l>
<l n="5">Datmen heet Nortumberlant.</l>
<l>Die quam, alsic bescreven vant,</l>
<l>Jegen die Scotten ende van Waleslant;</l>
<l>Want elc was anders viant.</l>
<l>Die Waloise bolgen utermaten,</l>
<l n="10">Dat dIngelsche tlant besaten,</l>
<l>Dat haren vorders, der Bertoene,</l>
<l>Hadde geweest van ouden doene.</l>
<l>Die Waelsce moenke plagen tsamen,</l>
<l>Dat si mede te wighe quamen</l>
<l n="15">Met haren prince, ende baden mede</l>
<l>Om haers heren salichede,</l>
<l>Dattem God den zege gave;</l>
<l>Maer dIngelsche wonnen den wijch ave</l>
<l>Den Walloysen enten Scotten,</l>
<l n="20">Also alst te voren den sotten</l>
<l>Sente Augustijn hadde vorsproken,</l>
<l>Dat bi hem soude sijn gewroken,</l>
<l><pb n="3,66"/> Dat si benijdden alte samen,</l>
<l>Dat dIngelsce kerstijnheit annamen.</l>
<l n="25">Uptie moenken so quam mere</l>
<l>Nochtan die wrake van onsen Here.</l>
<l>Daer blevenre XII<hi rend='sup'>c</hi> doot;</l>
<l>L nauwelike daer ontscoot,</l>
<l>Die te Banger ontfloen mede,</l>
<l n="30">In haren cloester, ter vaster stede,</l>
<l>Dat noch int lant van Wales staet,</l>
<l>Daer pijnlijc toeganc toe gaet.</l>
<l>                Ten naesten jare geviel echt,</l>
<l>Dat staerf die coninc Edelbrecht</l>
<l n="35">Van Cantelberge, die deerste was</l>
<l>Coninc, alsemen hier voren las,</l>
<l>Die in Inglant kerstijn waert.</l>
<l>Na hem wart coninc in dien aert</l>
<l>........</l>
<l n="40">Maer te hant ontseide die ghone</l>
<l>Kerstijndoem, alse die keytive,</l>
<l>Ende nam siere stiefmoeder te wive.</l>
<l>Doe quam hem ane naer dat</l>
<l>Die duvel, diene dicke besat.</l>
<l n="45">Laureins, die na sente Augustine</l>
<l>Vanden bisscopdoeme drouch de pine,</l>
<l>Quam hier omme in sulc ongedoude,</l>
<l>Dat hire tlant omme rumen woude,</l>
<l>Maer dat hem onse Here verboot.</l>
<l n="50">Doe gaf hem God gratie so groot,</l>
<l>Dat hi den coninc hevet bekeert,</l>
<l>Ende so ghewiset ende gheleert,</l>
<l>Dat hi donwetteghe huwelijc liet,</l>
<l>Ende hi vander dolinghen sciet.</l>
<l n="55">                In Eraclius vierde jaer</l>
<l>Sprac men miracle, scone ende claer,</l>
<l>Van sente Lauwe, bisscop van Sans,</l>
<l>Die sine reinecheit hilt ghans.</l>
<l>Dese eens, daer hi messe las,</l>
<l n="60">Daert menech ansach, diere was,</l>
<l>Quam vanden hemele tusscen sine hande</l>
<l>Een precieus steen, als teenen pande,</l>
<l>Dat hi wert wel ware diere eeren.</l>
<l>Dien dieren steen hilden die heren</l>
<l n="65">Indie kerke menech jaer,</l>
<l>Die scone was ende dore claer.</l>
<l>                In Eraclius vijfte jaer</l>
<l>So wonnen met orlogen zwaer</l>
<l>Die Persien tlant van Surien,</l>
<l n="70">Ende wonnen met haerre paertien</l>
<l>Jherusalem, die heileghe stede.</l>
<l>Oec slougen siere volcs doe mede</l>
<l>XC<hi rend='sup'>M</hi>, bi rechten ghetale,</l>
<l>Ende vingen, weetmen wale,</l>
<l n="75">Den patriaerc Zakarien:</l>
<l>Dus horen wi Segebrechte lijen.</l>
</div>
<div type="subchapter"><head type="subchapter">Eraclius orloghe up Cosdroe. V.</head>
<l>                Hughe seget dus van Flori,</l>
<l>Bet claerre, hoe die redene si,</l>
<l>Ende scrivet: die coninc Cosdroe</l>
<l>Die Persen dwanc ende daertoe mee</l>
<l n="5">Van Damasch die vaste stede,</l>
<l>Ende destruweerde daertoe mede</l>
<l>Die heileghe port Jherusalem,</l>
<l>Entie heileghe steden in hem</l>
<l>Hevet hi altemale verbrant.</l>
<l n="10">Ons Heren cruce, dat hire vant,</l>
<l>Hevet hi genomen ende gevoert dane</l>
<l>In Persen, onder dandere gevane;</l>
<l>Want alse Helena tcruce vant,</l>
<l>Dede soet clieven alte hant.</l>
<l n="15">Te Constantinoble soe helt</l>
<l>Met hare rechts deene helt,</l>
<l>Ende dander helt liet soe mede</l>
<l>Te Jherusalem indie stede,</l>
<l>Datment daer anebeden soude.</l>
<l n="20">Dat nam Cosdroe met gewoude,</l>
<l>Want hijt cierlike beslegen vant,</l>
<l>Ende voeret te Persen in sijn lant.</l>
<l>Maer daertoe dorsti hem niet keren,</l>
<l><pb n="3,67"/> Dat hi quame ten grave ons Heren.</l>
<l n="25">                Eraclius die keyser sende</l>
<l>Boden an hem, die hi wijs kende,</l>
<l>Ende bat hem sere ende sinen lieden,</l>
<l>Dat si vandien lande scieden,</l>
<l>Ende ghenen tribuut en sette in dat,</l>
<l n="30">Maer name besprokene scat.</l>
<l>Dies ne wilde niet Cosdroe,</l>
<l>Maer sonder antworde, min no mee,</l>
<l>Liet hi de boden ten keyser varen,</l>
<l>Alse dies wat doen en hadde te waren.</l>
<l n="35">                Eraclius wart des gheware:</l>
<l>In sinen sesten jare</l>
<l>Cosdroe ende sine paertie</l>
<l>Wonnen Egypten ende Alexandrie,</l>
<l>Ende Lybien ende Carthago,</l>
<l n="40">Binnen Affrike also.</l>
<l>Doe sach hi dat qualike ginc</l>
<l>Met al der Roemscher dinc,</l>
<l>Doe dede hi cronen Constantine</l>
<l>Ten keysere, den sone sine,</l>
<l n="45">Ende hietene Augustus bi namen.</l>
<l>Europen beval hi te samen</l>
<l>Sinen sone, ende nam sijn here</l>
<l>Jegen Cosdroe ter were,</l>
<l>Int tiende jaer van sinen rike,</l>
<l n="50">Ende porrede vromelike,</l>
<l>Upten vierden dach van Aprel,</l>
<l>Ende dat was oec also wel</l>
<l>Des Maendages, indie Pascedaghe.</l>
<l>Jegen ongheval ende plaghe</l>
<l n="55">Nam hi die ymagie van onser Vrouwen,</l>
<l>Also alsemen seget, entrouwen,</l>
<l>Die bi miracle was bescreven,</l>
<l>Ende noit mensce screef in sijn leven.</l>
<l>Constantinobele rumde hi, de stat,</l>
<l n="60">Ende liet sinen sone in dat,</l>
<l>Diemen noemet in Latijn:</l>
<l>Eraclius Constantijn.</l>
<l>Dien beval hi sere ende staerke</l>
<l>Saergius den patriaerke,</l>
<l n="65">Ende Bonosise den patrijs,</l>
<l>Die vromech was ende sere wijs.</l>
<l>Sijn here trac hi dore Surien,</l>
<l>Ende quam met sire paertien</l>
<l>Tote Gosocen, eene port,</l>
<l n="70">Die Cosdroe hevet toegehort.</l>
</div>
<div type="subchapter"><head type="subchapter">Hoe Eraclius Cosdroe volgede. VI.</head>
<l>                Cosdroe verhorde die mare,</l>
<l>Dat die keyser comen ware,</l>
<l>Ende vlo woch alte hant,</l>
<l>Ende verbernde up dat lant</l>
<l n="5">Al dat coren vanden velde.</l>
<l>Die keyser wan met gewelde</l>
<l>Steden, dorpen, vort ende weder,</l>
<l>Ende warpse ter erden neder.</l>
<l>Cosdroe nam twee wise man,</l>
<l n="10">Ende beval hem sijn here dan,</l>
<l>Sarbaram ende Sarabega,</l>
<l>Ende geboot hem, hoe soet gae,</l>
<l>Dat si upten keyser striden,</l>
<l>Eer sine int lant laten riden.</l>
<l n="15">Eraclius hevet dit vernomen,</l>
<l>Ende es met sinen here comen,</l>
<l>Volgende indie rechte strate,</l>
<l>Ende quam over die Eufrate.</l>
<l>Een deel senddi van sinen here</l>
<l n="20">Jegen die twee princen ter were;</l>
<l>Selve met sinen here hi leet</l>
<l>Den groten berch, die Taurus heet,</l>
<l>Ende quam up Saroen de riviere,</l>
<l>Daer was gemaect ene brugge diere</l>
<l n="25">Met eere harde staerker veste,</l>
<l>Doch so wan hise int leste.</l>
<l>Daer jeghen quam Saraban,</l>
<l>Met menegen stouten heidinen man,</l>
<l>Ende slouch vor hem sijn getelt</l>
<l n="30">Over die brugge met gewelt.</l>
<l><pb n="3,68"/> Die Romeinen waren fier,</l>
<l>Enter rusten onghier,</l>
<l>Ende liepen, nu XII, nu tiene,</l>
<l>Ende streden uptie Persiene,</l>
<l n="35">Ongeheten ende ongescaert.</l>
<l>Saraban, dies geware waert,</l>
<l>Leide laghe een deel bet af,</l>
<l>Sodat hi den rugge gaf,</l>
<l>Alse oft hi ware gesconfiert:</l>
<l n="40">Dus haddi die dinc ghevisiert.</l>
<l>Dus trac hi over menegen man</l>
<l>Met siere scalcheit Saraban.</l>
<l>Den keyser enten wisen lieden</l>
<l>Waest leet, sine constent verbieden.</l>
<l n="45">Alstem tijt dochte, hi wederkeert</l>
<l>Ende sine laghe, die was geleert</l>
<l>Dat si van achter up hem quam,</l>
<l>Ende worden dien Romeinen gram.</l>
<l>Si lietenre menegen onder voet:</l>
<l n="50">Dus ontgolden si haren overmoet.</l>
<l>                Met desen zeghe, met desen gevalle,</l>
<l>Quamen die heidine met gescalle</l>
<l>Uptien oever van dier rivieren,</l>
<l>Ende scoten na haerre manieren</l>
<l n="55">Upten keyser, die metten sinen</l>
<l>Die brugge hilt met groter pinen;</l>
<l>Maer die keyser gaf niet den rucge.</l>
<l>Met cleenre menechte hilti de brucge,</l>
<l>Manlike, ter selver stonde.</l>
<l n="60">Daer ontfinc hi menege wonde,</l>
<l>Al en gincker en gene ten live:</l>
<l>Want God en wilde niet datti blive.</l>
<l>Doe quam daer uut der Persen lant</l>
<l>Een ruese, een groot gygant,</l>
<l n="65">Midden uptie brugge recht,</l>
<l>Ende souct anden keyser gevecht.</l>
<l>Dien stac die keyser met enen spere</l>
<l>Te hant dore te ghere were,</l>
<l>Ende waerpene doot neder sciere</l>
<l n="70">Indie lopende riviere.</l>
<l>Die heidine, die dit saghen ane,</l>
<l>Vloen al wikende dane:</l>
<l>Selve die prince Saraban</l>
<l>Vloe ende mettem al sine man.</l>
<l n="75">                Cosdroe, die dit versiet,</l>
<l>Enen anderen, die Saym hiet,</l>
<l>Sendde hi daer met groten here</l>
<l>Upten keyser, dat hine were;</l>
<l>Die quam gescaert met gewelde</l>
<l n="80">Jegen die Romeine te velde.</l>
<l>Daer wart gevochten indien stride</l>
<l>Ridderlike an elke side;</l>
<l>Maer die keyser wan den zeghe:</l>
<l>Want sine herte was alleweghe</l>
<l n="85">An Marien, der moeder ons Heren,</l>
<l>Dat soene houden moestc inder eren.</l>
<l>Een haghel quam met siere bede</l>
<l>Uptie heidine daer ter stede,</l>
<l>Diere vele slouch sonder were;</l>
<l n="90">Maer up onse kerstine here</l>
<l>Sone was clene no groot</l>
<l>Van sulke dingen ghene noot.</l>
<l>                Echt hevet Cosdroe ter were</l>
<l>Versament een mekel here;</l>
<l n="95">Enen, die Raxaces hiet,</l>
<l>Gheboot hi, dat hi besiet.</l>
<l>Die es upten keyser comen,</l>
<l>Ende hevet up hem wijch genomen</l>
<l>Met eere geweldighere cracht,</l>
<l n="100">Daermen bitterlike vacht.</l>
<l>Eraclius leide met trouwen</l>
<l>Sine bede ane onser Vrouwen;</l>
<l>Overmids die hulpe van hare</l>
<l>Verwan hi dien ende sine scare.</l>
<l n="105">Vander zonnen upganc toter noene</l>
<l>So vochten die heren coene;</l>
<l>Daer bleef Raxaces doot,</l>
<l>Ende mettem een here groot</l>
<l>Enter Persienen III scaren,</l>
<l n="110">Die mettem versleghen waren.</l>
</div>
<div type="subchapter"><head type="subchapter">Van Cosdroes manieren. VII.</head>
<l>                Nu suldi horen vort an</l>
<l>Van Cosdroe, den riken man:</l>
<l>Hi was so hoghe verheven,</l>
<l><pb n="3,69"/> Dat hi screef, vor alle die leven,</l>
<l n="5">Ende hiet hem alre heren here,</l>
<l>Ende alre coninge coninc, dats mere!</l>
<l>Die lieden van sinen geburen,</l>
<l>Die hi metter aventuren</l>
<l>Bedwanc met sire mogentheden,</l>
<l n="10">Dedi hem oec anebeden,</l>
<l>Met sire cracht, met sinen gebode,</l>
<l>Alse wi doen onsen Here Gode.</l>
<l>Dese maecte, alsict hore,</l>
<l>Enen selverinen core,</l>
<l n="15">Daer in sinen troen van goude,</l>
<l>Daer hi selve in sitten woude,</l>
<l>Beset met ghesteenten dure.</l>
<l>Indien troen stont die fighure</l>
<l>Der zonnen enter manen scone,</l>
<l n="20">Enter sterren vanden trone,</l>
<l>Ghelijc alse een erdsch hemelrike.</l>
<l>Oec haddi gheleet subtilike</l>
<l>Bi condute water daer,</l>
<l>Heimelike, niet openbaer,</l>
<l n="25">Daer hijt, alse hi wilde mede,</l>
<l>Uut sinen hemele reinen dede.</l>
<l>Ons Heren cruce stont daer bi hem,</l>
<l>Dat hi in Jherusalem</l>
<l>Den kerstijnhede hadde gherovet,</l>
<l n="30">Alse of hi seide: "Ghelovet!</l>
<l>Ic bem God ende Gods gheselle!"</l>
<l>                Alse hi, also alsic u telle,</l>
<l>Gevochten hadde groten onzege</l>
<l>Jegen den keyser alleweghe,</l>
<l n="35">Sendde hi sinen sone echt</l>
<l>Omme te houdene tghevecht</l>
<l>Jegen die stoute Romeine.</l>
<l>Die heren laghen in enen pleine,</l>
<l>Daer tusscen hem liep die Dunouwe,</l>
<l n="40">Niet, alsic bescreven scouwe,</l>
<l>Die Dunouwe, die dor Nichen vliet,</l>
<l>Maer een andere, die also hiet,</l>
<l>Die dor tlant loept van Persi.</l>
<l>Daer deen den anderen lach bi,</l>
<l n="45">Ginc ene brugge tusscen hem tween;</l>
<l>Daer drouch men dies over een,</l>
<l>Datmen ane die twee heren</l>
<l>Altemale soude keren,</l>
<l>So dat si quamen teenen eenwighe</l>
<l n="50">Up die brugge, met groten prighe,</l>
<l>Ende wien so daventure gave,</l>
<l>Den zege den anderen te winne ave,</l>
<l>Dat hi sonder strijt ende were</l>
<l>Here bleve over des anders here.</l>
<l n="55">Dus quamen si uptie brucge tsamen,</l>
<l>Ende gaven ende namen</l>
<l>Grote slagen met ongenaden,</l>
<l>So dat die kerstine baden</l>
<l>Over den keyser also sere,</l>
<l n="60">Dat hem God daer gaf die ere,</l>
<l>Ende Cosdroes sone bleef doot.</l>
<l>Sijn volc sonder wederstoot</l>
<l>Quamen over ten keyser saen,</l>
<l>Ende worden hem onderdaen.</l>
<l n="65">Hare wijf ende hare kinder</l>
<l>Hulden den keyser ghinder.</l>
<l>Die lande, die ten Roemscen rike</l>
<l>Behorden, wan hi vromelike,</l>
<l>Die Cosdroe met ghewelt</l>
<l n="70">Vrijede, verherijede ende onthelt.</l>
</div>
<div type="subchapter"><head type="subchapter">Cosdroes doot ende hoemen dat cruce wan. VIII.</head>
<l>                Ten lesten quam Eraclius gereden</l>
<l>Aldaer ter selver steden,</l>
<l>Daer Cosdroe sat mogendlike</l>
<l>In sijn erdersch hemelrike</l>
<l n="5">Ende in sinen troen van goude;</l>
<l>Want hem niemen seggen en woude,</l>
<l>Omme sine wreetheit groot,</l>
<l>Dat sijn sone was bleven doot.</l>
<l>Ende alsere Eraclius in quam,</l>
<l n="10"><pb n="3,70"/> Wart hi vervaert, als hine vernam,</l>
<l>Ende groetene in sinen vaer.</l>
<l>Eraclius antwordde daer:</l>
<l>"Omme dattu dat cruce ons Heren</l>
<l>Al hier heves geset in eren,</l>
<l n="15">Na dine maniere, wiltu ontfaen</l>
<l>Kerstijndoem, ic late di gaen,</l>
<l>Ende geve di lijf ende let,</l>
<l>Ende late di bliven onbeslet</l>
<l>Dlant, dat di dijn vader liet,</l>
<l n="20">Updat di al dit gesciet,</l>
<l>Dattu lijen wilt daer bi,</l>
<l>Dat Jhesus Cristus dijn God si.</l>
<l>Nochtan willic an dijn belof</l>
<l>Ghisele ontfaen hier of.</l>
<l n="25">Hevestu dit te doene onwert,</l>
<l>So moetstu smaken hir mijn swert."</l>
<l>Dander ne wilde, sonder waen,</l>
<l>Der vorwaerde niet anegaen,</l>
<l>Ende Eraclius trac sijn zwaert,</l>
<l n="30">Ende slouch hem thovet af ter vaert.</l>
<l>Den coer brac hi altemale,</l>
<l>Den troen entie diere zale,</l>
<l>Ende nam tgesteente, selver ende gout,</l>
<l>Ende ghaltre mede sijn zout,</l>
<l n="35">Entie kerken maectire mede,</l>
<l>Die Cosdroe vellen dede.</l>
<l>Dat cruce ons Heren wan hi daer,</l>
<l>Ende voer in blider ghebaer</l>
<l>Toten lande van Jherusalem.</l>
<l n="40">Some lieden quamen jegen hem,</l>
<l>Ende some volgeden si hem na,</l>
<l>Ende riepen lude: "Gloria</l>
<l>In excelsis sit Deo!"</l>
<l>Alse die keyser blide ende vro</l>
<l n="45">Quam ten berghe van Oliven,</l>
<l>Daer God te hemele wilde cliven,</l>
<l>Ende hi dalen soude in die stat,</l>
<l>Ter selver porten, daer God sat</l>
<l>Upten esel ende inreet,</l>
<l n="50">Alse indie passie bescreven steet,</l>
<l>Up sijn paert sat Eraclius</l>
<l>Chierlike versiert ende aldus</l>
<l>Alse den keyser es betame,</l>
<l>Ende peinsde, als hi ter porten quame,</l>
<l n="55">In te vaerne sonder letten.</l>
<l>Maer die porte sloot metten wiketten,</l>
<l>Entie inganc wart tier ure</l>
<l>Ghelijc eenen vasten mure,</l>
<l>Ende wart ene geheele weech.</l>
<l n="60">Die keyser ontsach Gods gedreech,</l>
<l>Ende sach upwaert inden trone;</l>
<l>Daer sach hi een cruce scone,</l>
<l>Claer gelijc enen brande,</l>
<l>Dingel Gods hebbende in de hande,</l>
<l n="65">Ende seide: "Alse God van hemele quam,</l>
<l>Entie passie anenam,</l>
<l>Ende in dese porte leet,</l>
<l>En was met puerpere niet gecleet,</l>
<l>Noch gecroent met finen goude,</l>
<l n="70">No geen paert hi hebben woude:</l>
<l>Maer upten ezel was hi geseten,</l>
<l>Dat wi niet en souden vergeten</l>
<l>Siere grotere omoedichede."</l>
<l>Dit sprac hi ende daer na mede</l>
<l n="75">Voer hi inden hemel weder.</l>
<l>Die keyser es gebeet neder,</l>
<l>Die deser wort was saen beraden,</l>
<l>Ende dede af sine diere gewaden,</l>
<l>Ende hevet hem ontscoet;</l>
<l n="80">Met lijnwade hi hem gorden doet,</l>
<l>Ende nam dat cruce Gods te hant,</l>
<l>Ende so henen, daer hi vant</l>
<l>Den wech, diene ter porten leet.</l>
<l>Die tranen liepen hem al heet;</l>
<l n="85">Upwaert hi die ogen slouch,</l>
<l>Dat cruce hi ter porten drouch</l>
<l>Met groter omoedicheden.</l>
<l>Die steene weken daer ter stede,</l>
<l>Entie porte an haren danc</l>
<l n="90">Maectem rumen inganc.</l>
<l>Daer quam te hant so soete lucht</l>
<l><pb n="3,71"/> Ute Persi met snelre vrucht,</l>
<l>Ens mensce die geloven mochte</l>
<l>Hoet der lieder herte sochte.</l>
<l n="95">Die keyser sette in sine stede</l>
<l>Dat cruce met groter werdichede.</l>
<l>Daert cruce Gods up was verheven,</l>
<l>Noch houtmen den dach in onse leven,</l>
<l>Met feesten, so men scoenst mach,</l>
<l n="100">In September, upten XIIIIsten dach.</l>
</div>
<div type="subchapter"><head type="subchapter">Sente Ysidorus bloemen. IX.</head>
<l>                Nu leggen wi vanden keyseren neder,</l>
<l>Ende keren ten pauesen weder.</l>
<l>Doe paues Deusdedit was doot,</l>
<l>Doe wart paues ende here groot</l>
<l n="5">Bonefacis, die alte samen</l>
<l>Die vijfte was van sulker namen,</l>
<l>Geboren vanden Principaten.</l>
<l>Dese verboot, dor gene onsaten,</l>
<l>Datmen niemen uuttrake met crachte,</l>
<l n="10">Die de kerke Gods besachte,</l>
<l>Ende gaf den moenken, die waren papen,</l>
<l>Dat si heren, vrouwen, knapen,</l>
<l>Binden ende ontbinden mochten,</l>
<l>Diet ter noot ane hem sochten.</l>
<l n="15">Dese was sachte ende goedertiere,</l>
<l>Boven allen menscen maniere,</l>
<l>Ende ontfaermech oec van zinne,</l>
<l>Ende hadde onder die clergie minne.</l>
<l>Hi gaf ute, datmen verwate</l>
<l n="20">Kerkedieve om hare onmate,</l>
<l>Ende dat niemen hant en stake</l>
<l>An heilech gebeente, om gene sake,</l>
<l>Hine ware priester of goet man.</l>
<l>                In desen dat Cosdroe wan</l>
<l n="25">Dlantscap up dat kerstijnhede,</l>
<l>Was int lant van Persen mede</l>
<l>Anastasius een toverare,</l>
<l>Dien dat leven wart ommare,</l>
<l>Ende wart een kerstijn man.</l>
<l n="30">Dien vinc Cosdroe ende leidem an</l>
<l>Kaerker ende menech sware bant.</l>
<l>Doe hinc hine met eere hant;</l>
<l>Daer naer hine onthoveden dede</l>
<l>Ende hem LXX daer mede.</l>
<l n="35">                In desen tiden was sente Galle</l>
<l>Vermaert bi naer vor dandre alle</l>
<l>In Almaenyen, van heilegen live.</l>
<l>Desen ende andere wel X waerf vive</l>
<l>Leerde sente Columbaen</l>
<l n="40">Den rechten woch te Gode gaen.</l>
<l>                In desen tiden so was mede</l>
<l>In Spaenyen, in Cycilien die stede,</l>
<l>Bisscop sente Ysidorus,</l>
<l>Heilech ende wijs, wi lesent dus,</l>
<l n="45">Die vele scoenre boeke maecte,</l>
<l>Daer hi nuttelijc omme waecte,</l>
<l>Daer wi hier af somege bloemen</l>
<l>Sullen seggen ende noemen:</l>
<l>                Int let, daer du in heves mesdaen,</l>
<l n="50">Daer in saltu die pine ontfaen.</l>
<l>                Hets grote pine, men maecht kinnen,</l>
<l>Quade coustumen verwinnen;</l>
<l>Want coustumen, die lange geduren,</l>
<l>Keren hem somwile ter naturen.</l>
<l n="55">                Wiltu reine sijn van live,</l>
<l>So en sie up ne ghene wive;</l>
<l>Die den serpente vele es bi,</l>
<l>Selden es hi venijns vri.</l>
<l>                Der omoeden eerste graet</l>
<l n="60">Es datmen na de waerheit staet,</l>
<l>Ende mense int herte houde sterke,</l>
<l>Ende menre gerne dan na werke;</l>
<l>Want waerheide scuwet den zin,</l>
<l>Daer en gene omoede es in.</l>
<l n="65">                Omoede en mach niet vallen.</l>
<l>                Peins omme al dat mach gevallen,</l>
<l>Ende hout dinen zin indien</l>
<l>Dat alle dingen mogen gescien.</l>
<l>                Laet di die dinc niet genoegen</l>
<l n="70"><pb n="3,72"/> In di, die eenen anderen mesvoegen.</l>
<l>                Dattu connes, leere enen anderen;</l>
<l>Want laetmen die wijsheit vort wandren,</l>
<l>Soe wast emmer, daermense spreet:</l>
<l>Bedectmense, soe bederft gereet.</l>
<l n="75">                Wes int horen emmer snel,</l>
<l>Ende sprec selve altoes wel.</l>
<l>Goeden ende es di teer ghereit:</l>
<l>Naden ende eist datmen al beit.</l>
<l>                Wes dinen knecht so fel niet,</l>
<l n="80">Men minne di meer dan men ontsiet;</l>
<l>Daer vreese es, daer moet trouwe vlien,</l>
<l>Daer lieve es, moetmen trouwe gien.</l>
<l>                Scuwet die eere in allen stonden,</l>
<l>Daer du di ane waens besonden.</l>
<l n="85">So hogere persoen, so sine mesdaet</l>
<l>Te meerren tormente staet;</l>
<l>So hogren staet, so swaerren val:</l>
<l>Want men emmer dalen sal.</l>
<l>                Hier laten wi Ysidorius wort,</l>
<l n="90">Ende gaen ter materien vort.</l>
</div>
<div type="subchapter"><head type="subchapter">Van Lottaris van Vrancrike. X.</head>
<l>                In des keysers Eraclius tiden,</l>
<l>Daer wi die redene overliden,</l>
<l>So regneerde in Vrancrike</l>
<l>Grote Lottaris mogendlike,</l>
<l n="5">Daer ghi hier voren af horet tale.</l>
<l>Sijn rike ginc, weetmen wale,</l>
<l>Van Spaenyen tote al over Rijn;</l>
<l>Oest ende west waest al sijn,</l>
<l>Of datment hilt van hem te lene,</l>
<l n="10">Sonder Vrieselant alleene,</l>
<l>Dat was nochtoe ongewonnen.</l>
<l>Enen sone van edelre connen</l>
<l>Hadde hi, die hiet Dagobrecht.</l>
<l>Dien hevet hi also berecht,</l>
<l n="15">Dat hine beval in handen</l>
<l>Den getrouwen Pippine van Landen,</l>
<l>Karlemans sone van Aspengouwe,</l>
<l>Die vromech was ende getrouwe,</l>
<l>Entie dicken ter noot</l>
<l n="20">Dede, dat hi hem bat ende geboot,</l>
<l>Dat hi hem leere ere ende scame,</l>
<l>Sulc alse coninge betame,</l>
<l>Ende settene gheweldichlike</l>
<l>Coninc te sine in Oesterike,</l>
<l n="25">Daer Mets die hoeftstede af was.</l>
<l>Pippijn die bewant hem das,</l>
<l>Dat hi Dagobrechte den jongen</l>
<l>Onder dede ende sijn bedwongen</l>
<l>Kerstijn ende heidine, sine gebure,</l>
<l n="30">Waest hem soete ofte sure,</l>
<l>So dat hine in corter achte</l>
<l>Te alsulker hoocheit brachte,</l>
<l>Dat voer hem in eneger wijs</l>
<l>En geen coninc gewan meerre prijs,</l>
<l n="35">Van aelmoesne, van zachteden,</l>
<l>Van scoenheit, van hogen zeden,</l>
<l>Van gerechtechede in gedinghe.</l>
<l>Die kerke mindi sonderlinge:</l>
<l>So dat dorentore sijn rike</l>
<l n="40"><pb n="3,73"/> Der kerken stont aermelike,</l>
<l>Dedi emmer betren datte,</l>
<l>Ende oec van sijn selves scatte.</l>
<l>Die name van hem ente vrucht</l>
<l>Ginc wide, alse vlieget de lucht,</l>
<l n="45">Ende levede in sijn rike</l>
<l>Alse Salomoen wilen vredelike.</l>
</div>
<div type="subchapter"><head type="subchapter">Dagobrechts zeden. XI.</head>
<l>                Maer alse coninc Lottaris staerf,</l>
<l>Ende hem alt rike verwaerf</l>
<l>Vander Rone toter Nort zee,</l>
<l>Van Spaenyen ten Rine ende mee,</l>
<l n="5">Volgede hi onnutten rade,</l>
<l>Ende hadde te siere schade,</l>
<l>Ghelijc heidinen keytiven,</l>
<l>Minne gheleit an vele wiven,</l>
<l>Daerne Puppijn omme schalt;</l>
<l n="10">Dat hi bi naer sware ontgalt,</l>
<l>Want die coninc heeften begeven</l>
<l>Ende stont nauwe na sijn leven.</l>
<l>Maer Puppijn was stout ende vroet,</l>
<l>Ende es die hem nauwe hoet</l>
<l n="15">Jegen die scalcheit vanden lieden,</l>
<l>Diene weder den coninc verrieden,</l>
<l>Hoe dat si[ne] in eneger vaert</l>
<l>Mochten vinden onbewaert;</l>
<l n="19">Maer sine dorsten niet bestaen ...</l>
<l>                Oec scout dien coninc sente Amant,</l>
<l>Die doe bekeerde Vlaendren lant,</l>
<l>Dat hi hem so onwettelike helt.</l>
<l>Dagobrecht [es] die niet en telt</l>
<l n="25">Up ne gheen castiement,</l>
<l>Maer hi ghebiet uut ende versent</l>
<l>Sente Amande uut sinen lande,</l>
<l>Ende beteech hem, dat hi hem scande</l>
<l>Anesprac ende overdaet,</l>
<l n="30">Want hi hem lachterde sine mesdaet.</l>
<l>Doch, alse ghi hier na sult horen,</l>
<l>En bleef hi niet aldus verloren,</l>
<l>Hine bekeerde hem ende bekende</l>
<l>Kerstijnlike vore sinen ende,</l>
<l n="35">Alse u die jeeste sal hier naer</l>
<l>Tellen ende maken claer.</l>
<l>                Lotaris, diemen noemt groot,</l>
<l>Alsic u seide, die bleef doot,</l>
<l>Alse hij hadde ghedreghen crone</l>
<l n="40">XLIIII jaer wel ende scone.</l>
<l>Dese balch eens up sinen sone</l>
<l>Dagobrechte, want die ghone</l>
<l>Hadde eenen sijns vader raetsman,</l>
<l>Die hem mesprijs leide an,</l>
<l n="45">Doen slaen ende tsiere onwaerde</l>
<l>Thaer uutgetrocken vanden baerde;</l>
<l>So dat hij den vader ontsach,</l>
<l>Ende ontliep hem ende ontlach,</l>
<l>Buten der stede van Parijs,</l>
<l n="50">In dat capellekijn sente Denijs,</l>
<l>Dat noch doe was aerm ende clene,</l>
<l>Ende hadde rente wel na ghene.</l>
<l>Alsene die vader daer wiste,</l>
<l>No met crachte noch met liste</l>
<l n="55">Sone conde hire so naer comen,</l>
<l>Dat hine daer ute hadde genomen.</l>
<l>Doe hi die miracle sach,</l>
<l>Vergaf hi hem, daer hi lach,</l>
<l>Dat hij anden ridder mesdede,</l>
<l n="60">Ende gaf hem vasten vrede.</l>
<l>Hier omme alse Dagobrecht</l>
<l>Coninc wart, alst was recht,</l>
<l>Naer Lottaris sijns vader doot,</l>
<l>Dede hi deerste eere groot,</l>
<l n="65">Ende rentese van renten vrie,</l>
<l>Ende maecter oec ene abdie,</l>
<l>Ja tote Maersaelye indie stede,</l>
<l>Indie tolle rente hise mede,</l>
<l>Ende makedse vri alle ghemeene,</l>
<l n="70">Sonder onder den paues alleene.</l>
<l><pb n="3,74"/> Hier naer salmen, alse es recht,</l>
<l>Meer seggen van desen Dagobrecht.</l>
</div>
<div type="subchapter"><head type="subchapter">Hoe Eraclius dolen began. XII.</head>
<l>                Up Eraclius XVste jaer</l>
<l>So reet hi den Sarrasinen naer,</l>
<l>Ende dwancse anden Roemscen rike,</l>
<l>Die te voren ghemeenlike</l>
<l n="5">Onder die Persiene waren;</l>
<l>Ende so waer hi wilde varen,</l>
<l>Hem was emmer de zege gereet.</l>
<l>Sidert hi up Cosdroe street,</l>
<l>Bleef hi algader met sinen here</l>
<l n="10">Liggende int lant van over mere,</l>
<l>Ende dwanc an sine hande</l>
<l>Beede rike ende lande,</l>
<l>Die hem Cosdroe hadde ghenomen.</l>
<l>Doch es hi in dolingen comen:</l>
<l n="15">Want Cyrin, bisscop van Alexandrie,</l>
<l>Dien God selve vermalendie,</l>
<l>Ende Sergius, die patriaerc mede</l>
<l>Van Constantinoble die stede,</l>
<l>Verkeerden sinen heileghen zin,</l>
<l n="20">Ende brochten hem dat in,</l>
<l>Dat Cristus ware van ere nature,</l>
<l>Niet God - al spreket de ware scrifture -,</l>
<l>So dat hi hem ane hem hilt</l>
<l>Ende staerckede dat met ghewilt.</l>
<l n="25">Oec verkeerden hem therte sine</l>
<l>Ongeloveghe Jacobpine,</l>
<l>Dats ene secte, die seggen dat</l>
<l>(Over mere in meneger stat),</l>
<l>Dat sente Jacob, apostel ons Heren,</l>
<l n="30">Haren vorders wilde leeren</l>
<l>Haer ghelove - maer si lieghen.</l>
<l>Si seggen in haer bedriegen,</l>
<l>Dat Cristus was Marien sone,</l>
<l>Ende soe maget bleef na tgone,</l>
<l n="35">Maer niet en seggen si, dat hi God ware,</l>
<l>Ende hi te hemele voer openbare.</l>
<l>Bi desen ontreinde mede</l>
<l>Die keyser sine gelovelichede.</l>
<l>Eraclius, die eerst was goet,</l>
<l n="40">Ende an sterren hem wel verstoet,</l>
<l>Hevet ane die sterren versien,</l>
<l>Dat sinen rike soude messcien,</l>
<l>Ende dat die lieden souden dorriden,</l>
<l>Die hem met rechte doen besniden.</l>
<l n="45">Om dat te werne wijslike,</l>
<l>Ontboot hi in Vrancrike</l>
<l>Den coninc Dagobrechte,</l>
<l>Dat hi de Jueden van sinen rechte</l>
<l>Alle gemeenlike dopen dade,</l>
<l n="50">Ofte verdreve sonder genade.</l>
<l>Maer dat was verlorne pine.</l>
<l>Hine peinsde niet om de Sarrasine,</l>
<l>Die hem oec besniden mede,</l>
<l>Daer hem af quam donsalichede.</l>
<l n="55">Want God, omme sijn ongeloven,</l>
<l>Lietene sine vianden roven,</l>
<l>Ende gaf hem in elker zide</l>
<l>Onzeghe in allen stride;</l>
<l>Want die Sarrasine, die quamen</l>
<l n="60">Van Abrahame ende Agar te samen,</l>
<l>Diemen heet Agarene,</l>
<l>Si namen hem Damasch al reene,</l>
<l>Surien entie heilege stede</l>
<l>Van Jherusalem namen si hem mede,</l>
<l n="65">Met Hurimare haren here,</l>
<l>Entie Tuerken, die oec mere</l>
<l>Scade daden den Roemscen rike,</l>
<l>Met Mahumette sekerlike,</l>
<l>Haren prophete, diese vortbrachte,</l>
<l n="70">Die was van Ysmaels geslachte.</l>
<l>Nu suldi horen hier gheset,</l>
<l>Wie hi was dese Mahumet.</l>
</div>
<div type="subchapter"><head type="subchapter"><pb n="3,75"/> <hi rend="italic">Van Mahumette</hi>. XIII.</head>
<l>                Mahumet was een man,</l>
<l>Die met comanscepe wan,</l>
<l>Die hi achter lande haelde,</l>
<l>Hier cochte ende hier betaelde.</l>
<l n="5">Dicken voer hi sine vaert</l>
<l>Met kemelen te Egypten waert,</l>
<l>Ende was bekent in meneger stede</l>
<l>Met Jueden ende met Kerstinen mede,</l>
<l>Ende leerde mettem, alst sijn soude,</l>
<l n="10">Die niewe wet ende die oude,</l>
<l>Dat hire wel af spreken conde,</l>
<l>Alst was te doene, ter meneger stonde.</l>
<l>Daertoe wart hi een toverare</l>
<l>Bekent, machtich ende mare.</l>
<l n="15">Alse hi dus hadde ommegegaen,</l>
<l>Quam hi int lant van Cordes saen,</l>
<l>Daer eene joncfrouwe was sonder man,</l>
<l>Die was geheten Cadigan.</l>
<l>Vor hare ondedi, dor hare waerde,</l>
<l n="20">Sine specie, sine penewarde,</l>
<l>Die scone waren ende diere</l>
<l>Ende van meneger maniere,</l>
<l>So dat geent wijf in lanc so bet</l>
<l>Hare conscap heeft an hem geset,</l>
<l n="25">Ende Mahumet gincse vrijen</l>
<l>Met scalcheit ende met toverien,</l>
<l>So dat hise in dole brochte,</l>
<l>Ende dede hare verstaen, alsi mochte,</l>
<l>Dat hi selve Messyas ware,</l>
<l n="30">Daer die Jueden beiden nare.</l>
<l>Hier toe staerctene int bedriegen</l>
<l>Sijn toverie ende sijn liegen,</l>
<l>Want sine scalcheit die was groot;</l>
<l>So dat dese mare utescoot</l>
<l n="35">Onder die Jueden harentaren.</l>
<l>Ende quamen met groten scaren,</l>
<l>Entie Sarrasinen mede,</l>
<l>Gelopen aldaer ter stede,</l>
<l>Alse volc, dat was in vare</l>
<l n="40">Van dus sonderlinghere mare.</l>
<l>Doe begonsti daer ter stede</l>
<l>Nieuwe wette veinsen mede,</l>
<l>Ende brochte orconde menechfoude</l>
<l>Uter nieuwer wet ende uter oude.</l>
<l n="45">Noch spreect Ysmaels geslachte</l>
<l>Vander wet die hi vortbrachte,</l>
<l>Ende lijen openbare das,</l>
<l>Dat hi hare wetbringere was.</l>
<l>Cadigan, dat dulle wijf,</l>
<l n="50">Sach naervolgen den keytijf</l>
<l>Jueden ende heidine mede,</l>
<l>Ende peinsde, dat Gods mogenthede</l>
<l>In ghenen man hadde ghewesen,</l>
<l>Ende namene te manne na desen,</l>
<l n="55">So dat Mahumet die lande</l>
<l>Daer gewan in sine hande.</l>
<l>                Over een stic quamen daer na</l>
<l>Die lieden van Arabia,</l>
<l>Ende sijn mede an hem ghevallen,</l>
<l n="60">So dat hi wart here van hem allen,</l>
<l>Ende hi oec mettem begonde,</l>
<l>Alstem tijt dochte ende stonde,</l>
<l>Te stridene up tlant van Persij,</l>
<l>Dattem langhe hilt harde vri.</l>
<l n="65">                Cadigan sach ene waerf wel,</l>
<l>Hoe Mahumet haer here vel</l>
<l>Vanden groten evele sere,</l>
<l>Ende soe droevede in lanc so mere,</l>
<l>Dat soe sulken onreinen man</l>
<l n="70">In huwelike oint ghewan.</l>
<l>Maer Mahumet troestese ende sprac:</l>
<l>"En es niet sulc ongemac,</l>
<l>Alse du wanes, daer ic af vel.</l>
<l>Het doet dinghel Gabriel,</l>
<l n="75">Alse hi comet tote mie;</l>
<l>Want ic bem mensche: alsicken zie,</l>
<l>Sone mach mine vleschelijchede</l>
<l>Niet ghedoghen sine claerhede,</l>
<l>Ic en moet ter neder vallen."</l>
<l n="80">Twijf hilt hare an sijn callen,</l>
<l>Ende waende dat ware waerhede.</l>
<l>So waenden dArabiene mede,</l>
<l><pb n="3,76"/> Ende sijn geslachte de Ysmaliten;</l>
<l>Want men vant in ouden viten</l>
<l n="85">Ende waende, dat God selve bevel</l>
<l>Sinen inghel Gabriel,</l>
<l>Hem te seggene sine wet,</l>
<l>Ende hise in brieve hadde gheset.</l>
</div>
<div type="subchapter"><head type="subchapter">Vanden selven. XIIII.</head>
<l>                Te desen dingen ledene dus</l>
<l>Een quaet moenc, hiet Sergius,</l>
<l>Die mesdede in sine abdie,</l>
<l>Ende wart gesteken uter paertije,</l>
<l n="5">Ende altemale henen gedaen.</l>
<l>Dat was een moenc Nestoriaen:</l>
<l>Dats ene maniere van Kerstinen lieden,</l>
<l>Die de scrifture qualike bedieden,</l>
<l>Die niet en willen lijen das,</l>
<l n="10">Dat Maria Gods moeder was,</l>
<l>Ende haer sone was mensce alleene,</l>
<l>Niet God ende mensche gemeene.</l>
<l>Dese Sergius was van onsen clerken</l>
<l>Verwaten vander Roemscher kerken.</l>
<l n="15">Alse hi uten cloestre ran,</l>
<l>So quam dese onsaleghe man</l>
<l>In Mech, ende vant indien lande</l>
<l>Volc van gheloven twierande:</l>
<l>Heidine, die hadden afgode,</l>
<l n="20">Ende Jueden metter wet ghebode.</l>
<l>Aldaer so vant hi Mahumet</l>
<l>Metten afgoden beslet,</l>
<l>Ende pijnde so vele ende riet,</l>
<l>Dat hi vanden afgoden sciet.</l>
<l n="25">Daer naer so riet hi hem saen</l>
<l>Kerstijn te sine Nestoriaen,</l>
<l>Also dat hem Mahumet</l>
<l>Daer mede hem hevet beset,</l>
<l>Ende Sergius jongre was;</l>
<l n="30">Die leerde hem ende las</l>
<l>Dat nieuwe testament ende doude,</l>
<l>Ende hi verstont, alse die woude</l>
<l>Leeren sulke dinc, die dochte,</l>
<l>Daer hi tfolc met bedriegen mochte.</l>
<l n="35">                Alse dit die Jueden versaghen,</l>
<l>Ontsagen si hem van sulkere plaghen,</l>
<l>Dat Mahumet bi sulken dinghe</l>
<l>Vray kerstijnheit ontfinghe,</l>
<l>Ende vruchten, datten Nestoriaen</l>
<l n="40">Groot volc soude doen ontgaen;</l>
<l>Ende quamen van hem si drie</l>
<l>Tote Mahumette ende seiden: "Zie,</l>
<l>Wi willen dine jongren wesen."</l>
<l>Doe so leerdi oec van desen</l>
<l n="45">Vele vander ouder wet,</l>
<l>Dat in sinen bouc es gheset.</l>
<l>                Sergius, die Nestoriaen,</l>
<l>Die es in enen hole gegaen,</l>
<l>In een foreest, daer hi sat,</l>
<l n="50">Daer hem Mahumet, dat hi at</l>
<l>Ende verterde, sendde ghenouch;</l>
<l>Ende alst dan was sijn gevouch,</l>
<l>Gine Mahumet daer vroe ende spade,</l>
<l>Ende wrochte bi sinen rade.</l>
<l n="55">                Bi desen moenc Nestoriaen</l>
<l>Wart sijn bouc, die heet Alcoraen,</l>
<l>Daer sine wet in staet gescreven,</l>
<l>Eerst den Arabienen gegeven.</l>
</div>
<div type="subchapter"><head type="subchapter">Van sinen groten viten. XV.</head>
<l>                Alse Mahumet wart gheset</l>
<l>Indie oude ende de niewe wet,</l>
<l>So ginc hi ter eerster wilen</l>
<l>Simpelen lantlieden ghilen,</l>
<l n="5">Die wilt waren ende ongeleert,</l>
<l>Ende heveter vele an hem bekeert.</l>
<l>Doe tijddi over ene stont daer na</l>
<l>Ten volke van Arabia,</l>
<l>Ende seide: hi ware een prophete,</l>
<l n="10">Hem ghesent bi Gods gehete,</l>
<l>Ende thaerre salicheit geset,</l>
<l>Omme dat hi die oude wet,</l>
<l>Die den Jueden was te zwaer,</l>
<l>Entie niewe wet daer naer,</l>
<l n="15">Die den Kerstinen te swaer was mede,</l>
<l>So gevougelike sachten dede,</l>
<l>Dat si waren also sochte,</l>
<l>Dat mense wel ghedragen mochte,</l>
<l>Ende soudem tekene togen des,</l>
<l n="20">Alse wilen dede Moyses;</l>
<l><pb n="3,77"/> So dat hi versamen dede</l>
<l>Tfolc teere sekerre stede,</l>
<l>Dat tfolc ghemeenlike vername,</l>
<l>Dat van Gode die bode quame.</l>
<l n="25">Ende daer hi stont in sijn sermoen,</l>
<l>Ende sine worde soude ondoen,</l>
<l>Sach tfolc, datter wart bedrogen,</l>
<l>Dat eene duve quam gevlogen,</l>
<l>Die geleert was te sulker dinc,</l>
<l n="30">Dat soe up sine scoudere sitten ginc,</l>
<l>Ende stac haren bec in sijn oren,</l>
<l>Ende lasere ute coren,</l>
<l>Dat hire selve in hadde gesteken,</l>
<l>Want hise uphilt met sulken treken.</l>
<l n="35">Ende alse die duve dat coren at,</l>
<l>Waenden die domme lieden dat,</l>
<l>Dat soe hem hadde brocht de wort,</l>
<l>Ende sulke dinc alse ter wet hort.</l>
<l>                Oec so haddi enen stier geleert,</l>
<l n="40">Dat so waer so hi hem bekeert,</l>
<l>Dat hi quam, daer hine vant,</l>
<l>Ende nam tetene van siere hant.</l>
<l>Dien haddi andie horne gecnocht</l>
<l>Sine wet ende heefse hem brocht,</l>
<l n="45">Ghelijc of soe van hemelrike</l>
<l>Hem ware ghesent properlike.</l>
<l>                Oec haddi begraven vate</l>
<l>Upten velde, buten der strate,</l>
<l>Daer hi wilde, te sulker stede,</l>
<l n="50">Die hi vul melke ende honechs dede,</l>
<l>Ende seide: die sine wet ontfingen,</l>
<l>Si souden van erdschen dingen</l>
<l>Ghenouch hebben ende wesen sat.</l>
<l>Ende omme dat si souden geloven dat,</l>
<l n="55">Dede hise graven indien stonden,</l>
<l>Daer si melc ende honech vonden,</l>
<l>Ende seide, dat dat lijctekijn ware.</l>
<l>Dus geloveden si harentare,</l>
<l>Die simpele liede, an sine tale,</l>
<l n="60">Ende wilden dat wanen wale,</l>
<l>Dat hi van Gode die wet hem brachte.</l>
<l>Dit waren miraclen die hi wrachte.</l>
<l>Wie so noot hadde van goede,</l>
<l>Of dor mesdaet van aermoede</l>
<l n="65">Gerumet hadde sijn selves lant,</l>
<l>Entie hi staerc ende dapper vant,</l>
<l>Of scalc van zinne, die trac hi an,</l>
<l>Ende sendedse in rove dan,</l>
<l>Ende dede roven ende morden,</l>
<l n="70">Met sire hulpen, met sinen worden.</l>
<l>Dicken verloes hi ende wan,</l>
<l>So dat hi eens quam tsinen man,</l>
<l>Die hem sine liere afsneet,</l>
<l>Ende dedem mede alsulc leet,</l>
<l n="75">Dat hi hem sine tande brac,</l>
<l>Doch dat hine metten live wech stac.</l>
<l>Welken tijt so hi quam in pinen,</l>
<l>So belovede hij den sinen,</l>
<l>Dat hi hem soude na dit leven</l>
<l n="80">Betren wille ghenouch geven:</l>
<l>Scone hovinghe ende ander lijf,</l>
<l>Ende drinken ende scone wijf.</l>
<l>Dus quam hi up met deser vrese,</l>
<l>Van aermen verstotene weese,</l>
<l n="85">Die sident wart here groot,</l>
<l>Eer hi quam ter quader doot.</l>
<l>Doch haddene al sine maghe leet,</l>
<l>Want si wisten dat ghereet,</l>
<l>Dat hi en geen prophete ware,</l>
<l n="90">Maer ghilerre ende mordenare.</l>
</div>
<div type="subchapter"><head type="subchapter">Van sinen zeden. XVI.</head>
<l>                Int beghin, alse hi hem hiet</l>
<l>Prophete, soe en liet hijs niet</l>
<l>Hine nam enen kemel enen man,</l>
<l><pb n="3,78"/> Dien hi eerst predeken began.</l>
<l n="5">Sijn begin dat was dus swaer,</l>
<l>Doch haddi LIII jaer.</l>
<l>Die van Mech haddene onwaert,</l>
<l>Want si kenden sinen aert.</l>
<l>Alse hi daer quam die keytijf,</l>
<l n="10">Hoeden si XL sijn lijf.</l>
<l>Sine quaetheit ende sine mort</l>
<l>Ware te lanc te bringene vort,</l>
<l>Want hi al storte menschen bloet,</l>
<l>Ende hi lieden nam haer goet.</l>
<l n="15">Hier up wakedi ende lach,</l>
<l>Ende pijndem oec nacht ende dach.</l>
<l>                Nochtan dedi ander verdriet;</l>
<l>Want wie hem dese mort ontriet,</l>
<l>Of diene begreep van eneger dinc,</l>
<l n="20">Daer en halp en gheen verdinc,</l>
<l>Hine morderdene of dedene slaen,</l>
<l>So waer hine conde begaen,</l>
<l>Waest slapende, so hoe dat was:</l>
<l>Hine scaemde hem niet das.</l>
<l n="25">                Oec was hi van sinen live</l>
<l>Onghier up alle wive,</l>
<l>So dat hi in sire scrifturen</l>
<l>Beroemde der onreenre naturen,</l>
<l>Dat hi alleene hadde daer an</l>
<l n="30">Die macht wel van XL man,</l>
<l>Ende seide sine genouchte ware</l>
<l>In sconen wiven openbare,</l>
<l>Ende in cruden die wel roken.</l>
<l>Dit sijn dorpre propheten sproken.</l>
<l n="35">Ende oec van sinen sconen wiven</l>
<l>Liet hi andre man up haer cliven:</l>
<l>So lettel achtes die keytijf,</l>
<l>Ende seide: "Men vint genouch wijf,</l>
<l>Ende dat ennes gheen wijs man,</l>
<l n="40">Diere te vele sins leghet an."</l>
<l>Sidert seide hi in sinen Alcoraen,</l>
<l>Dattem God dede verstaen,</l>
<l>Dat si der dinc ontsculdich ware.</l>
<l>Doch so looch hi openbare.</l>
<l n="45">Hij seide, dat hi verstont wale</l>
<l>Der wulven enter beesten tale.</l>
<l>Dit waren sonder redene wort.</l>
<l>                Oec ontginc hi eens eere mort:</l>
<l>Ene Jodinne gaf hem tetene,</l>
<l n="50">Ende soe en dede hem niet te wetene,</l>
<l>Dat die arst was ghevenijnt,</l>
<l>Want soene te dodene pijnt.</l>
<l>Hi warts bi sire scalcheit geware,</l>
<l>Dat gheent scaep ghevenijnt ware,</l>
<l n="55">Ende lieter sinen geselle af eten,</l>
<l>Die staerf, aldaer hi was geseten.</l>
<l>Daer af maecti roemsch genouch,</l>
<l>Ende seide, dat vanden scape dbouch</l>
<l>Hem hadde geseit: "Com niet an mi,</l>
<l n="60">Want ic sere gevenijnt si."</l>
<l>Oft waer was dat hi horde dit wort,</l>
<l>Waer omme en heefse el niemen gehort,</l>
<l>Ende twine haddi sinen vrient benomen,</l>
<l>Dat hire niet an ware comen?</l>
<l n="65">                Dese valsche prophete Mahumet</l>
<l>Hevet in sinen Alcoraen gheset:</l>
<l>"In bem niet ter werelt ghesent,</l>
<l>Datmen mi bi miraclen kent,</l>
<l>Maer ic bem gesent metten zwerde,</l>
<l n="70">Wie dat maect onwerde</l>
<l>Tontfane dat ic bescrive,</l>
<l>Datmenne doe vanden live."</l>
<l>                Gherechter wijf haddi in sijn leven</l>
<l>XV edele, hevet men bescreven,</l>
<l n="75">Onder heidine ende Jodinnen,</l>
<l>Ende twee onnedele te siere minnen,</l>
<l>Ende alsonder, nacht ende dach,</l>
<l>Van anderen amien sijn bejach.</l>
</div>
<div type="subchapter"><head type="subchapter">Hoe hi tlant van Persi wan. XVII.</head>
<l>                Het es scame van desen dief</l>
<l>Te telne eenen langen brief;</l>
<l><pb n="3,79"/> Maer dese onwettege tyrant</l>
<l>Destruweerde Persen lant,</l>
<l n="5">So grote macht haddi te samen.</l>
<l>Die Persiene [die] dicken quamen,</l>
<l>Enten Romeinen namen tlant,</l>
<l>Hadden, alsict bescreven vant,</l>
<l>Enen coninc, die Hormisda hiet;</l>
<l n="10">Een jaer regneerdi ende el niet.</l>
<l>Mahumet haddem gedaen</l>
<l>Scade groot, sijn volc gevaen,</l>
<l>Ende ghedestruweert sijn lant:</l>
<l>Hi brochte mettem menegen viant.</l>
<l n="15">Mahumet die moet al waghen,</l>
<l>Ende was scalc van sinen dagen,</l>
<l>Ende vacht uptie Persiene</l>
<l>Met vordeele, want hi hadt onsiene.</l>
<l>Die mindere menechte waren de sine,</l>
<l n="20">Ende dat waren die Sarrasine.</l>
<l>Hormisda verloes dat velt</l>
<l>Ende alt lantscap dat hi helt</l>
<l>Mogendelike entie conincs crone.</l>
<l>Daer endde dorperlike ende onscone</l>
<l n="25">Dat rike van Percen, dat menech jaer</l>
<l>Sinen ommesaten was zwaer,</l>
<l>Entie Persiene leerden tsine</l>
<l>Bedwongen onder die Sarrasine,</l>
<l>Dat si te voren harde lange</l>
<l n="30">Hadden ghehat in bedwange.</l>
<l>Dit was, alsemen vint vorwaer,</l>
<l>In Eraclius XXste jaer.</l>
<l>Daer wart geminct tRoemsce rike</l>
<l>Bi Mahumette jammerlike.</l>
<l n="35">                Sine valsche dorperheden</l>
<l>Ende sine grote onmenscelicheden</l>
<l>Ware te telne te swaer.</l>
<l>                Hi levede LIII jaer,</l>
<l>Ende viel in enen evele groot,</l>
<l n="40">So dat hi geware wart der doot,</l>
<l>Ende hiet, alse hi doot laghe,</l>
<l>Datmenne wachte III daghe,</l>
<l>Want men soudene halen scone</l>
<l>Ten derden dage inden trone.</l>
<l n="45">Maer als hem devel ginc bet in,</l>
<l>So verloos hij sinen zin,</l>
<l>Ende staerf, alse hi ziec lach,</l>
<l>Up sinen XIIIIsten dach.</l>
<l>Sijn lachame hief hem groot,</l>
<l n="50">Ende hem cromde metter doot</l>
<l>Sijn mindste vinger achter waert.</l>
<l>Sine vrient hebbene bewaert</l>
<l>Drie daghe naer sijn beheet,</l>
<l>Ende gewasschen ende gecleet.</l>
<l n="55">Hij staerf upten Maendach:</l>
<l>Tote des Woensdages hi lach,</l>
<l>Test avont was, dien dach lanc,</l>
<l>Ende so lanc so meer hi stanc.</l>
<l>Die gene die wachten sine upvaert,</l>
<l n="60">Worden met torne verswaert,</l>
<l>Ende worpene henen al naect;</l>
<l>Cume was hem een graf gemaect,</l>
<l>Daerne sijns oems sone in dalf.</l>
<l>Sine quaetheit scrivic niet half,</l>
<l n="65">Want mi verdrietes, soe was so groot.</l>
<l>Dus bleef die valsce prophete doot,</l>
<l>Daer die Sarrasine af roemen</l>
<l>Dat hi hem van Gode es comen.</l>
</div>
<div type="subchapter"><head type="subchapter">Van Mahumets wet. XVIII.</head>
<l>                Een deel hort van sire wet,</l>
<l>Die biden duvel was geset,</l>
<l>Sonder redene ende genaden,</l>
<l>Vul van dorperlikere daden.</l>
<l n="5">Omme dat indie oude wet</l>
<l>Besnidenesse was geset,</l>
<l>So wildi hare volgen indien,</l>
<l>Datmen wanen mochte ende sien,</l>
<l>Dat hi van Abrahame ware comen,</l>
<l n="10">Die eerst besnidenesse heeft genomen.</l>
<l>So was hi oec van bastaerdien,</l>
<l>Van Ysmaels sone siere amien.</l>
<l>Dies gheboot hi, datmen besnede</l>
<l><pb n="3,80"/> Die lieden van sire wet mede,</l>
<l n="15">In sinen bouc Alcoraen,</l>
<l>Daer alle sine gebode in staen;</l>
<l>Ende seide al openbare,</l>
<l>Dat sine wet so heilech ware,</l>
<l>Dat no duvel no mensce vulbrochte,</l>
<l n="20">Datmen sulke wet ghewrochte.</l>
<l>Haddemense up enen berch geleit,</l>
<l>Die berch hadde gebogen gereit</l>
<l>Ende gheneghen siere wet.</l>
<l>Dus sulke boerden sijn gheset</l>
<l n="25">In sinen bouke den Alcoraen.</l>
<l>Oec so seidi sonder waen,</l>
<l>Eer die werelt wart verheven,</l>
<l>Dat Mahumets name stont bescreven</l>
<l>Inden troen van hemelrike.</l>
<l n="30">Dit es truffe sekerlike.</l>
<l>Ende omme datmen in kerstijnhede</l>
<l>Vastens pleget ende doen gebede,</l>
<l>Hevet hij tijt van vastene geset,</l>
<l>Ende oec van te doene gebet,</l>
<l n="35">Ende welken tijt si hem sullen dwaen:</l>
<l>Al staet in sinen Alcoraen.</l>
<l>Swijnijn vleesch verboot hi mede,</l>
<l>Ende al omme der Jueden zede;</l>
<l>Ende hi gaf orlof elken man,</l>
<l n="40">Alse hi wilde, dochtem goet dan,</l>
<l>Dat hi van sinen wive sciede:</l>
<l>Maer datmen dien man verbiede,</l>
<l>Dat hire hem niet kere weder an,</l>
<l>Eer soe neemt enen anderen man.</l>
<l n="45">                Sijn paradijs dat hi bescrivet,</l>
<l>Daer sijn volc in geervet blivet,</l>
<l>Dans niet dan eten ende drinken,</l>
<l>Ende euwelike in luxurie stinken.</l>
<l>Sine helle die hi bescrivet,</l>
<l n="50">Daer hi seghet dat al in blivet,</l>
<l>Die sine wet niet willen ontfaen,</l>
<l>Dats euwelike brant sonder waen,</l>
<l>Ende bitter spise van enen bome,</l>
<l>Dien hi Assatum heet, alsict gome,</l>
<l n="55">Daer nie scrifture omme peinsde,</l>
<l>Dan Mahumet, die de name veinsde.</l>
<l>                Met deser truffen, met derre ghile,</l>
<l>Ghinc hi omme toter wile,</l>
<l>Dat hi staerf sonder gelove,</l>
<l n="60">Ende met morde ende met rove</l>
<l>Versament hadde een groot diet;</l>
<l>Want hi elken gebruken liet.</l>
<l>Dese duvel scorde jammerlike</l>
<l>In sijn incomen Eraclius rike,</l>
<l n="65">Alsic indie ystorie hier naer</l>
<l>U seggen sal al openbaer.</l>
</div>
<div type="subchapter"><head type="subchapter">Hoe Eraclius began sneven. XIX.</head>
<l>                In Eraclius XXIste jaer</l>
<l>So rees een orloge swaer</l>
<l>Tusscen Romeine ende Sarrasine,</l>
<l>Die onder hem plagen te sine.</l>
<l n="5">Die redene quam bi deser dinc:</l>
<l>Een spadoen, die ghinder ginc,</l>
<l>Enten ridderen sine cledere gaf,</l>
<l>Alse die verleent was daer af,</l>
<l>Alse die heidine ridderen quamen,</l>
<l n="10">Ende cledere hieschen ende namen,</l>
<l>Naer haer recht, na haer doen,</l>
<l>Doe sprac aldus die spadoen</l>
<l>Onwerdelike in sinen dinghen:</l>
<l>"Mijn here en caent niet vulbringen,</l>
<l n="15">Dat hi sine ridders te tijt cleet.</l>
<l>Wat ongevalle ende wat leet</l>
<l>Legeter ane nu ter stonde</l>
<l>Te cledene dese heidine honde?"</l>
<l>Die Sarrasine bolgen te handen,</l>
<l n="20">Beede van torne ende van scanden,</l>
<l>Die hem sprac die spadoen.</l>
<l>Anders ne weten si wat doen,</l>
<l>Dan elc voer onder die sine,</l>
<l>Ende brochte daer toe die Sarrasine,</l>
<l n="25"><pb n="3,81"/> Dat si, omme die scande wreken,</l>
<l>Den Roemscen rike gaen ontbreken,</l>
<l>Ende gingen vechten ende striden</l>
<l>Uptie Romeine tien tiden.</l>
<l>Die Romeine werden hem wale,</l>
<l n="30">Want si hem drie ammirale</l>
<l>Afsloughen inden wighe.</l>
<l>Doe rees die nijt met groten prige,</l>
<l>Entie Sarrasine vochten</l>
<l>Emmertoe, alsijt vermochten.</l>
<l n="35">                In desen tiden so ghevel</l>
<l>Binnen Vranckerike also wel,</l>
<l>Dat die coninc Dagobrecht</l>
<l>Bekende oec sijn onrecht,</l>
<l>Dat hi Puppine hadde verstoten,</l>
<l n="40">Den besten van sinen genoten,</l>
<l>Ende heeftene weder genomen</l>
<l>Te sinen rade, te siere vromen.</l>
<l>Sine amien liet hi varen,</l>
<l>Ende hiltem kerstijnlijc te waren,</l>
<l n="45">Ende bat Gode omme enen sone.</l>
<l>God die gaf hem naer tgone</l>
<l>Enen sone; daer na hi sande</l>
<l>Omden goeden sente Amande,</l>
<l>Die weder oec te hove quam,</l>
<l n="50">Entie coninc, alse hijt vernam,</l>
<l>Viel hem te voeten ende bat genaden</l>
<l>Van alsulken mesdaden,</l>
<l>Alse hi them waert hadde gedaen,</l>
<l>Dat hijt hem vergave saen,</l>
<l n="55">Ende sinen sone kerstijn dede.</l>
<l>Sente Amant horde de bede,</l>
<l>Ende doepte tkint na kerstijn recht,</l>
<l>Ende hiet bi namen Segebrecht.</l>
<l>Ende alse daer antworde gebrac,</l>
<l n="60">Geent kint antworde ende sprac,</l>
<l>Ende antworde: "Amen!" sonder sage,</l>
<l>Doet en hadde maer XL daghe.</l>
<l>Ende tien tiden wart Amant</l>
<l>Jeghen sinen wille te hant</l>
<l n="65">Bisscop van Tongre ende van Trecht,</l>
<l>Dat up die Mase staet recht,</l>
<l>Daer hi III jaer sat met eren,</l>
<l>Ende predecte dat wort ons Heren.</l>
</div>
<div type="subchapter"><head type="subchapter">Hoe Eraclius Surien verloos. XX.</head>
<l>                In Eraclius XXIIIste jaer</l>
<l>So wart echt orloge zwaer</l>
<l>Tusscen de Romeine ende Sarrasine,</l>
<l>Dat die keyser entie sine</l>
<l n="5">Niene mochte wel geherden,</l>
<l>Hine vluchte siere verden.</l>
<l>Dat cruce ons Heren, dat hi wan</l>
<l>Up Cosdroe den stouten man,</l>
<l>Van Jherusalem omden onvrede,</l>
<l n="10">Te Constantinoble indie stede,</l>
<l>Int jaer ons Heren VI<hi rend='sup'>C</hi> ende sesse</l>
<l>Ende XXX, spreect die ware lesse.</l>
<l>                Sidert geviel daer naer,</l>
<l>Alsemen screef ons Heren jaer</l>
<l n="15">M.CC.XL ende sevene,</l>
<l>Dat Loduwijc van goeden levene,</l>
<l>Die coninc was in Vrankerike</l>
<l>Ende voer Thunus staerf kerstijnlike,</l>
<l>Een groot deel des crucen gewan,</l>
<l n="20">Ende dat brochte die heilege man</l>
<l>Te Parijs in sine capelle.</l>
<l>                Omme dat Eraclius geselle</l>
<l>Vanden ongelove was,</l>
<l>So jonste hem onse Here das</l>
<l n="25">Dat hi verloos ongevalichlike</l>
<l>Vele vanden Roemschen rike;</l>
<l>Want hem wonnen af dorperlike,</l>
<l>Omme dat sine mesdaet blike,</l>
<l>Die Sarrasinen tlant van Surien,</l>
<l n="30">Ende wonnen met haerre partien</l>
<l>Antyochen ende Jherusalem,</l>
<l>Ende alt lant daer up hem,</l>
<l><pb n="3,82"/> Dat daer over mere lach;</l>
<l>Ende tote noch an desen dach</l>
<l n="35">Sone waest noit sint bedwongen,</l>
<l>Noch onderhorich der Roemscher tongen,</l>
<l>Also alst te voren was.</l>
<l>                Bidi so wachtem elc man das.</l>
<l>Hens man seker dat hi goet blive</l>
<l n="40">Voer dat ende van sinen live,</l>
<l>God en hebs hem sonder waen</l>
<l>Selve sekerheit ghedaen.</l>
<l>Dese Eraclius, daer God dor dede</l>
<l>Ende oec onse Vrouwe mede</l>
<l n="45">So menege miracle scone,</l>
<l>Ende die onder skeysers crone</l>
<l>So menegen edelen zege vacht,</l>
<l>Ende so vele eren hadde gewracht</l>
<l>An te haelne dat cruce ons Heren,</l>
<l n="50">Soudem ane ongelove keren:</l>
<l>Dat was jammer alte groot.</l>
<l>Hi bleef in ongelove doot</l>
<l>Ende es vanden watre bleven.</l>
<l>                In sinen tiden ende naer sijn leven</l>
<l n="55">Crancte sere jammerlike</l>
<l>Al omme ende omme tRoemsce rike.</l>
<l>                In sijn XXIIIIste jaer</l>
<l>Daden scade ende toren zwaer</l>
<l>Die Wester Goten den Romeinen,</l>
<l n="60">Want si in Spaenyen ontreinen</l>
<l>Die cracht vanden Roemscen rike,</l>
<l>Ende wonnent hem af gemeenlike</l>
<l>Met Sisibadus haren here,</l>
<l>Die kerstijn was te prisene sere,</l>
<l n="65">Ende maecte kerstijn daer de Jueden,</l>
<l>Ende maecte lammere daer van rueden,</l>
<l>In sijn rike aldore weder,</l>
<l>Ende warp hare wet ter neder.</l>
<l>Dese was een vromech here</l>
<l n="70">Ende te prisene wel sere,</l>
<l>Want hi die kerstine wel helt</l>
<l>Onbesmet met sire ghewelt.</l>
</div>
<div type="subchapter"><head type="subchapter">Van sente Oswalden. XXI.</head>
<l>                In desen tiden ende tesen stonden</l>
<l>So wille die wise Beda orconden,</l>
<l>Dat Oswalt van Nortumberlant</l>
<l>Hadde die crone in sire hant;</l>
<l n="5">Een heilech coninc, alsemen telt,</l>
<l>Die de mogenthede helt</l>
<l>Over volc van vier manieren,</l>
<l>Want tlant was gedeelt in vieren:</l>
<l>Hi hadde onder die crone sine</l>
<l n="10">Scotten ende Poitevine,</l>
<l>Ingelsche ende Bertoene.</l>
<l>Menegen wijch plach hi te doene,</l>
<l>Daer hi verwan met rechter beden</l>
<l>Sine vianden upter stede.</l>
<l n="15">                Dystorie van Bertaenyen seghet,</l>
<l>Daer vele in bescreven leget,</l>
<l>Dat in coninc Oswals tiden</l>
<l>Up hem quam vechten ende striden</l>
<l>Cadewalle der Bertoenen here,</l>
<l n="20">Ende hi up hem vacht so sere,</l>
<l>Dat hi up hem wan dat velt,</l>
<l>Ende regneerde met gewelt</l>
<l>Uptie Bertoene XLVIII jaer;</l>
<l>Ende alse hi doot was, namen daer naer</l>
<l n="25">Die Bertoene sinen lachame,</l>
<l>Ende goten een beelde bequame</l>
<l>Van copere, dat si so begaden,</l>
<l>Dat sire sinen lachame in daden.</l>
<l>Doe setten sine dor sine waerde</l>
<l n="30">Up enen mettalinen paerde,</l>
<l>Ende setten vort oec dat</l>
<l>Te Lonnen inde grote stat,</l>
<l>Up ene porte, rechts als een wonder.</l>
<l>Ene capelle maecten sire onder,</l>
<l n="35">Daer men Gode in dienen mochte,</l>
<l>Ende daermen Gods in gedochte.</l>
<l>Dat daden si in diere gebare</l>
<l>Dat hi dIngelsce Sasse ware.</l>
<l><pb n="3,83"/>                 In desen tiden quam Adriaen,</l>
<l n="40">Dien geleert hadde Columbaen,</l>
<l>Ute Scollant in Ingelant,</l>
<l>Ende wart mare ende bekant.</l>
<l>Elynant scrijft van hem wale,</l>
<l>Dat doe dese in Scotscher tale</l>
<l n="45">Predecte dat wort ons Heren,</l>
<l>Ende hi dInghelsche wilde leeren,</l>
<l>Dat Oswalt selve upstont gereet,</l>
<l>Die coninc, cierlike ghecleet,</l>
<l>Ende brocht in Ingelscer talen vort,</l>
<l n="50">Datmen in Scots hadde gehort;</l>
<l>Ende dat die selve Oswalt plach,</l>
<l>Alse hi daerme liede sach,</l>
<l>Dat hi hem sine spise ontrac,</l>
<l>Omme den aermen te doene gemac.</l>
<l n="55">                Tien tiden waren in Vrankerike</l>
<l>Heileghe lieden sonder ghelike:</l>
<l>Dats sente Loy, die daer te voren</l>
<l>Met Lottarise was vercoren,</l>
<l>Entie broedere mede also,</l>
<l n="60">Ado, Rade ende Dado,</l>
<l>Daer sente Loy van sire ervachtichede</l>
<l>Eenen cloester maken dede,</l>
<l>Daermen af seggen sal hier naer.</l>
<l>Sente Loy maecte vorwaer</l>
<l n="65">Tote Parijs indie stede</l>
<l>Oec eene abdie mede,</l>
<l>Daer hi sente Aurea in sette</l>
<l>Abbedesse te sine bi wette</l>
<l>Over CCC joncrouwen fine,</l>
<l n="70">Die dor Gode dede menege pine,</l>
<l>Daer God oec omme dede</l>
<l>Menege scone wonderlichede.</l>
<l>                Eens so quam hare mare,</l>
<l>Dat hare slutersse doot ware,</l>
<l n="75">Ende soe die slotele so vaste helt,</l>
<l>Men constse genemen met gere gewelt.</l>
<l>Doe quam dabedesse dare,</l>
<l>Daer dander lach up die bare</l>
<l>Ende III daghe hadde doot gewesen,</l>
<l n="80">Ende seide: "Zuster! antwort na desen.</l>
<l>Waer sijn die slotele? waer es echt</l>
<l>Die dinc die ghi hebt berecht?"</l>
<l>Te hant so ontfinc soe tleven,</l>
<l>Ende hevet rekeninge gegeven</l>
<l n="85">Van haren dingen daer ter stede,</l>
<l>Ende gaf die slotelen mede,</l>
<l>Ende lach neder metter vaert,</l>
<l>Ende voer ter rusten waert.</l>
<l>Ander menech wonder groot</l>
<l n="90">Gheviel hare na hare doot,</l>
<l>Ende oec mede na haer leven,</l>
<l>Dat van mi es onbescreven.</l>
</div>
<div type="subchapter"><head type="subchapter">Van sente Amande. XXII.</head>
<l>                In desen tiden sente Amant,</l>
<l>Alse hi gehouden hadde in hant</l>
<l>Dat bisscopdoem van Tongerne de stede</l>
<l>Ende van Tricht uptie Mase mede</l>
<l n="5">III jaer, so vernam hi wel,</l>
<l>Dat sijn castien niene bevel</l>
<l>Dien vanden lande ende sijt onwerden.</l>
<l>Doe voer hi henen sire verden</l>
<l>In anderen vremden lande castijen.</l>
<l n="10">Sijn bisscopdoem, hoerwi lijen,</l>
<l>Beval hi eenen, die Landoalt hiet,</l>
<l>Dien hi in siere steden liet,</l>
<l>Alse erdsch priester over de sine.</l>
<l>Dese Landoalt plach eerst tsine</l>
<l n="15">Sijn jongre, ende was een man gerecht.</l>
<l><pb n="3,84"/> Mettem woende sente Lambrecht,</l>
<l>Die doe was een jongelinc</l>
<l>Ende alle doghet anevinc,</l>
<l>Eens edels mans sone, die Aper hiet,</l>
<l n="20">Diene daer te leerne liet,</l>
<l>Die sidert bisscop ende martelare</l>
<l>Wart, alse staet hier nare.</l>
</div>
<div type="subchapter"><head type="subchapter">Van sente Arnoude van Mes. XXIII.</head>
<l>                Oec in des Eraclius tiden,</l>
<l>Daer wi die redene af overliden,</l>
<l>Was sente Arnout raet van hove,</l>
<l>Doverste ende van groten love,</l>
<l n="5">Puppijns gheselle van Landen,</l>
<l>Die Vranckerike hadde in handen,</l>
<l>In Lottaris tiden ende echt</l>
<l>Onder den coninc Dagobrecht.</l>
<l>Sente Arnout, alse wijt horen,</l>
<l n="10">Was neven Vlaenderen geboren,</l>
<l>Ende hertoge daer over Scelt.</l>
<l>Angijs sijn sone, diet na hem helt,</l>
<l>Dat lant, alse wi horen seggen,</l>
<l>Nam Pippijns dochter te wive, vrouwe Beggen,</l>
<l n="15">Sente Geertruden zuster der maget,</l>
<l>Daer men hier na af gewaget.</l>
<l>Dese Arnout liet kinder ende wijf,</l>
<l>Ende wart eencedel ende keytijf,</l>
<l>Omme den loen van onsen Here.</l>
<l n="20">Daer na coesmen te groter eere</l>
<l>Bisscop te Mets indie stede,</l>
<l>Daer hi vele vromen dede.</l>
<l>Den aermen was hi sere sochte;</l>
<l>Hem selven, so hi meest mochte,</l>
<l n="25">Ontrac hi spise ende dranc;</l>
<l>Ene hare drouch hi, al was hi cranc,</l>
<l>Ende doepte eenen lazersen man;</l>
<l>Alse hi kerstijndoem ghewan,</l>
<l>Wart hi ghesont in ziele, in live,</l>
<l n="30">Die te voren was keytive.</l>
<l>Vor sine doot, alst was in scine,</l>
<l>Trac hi weder ter wostine,</l>
<l>Daer hi sinen ende in dede,</l>
<l>In uutnemender heilechede.</l>
<l n="35">Van danen was hi oec na dat</l>
<l>Brocht te Mets weder in de stat,</l>
<l>Ende in ene kerke daer geleget,</l>
<l>Diemen tsente Arnouts thetene pleget.</l>
<l>                Dese sente Arnout hadde enen sone,</l>
<l n="40">Clodolf was genant de ghone,</l>
<l>Die bisscop sint van Trieren waert,</l>
<l>Ende volgede sijns vader aert</l>
<l>In uutnemendere heilechede;</l>
<l>Ende Doda sijn moeder mede,</l>
<l n="45">Sente Arnouts wijf, wart clusennesse</l>
<l>Te Trieren, daer soe ons Heren lesse</l>
<l>Dicken heilechliken las,</l>
<l>Alse die goet van dogeden was.</l>
</div>
<div type="subchapter"><head type="subchapter">Heraclius doot ende ander dinc. XXIIII.</head>
<l>                Eraclius, alsic eerst seide,</l>
<l>Staerf in groter onsalicheide,</l>
<l>Alse hi XXX jaer hadde gewesen</l>
<l>Keyser, alse wi van hem lesen,</l>
<l n="5">Ende sijn sone Constantijn</l>
<l>Wart keyser; - het moeste sijn,</l>
<l>Dat hi IIII maent niet en besat,</l>
<l>Want sijn stiefmoeder benam hem dat,</l>
<l>Die hiet Martina, die valsce quade,</l>
<l n="10">Bi Pyreus des patriaercs rade,</l>
<l>Want soe vergavene met venine.</l>
<l>Doe wart soe met dusdaenre pine</l>
<l>Keyserinne, al waest niet scone,</l>
<l>Met haren sone Eraclone;</l>
<l n="15">Maer dat dat onlanghe was,</l>
<l>Want den rike vernoijede das,</l>
<l>Ende men sneet hare af die tonge.</l>
<l>Haer sone Eraclone die jonge</l>
<l>Sneetmen den nese af, ende in ellenden</l>
<l n="20">Dede mense beede versenden;</l>
<l>Ende Constant, die oec heet Constantijn,</l>
<l><pb n="3,85"/> Sijn sone die staerf omme tfenijn,</l>
<l>Wart keyser naer den oudervader,</l>
<l>Ende waest met onneren algader</l>
<l n="25">XXVI jaer met lettel eeren.</l>
<l>Hi begans int jaer ons Heren</l>
<l>VI<hi rend='sup'>C</hi> XL ende drie.</l>
<l>Na hem quam cume argers ie.</l>
<l>                In sijn eerste jaer wart doot geslegen</l>
<l n="30">Sente Oswalt, daer hem quam jeghen</l>
<l>Penda, die coninc der Bertoene,</l>
<l>Die hem was viant in allen doene.</l>
<l>Van hem scrivet Elynant,</l>
<l>Dat noch sine rechter hant,</l>
<l n="35">Die der kerken vele goets gaf,</l>
<l>Metten aerme geslegen af,</l>
<l>Metter huut gheel noch es,</l>
<l>Alse die lachame algader des</l>
<l>Te pulvere es worden nu ter ure,</l>
<l n="40">Na die menscelike nature;</l>
<l>Want alsene Penda hadde verslagen,</l>
<l>Hinc hine, alse vianden plaghen,</l>
<l>Hovet ende aerm ane enen stake,</l>
<l>Alse in sonderlinger wrake.</l>
<l n="45">Oswijn, sijn broeder, haelde de lede, dien,</l>
<l>Diese in een vat sluten dede,</l>
<l>Ende brachtse te Brembramborch na dien,</l>
<l>Daer mense noch al gheel mach sien.</l>
<l>Te Durem, seitmen, daers sijn hovet,</l>
<l n="50">Daer haeltmen bate, des gelovet.</l>
<l>Die stake, daer Penda verwoet</l>
<l>Sine lede ane hinc bebloet,</l>
<l>Hevet menegen gestaen in staden,</l>
<l>Die met evele was verladen,</l>
<l n="55">Die dwater dranc daer men in dwouch.</l>
<l>Andere miraclen ghenouch</l>
<l>Hevet hi gedaen; - sijn broeder Oswijn</l>
<l>Ontfinc dat conincrike sijn.</l>
</div>
<div type="subchapter"><head type="subchapter">Van Mahumets nacomelinge. XXV.</head>
<l>                Nu was tlant van overmere</l>
<l>Al verloren sonder were,</l>
<l>Sijnt dat Eraclius in sijn leven</l>
<l>Uten lande was verdreven,</l>
<l n="5">Ende Mahumet was verstorven.</l>
<l>Ende naer hem hadde trike verworven</l>
<l>Ebubert, een sijn compaen,</l>
<l>Diet III jaer hilt, hebben wi verstaen.</l>
<l>                Na Ebuberte so quam int rike,</l>
<l n="10">Met scalcheit behendelike,</l>
<l>Haudumar ende was here</l>
<l>XII jaer ende nemmere.</l>
<l>Men vint lesende van hem,</l>
<l>Dat hi in Jherusalem,</l>
<l n="15">Ter stat daer in ouden doene</l>
<l>Die tempel stoet van Salomoene,</l>
<l>Hem eenen tempel setten dede,</l>
<l>Maer tfondament hilt ghene stede,</l>
<l>Ende gheleet al vander stat.</l>
<l n="20">Daer rieden hem die Jueden dat,</l>
<l>Dat hi soude doen gheheeten,</l>
<l>Dat cruce, dat te Mont Calveten</l>
<l>Boven stonde, te doene af saen,</l>
<l>So soude sijn gestichte staen.</l>
<l n="25">Haudumar doet sijn covent.</l>
<l>Vort meer so stont sijn fondament.</l>
<l>Doe maecti sinen tempel vort,</l>
<l>Die daer noch staet indie port,</l>
<l>Ende heet Salomoens tempel heden,</l>
<l n="30">Daer noch die heidine anebeden.</l>
<l>                Noch doe regneerde in Vrancrike</l>
<l>Dagobrecht gheweldechlike,</l>
<l>Die gewonnen hadde twee sone:</l>
<l>Deen hiet Zegebrecht, enten gonen</l>
<l n="35">Waest dien doepte sente Amant,</l>
<l>Ende "Amen!" antworde te hant,</l>
<l>Daer dandere tontide zweghen.</l>
<l>Dien sone heefti toegedreghen</l>
<l>Den getrouwen Puppine van Landen,</l>
<l n="40">Ende bevaelne in sinen handen,</l>
<l>Want hi sine trouwe proevede,</l>
<l><pb n="3,86"/> Doe hi kint was ende hijs behoevede,</l>
<l>Ende beval hem metten sone</l>
<l>Al Oesterike ende alt gone,</l>
<l n="45">Dat Mets toehort der riker stat,</l>
<l>Daer hi ins vaders tiden sat,</l>
<l>Dats vander Mase tote over Rijn.</l>
<l>Puppijn nam indie handen sijn</l>
<l>Den jongelinc ende brochtene scone</l>
<l n="50">In Oesterike up toter crone.</l>
<l>                Noch enen sone Dagobrecht liet,</l>
<l>Die Clodoveus bi namen hiet.</l>
<l>Dien achti te latene te lone</l>
<l>Naer hem die Vrancsche coninc crone.</l>
<l n="55">Ende alse Dagobrecht XIIII jaer,</l>
<l>In groten vreden ende sonder vaer,</l>
<l>Coninc hadde gesijn in Vrancrike,</l>
<l>In Bourgoenyen, in Oesterike,</l>
<l>Ende gheseten, bleef hi doot</l>
<l n="60">Te sente Denijs, daer in rijcheit groot</l>
<l>Van hem bleef ende vele haven.</l>
<l>Aldaer so wart hi begraven,</l>
<l>Ende was deerste, alsict versach,</l>
<l>Vrancsch coninc van diere lach.</l>
<l n="65">                Een heilech man was die vorsach</l>
<l>Van hem ditte, daer hi lach,</l>
<l>Datmen sine ziele brochte</l>
<l>Te Gods vonnesse, alsem dochte,</l>
<l>Daer vele clagen over hem quam</l>
<l n="70">Vanden heilegen, daer hi nam</l>
<l>Der kerken goet, dattem toehorde.</l>
<l>Doe wildene met dien worde</l>
<l>Die duvel trecken indie helle,</l>
<l>Maer sente Denijs ende sijn geselle</l>
<l n="75">Sente Mauricis si verbaden,</l>
<l>So dat hi daer vant genaden,</l>
<l>Want dat hi eerde die twee</l>
<l>In sinen live dan dandre mee.</l>
<l>Dit was, lesen wi voer waer,</l>
<l n="80">In des Constantijns ander jaer.</l>
</div>
<div type="subchapter"><head type="subchapter">Wat in Constants tiden ghevel. XXVI.</head>
<l>                In des keysers derde jaer</l>
<l>So wart bisscop over waer</l>
<l>Sente Remakel te Maestrecht,</l>
<l>Dat sente Amant teerst hadde berecht.</l>
<l n="5">                Tien tiden was Iccen broeder,</l>
<l>Pippijns wijf, sente Gertruden moeder,</l>
<l>Rodoaut bisscop van Triere,</l>
<l>Een man van heilegher maniere,</l>
<l>Ende sijn zuster Severa mede</l>
<l n="10">Was abdesse daer indie stede,</l>
<l>Van levene ene heilege vrouwe:</l>
<l>Dies geniet soe nu der trouwe.</l>
<l>                Int vierde jaer van Constantijn</l>
<l>Quam toten fellen Sarrasijn</l>
<l n="15">Haudumare een Persien,</l>
<l>Ende hi gheliet hem in dien</l>
<l>Oft hine anebeden woude;</l>
<l>Ende alse hi hem nygen soude,</l>
<l>Stac hi hem inden buuc een swaert,</l>
<l n="20">Daer hi af staerf metter vaert.</l>
<l>Dies waren droeve die Sarrasine,</l>
<l>Ende namen indie stede sine</l>
<l>Enen coninc hiet Houtinem;</l>
<l>X jaer regneerde hi achter hem.</l>
<l n="25">                Int vijfte jaer dat Constantijn</l>
<l>Keyser ende here hadde gesijn,</l>
<l>Was sente Fursijn sere becant</l>
<l>Over heilech in Yrlant,</l>
<l>Die quam over in Vrancrike;</l>
<l n="30">Ende na hem quamen dies gelike</l>
<l>Sine twee broedere, daer deen Folliaen</l>
<l>Af hiet ende dander Vulcaen.</l>
<l>Die worden bekent in Gallen,</l>
<l>Daermen kent onder hem allen,</l>
<l n="35">Heilech ende goet van live fijn.</l>
<l>                Sijn broeder sente Fursijn</l>
<l>Was van kinde up gheleert</l>
<l><pb n="3,87"/> Van volke, dattem an Gode keert,</l>
<l>Onder moenken ende papen mede,</l>
<l n="40">Daer menne lettren leeren dede,</l>
<l>Also alse God voerdien</l>
<l>Voeracht hadde ende voersien,</l>
<l>Ende wart in sijn selves lant</l>
<l>Een predicare wide becant,</l>
<l n="45">So dat, daer hi eens predeken ginc,</l>
<l>Eene ziechede hem bevinc,</l>
<l>Dat hi keerde tes vaders wone,</l>
<l>Omme te plegene sire gewone.</l>
<l>Alse hi sijns vaders huus was bi</l>
<l n="50">(Al lesende zalme so ginc hi),</l>
<l>Daer quam hem ane ene deemsterhede,</l>
<l>Dat hi staende bleef daer mede.</l>
<l>Doe dochti recht wesen doot,</l>
<l>Ende wart al dor die noot</l>
<l n="55">Ten naesten huse daer gedragen</l>
<l>Vanden gheenen die sijns plagen.</l>
<l>Daer sach hi vier hande comen,</l>
<l>Diene hebben upgenomen</l>
<l>In beden ziden, die mettem vlogen</l>
<l n="60">Metten vloghelen ten hoghen.</l>
<l>Dies gelike gescepen mede</l>
<l>Sach hi alse in ene deemsterhede.</l>
<l>Daer na, alse hi die twee sach,</l>
<l>Diene drougen van daer hi lach,</l>
<l n="65">Sach hi den derden ingel mede,</l>
<l>Diene drouch aldaer ter stede</l>
<l>Met enen witten scilde sire vaerde,</l>
<l>Ende voer gewapijnt met enen swaerde.</l>
<l>Dese drie waren even claer,</l>
<l n="70">Ende zongen dit versekijn daer:</l>
<l>"Die heileghe die sullen varen</l>
<l>Van dogeden in dogeden te waren."</l>
<l>Doe hordi enen anderen zanc</l>
<l>Van ingelen, onbekent ende lanc.</l>
<l n="75">Doe sprac een ingel van gere scaren</l>
<l>Ten anderen, diere quamen gevaren,</l>
<l>Dat menne ten lichame soude leden.</l>
<l>Furcine was onbequame dat sceden</l>
<l>Vanden ingelen ende ware</l>
<l n="80">Gherne bleven in haer schare,</l>
<l>Maer dingel seide: "Wi keren te di,</l>
<l>Alse dine sorghe vuldaen si."</l>
<l>Saen die ziele dat vleesch an nam,</l>
<l>Ende en wiste hoe soere in quam.</l>
</div>
<div type="subchapter"><head type="subchapter">Van sente Fursine van Perone. XXVII.</head>
<l>                Alse Furcijn dus wart genesen,</l>
<l>Sach hi droeve omtrent hem wesen</l>
<l>Sine vrient ende hem beclagen,</l>
<l>So dat hi hem bat toedraghen</l>
<l n="5">Gods lachame, dien hi ontfinc.</l>
<l>Twee dage bleef hi in dese dinc,</l>
<l>Siec ende van lachamen cranc,</l>
<l>Ende peinsde omden heilegen zanc.</l>
<l>Des derds dages omtrent midnacht</l>
<l n="10">Leget hi vroilike ende wacht</l>
<l>Ons Heren ghenaden groot,</l>
<l>Ende wart ontbonden in die doot.</l>
<l>Hem dochte rechts of hi sliepe,</l>
<l>Ende men oec totem riepe</l>
<l n="15">Met swaren worden over luut,</l>
<l>Datmenne soude driven uut.</l>
<l>Alse hi die ogen hevet ondaen,</l>
<l>Sach hi el niemene bi hem staen,</l>
<l>Dan deerste twee inglen an elke zide,</l>
<l n="20">Enten derden gereet ten stride,</l>
<l>Die stont ten hovede metten swaerde,</l>
<l>Entie duvel die mesbaerde,</l>
<l>Alse hine dragen sach sire vaerden.</l>
<l>Daer sach Furcijn ander waerden</l>
<l n="25">Een swart zwerc ter luchter zide,</l>
<l>Ende duvelen gereet ten stride,</l>
<l>Die vaste scoten te hem waert;</l>
<l>Maer daer bescuddene metter vaert</l>
<l>Met sinen schilde dinghel ons Heren.</l>
<l n="30">Daer sach Furcijn voer hem keren</l>
<l>Een einselijc vier ontsteken al,</l>
<l>Ende onder hem een sere swart dal.</l>
<l>Dat vier nakede te hem waert.</l>
<l>Dingel sprac: "Wes niet vervaert;</l>
<l n="35">Want dattu niene heves ontsteken,</l>
<l>Dat en mach an di niet wreken."</l>
<l>Doe voer die inghel der dure;</l>
<l>Ghelijc alst ware tusscen twee mure,</l>
<l>So sciet hi dat vier ontwee,</l>
<l n="40"><pb n="3,88"/> Dattem en scaedde min no mee,</l>
<l>Nochtanne datter binnen waren</l>
<l>Vele duvelen met haren scaren.</l>
<l>Een duvel wrougedene ende sprac:</l>
<l>"Hi nam ghiften ende ghemac</l>
<l n="45">Van sulken dient qualike wan."</l>
<l>Doe antworde dingel: "Wattan?</l>
<l>Hi waende naer sijn verstaen,</l>
<l>Dat hi beteringhe hadde gedaen."</l>
<l>Doch moeste dordeel voer Gode.</l>
<l n="50">Daer wart Furcijn uut alre node</l>
<l>Quite ghewijst ende vri.</l>
<l>Voert ter bliscap so voer hi,</l>
<l>Daer hi vele heileghe sach,</l>
<l>Diene kenden updien dach,</l>
<l n="55">Entie vreese vanden vianden</l>
<l>Ende vandien viere verginc te handen.</l>
<l>                Ten lesten sach hi ende bekande</l>
<l>Twee bisscoppen van sinen lande,</l>
<l>Die hi ter werelt hadde gekent,</l>
<l n="60">Ende niet lange en waren gehent,</l>
<l>Te hem met groter claerheit beten,</l>
<l>Diene ter werelt keren heten.</l>
<l>Doe sweech hi alse die droeve was,</l>
<l>Ende seiden: "En vervare di niet das;</l>
<l n="65">Want selve onse Here woude,</l>
<l>Dat hi ter werelt keren soude."</l>
<l>Die ingele voeren themele te samen,</l>
<l>Sonder die drie die met hem quamen;</l>
<l>Ende alse hi dalen soude ter erde,</l>
<l n="70">Quam hem te gemoete an sire geverde</l>
<l>Gheent grote vier, dat hi ontsiet;</l>
<l>Dinghel ghenen brant al sciet.</l>
<l>Een man quam uten viere gesprongen,</l>
<l>Dien die duvele daer toe dwongen,</l>
<l n="75">Dat sine worpen up Furcine.</l>
<l>Sine lierewange updie sine</l>
<l>Huertte hi, als hi hem quam an.</l>
<l>Dien kennede die heileghe man,</l>
<l>Dat was die ghene die hem sijn cleet</l>
<l n="80">Ghegeven hadde up sijn versceet,</l>
<l>Entie zondege man verbroyde</l>
<l>Hem sine scoudere, dattem moyde,</l>
<l>Ende sine lierewange mede.</l>
<l>Doe waerpene weder daer ter stede</l>
<l n="85">Dingel van danen hi quam</l>
<l>In dat vier, fel ende gram.</l>
<l>Dinghel sprac tote Furcine:</l>
<l>"Van onversienhede quam dese pine.</l>
<l>Hadstu van desen zondare</l>
<l n="90">Sine ghichten gemaect onmare,</l>
<l>Sone hadstu niet inscine</l>
<l>In dinen vleesche dese pine.</l>
<l>Predeke ende castie mede</l>
<l>Berouwenesse in elke stede."</l>
</div>
<div type="subchapter"><head type="subchapter">Vanden selven noch. XXVIII.</head>
<l>                Alse hine dus hadde geleert,</l>
<l>Heet men hem dat hi keert</l>
<l>Ten lachame, daer hi utequam,</l>
<l>Ende men seide hem: "Wes niet gram:</l>
<l n="5">Dine coemt te ghenen stonden</l>
<l>Gheen wille vort te doene zonden."</l>
<l>Dus quam hi weder in sijn vat,</l>
<l>Daer menech toesach up de stat.</l>
<l>Maghe, clerke ende gebure,</l>
<l n="10">Die saghen an dese aventure,</l>
<l>Ende versuchten sere mede</l>
<l>Omme die dulle menscelijchede,</l>
<l>Ende hem wonderde sere ende lange</l>
<l>Vander inghelen hogen gange,</l>
<l n="15">Die ten hemelrike gaet.</l>
<l>Ghene brant, dat verstaet,</l>
<l>Die hem an scoudere ende an lier</l>
<l><pb n="3,89"/> Gene man gaf, die lach int vier,</l>
<l>Bleef hem te lijctekene an.</l>
<l n="20">Doe ginc woch die heilege man</l>
<l>Predeken ons Heren wort,</l>
<l>Ende seide weder ende vort,</l>
<l>Wat hi gehort hadde ende gesien.</l>
<l>Den Goten predecte hi na dien.</l>
<l n="25">In Yrlant castijede hi lange,</l>
<l>Maer der lieder overgange</l>
<l>Ne consti niet ghedoghen,</l>
<l>Want si verterden ende vertogen;</l>
<l>Ende oec waren si hem some fel.</l>
<l n="30">Doe rumdi tlant ende dede wel,</l>
<l>Ende quam in Ingelant gevaren;</l>
<l>Daer na so quam hi te waren</l>
<l>In Oesterike, daerne ontfinc na recht</l>
<l>Met eren coninc Zegebrecht,</l>
<l n="35">Die was coninc Dagobrechts sone.</l>
<l>Aldaer so gaf hem die ghone</l>
<l>Enen cloestre te makene stede,</l>
<l>Daer hi Folliane in dede</l>
<l>Sinen broeder abt wesen.</l>
<l n="40">Selve so trac hi na desen</l>
<l>In wostinen, daer hi sat</l>
<l>Heimelike ende Gode bat.</l>
<l>Doe riepmen dicken sconinx rade,</l>
<l>Dattem dochte sine scade,</l>
<l n="45">So dat hi sette sine vaert</l>
<l>Ende quam te Vrankerike waert,</l>
<l>Daerne lievelike ontfinc</l>
<l>Clodoveus die coninc;</l>
<l>Daer hi eenen cloester makede,</l>
<l n="50">Daer hi moenke wel gerakede</l>
<l>Inne sette te dienne Gode.</l>
<l>Eens reet hi, al dede hijt node,</l>
<l>Metten coninc teere stede,</l>
<l>Daer hem anequam die rede,</l>
<l n="55">Ende staerf eerlike ende scone,</l>
<l>Ende wart begraven te Perone,</l>
<l>Indie kerke, neven den outare;</l>
<l>Daer sident over IIII jare</l>
<l>Sente Loy ende sente Abrecht,</l>
<l n="60">Omme te doene eere na recht,</l>
<l>Ontgraven daden ende verhieven,</l>
<l>Al dore siere groter lieven,</l>
<l>Ende vondene geheel ende reene,</l>
<l>Sonder smette groot of cleene.</l>
</div>
<div type="subchapter"><head type="subchapter">Van Puppijns doot van Landen. XXIX.</head>
<l>                Die goede Puppijn van Landen,</l>
<l>Die coninc Segebrecht hadde in handen,</l>
<l>Alse hem die vader bat ende geboot,</l>
<l>Alse coninc Dagobrecht was doot,</l>
<l n="5">Alst hier voren staet ghescreven,</l>
<l>Quam in Vrancrike ende heeft geheven,</l>
<l>Te Compiengen indie stat,</l>
<l>Van Clodoveuse half den scat,</l>
<l>Die Dagobrecht achter hem liet,</l>
<l n="10">Ende brochtene, alse hem trouwe riet,</l>
<l>Te Parijs indie goede stede,</l>
<l>Daer hine indie hoede dede</l>
<l>Sijns heren sconinx Zegebrecht.</l>
<l>Niet lange daer na galt hi trecht,</l>
<l n="15">Datter menscheit bedaerf,</l>
<l>Ende wart ziec ende staerf,</l>
<l>Ende wart begraven tote Landen</l>
<l>In sijn lantscap, dat hi hadde in handen.</l>
<l>Dese voer ten langen levene,</l>
<l n="20">Alsemen VI<hi rend='sup'>C</hi> XL ende sevene</l>
<l>Screef die jare van onsen Here.</l>
<l>                Kindere liet hi in groter eere:</l>
<l>Eenen, hiet Grimolt, sijn sone.</l>
<l>Naer den vader wart die ghone</l>
<l n="25"><pb n="3,90"/> Metten coninc Zegebrechte sijn raet,</l>
<l>Ins vaders stede, dat wel staet.</l>
<l>                Icce sijn wijf ende sente Geertruut</l>
<l>Sijn dochter namen haer deel uut</l>
<l>Vanden goede alte hant,</l>
<l n="30">Also alse hem riet sente Amant,</l>
<l>Ende stichte te Nyvele daer mede</l>
<l>Enen cloester ende indie stede</l>
<l>Wart sente Geertruut abdesse.</l>
<l>Noch hout men daer haers gedincnesse.</l>
<l n="35">                Ene andere dochter waser, hiet Becge,</l>
<l>Daer ic af seide ende segge,</l>
<l>Die te manne nam sente Arnouts sone,</l>
<l>Angijs so hiet die ghone,</l>
<l>Van wies geslachte sident quamen</l>
<l n="40">Coningen van groter namen.</l>
<l>                Sident gheviel up enen dach,</l>
<l>Dat menne nam, al daer hi lach,</l>
<l>Puppine van Landen, ende menne drouch</l>
<l>Te Nyvele, want het was gevouch</l>
<l n="45">Sijns wijfs ende siere dochter mede;</l>
<l>Ende daer menne henen drouch tier stede,</l>
<l>Met stallichten mede in handen,</l>
<l>Tusschen Ludeke ende Landen,</l>
<l>Behilden die kersen haer lecht</l>
<l n="50">Jegen al des wints gevecht.</l>
<l>                Nu sullen wi vanden pauesen seggen,</l>
<l>Daer wi die redene af lieten leggen,</l>
<l>Die in Eraclius tiden waren,</l>
<l>Hoe si hebben ghevaren,</l>
<l n="55">Ende in sijns soens tiden, die was verheven,</l>
<l>Ende in des anders, die was verdreven,</l>
<l>Ende in des Constants Constantijn,</l>
<l>Die niet aerger en mochte sijn.</l>
<l>                Na den vijften Bonefaes,</l>
<l n="60">Die goet man was ende geen dwaes,</l>
<l>Dies ic hier te voren ghewouch,</l>
<l>Quam deerste Honorius, die eerst ere drouch</l>
<l>Vanden pauescepe XII jaer.</l>
<l>Hi was geboren, lesen wi vorwaer,</l>
<l n="65">Uten lande van Principaet,</l>
<l>Eens Pieters sone, alst bescreven staet.</l>
<l>Dese gaf gherne dor onsen Here;</l>
<l>Die Gods huse verchierdi sere,</l>
<l>Beede met selvere ende met goude,</l>
<l n="70">Ende staerf in goeder oude.</l>
<l>                Daer na wart paues Severijn,</l>
<l>Van Rome was die vader sijn,</l>
<l>Een milde man waest, heilech ende vroet,</l>
<l>Ende meerde der kerken goet.</l>
<l n="75">                Daer naer quam die vierde Jan,</l>
<l>Sijn vader hiet Beinan,</l>
<l>Van Dalmacien gheboren.</l>
<l>Dese nam den scat, alse wijt horen,</l>
<l>Die de kerke hadde gheborghen,</l>
<l n="80">Ende losseder mede uter sorghen</l>
<l>Vele gevangene harentare,</l>
<l>In min dan in anderhalven jare.</l>
<l>                Theodorius wart daer na gecoren,</l>
<l>Die van Grieken was geboren,</l>
<l n="85">Eens bisscops sone van Jherusalem,</l>
<l>Die Theodorius hiet voer hem.</l>
<l>Die sette te Pascheavonde te wijene</l>
<l>Den keyser ende te benedijene.</l>
<l>                Naer desen wart paues deerste Martijn,</l>
<l n="90">Te dien tiden dat Constant Constantijn</l>
<l>Die keyser crone drouch met scanden;</l>
<l>Want hi wart ongelovech te handen,</l>
<l>Alse Eraclius was sijn oudervader.</l>
<l>Omme dat te berne algader,</l>
<l n="95"><pb n="3,91"/> Hevet die paues Martijn genomen</l>
<l>Eene consilie ende dede comen</l>
<l>Te Rome vele goeder clerken.</l>
<l>Daer vermeesaemdi vander kerken</l>
<l>Pauluse den valscen patriaerke,</l>
<l n="100">Die dongelove doe predecte staerke,</l>
<l>Daer Eraclius in staerf.</l>
<l>Die quade keyser doen verwaerf,</l>
<l>Dat hi sendde in Ytale,</l>
<l>Om tlant te berechtene wale</l>
<l n="105">Enten paues te doene verdriet,</l>
<l>Eenen die Olimpius hiet.</l>
</div>
<div type="subchapter"><head type="subchapter">Vanden quaden keyser Constant. XXX.</head>
<l>                Alse Olympius te Rome quam,</l>
<l>Sach hi ghinder ende vernam</l>
<l>Die consylie al te gadere.</l>
<l>Nu haddi gerne ene quade adere</l>
<l n="5">Daer in geworpen om verwerren,</l>
<l>Ende om den paues mede vererren;</l>
<l>Maer God hevet hem benomen,</l>
<l>Hine cons niet te hovede comen.</l>
<l>Olympius siet hem verwonnen,</l>
<l n="10">Ende sine dinc vulbringen en connen,</l>
<l>Ende beval eenen seriant,</l>
<l>Alse hem die paues metter hant</l>
<l>Ons Heren lachame toedroege,</l>
<l>Dat hi hem thovet afsloughe;</l>
<l n="15">Maer God verblende so den seriant,</l>
<l>Dat hi den paues ne sach no vant,</l>
<l>Weltijt dat Olympius name</l>
<l>Vanden paues Gods lachame.</l>
<l>Dies lyede hi met zinne wel,</l>
<l n="20">Die cnape, sider dat hem gevel.</l>
<l>Olimpius siet dat onse Here</l>
<l>Metten paues was so sere,</l>
<l>Ende bescermde in elke stede.</l>
<l>Vrienscap maecti ende vrede</l>
<l n="25">Metten paues vast ende goet,</l>
<l>So dat hi hem te wetene doet,</l>
<l>Dat die keyser hem hadde geboden,</l>
<l>Dat hine emmer soude doden.</l>
<l>Dus maecti pays jegen die kerke</l>
<l n="30">Ende jegen alle die Roemsce clerke,</l>
<l>Ende versamende groot here,</l>
<l>Omme te vaerne met sterker were</l>
<l>In Cycilien uptie Sarrasine,</l>
<l>Die den lande daden pine,</l>
<l n="35">Ende wildent den Roemscen rike ontbreken.</l>
<l>Maer onse Here wilde wreken</l>
<l>Die zonde vanden quaden here</l>
<l>Up tRoemsce rike, alsi dede sere;</l>
<l>Want grote sterfte onder hem quam,</l>
<l n="40">Die menegen dat leven nam,</l>
<l>Ende Olimpius staerf mede</l>
<l>Van evele inden selven onvrede.</l>
<l>                Daer naer Constant Constantijn</l>
<l>Sendde te Rome die boden sijn,</l>
<l n="45">Die den paues Martine traken</l>
<l>Uter kerken omme die saken,</l>
<l>Want hi vander heresien</l>
<l>Den keyser selve dorste castien,</l>
<l>Ende hebbene met hem brocht</l>
<l n="50">Te Constantinoble ende besocht,</l>
<l>Of hi den keyser volghen woude.</l>
<l>No met dregene, no met goude,</l>
<l>Sone mochtmen met ghenen dingen</l>
<l>Die dinc anden paues vulbringen.</l>
<l n="55">Doe was hi versent onscone</l>
<l>In een lant, heet Sersone,</l>
<l>Daer sente Clement van Domiciane</l>
<l>In versent was, na minen wane.</l>
<l>Daer staerf hi om tgelove ons Heren,</l>
<l n="60">Voer Gode werdich groter eeren.</l>
<l>                Dese selve quade Constantijn,</l>
<l>Omme dongelove sijn,</l>
<l>Dedene gheselen ende blouwen,</l>
<l>Ende leven met groter rouwen,</l>
<l n="65">Ende ontliven mede nochtan</l>
<l>Menegen heileghen goeden man,</l>
<l>Omme dat si niet en wilden lijen</l>
<l>Van siere quader herisien.</l>
</div>
<div type="subchapter"><head type="subchapter"><pb n="3,92"/> <hi rend="italic">Hoe die keyser Affrike verloos</hi>. XXXI.</head>
<l>                In des Constantijns seste jaer</l>
<l>So quamen met orlogen zwaer</l>
<l>Die Sarrasine up Affrike,</l>
<l>Ende wonnent af den Roemscen rike.</l>
<l n="5">Dus wart tRoemsce rike onteert,</l>
<l>Want ons ne gene jeeste leert,</l>
<l>Dat ie Roemsch keyser besat</l>
<l>Tlant van Affrike naer dat.</l>
<l>Die Sarrasinen hebben gheset</l>
<l n="10">In Affrike Mahumets wet,</l>
<l>Die dorper, vuul es ende quaet,</l>
<l>Ende aldaer noch heden staet.</l>
<l>                In dat selve jaer besat</l>
<l>Tote Noyoen indie stat</l>
<l n="15">Sente Loy dat bisscopdoem,</l>
<l>Dies si noch heden houden roem;</l>
<l>Ende Andoenus, sijn compaen,</l>
<l>Hadde derdsch bisscopdoem ontfaen.</l>
<l>                Dese Loy entie vorders sijn</l>
<l n="20">Waren geboren in Lymosijn.</l>
<l>Doene die moeder drouch, soe sach,</l>
<l>Aldaer soe in drome lach,</l>
<l>Enen aerne vliegen over hare,</l>
<l>Die sere lude riep ende clare</l>
<l n="25">Driewaerf: dat meende genouch,</l>
<l>Dat soe ene zalege vrucht drouch.</l>
<l>                In sire joget heeftene geset</l>
<l>Sijn vader met enen goudsmet,</l>
<l>So dat hi daer af meester waert.</l>
<l n="30">Mettien hi in Vrancrike vaert,</l>
<l>Daer hi met enen goudsmet quam,</l>
<l>Die des coninx werc al nam;</l>
<l>So dat die coninc vragede ende sochte,</l>
<l>Wie hem van goude maken mochte</l>
<l n="35">Den ghereide ende van dieren steenen.</l>
<l>Doe sprac die goudsmet: "Ic hebbe enen,</l>
<l>Die heet Loy, des sijt gewes,</l>
<l>Dat hi dies groot meester es."</l>
<l>Men wouch Loye gout daer toe,</l>
<l n="40">Ende men seide: "Nu maect ende doe."</l>
<l>Hij maectem van goude daer</l>
<l>Twee ghereiden, elc also zwaer</l>
<l>Alse tgout was dat hi ontfinc.</l>
<l>Mettien hij ten coninc ghinc,</l>
<l n="45">Ende gaf hem dat een gereide,</l>
<l>Daer die coninc wonder af seide,</l>
<l>Dat so subtijlic was gemaect,</l>
<l>Ende van ghewichte so vulraect.</l>
<l>Doe gaf hi hem loen vulcomen.</l>
<l n="50">Loy hevet tander genomen,</l>
<l>Ende seide: "Here! dese zadel es uwe;</l>
<l>Hijs even swaer, goet ende nuwe:</l>
<l>Hets vanden goude overbleven.</l>
<l>Hets uwe: bidi moetict u geven."</l>
<l n="55">Den coninc wonderets ende dochte,</l>
<l>Hoe dat hi maken mochte</l>
<l>Van also velen alse men hem gaf.</l>
<l>"Wel here!" seiti, "ic makese daer af."</l>
<l>Met deser dinc so wies sijn lof</l>
<l n="60">Seere indes coninx hof.</l>
<l>                So sere so minde sente Loy</l>
<l>Die aerme entie hadden vernoy,</l>
<l>Dat hi dat sine gaf al uut,</l>
<l>Al toter naectheit vander huut.</l>
<l n="65">Sochtene oec iemen, men seidem dan:</l>
<l>"Du suls vinden dinen man</l>
<l>In dat huus, dat sulstu weten,</l>
<l>Dat die aerme hebben beseten."</l>
<l>                Een man was an sine hant lam,</l>
<l n="70">Die te siere aelmoesne quam,</l>
<l>Ende boot die ganse hant vort.</l>
<l>Sente Loy seide them dit wort:</l>
<l>"Ghef dander hant," ende met desen</l>
<l>Hevet hij den man genesen.</l>
<l n="75">                Eens dat hi hadde in sine gewout,</l>
<l>Waest selver ofte gout,</l>
<l>Haddi den aermen al gegeven.</l>
<l>Drie maere selvers was hem bleven,</l>
<l>Die hem geleent waren, die hi te samen</l>
<l n="80">Den aermen gaf die totem quamen.</l>
<l>Echt quam hem meer aerme in,</l>
<l>Ende hine gedochte meer no min,</l>
<l><pb n="3,93"/> Dat hi niet en hadde een twint.</l>
<l>In sinen budel dat hi vint</l>
<l n="85">Ene maerc gouds, die gaf hi echt,</l>
<l>Ende lovede Gode diet al berecht.</l>
</div>
<div type="subchapter"><head type="subchapter">Van sente Eloye. XXXII.</head>
<l>                Sente Loy na den lachame</l>
<l>Was lanc, inden ganc bequame,</l>
<l>Root int anscijn, scone gehaer,</l>
<l>Kersp ende utermaten claer:</l>
<l n="5">Recht haddi ingelsch gedane,</l>
<l>Simpel ende wijs te scouwene ane.</l>
<l>Sine cledere, alsemen doe plach,</l>
<l>Diere ende vorbare, alse int hof lach,</l>
<l>Beset ende ghebort met goude,</l>
<l n="10">Ende met steenen menechfoude;</l>
<l>Omden hals chierlike gewracht</l>
<l>Met werke, daer an lach cracht.</l>
<l>Al sine gewaden waren diere,</l>
<l>Ende meest zidijn na slands manire,</l>
<l n="15">Dat hi te sonderlinc niet en ware;</l>
<l>Maer naest der huut drouch hi een hare.</l>
<l>Dit hevet hi sidert al vertert</l>
<l>Om die aerme, entie ziele genert.</l>
<l>Sidert waren cranc die cledere sine,</l>
<l n="20">Ende hij ghuerdem met ere line,</l>
<l>Ende dicken was hi naect mede,</l>
<l>Dattem daerme volc uutdede.</l>
<l>Die coninc plach hem cledere geven,</l>
<l>Want hi mindene al sijn leven,</l>
<l n="25">Ende maecte sine herberghe te stane</l>
<l>Al tote sijns selves ane;</l>
<l>Ende wat so hi den coninc bat,</l>
<l>Dat dede hi hem uptie stat:</l>
<l>Dat en mochtem bliven niet,</l>
<l n="30">Want hijt al den aermen liet.</l>
<l>                Vander tijt dat Brunilt was</l>
<l>Vrouwe, alsemen hier voren las,</l>
<l>Tote dat coninc Dagobrecht</l>
<l>Vrancrike hevet berecht,</l>
<l n="35">Was symonie sere upgeheven;</l>
<l>Die verstaken ende verdreven</l>
<l>Andoneus ende sijn gheselle</l>
<l>Sente Loy, daer ic hier af telle.</l>
<l>Doe waren si bede bisscop gecoren,</l>
<l n="40">Deen te Riemen, alst staet hier voren;</l>
<l>Sente Loy van Noyoen, van Vermant,</l>
<l>Van Ghent ende van Vlaendrelant,</l>
<l>Van Corterike ende van Dorneke mede,</l>
<l>Dat sidert was ene vermaerde stede.</l>
<l n="45">                Orlof hi anden coninc nam,</l>
<l>Dat, in so wat steden hi quam,</l>
<l>Dat lieden die van quaden daden</l>
<l>Waren verdeelt in galgen, in raden,</l>
<l>Dat hise grouf ende afdede.</l>
<l n="50">Daertoe haddi knapen mede,</l>
<l>Diere toe gehuurt oec waren.</l>
<l>Eens soudi metten coninc varen</l>
<l>In Oest Vranken upten Rijn,</l>
<l>Ende alsi te Straesborch sijn,</l>
<l n="55">So vernam hi mare das,</l>
<l>Dat des dages een gehangen was,</l>
<l>Die doot ane die galge hinge.</l>
<l>Sijn geselscap sonderlinghe</l>
<l>Nam hi ende maecte een graf;</l>
<l n="60">Ende alse die man gedaen was af,</l>
<l>Tast hi ende wreef den doden,</l>
<l>Die wile dat groeven sine boden,</l>
<l>Ende hi gevoelde waerm den man.</l>
<l>Te hant hi weder sijn lijf gewan.</l>
<l n="65">Doe wildi met scoenre tale</l>
<l>Gheent wonder verdriven altemale,</l>
<l>Datmens hem genen prijs sprake.</l>
<l>Doe seidi: "Welnaer quade sake</l>
<l>Hadden wi gedaen an desen man,</l>
<l n="70">Maer dat ons God der eren jan,</l>
<l>Dat wi doch hebben beseven,</l>
<l><pb n="3,94"/> Dat hi al noch heeft sijn leven."</l>
<l>Hi heeft den man te hant gecleet.</l>
<l>Dit horden si diene hadden leet,</l>
<l n="75">Ende wildene echt hebben verdaen.</l>
<l>Cume halp hem sente Loy ontgaen,</l>
<l>Ende bejagede anden coninc mede</l>
<l>Enen brief tsiere sekerhede.</l>
<l>Van hem hevet hine versteken,</l>
<l n="80">Dats die werelt min sal spreken.</l>
<l>                Meneghe dedi in sijn leven</l>
<l>Miracle, die al ombescreven</l>
<l>Van mi blivet al nu ten tiden,</l>
<l>Want ic wilt cortelijc overliden,</l>
<l n="85">Ende noch doet hi alle daghe</l>
<l>Miraclen, dans ghene saghe.</l>
<l>                Noch hort van sinen dogeden mede:</l>
<l>Tote Noyoen indie stede</l>
<l>Maecti enen cloester, daer joncvrouwen</l>
<l n="90">Gode dienen ende onser Vrouwen.</l>
<l>                Hi vant sente Quintine mede,</l>
<l>Daermen niet af wiste de stede,</l>
<l>Waer dat hi begraven lach</l>
<l>Te voren, over menegen dach.</l>
<l n="95">Te Sissoen vant hi te waren</l>
<l>Die twee heileghe maertelaren,</l>
<l>Crispine ende Crisipiane;</l>
<l>Oec vant hi sente Luciane</l>
<l>Int lant van Beauoisijn,</l>
<l n="100">Wies geselle was sente Quintijn.</l>
<l>                Te Parijs indie stede</l>
<l>Ghenas hi enen blenden mede.</l>
<l>Hi verchierde menechfoude</l>
<l>Dese grave, die ic u noeme, met goude:</l>
<l n="105">Sente Germeins, sente Severius,</l>
<l>Sente Piaets, sente Quintius,</l>
<l>Sente Genevieve, sente Luciaens,</l>
<l>Sente Columben, sente Juliaens,</l>
<l>Ende alre meest sente Martijns graf.</l>
<l n="110">Den cost hem daer toe gaf</l>
<l>Die coninc Dagobrecht in alre wijs.</l>
<l>Hi versierde die kerke tsente Denijs,</l>
<l>Ende daertoe den hovet outaer,</l>
<l>Ende staerf als hi hadde LXX jaer.</l>
</div>
<div type="subchapter"><head type="subchapter">Ene miracle hier van hem. XXXIII.</head>
<l>                Hort hier ene miracle groot,</l>
<l>Die geviel na sine doot:</l>
<l>Alse sente Loy was begraven,</l>
<l>Met ornamente, met groter haven,</l>
<l n="5">Alsemen bisscoppe graven moet,</l>
<l>Haddi an een vingerlijn goet</l>
<l>An sine hant, dat onder de erde</l>
<l>Mede was geleit dor sine werde.</l>
<l>Dieve hebben dat versien,</l>
<l n="10">Ende dragen over een nadien,</l>
<l>Dat si hem snachts willen stelen</l>
<l>Dat vingerlijn, constsijt getelen;</l>
<l>Ende sijn indie kerke comen,</l>
<l>Ende ontectene te haerre onvromen.</l>
<l n="15">Die ghene diene nam bider hant</l>
<l>Ende dat vingerlijn gheprant,</l>
<l>Dien greep die dode ende helt</l>
<l>Biden aerme met ghewelt,</l>
<l>Dat hi hem niet en conde ontgaen.</l>
<l n="20">Sijn gheselle ontflo hem saen,</l>
<l>Ende liet den anderen voer hem tween.</l>
<l>Mettien dat die dageraet scheen,</l>
<l>Entie coster die kerke ontsloot,</l>
<l>Sach hi waer die bisscop doot</l>
<l n="25">Den levenden dief hilt gevaen.</l>
<l>Hij deet daer buten verstaen.</l>
<l>Daer quam toe wijf ende man,</l>
<l>Ende sagen den bisscop an.</l>
<l>Niemene en mochten met gere beden,</l>
<l n="30">Noch met ghere behendicheden,</l>
<l>Dien levenden vanden doden gewinnen.</l>
<l>Die mare liep verre hier binnen,</l>
<l>Want daer menech ginc ende quam.</l>
<l>Mettien ene vrouwe dat vernam</l>
<l n="35">In Vrankerike, sine werdinne,</l>
<l>Ende hadde sente Loys vriendinne</l>
<l>Dicke wile gheweest vordien,</l>
<l>Ende quam haers gasts miracle sien.</l>
<l>Ende doe soe gheent wonder sach,</l>
<l n="40">Knielt soe ende bat, daer hi lach,</l>
<l>Of soe hem oint iet liefs hadde gedaen,</l>
<l><pb n="3,95"/> Dat hi hare, dien hi hadde gevaen,</l>
<l>Quite gave dor hare bede;</l>
<l>Ende hi ontloos sijn hant tier stede,</l>
<l n="45">Ende gavene hare vri ende quite.</l>
<l>Dies dancte soe Gode ende hem met vlite,</l>
<l>Ende sette hare ant keren</l>
<l>Te haren lande waert met eren.</l>
<l>                Sente Loy, daer ic af telle,</l>
<l n="50">Hadde teenen lieven gheselle</l>
<l>Sente Andoneus, alst staet hier voren,</l>
<l>Die te Riemen was bisscop gecoren.</l>
<l>Die voer predeken in Spaengen lant.</l>
<l>Ene jegenode hi vant,</l>
<l n="55">Daert niet en hadde in VII jaren</l>
<l>Een druepel gereint te waren:</l>
<l>Daer knieldi neder ende bat,</l>
<l>So dat reinde updie stat.</l>
<l>Met desere miracle so wan</l>
<l n="60">Menege ziele die heilege man.</l>
<l>                TAngiers hi enen aermen sach,</l>
<l>Die hadde gemalen up enen zondach</l>
<l>An eene querne: dien was thout</l>
<l>Andie hant verheelt met gewout:</l>
<l n="65">Dien genas hi altemale.</l>
<l>                Enen stommen also wale,</l>
<l>Die niet een wort in XL jaren,</l>
<l>Clene no groot, en sprac te waren,</l>
<l>Dien seindi ende ghenas.</l>
<l n="70">                Eens tote Verdun was,</l>
<l>Daer so jagede hi uten live</l>
<l>Den duvel te hant enen wive.</l>
<l>                Wel XLIII jaer hi besat</l>
<l>Den stoel van Riemen in de stat,</l>
<l n="75">Ende voer indie Gods behout,</l>
<l>Alse hi XC jaer was out.</l>
<l>                Te desen tiden, so lesen wi hier,</l>
<l>So levede sente Rijckier,</l>
<l>Die int lant van Parmen leget,</l>
<l n="80">Ende daermen vele goets af seget,</l>
<l>Ende bede levende ende doot</l>
<l>Dede menege miracle groot.</l>
</div>
<div type="subchapter"><head type="subchapter">Van coninc Dagobrechts kinderen. XXXIIII. </head>
<l>                Te desen tiden so droegen crone</l>
<l>Dagobrechts twee sonen scone,</l>
<l>Clodoveus in Vrankerike,</l>
<l>Ende sijn broeder dies ghelike</l>
<l n="5">Segebrecht int Duutsche lant,</l>
<l>Dat doe Oesterike was genant.</l>
<l>Grimolt, des goeds Pippijns sone,</l>
<l>Was die vorbaerste entie gone</l>
<l>Daer Segebrechts raet meest an lach,</l>
<l n="10">Also alse sijn vader plach.</l>
<l>Doe dochte coninc Zegebrechte,</l>
<l>Dattene God niene berechte</l>
<l>Van kinderen, die naer sijn leven</l>
<l>Inden rike waren bleven.</l>
<l n="15">Bi Grimolts rade maecti thant</l>
<l>XII cloestren in sijn lant,</l>
<l>Ende goedese binnen sinen live,</l>
<l>Hoe so hi vaert, dattem blive</l>
<l>Renten so vele, die hem doghen</l>
<l n="20">Dat sire Gode up dienen mogen;</l>
<l>Die noch, als ons jeesten seggen,</l>
<l>In Ardenne ende in Loreine lecgen,</l>
<l>Ende tusscen Mase ende Rijn,</l>
<l>Daer al noch moenke in sijn.</l>
<l n="25">                Dit was in Constantijns VIIIde jaer,</l>
<l>Die den gelove was te zwaer.</l>
<l>Te dien tiden waren in Gallen</l>
<l>Vele riker lieden, die met allen</l>
<l>Hare rijchede so schichten,</l>
<l n="30">Dat sire cloestren mede stichten,</l>
<l><pb n="3,96"/> Beede vrouwen ende man,</l>
<l>Daer vele ware te scrivene an.</l>
<l>Ende vele predicaers quamen</l>
<l>Uut Inglant, uut Scollant tsamen,</l>
<l n="35">Die grote bederve sekerlike</l>
<l>Daden binnen Vrankerike.</l>
<l>Ende van sente Benedictus mede</l>
<l>Quamen die heilege liede ter stede,</l>
<l>Van Ytale, van Monte Cassijn,</l>
<l n="40">Toter stat daer si nu sijn,</l>
<l>In Vrancrike bi Orliens,</l>
<l>Daer si noch sijn na mijn gepens.</l>
<l>                In Constantijns Xste jaer</l>
<l>So quam sente Judocus vorwaer,</l>
<l n="45">Diemen sente Joos nu heet,</l>
<l>Ute Bertaengen over gereet,</l>
<l>Om te leerne aerme vite</l>
<l>In Ponten ende sijn hermite.</l>
<l>Judatyel so hiet sijn vader:</l>
<l n="50">Bartaengen was meest sijn algader,</l>
<l>Sonder dats hem afgewonnen</l>
<l>DIngelsche, dien sijs noch wanconnen.</l>
<l>Dese liet dat rike algader</l>
<l>Naer sine doot sijns selves vader;</l>
<l n="55">Maer hi ontliep ende ontcroep,</l>
<l>So dat hi sinen magen ontsloop</l>
<l>In Ponten, daer hi priester waert,</l>
<l>Ende was capellaen eens heren waert,</l>
<l>Die hiet Haymont; - daerna hi bat</l>
<l n="60">In een foreest ene stat,</l>
<l>Daer hi lange zat hermite,</l>
<l>Ende miracle dede, seit die vite.</l>
<l>Eens daer hi sinen palster stac,</l>
<l>Eene fonteine daer ute brac.</l>
<l n="65">Eere joncvrouwen gaf hi echt,</l>
<l>Die blent was, weder haer lecht.</l>
<l>Alse hi staerf, sijn na hem bleven</l>
<l>Winnoc ende Arnoud sine neven,</l>
<l>Diene daer ter erden brochten,</l>
<l n="70">So si eerlijcst vermochten.</l>
<l>Menech wonder dedi meer</l>
<l>Na sine doot ende oec eer.</l>
<l>                In quaets Constantijns XIste jaer</l>
<l>Viel vanden trone, groot ende claer,</l>
<l n="75">Vier hier neder uptie liede,</l>
<l>Daer grote plaghe na gesciede;</l>
<l>Want inden somer wart plage groot,</l>
<l>Drie maent achter een, vander gadoot.</l>
<l>Men sach met vlesceliken ogen</l>
<l n="80">Hem al ghinder claer vertogen,</l>
<l>Te Constantinoble indie stede,</l>
<l>Den inghel enten duvel mede</l>
<l>Nachts inde strate gaen genouch;</l>
<l>Entie duvel die drouch</l>
<l n="85">In sijn hant alse een spiet,</l>
<l>Ende daert hem die goede ingel hiet,</l>
<l>Gaf hi der lieder doren stoot:</l>
<l>So blever also menech doot</l>
<l>Daer na des dages, dat niet gebrac,</l>
<l n="90">Als hi menege steke stac.</l>
</div>
<div type="subchapter"><head type="subchapter">Wat in Constantijns tiden ghevel. XXXV.</head>
<l>                Echt alse Constantijn daernaer</l>
<l>Geregneert hadde XIII jaer,</l>
<l>Geviel een wijch in Ingelant,</l>
<l>Tusscen den coninc Penda, die metter hant</l>
<l n="5">Den goeden sente Oswalden slouch,</l>
<l>Die crone vanden Bertoenen drouch,</l>
<l>Ende sente Oswals broeder Oswijn,</l>
<l>Dus coninc na den broeder sijn</l>
<l>In Nortumberlant es bleven,</l>
<l n="10"><pb n="3,97"/> Daer menech Bertoen liet sijn leven.</l>
<l>Ende in dien wijch dede sijn ende</l>
<l>Uptien velde die coninc Pende,</l>
<l>Ende besat na hem sijn lant</l>
<l>Die selve Oswijn. Alle die hi vant,</l>
<l n="15">Die heidijn waren, bekeerdi mede;</l>
<l>Die Poitevine hi onder dede,</l>
<l>Die sere int lant daer waren verheven,</l>
<l>So dat si onder dIngelsche bleven.</l>
<l>                Int XVste jaer, alsict bevant,</l>
<l n="20">Dat dese Constantijn Constant</l>
<l>TRoemsce keyserrike besat,</l>
<l>So staerf Icce indie stat</l>
<l>Te Nyvele, Puppijns wijf van Landen,</l>
<l>Ende liet haerre dochter indie handen,</l>
<l n="25">Sente Geertruden, dat bedwanc</l>
<l>Vanden Gods huse, cort ende lanc.</l>
<l>                Int selve jaer wart sente Lambrecht</l>
<l>Bisscop gecoren te Maestrecht;</l>
<l>Een edel man so was die ghone,</l>
<l n="30">Des edels grave Aspers sone,</l>
<l>Die harde vele dogeden dede</l>
<l>Met leerne ende met sire edelhede.</l>
<l>                Int selve jaer so wart echt</l>
<l>Servaes verheven tote Atrecht</l>
<l n="35">Van sente Auberte van Camerike,</l>
<l>Ende van sente Lambrechte dies gelike,</l>
<l>Ende van sente Omare, die bisscop sat</l>
<l>Te Terenborch indie stat,</l>
<l>Ende van andere diere wesen wouden.</l>
<l n="40">Sente Omaer, die blent was van ouden,</l>
<l>Ontfinc al weder sine ogen.</l>
<l>Het was hem leet, hine const gedogen,</l>
<l>Om dattem God nam sine roede,</l>
<l>Die hem comen mochte te goede,</l>
<l n="45">Ende hevet Gode so vele gebeden,</l>
<l>Dat hi weder wart blent ter steden.</l>
<l>                Dese Omaer was geboren</l>
<l>Ute Constantien, recht als wijt horen.</l>
<l>Teerst wart hi moenc te Lesu</l>
<l n="50">In Borgoengen, seggic u,</l>
<l>Die gemaect hadde sente Columbaen.</l>
<l>Daer naer so moesti ontfaen</l>
<l>Van Terenborch dat bisscopdoem;</l>
<l>Dies hout hi noch vor Gode roem,</l>
<l n="55">Dat hi tfolc vant heidijn daer,</l>
<l>Die te voren, over vele jaer,</l>
<l>Kerstijnheit hadden ontfaen,</l>
<l>Ende waren dies al afgegaen,</l>
<l>So dat hi altemale uutdede</l>
<l n="60">Die afgoden vander stede.</l>
<l>In vastene, in predicaden,</l>
<l>In bedingen, in goeden daden,</l>
<l>Dede hi menege doget groot.</l>
<l>Hi vorwiste lange sine doot,</l>
<l n="65">Ende alse quam sijn stervedach,</l>
<l>Quam ginder, daermenne sterven sach,</l>
<l>Die soetste roke entie meeste,</l>
<l>Die oyt erdersch man verheeste.</l>
<l>Menege myraclen groot</l>
<l n="70">Dedi naer sine doot.</l>
<l>XXX jaer, eer hi voer dane,</l>
<l>Was hi bisscop van Terewane.</l>
<l>Die abt van Sycuwin, Bertijn,</l>
<l>Die grouf doe den lachame sijn,</l>
<l n="75">Tere stede, diemen noch weet,</l>
<l>Die dor hem Senthomars heet;</l>
<l>Want si waren beede te samen</l>
<l>Van enen lande, ende si quamen</l>
<l>Int lant om els ne gene miede,</l>
<l n="80">Dan om te bekeerne liede.</l>
<l>Nu salic u vort tellen mede</l>
<l>Een deel van sente Bertijns zede.</l>
</div>
<div type="subchapter"><head type="subchapter">Van sente Bertine. XXXVI.</head>
<l>                Bertijn was geboren mede</l>
<l>Van Constansen die stede,</l>
<l>Tusscen Bertaenyen ende Normandien,</l>
<l>Van edelen lieden ende van vrijen,</l>
<l n="5"><pb n="3,98"/> Ende rumede tlant met Mommeline,</l>
<l>Ende met enen anderen, Ebertine,</l>
<l>Ende quamen in Vlaendren te sente Omare,</l>
<l>Daer si Gode dienden al dare.</l>
<l>Hij ende sine ghesellen gingen</l>
<l n="10">Predeken van heilegen dingen</l>
<l>Onder tfolc ende bekeeren,</l>
<l>Die tgelove wilden leeren,</l>
<l>Ende maecten enen cloester daer,</l>
<l>Daer sente Bertijn menech jaer</l>
<l n="15">Abt was over een covent,</l>
<l>Dat versament was al omtrent.</l>
<l>                Verre verteldemen haer doen,</l>
<l>Also dat tote Noyoen</l>
<l>Mommelijn wart bisscop genomen,</l>
<l n="20">Ende Ebertijn es daer tote hem comen.</l>
<l>Dat hi berechte met sire pine</l>
<l>Dabdie van sente Quintine.</l>
<l>Maer sente Bertijn sat</l>
<l>In sinen cloester, in sine stat,</l>
<l n="25">Vul miraclen, in dogeden groot,</l>
<l>In sinen live ende na sine doot,</l>
<l>Die sijn bescreven, daer hi leget,</l>
<l>Te sente Omaers, alsmen seget.</l>
<l>                In Constantijns XVIIste jaer</l>
<l n="30">So geviel, lesen wi vorwaer,</l>
<l>Dat Clodoveus nam te dompelike,</l>
<l>Die coninc was in Vrancrike,</l>
<l>Dat gebeente van sente Denise;</l>
<l>Doch dedijs niet in quader wise,</l>
<l n="35">M .. hi ..... sine aerme scede</l>
<l>Ende bracse ontwee tsinen lede,</l>
<l>Alse dies sijn deel hebben woude.</l>
<l>Up die stede ende also houde</l>
<l>So verloos hi sinen zin,</l>
<l n="40">Ende hine quam nemmermeer daer in.</l>
<l>                Ten naesten jare na dit doen</l>
<l>Staerf sente Amant tote Elyoen,</l>
<l>Int jaer van Cristus menscelichede</l>
<l>VI<hi rend='sup'>c</hi> XL ende een mede.</l>
<l n="45">Dese Amant, alsemen vertelt,</l>
<l>Maecte drie cloestren ande Scelt,</l>
<l>Twee te Ghent, die daer noch staen,</l>
<l>Enten derden, sonder waen,</l>
<l>Tote Elymont, dat noch int lant</l>
<l n="50">Int Walsch heet: "asaint Amant."</l>
<l>                Nu moeten wi u cortelike</l>
<l>Besceden vanden Vrancscen rike,</l>
<l>Dat doe gesceden was in tween,</l>
<l>Want Clodoveus was die een,</l>
<l n="55">Ende dander broeder Segebrecht:</l>
<l>Elc besat met vreden sijn recht.</l>
<l>Clodoveus overste raet</l>
<l>Hiet Ercanolt, daert al an staet</l>
<l>Des conincs doen, - een edel man.</l>
<l n="60">Segebrechts raet was oec wijs dan,</l>
<l>Grimolt, Puppijns sone van Landen,</l>
<l>Sente Geertruden broeder, die in handen</l>
<l>Alt Duudsce lant hilt van sinen here.</l>
<l>Segebrecht staerf ende liet nemmere</l>
<l n="65"><pb n="3,99"/> Na hem dan enen jongen sone,</l>
<l>Dagobrecht so hiet die ghone</l>
<l>Naer sinen goeden oudervader.</l>
<l>Grimolt die vergat algader</l>
<l>Sijns vader trouwe ende sijn werc,</l>
<l n="70">Ende maecte daer af enen clerc,</l>
<l>Ende sendene in Scollant mede.</l>
<l>Sinen sone hi heeten dede</l>
<l>Van Oesterike coninc ende here.</l>
<l>Dies bolgen die Fransoysen sere,</l>
<l n="75">Ende quamen up hem vechten,</l>
<l>Omme sulke overdaet berechten,</l>
<l>Ende hebbene in wighe gevaen,</l>
<l>Ende prosenteerdene saen</l>
<l>Clodoveuse, diene sterven dede</l>
<l n="80">In gevangnesse, om die valschede.</l>
<l>Dus verdaerf hi, alsict screef;</l>
<l>Dat van hem quam te nieute bleef.</l>
<l>                Clodoveus van Vrankerike</l>
<l>Nam sinen outsten sone Hildrike,</l>
<l n="85">Ende maectene coninc indie stat,</l>
<l>Daer sijn oem eerst coninc zat.</l>
<l>Dese Hilderic was dus here</l>
<l>In Oesterike met groter eere.</l>
<l>Dit was te voren, eer die vader</l>
<l n="90">Sinen zin verloes algader.</l>
<l>                In Constantijns XXIIIste jaer</l>
<l>Staerf Clodoveus over waer,</l>
<l>Int jaer ons Heren, min no mee,</l>
<l>VI<hi rend='sup'>c</hi> XL ende twee.</l>
<l n="95">Hem bleven drie scone kinder</l>
<l>Van Batilden sinen wive ginder,</l>
<l>Die ene heilege vrouwe was,</l>
<l>Alsemen hier te voren las.</l>
<l>Hilderic was die outste man,</l>
<l n="100">Dien tlant van Oesterike quam an;</l>
<l>Lottaris was dander daer naer,</l>
<l>Die derde Diederic vor waer.</l>
<l>Lotaris quam an Vrankerike,</l>
<l>Ende regneerde mogendelike</l>
<l n="105">Ne waer vier jaer, noch hine verwarf</l>
<l>Ne gheen hoir, doe hi staerf.</l>
<l>Sijn drussate hiet Erkanout,</l>
<l>Die hadde al des lands gewout.</l>
<l>Onder hem was Ebronus de quade,</l>
<l n="110">Die nie doget en vant in rade.</l>
</div>
<div type="subchapter"><head type="subchapter">Van Batilden ende van sente Geertruden doot. XXXVII.</head>
<l>                Na desen vort daelden die heren</l>
<l>Van Vrancrike van haerre eren,</l>
<l>Want die coningen alle te samen</l>
<l>Ne hadden ne ghene macht dan namen,</l>
<l n="5">Datmen alleene coninc hiet.</l>
<l>Anders en daedsi lettel iet</l>
<l>Dan eten, drinken, sijn te ghemake;</l>
<l>Al dorloghe ende aldie sake,</l>
<l>Waest van laste of van ghedinghe,</l>
<l n="10">Droughen die heren sonderlinghe,</l>
<l>Diemen hiet in haerre tale</l>
<l>Die hovetmanne vander zale.</l>
<l>Crone drougen si na haer geslachte,</l>
<l>Maer lettel hadsi meer van machte,</l>
<l n="15">Ende dat si mochten verteren,</l>
<l>Dat gaven hem al die hoeftheren.</l>
<l>Up Meye dach gingen si hem vertogen,</l>
<l>Ende saten voer der lieder ogen,</l>
<l>Ende groeten die te hem quamen,</l>
<l n="20">Ende gaven ende namen</l>
<l>Prosente, diemen hem brochte daer;</l>
<l>Dan waren si ledich vort alt jaer,</l>
<l>Alse ghi hier naer sult horen,</l>
<l>Dat sire trike al bi verloren.</l>
<l n="25">                Hier willic dat men bekinne</l>
<l>Wie Batilt was die coninginne.</l>
<l>Batilt was, alse wijt horen,</l>
<l>Ute Sassenlant geboren,</l>
<l>Van hoghen coninx geslachte,</l>
<l n="30">Ende wart gerovet met machte</l>
<l>Ute haren lande ende vercocht,</l>
<l>So dat soe was so verre brocht,</l>
<l><pb n="3,100"/> Datse verloeste Erkenout,</l>
<l>Die doe hadde die meeste ghewout</l>
<l n="35">In Vrancrike, na slands maniere,</l>
<l>Ende soe wart sine bouteliere,</l>
<l>So dat hem sijn wijf ontstaerf,</l>
<l>Ende hi naer dese Batilt waerf,</l>
<l>Maer dies es soe hem ontcomen.</l>
<l n="40">Sidert hevet hare ghenomen</l>
<l>Clodoveus, Dagobrechts sone,</l>
<l>Ende wan sidert ane die ghone</l>
<l>Sine drie zonen, Hilderike,</l>
<l>Lotarise ende Diederike.</l>
<l n="45">Ene vrouwe waest, die gherne gaf</l>
<l>Aelmoesene, lesen wi daer af;</l>
<l>Symonie halp soe scone</l>
<l>Verdriven uter Vrancscher crone,</l>
<l>Ende menech onrecht, menech scot,</l>
<l n="50">Ende menech onhovesch gebot.</l>
<l>Dese edele vrouwe vrie</l>
<l>Maecte den clooster van Corbie,</l>
<l>Ende te Parijs indie stede</l>
<l>Enen cloester, hiet Cala, mede,</l>
<l n="55">Dat Clothilt teersten eerst began,</l>
<l>Die Clodoveuse haren man,</l>
<l>Den eersten kerstinen coninc mede,</l>
<l>Comen dede ten kerstijnhede.</l>
<l>Indien cloestre ginc Batilt,</l>
<l n="60">Daer soe nonnen regle in hilt.</l>
<l>Niet lange eer soe versciet,</l>
<l>Eene ledere soe staen siet,</l>
<l>Die al toten hemele quam:</l>
<l>Daer dochte hare dat soe up clam,</l>
<l n="65">Ende hare dinglen volgeden naer.</l>
<l>Dese droem wart saen waer,</l>
<l>Ende alsoe staerf, die bi haer waren</l>
<l>Sagen haren lachame verclaren,</l>
<l>Entie ingelen voerden scone</l>
<l n="70">Hare ziele up inden trone.</l>
<l>                In Constantijns XXIste jaer</l>
<l>Staerf sente Geertruet, die daer naer</l>
<l>Ter selver wilen te Trieren verbaerde</l>
<l>Ere abdesse, die haer clene vervaerde;</l>
<l n="75">Modestis hietmen de vrouwe daer,</l>
<l>Die doe lach vorden outaer</l>
<l>Vor onser Vrouwen in gebede;</l>
<l>Ende doe soe upstont daer ter stede,</l>
<l>Sach soe staen ter rechter side</l>
<l n="80">Vanden outare, vro ende blide,</l>
<l>Sente Geertrude, die seide daer:</l>
<l>"Suster Modesta! wet vorwaer,</l>
<l>Dat ic vander werelt schiet</l>
<l>Nu ter wilen, en twifelets niet."</l>
<l n="85">Wien so niet en twifelde daer ave,</l>
<l>Ende siec quam te haren grave,</l>
<l>Die keerde weder al gesont,</l>
<l>Ende al noch doet te derre stont.</l>
<l>Te haren beelde, alsemen vint,</l>
<l n="90">Wart levende een verdronken kint.</l>
</div>
<div type="subchapter"><head type="subchapter">Die doot van Constante Constantine. XXXVIII.</head>
<l>                In Constantijns XXIIste jaer</l>
<l>Staerf sente Loy, weetmen vorwaer.</l>
<l>                Int XXIIste jaer dat Constantijn</l>
<l>Onwettich keyser hadde gesijn,</l>
<l n="5">Staerf Lotaris van Vrancrike.</l>
<l>Doe namen die heren Diederike,</l>
<l>Sinen broeder, te coninge ginder,</l>
<l>Want Lotaris staerf sonder kinder.</l>
<l>Ebronus was hier af al raet,</l>
<l n="10">Die vromech was ende quaet,</l>
<l>Om dat hi metten jongelinge</l>
<l>Wilde vorderen sine dinghe,</l>
<l>Niet omme dat hi die crone</l>
<l>Hoghe wilde verheffen ende scone.</l>
<l n="15">Maer hier jegen was sente Legier</l>
<l>Ende ander menech Fransoys fier,</l>
<l>Die Diederike kenden ongestade</l>
<l>Ende Ebronise valsch van rade,</l>
<l>Ende senden in Oesterike echt</l>
<l n="20">Omden coninc Hildebrecht,</l>
<l>Dat hi die Vrancsce crone ontfinge,</l>
<l>Ende hi ordineerde die dinge.</l>
<l>Hilderic quam ende ontfinc de crone,</l>
<l><pb n="3,101"/> Ende sat in des vaders trone</l>
<l n="25">XII jaer al achter een.</l>
<l>Die broeder, die eerst coninc sceen,</l>
<l>Diederic, want hine ontsach,</l>
<l>Dedi hem up enen dach</l>
<l>Crune gevene ende deden ontfaen</l>
<l n="30">Te sente Denijs moenc saen.</l>
<l>Daer was hi alse gevangen vri,</l>
<l>Up aventure, hoet ginge, dat hij</l>
<l>Den broeder uten lande niet dreve,</l>
<l>Ende hi te bet in sekerheit leve.</l>
<l n="35">                Ebronius die wart vervaert,</l>
<l>Alse die waent varen hinderwaert,</l>
<l>- Want doe hi was drussate vanden lande,</l>
<l>Dedi den menegen grote scande -,</l>
<l>Ende bat sente Legiere,</l>
<l n="40">Die doe in alre maniere</l>
<l>Die meeste was van sconinx rade,</l>
<l>Dat hine in enen cloester dade,</l>
<l>Ende vergave hem sinen evelen moet.</l>
<l>Die goede man dit gerne doet,</l>
<l n="45">Ende hevet hem sijn lijf verbeden,</l>
<l>Dat hi moeste in sekerheden</l>
<l>Te Lysu inden cloester gaen.</l>
<l>Dus hevet Ebronius tabijt ontfaen,</l>
<l>Daer hi onlanghe in sal bliven,</l>
<l n="50">Alsemen hiernaer wel sal scriven.</l>
<l>                Dus bleef den coninc Hilderike</l>
<l>Die crone van al Vranckerike.</l>
<l>                Vanden quaden keyser Constantine</l>
<l>Sullen wi nu comen ten fine.</l>
<l n="55">Dese dreef uten lande</l>
<l>Vele goeder liede met groter scande,</l>
<l>Ende deedse geselen ende blouwen,</l>
<l>Dattem tleven mochte rouwen,</l>
<l>Omme dat si sire heresien</l>
<l n="60">Niene wilden, no siere paertien.</l>
<l>Om dese dinc wart hi gehat</l>
<l>Te Constantinoble inde stat,</l>
<l>Ende voer van danen tote Athenen,</l>
<l>Want sijn doen was ende sijn menen,</l>
<l n="65">Dat hi over wilde in Ytale</l>
<l>Ende verlossen altemale</l>
<l>Tlant vanden fellen Lumbaerden.</l>
<l>Dus voer hi over sire vaerden</l>
<l>In Ytalen ende slouch sine tenten</l>
<l n="70">In dat lant van Boneventen.</l>
<l>Daer was een hertoge over de Lumbaerde,</l>
<l>Een hiet Grimolt, stout ten swaerde,</l>
<l>Die jegen hem quam ten stride,</l>
<l>Ende maectem des zeges onblide,</l>
<l n="75">Want hi slougene uten lande,</l>
<l>Den Romeinen te groter scande.</l>
<l>Constant Constantijn hi siet,</l>
<l>Dat hi pijnt al omme niet</l>
<l>Te verdrivene die Lumbaerde,</l>
<l n="80">Ende trac henen siere vaerde</l>
<l>Met sinen here te Rome waert.</l>
<l>Doe quam jegen hem andie vaert</l>
<l>Die paues Valentiniaen,</l>
<l>Ende heeftene lievelike ontfaen</l>
<l n="85">VI milen buten der stede,</l>
<l>Ende brochtene eerlike mede</l>
<l>Met vele volx, leeke ende clerke,</l>
<l>Al tote in sente Pieters kerke.</l>
<l>Daer offerde die keyser daer</l>
<l n="90">Een diere cleet van goude claer.</l>
<l>                Alse hi hadde XII daghe</l>
<l>Te Rome geweest, leidi laghe</l>
<l>Omme te nemene die chierhede,</l>
<l>Daer versiert bi was die stede,</l>
<l n="95">Beede van marbre ende van latoene;</l>
<l>Dat geboot hi woch te doene,</l>
<l>Ende dat oude Panteon,</l>
<l>Dat ghewijet was na kerstijn doen</l>
<l>In deere onser Vrouwen te waren</l>
<l n="100">Ende oec allen maertelaren,</l>
<l>Daer hevet hi die weeghe ontect,</l>
<l>Entie taflen af geplect,</l>
<l>Die waren van latoene fijn.</l>
<l>Indie Tybre sceeptement, het moeste sijn,</l>
<l n="105">Omme datment soude voeren vort</l>
<l>Te Constantinobele indie port.</l>
<l>Van Rome voer hi vort ter wile</l>
<l>Indat lantscap van Cycile,</l>
<l>Te Cyracusen indie stat.</l>
<l n="110"><pb n="3,102"/> Daer wart hi vermort in een bat</l>
<l>Van sinen lieden ende verraden.</l>
<l>Mettien die ridders kiesen daden</l>
<l>Enen keyser, van Aermenien,</l>
<l>Hiet Mesentius, dies vertien</l>
<l n="115">Daer naer moeste in cortere wile,</l>
<l>Want daer na quam in Cycile</l>
<l>Constantijn met vele scepen,</l>
<l>Ende hevet Mesentius begrepen</l>
<l>Entie vermorderden sinen vader,</l>
<l n="120">Ende ontlivese alle gader,</l>
<l>Ende hevet ontfangen scone</l>
<l>Naer sinen vader die keyser crone.</l>
<l>Dat was een goet kerstijn man,</l>
<l>Daer doget ende trouwe lach an,</l>
<l n="125">Ende saget inden rike staen onsiene,</l>
<l>Ende maecte pays jegen dArabiene,</l>
<l>Die Damasch hilden die stede,</l>
<l>Ende oec jegen die Bulgren mede.</l>
<l>Die kerken maecti al te gader,</l>
<l n="130">Die, sint dat sijn overoudervader</l>
<l>Eraclius was, gevellet waren.</l>
<l>Oec sone wildi niet sparen</l>
<l>Dongelovege, die sijn vader</l>
<l>Hadde ghelovet alte gader,</l>
<l n="135">Hine willetse alte gader breken.</l>
<l>Dies versaemdi, horen wi spreken,</l>
<l>Te Constantinoble indie stede,</l>
<l>CC ende LXXXIX mede</l>
<l>Bisscoppe ende heileghe lieden,</l>
<l n="140">Die in Jhesus Kerste bedieden</l>
<l>Twee naturen, dats sine godhede</l>
<l>Ende oec sine menscelichede.</l>
</div>
<div type="subchapter"><head type="subchapter">Van eenen anderen Constante. XXXIX.</head>
<l>                Dit was die vierde Constantijn,</l>
<l>Die keyser begonde sijn</l>
<l>Int jaer van Cristus menscelichede</l>
<l>VI hondert ende LXX mede,</l>
<l n="5">Ende hi drouch crone daer naer</l>
<l>Achter een XVII jaer:</l>
<l>Dus scrivet ons Segebrecht</l>
<l>Van Gembloys, diet ons berecht.</l>
<l>                In des Constantijns eerste jaer</l>
<l n="10">Grimolt, die sinen vader was zwaer,</l>
<l>Die metten Lumbaerden besat</l>
<l>Boneventen die goede stat,</l>
<l>Gheviel, dat hi ten IXsten daghe,</l>
<l>Rechts naer sine aderslaghe,</l>
<l n="15">Ene duve soude scieten;</l>
<l>Die adere en consts niet genieten,</l>
<l>Soene ontspranc van pinen daer,</l>
<l>Ende dbloet liep hem uut al claer.</l>
<l>Ersatren haeldemen daer toe,</l>
<l n="20">Om den aerm te bindene doe,</l>
<l>Ende leidenre up medicine,</l>
<l>Plaestren getempert met venine,</l>
<l>Ende hi staerf in corter stont.</l>
<l>Dese Grimolt, - dats den jeesten cont,</l>
<l n="25">Doe des coninx Ariprecs kinder</l>
<l>Onderlinge streden ghinder,</l>
<l>Om te regneerne over die Lumbaerde, -</l>
<l>Grimolt, die de hoocheit begaerde,</l>
<l>Slouch den enen doot jegen recht,</l>
<l n="30">Die gheheten was Godebrecht,</l>
<l>Ende Partarich vlo alte hant,</l>
<l>Ende rumde hem sijn lant;</l>
<l>Ende Grimolt, die hertoge was,</l>
<l>Nam trike ende dore das</l>
<l n="35">Datmen hem te houdere blive,</l>
<l>Nam hi haerre zuster te wive,</l>
<l>Ende regneerde IX jaer</l>
<l>Over die Lumbaerde, dats waer,</l>
<l>Ende Patarich, Ariprechts sone,</l>
<l n="40">Wart ontboden entie gone</l>
<l>Regneerde in sijns vaders stede</l>
<l>XVII jaer, lesen wi mede.</l>
<l><pb n="3,103"/>                 In desen tiden sekerlike</l>
<l>So woende bi Camerike</l>
<l n="45">Een edel joncfrouwe, hiet Maxillent,</l>
<l>Daer een omme groten torment</l>
<l>Van minnen dogede, hiet Hardewijn;</l>
<l>Maer soe en wilde sijn wijf niet sijn,</l>
<l>Want soe Gode hadde upgegeven</l>
<l n="50">Ende belovet haer zuver leven,</l>
<l>Ende daer soe mochte, soe ontran,</l>
<l>Ende ontsloop den dullen man;</l>
<l>Doch dat hise vant ten lesten,</l>
<l>Maer hine constse niet bevesten</l>
<l n="55">Sine minne in haren zinne.</l>
<l>Doe maecte hise martelarinne,</l>
<l>Ende nam hare dat leven.</l>
<l>Uptie stat es hi blent bleven,</l>
<l>Ende over drie jaer nadien</l>
<l n="60">Gaf soe hem weder sijn zien,</l>
<l>Daer hijs met gelove haer bat.</l>
<l>                Tien tiden mede lesen wi dat,</l>
<l>Dat in Bertaenyen een man</l>
<l>Staerf ende lijf weder gewan,</l>
<l n="65">Die vander hellen enten vageviere beide</l>
<l>Vele wonderlicheiden seide,</l>
<l>Alse Beda scrivet, de goede clerc,</l>
<l>In sine bouken, in sijn werc.</l>
</div>
<div type="subchapter"><head type="subchapter">Van enen doden die levende wart. XL.</head>
<l>                Het was, seit Beda, een huusman</l>
<l>In Nortumbren, dien quam an</l>
<l>Een evel ende een ongesonde,</l>
<l>Ende staerf savonts, inden avontstonde.</l>
<l n="5">Men wachtene, alsemen daer plach,</l>
<l>Ende rechts alse aneginc die dach,</l>
<l>So quam hem weder sijn leven.</l>
<l>Die hem saten daer beneven</l>
<l>Vloen alle, doe si sagen dat wonder,</l>
<l n="10">Dan sijn wijf allene besonder,</l>
<l>Die bleef bi hem sere vervaert.</l>
<l>Doe sprac hi te hare waert:</l>
<l>"Ne vervaerdi clene no groot!</l>
<l>Ic bem genesen vander doot;</l>
<l n="15">Mi es georlovet noch vortane</l>
<l>Metten lieden omme te ghane,</l>
<l>Maer ic moet al ander leven</l>
<l>Volgen dan ic hebbe ghedreven."</l>
<l>Mettien es hi upgestaen</l>
<l n="20">Ende te siere kerken gegaen,</l>
<l>Daer hi in gebede lach</l>
<l>Tote dien dat was scone dach.</l>
<l>Doe deeldi sijn goet in drien:</l>
<l>Deen derdendeel gaf hi met dien</l>
<l n="25">Sinen wive ende tander sinen kinder;</l>
<l>Dat derde namen die aerme ghinder.</l>
<l>Daer naer es hi moenc ontfaen</l>
<l>In Malcos enen cloester saen,</l>
<l>Dat in ene riviere staet,</l>
<l n="30">Heet Tende, dat in dat lant gaet.</l>
<l>Crune nam hi daer inden huse,</l>
<l>Ende bejagede eene cluse,</l>
<l>Daer hi in tote sire doot</l>
<l>Levede in penetencien groot.</l>
<l n="35">Dit telde hi, daer hi tellens plach,</l>
<l>Wat hi in dander werelt sach:</l>
<l>                "Een," sprac hi, "met claren anscine,</l>
<l>Ende wit waren die cledere sine,</l>
<l>Leedde mi woch, ende onse ganc</l>
<l n="40">Was jegen der zonnen upganc,</l>
<l>Alsoe riset in hare macht,</l>
<l>Alse even lanc es dach ende nacht.</l>
<l>Doe quamen wi vort teenen dale,</l>
<l>Lanc ende breet, diep alse wale,</l>
<l n="45">Dat was tonser luchter hant:</l>
<l>Deene zide was al een brant,</l>
<l>Dander was vul van coude,</l>
<l>Vul van hagele menechfoude.</l>
<l>Dit was eynselijc indien tiden!</l>
<l n="50">Zielen waren daer in beden ziden,</l>
<l>Dat dal vul, die men daer waerp</l>
<l>Vanden couden inden brant scaerp,</l>
<l>Ende alse hem dat vier was te heet,</l>
<l>Warpmense indat coude wreet:</l>
<l n="55">Ic peinsde dat ware die helle.</l>
<l>Mijn leetsman sprac, mijn geselle:</l>
<l>"Neen! dit en es die helle niet."</l>
<l><pb n="3,104"/> Met dien hi mi danen sciet,</l>
<l>Ende leedde mi teere ander stede,</l>
<l n="60">Daert vul was dicker deemsterhede,</l>
<l>Dat ic niene sach tier tijt</l>
<l>Dan minen ledere ende sijn abijt.</l>
<l>Daer saghic enen pitte diep ende groot,</l>
<l>Daer die vlamme utescoot;</l>
<l n="65">Nu viel soe weder in uter maten.</l>
<l>Daer heeft mi mijn ledere gelaten</l>
<l>Alleene, want ic sijns daer daerf.</l>
<l>Daer saghic int vier menech waerf</l>
<l>Menschen zielen in diere gebare,</l>
<l n="70">Alse oft spaerken in vlamme ware,</l>
<l>Nu upscieten, nu invallen.</l>
<l>Die stanc was groet boven allen,</l>
<l>Dat nemmermeer te segne dooch,</l>
<l>Die upwaert uten pitte vlooch.</l>
<l n="75">Doe quamer van duvele ene scare,</l>
<l>Die brochten mettem aldare,</l>
<l>Al schachende, vijf menscen zielen,</l>
<l>Die mettem inden putte vielen.</l>
<l>Daer saghic enen clerc bescoren;</l>
<l n="80">Dandere waren leeke verloren,</l>
<l>Ende some warent wijf,</l>
<l>Die euwelike daer bleven keytijf.</l>
<l>Doe quamen up genen putte viande,</l>
<l>Die van ghenen stinckende brande</l>
<l n="85">Uten nesegaten ende uten ogen</l>
<l>Bliesen, die te mi waert vloghen,</l>
<l>Ende wilden mi trecken met haren haken,</l>
<l>Maer sine conden mi niet genaken.</l>
<l>Doe quam mijn leeder, diese verdreef</l>
<l n="90">Metter claerheit, datter geen en bleef."</l>
</div>
<div type="subchapter"><head type="subchapter">Sine aventuren die hi telt. XLI.</head>
<l>                "Daer na hevet hi ons gheleet,</l>
<l>Mijn leedere, die den wech al weet,</l>
<l>Ter zonnen upganc, daer soe upgaet,</l>
<l>Alse die dach ten lancsten staet,</l>
<l n="5">Ende wi keerden ter rechter hant,</l>
<l>Daer ic so grote claerheit vant.</l>
<l>Daer en was toe dore no gat,</l>
<l>Hoemen comen mochte in dat.</l>
<l>Daer ic ene leedere staen sach,</l>
<l n="10">So groot, so hoge, dat ic en mach,</l>
<l>No menschelijc ogen oec nie bekende</l>
<l>Upwaert henen daer ant ende;</l>
<l>Daer up waren wi boven te hant,</l>
<l>Maer hoet was, es mi onbekant.</l>
<l n="15">Ene mersch was daer bi ons onder,</l>
<l>So scone, so wijt, dat es wonder,</l>
<l>Die vul stont van sconen bloemen,</l>
<l>Van meer dan ic can genomen.</l>
<l>So soete was die roke daer,</l>
<l n="20">Entie claerheit so claer,</l>
<l>Dat des geliken niet en mach</l>
<l>Die clare zonne upten middach.</l>
<l>Daer waren zielen met witten gecleet,</l>
<l>Blide, ende menech sitten gereet.</l>
<l n="25">Alsemen mi leedde onder die schare,</l>
<l>Waendic dat hemelrike ware,</l>
<l>Ende mijn leedere heeft mi bediet,</l>
<l>Dat ware hemelrike niet.</l>
<l>Bet vort van danen gingen wi echt.</l>
<l n="30">Daer saghic vele meerre lecht,</l>
<l>Ende verhorde den soetsten sanc,</l>
<l>Die oint gehort was cort of lanc.</l>
<l>So soete lucht so quam van dane,</l>
<l>Dat ginc buten allen wane.</l>
<l n="35">Ende alsic daer in waende gaen,</l>
<l>Keerde ons mijn ledere omme saen</l>
<l>Van danen wi quamen, ende seide:</l>
<l>"Tiepe dal, dattu sages, ende tbreide,</l>
<l>Daer in suveren hem die zielen,</l>
<l n="40">Die onlange, eer si ter doot vielen,</l>
<l>Byechte ende berouwenesse groot</l>
<l>Gheverst hebben toter doot,</l>
<l>Ende dan also sterven mede.</l>
<l>Die zielen bi Gods ontfermechede</l>
<l n="45"><pb n="3,105"/> Ten ordele Gods al sijn vertroost;</l>
<l>Vele wertre oec verloost</l>
<l>Met aelmoesnen ende met gebede,</l>
<l>Ende metten messange mede:</l>
<l>Dats datse best mach danen tien.</l>
<l n="50">Dien put, dien du heves gesien,</l>
<l>Dat es die mont vander hellen,</l>
<l>Diere in woent moet ewelic quellen.</l>
<l>Die scone stede, daer wi in waren,</l>
<l>Dat es, daer si in varen,</l>
<l n="55">Die hier in levene kerstijnlike</l>
<l>Sceden vanden erderike,</l>
<l>Ende niet vulmaect van saken,</l>
<l>Dat si den hemel noch genaken.</l>
<l>Die sulre al in ten joncsten dage,</l>
<l n="60">Daer God sal doen sine clage.</l>
<l>Die in gepeinse ende in wort</l>
<l>Ende in alle gewerke vort</l>
<l>Vulmaect sijn, varen in hemelrike,</l>
<l>Teersten dat si wisselen erderike,</l>
<l n="65">Daer du af sages den inganc,</l>
<l>Daer du hores den soeten sanc,</l>
<l>Ende danen die soete roke quam.</l>
<l>Ic sciet van di ende vernam,</l>
<l>Wat van di soude gescien:</l>
<l n="70">Du souds ten lachame weder tien;"</l>
<l>Ende alse mi vernoyede das,</l>
<l>Wardic levende, in weet hoet was."</l>
</div>
<div type="subchapter"><head type="subchapter">Vanden selven noch. XLII.</head>
<l>                Aldus sprac dIngelsche man,</l>
<l>Niet hem allen die hem spraken an,</l>
<l>Maer den genen, die hem gescent</l>
<l>Ontsien te sine inden torment,</l>
<l n="5">Of die begeren hertelike</l>
<l>Die bliscap van hemelrike.</l>
<l>Bi siere cellen, daer hi in zat,</l>
<l>Woende een moenc; - bi hem wart dat</l>
<l>Der werelt cont, want hijt verhorde</l>
<l n="10">Van hem van worde te worde, -</l>
<l>Ende was een pape die Engles hiet,</l>
<l>Ende sint van danen sciet,</l>
<l>Ende voer bi Yrlant, daer hi sat</l>
<l>In een eylant, daer hi at</l>
<l n="15">Water allene ende broot,</l>
<l>Ende leefde also toter doot.</l>
<l>                Oec die coninc Attafrijt,</l>
<l>Die doe was indes mans tijt,</l>
<l>Een wijs man sonder quade treken,</l>
<l n="20">Horde dien man gerne spreken.</l>
<l>So lange ginc hi toe ende af,</l>
<l>Dat hi hem selven begaf</l>
<l>Inden cloester, daer hi in zat.</l>
<l>Dien man dien geviel al dat,</l>
<l n="25">Alsoet sach een broeder, een man,</l>
<l>Die dit seide ende sach an,</l>
<l>Ende hiet bi namen Dictelijn.</l>
<l>Hi tormenteerde tleven sijn,</l>
<l>Want int water, datter liep an,</l>
<l n="30">Spranc hi dicke, de arme man,</l>
<l>Ende daer omme dede hi ditte,</l>
<l>Om te coelne sijns vlees hitte,</l>
<l>So dat hem dicke om de dinc</l>
<l>Dat ijs an sine cledere hinc,</l>
<l n="35">Want hi alle wege plach dat,</l>
<l>Dat hi de clederen cout ende nat</l>
<l>Noint van sinen live en dede,</l>
<l>Hine hadse gedroget daer mede,</l>
<l>Ende alsemen hem vragen woude,</l>
<l n="40">Twi hi gedogede so groot coude,</l>
<l>So antworddi nadien:</l>
<l>"Ic hebt coudere vele gesien,"</l>
<l>Ende alse hem iemen was beneven,</l>
<l>Die begreep sijn scarpe leven,</l>
<l n="45">So antwordde hi naer dien:</l>
<l>"Ic hebbe scaerper dinc gesien."</l>
<l>                Nu willen wi vanden pauesen scriven,</l>
<l>Ende laten dandere redene bliven.</l>
<l>                Na paues Martine, dien slands verdreef</l>
<l n="50">Constant, alsic hire voren screef,</l>
<l>Wart Eugenius paues gecoren,</l>
<l>Die ute Rome was geboren.</l>
<l>Sijn vader hiet Rufijn.</l>
<l>Goedertierre mochte geen sijn</l>
<l n="55">Ende van meerre heilechede.</l>
<l><pb n="3,106"/> Te sente Pieters leget hi mede.</l>
<l>                Na hem quam paues Vitaliaen,</l>
<l>Die was geboren, hebwi verstaen,</l>
<l>Van Tsampaengen altegader.</l>
<l n="60">Anastasius hiet sijn vader.</l>
<l>Dese maecte den zanc</l>
<l>Te Rome, diesmen hem weet danc.</l>
<l>Dese, als hi paues was gecoren,</l>
<l>Eermenne wijede te voren,</l>
<l n="65">Senddi boden indie stede</l>
<l>Te Constantynoble naden zede</l>
<l>Ten keyser Constantijn Constant,</l>
<l>Diese met eren ontfinc te hant,</l>
<l>Die privilegie van Rome mede</l>
<l n="70">Dat hi die vernuwen dede,</l>
<l>Ende hevet den boden gegeven</l>
<l>Ewangelien met goude bescreven,</l>
<l>Ende met precieusen stenen beset,</l>
<l>Die de keyser om teerne bet</l>
<l n="75">Sente Pietren sende teeren.</l>
<l>Dese paues, alswi horen leren,</l>
<l>Ontfinc den keyser met groter feeste,</l>
<l>Alse hi sine coemst te Rome verheeste.</l>
<l>Dese paues sendde in Ingelant</l>
<l n="80">Enen Griec, Theodorius genant,</l>
<l>Te Cantelberge ten bisscopdoeme,</l>
<l>Die was van clergien bloeme.</l>
<l>Hi maecte bi sconen ondersouke</l>
<l>Van penetencien vele bouke,</l>
<l n="85">Daer hi up elke sonde gaf,</l>
<l>Wat beteringen daer lage af,</l>
<l>Daermen af up elken sondach</l>
<l>In rechte noch hevet gewach.</l>
<l>                Adeodatus wart ontfaen</l>
<l n="90">Paues hier na, ende was Romaen.</l>
<l>Moenc haddi wilen gewesen.</l>
<l>Jobin hiet die vader van desen.</l>
<l>So soete was hi, - die te hem quam,</l>
<l>Aerm, rike, droeve of gram,</l>
<l n="95">Dat hi van hem niet en ginc,</l>
<l>Hine was getroost in sine dinc.</l>
<l>Up eenen tijt, binnen sire wile,</l>
<l>Quamen Sarrasine in Cycile,</l>
<l>Ende beroveden alt lant.</l>
<l n="100">                Dompnus wart paues te hant,</l>
<l>Ende was ute Rome algader.</l>
<l>Mauricis so hiet sijn vader.</l>
<l>Dese maecte dat paradijs</l>
<l>Vor sente Pieters in scoenre wijs.</l>
</div>
<div type="subchapter"><head type="subchapter">Van eere sterren, ende sente Legiere. XLIII.</head>
<l>                In goede Constantijns VIIIde jaer</l>
<l>Wart Dompnus paues vorwaer.</l>
<l>Indien tiden sachmen verre</l>
<l>Van na middernacht ene sterre,</l>
<l n="5">Anden hemel ten oestenwaert,</l>
<l>Onthier endse die dach verclaert.</l>
<l>Inden oest soe teersten sceen,</l>
<l>Ende geduurde drie maent achter een.</l>
<l>Daer na wart groot sterfte bekent</l>
<l n="40">Inden lande van Orient.</l>
<l>                Inden naesten jare daer na an</l>
<l>Quam Calmicus, een wijs man,</l>
<l>Uten lande van Surien,</l>
<l>Ende leerde der Roemscher partijen</l>
<l n="15">Water vier te makene daer.</l>
<l>Hier bi daden si scade zwaer</l>
<l>Den Sarrasinen daer ter stede,</l>
<l>Want Cesarien verbernen dede</l>
<l>Scepe lieden; daer en ontran</l>
<l n="20">Cume maer somech man,</l>
<l>Ende dus wonnen si den zeghe,</l>
<l>Entie heidine vloen en weghe.</l>
<l>                Int naeste jaer quaemt te Rome so,</l>
<l>Dat na Dompnus quam Agato</l>
<l n="25"><pb n="3,107"/> Paues van Rome tsine ene wile,</l>
<l>Ende was geboren in Cicyle.</l>
<l>Dese custe enen lazersen man,</l>
<l>Die sine gesonde thant gewan.</l>
<l>Dese brochte teenen vrede</l>
<l n="30">Die kerke van Rome der stede,</l>
<l>Dat soe onder Rome hare dede</l>
<l>Met grotre onderhorichede.</l>
<l>                Int selve jaer was vrede geset</l>
<l>Tusscen die van Mahumets wet</l>
<l n="35">Enten Romeinen, vast ende zwaer,</l>
<l>Te geduurne XXX jaer,</l>
<l>Up dat die Sarrasine allen jaer</l>
<l>Den Romeinen gaven daer</l>
<l>Van goude fijn III<hi rend='sup'>M</hi> pont,</l>
<l n="40">Ende oec elx jaers terre stont</l>
<l>L gevangene, in vrier wise,</l>
<l>Ende oec L orsse van prise.</l>
<l>                Nu salic u hier vort besceden,</l>
<l>Wat live die Vranesce heren leden.</l>
<l n="45">                Hilderic drouch crone in Vrancrike</l>
<l>In sijn beghin goedertierlike;</l>
<l>Dies gehalp hem sente Legier.</l>
<l>Sidert wart hi alte fier,</l>
<l>Maer omtrent drie jaer vor sine doot</l>
<l n="50">Wart sine overdaet so groot,</l>
<l>Ende so ongestade sijn zin,</l>
<l>Dat hi ghemint was te min.</l>
<l>                Te Maersaelgen was tien tide</l>
<l>Een patricius, dien hi benyde</l>
<l n="55">Vele omme sine mogenthede;</l>
<l>Oec beteech hem die coninc mede</l>
<l>Dat hi veronrechte die kerke tAlverne.</l>
<l>Dus sette hi hem den man te derne,</l>
<l>So lange dat hine dede ontliven.</l>
<l n="60">Hector hore ic sinen name scriven.</l>
<l>Hier omme ende dor dese saken</l>
<l>Was geslegen in wederwraken</l>
<l>Sente Preiectus, alsict las,</l>
<l>Die bisscop in Alvernen was.</l>
<l n="65">                Vort pijndi in alre maniere</l>
<l>Tontlivene sente Legiere,</l>
<l>Die bisscop was van Austun.</l>
<l>Hier omme balch sere dat commun.</l>
<l>Sente Legier en wilde niet,</l>
<l n="70">Dat den coninc sulke quaetheit gesciet;</l>
<l>Hi liet sijn bisscopdoem staen,</l>
<l>Ende es hem begeven gaen</l>
<l>Te Lysu, indie heileghe stede,</l>
<l>Daer Ebronius in was mede.</l>
<l n="75">Daer verzoenden si tier tijt,</l>
<l>Waser te voren enech nijt.</l>
<l>                Coninc Hilderic die vulstoet</l>
<l>Vort in sinen overmoet,</l>
<l>So dat echt was een edel man</l>
<l n="80">Daer hi up belghen began,</l>
<l>Omme dat hi een deel mesdede.</l>
<l>Dien dedi binden teere stede</l>
<l>An enen stake, tsire onnere,</l>
<l>Ende dedene gheselen sere.</l>
<l n="85">Die Fransoys hiet Badilo,</l>
<l>Die sijns mesprijs was onvro,</l>
<l>Ende hevet also nauwe gewacht</l>
<l>Den coninc, daer hi voer ter jacht</l>
<l>Met Blitilden siere coninginnen,</l>
<l n="90">Die oec hadde een kint doe binnen,</l>
<l>Dat hine gemoete ende slouch dare</l>
<l>Beede den coninc ende hare.</l>
<l>XII jaer ende lettel mere</l>
<l>Haddi in Vranckerijc gewesen here.</l>
<l n="95">Diederic sijn broeder liet onscone</l>
<l>Sijn monecscap ende ontfinc de crone,</l>
<l>Ende was here XIII jaer:</l>
<l>Sijns gewagen wi noch hier naer.</l>
</div>
<div type="subchapter"><head type="subchapter">Vanden rike van Bulgren. XLIIII.</head>
<l>                Tien tiden quamen van hogen Cyten</l>
<l>Liede van vreseliker viten,</l>
<l>Die Bulgren bi namen hieten,</l>
<l>Die cume iet in Grieken lieten,</l>
<l n="5">Sine ergerent wat daer es.</l>
<l><pb n="3,108"/> Over die mersche Meotydes,</l>
<l>Daer bi dat nu es Tartarie,</l>
<l>Danen quam dese partie,</l>
<l>Ende Grote Bulgren es noch daer.</l>
<l n="10">Dese lieden waren zwaer</l>
<l>Den goeden keyser Constantine,</l>
<l>Ende daden hem menege pine.</l>
<l>Des keysers here voerre jegen,</l>
<l>Ende waren verjaget ende versleghen</l>
<l n="15">Vanden Bulgren dorperlike.</l>
<l>Dus crancte dat Roemsce rike,</l>
<l>So dat si so vele scaden</l>
<l>In dat Roemsche rike daden,</l>
<l>Dat den keyser die noot dede</l>
<l n="20">Dat hi mettem maecte vrede,</l>
<l>Ende moestem alle jaer</l>
<l>Cheins met lachtre geven zwaer.</l>
<l>                Hier moetic der Bulgren rike</l>
<l>Besceden, hoet stont mogendlike,</l>
<l n="25">Entie coningen, diere in waren,</l>
<l>Bi namen setten ende bi jaren.</l>
<l>                Haer eerste coninc, hiet Bathias,</l>
<l>Was XX jaer here, alsict las.</l>
<l>                Na hem quam coninc Cherebel:</l>
<l n="30">XXVII jaer, weet men wel,</l>
<l>Was hi here, men scrivet dus.</l>
<l>                Na hem wart here Cormesius,</l>
<l>Die was XXIII jaer</l>
<l>Coninc van Bulgren, weetmen vorwaer.</l>
<l n="35">                Daer na Telesis, die nemmee</l>
<l>Ne regneerde dan der jare twee.</l>
<l>                Na hem was coninc Sabijn,</l>
<l>Diet waer een jaer mochte sijn.</l>
<l>                Daer na was here Pagaen,</l>
<l n="40">VII jaer mochti gestaen.</l>
<l>                Cereligus daer na met machte,</l>
<l>Ende regneerde der jare achte.</l>
<l>                Cardanius was daer naer</l>
<l>Here XXIX jaer.</l>
<l n="45">                Echt Ruwin waest X jaer ende drie,</l>
<l>Ende daer na en lasic nie,</l>
<l>Dat die Bulgren hadden macht,</l>
<l>Die ten rike worden gehacht.</l>
<l>Dese Bulgren scorden onscone</l>
<l n="50">Met harre macht de Roemsce crone,</l>
<l>Want si den goeden Constantine</l>
<l>Daden scade ende grote pine.</l>
<l>Doch alsic eerst weten dede,</l>
<l>Maecte hire jegen onsconen vrede.</l>
<l n="55">Ten Vrancscen coningen wi keren,</l>
<l>Ende van haren jeesten wi leren.</l>
</div>
<div type="subchapter"><head type="subchapter">Vanden coninc Diedericke ende sente Legiere. XLV.</head>
<l>                Diederic wart na Hildrics doot,</l>
<l>Sijns broeder, coninc ende here groot</l>
<l>Over die crone van Vrancrike,</l>
<l>Niet cloesteriers ghelike.</l>
<l n="5">Ebronius hevet dit vernomen,</l>
<l>Ende es uut sinen cloestre comen,</l>
<l>Daer hi moenc in was begeven,</l>
<l>Ende leedde een vele aerger leven,</l>
<l>Dan hi te voren hadde gewesen,</l>
<l n="10">Eer hi noint quam te desen.</l>
<l>Hi trac an hem vriende vele,</l>
<l>Alse die van fellen spele</l>
<l>Meester was ende hadde ghelesen.</l>
<l>Hi pijndem om weder wesen</l>
<l n="15">Indie macht, daer hi te voren</l>
<l>Vanden coninc was vercoren.</l>
<l>Daer jegen en spaerdi ziele no macht,</l>
<l>No weder dach nochte nacht;</l>
<l>Maer Diederic was die niet woude,</l>
<l n="20">Dat hi weder comen soude</l>
<l>Indie stat daer hi was te voren.</l>
<l><pb n="3,109"/> Dies hadde Ebronius groten toren,</l>
<l>Ende wart orlogende bitterlike</l>
<l>Upten coninc Diederike,</l>
<l n="25">Die kintsch was ende niet vroet,</l>
<l>So dat hi hem te voren doet,</l>
<l>Ende wan hem af sinen schat,</l>
<l>Daer hi lach in ene stat,</l>
<l>Ende oec rovedi die kerke mede</l>
<l n="30">Van haren scatte te meneger stede.</l>
<l>Diederic sach tlant gaen te scanden,</l>
<l>Want Puppijns dochter sone van Landen,</l>
<l>Die oec mede Puppijn hiet,</l>
<l>Die en wilde gedogen niet,</l>
<l n="35">Dat Diederic van Vrankerike</l>
<l>Tlant besate van Oesterike,</l>
<l>Hine wilt te hem waert keren,</l>
<l>Want tlant ginc al tonneren</l>
<l>Na des coninx Hilderix doot.</l>
<l n="40">Sente Lambrecht, die here groot,</l>
<l>Wart verdreven van Maestrecht</l>
<l>Uten stoele jegen recht,</l>
<l>Ende wart moenc bi deser dinc,</l>
<l>Ende menege andere onscone dinc</l>
<l n="45">Ghesciede inden conincrike.</l>
<l>Dies wart geraden Diederike,</l>
<l>Dat hi ontfinge Ebroniuse weder,</l>
<l>Ende leide alle haette neder.</l>
<l>Nu wart Ebronius maerscale te hove,</l>
<l n="50">Ende wie so hem oec tonlove</l>
<l>Diende in coninc Hilderies tiden,</l>
<l>Dien ginc hi vellen ende riden.</l>
<l>Dus wart sente Lambrecht gevelt,</l>
<l>Ende sente Legier oec met gewelt</l>
<l n="55">Wart genomen omme dat</l>
<l>Tote Austun in sine stat,</l>
<l>Omme dat hine minde node ........</l>
<l>Dor den coninc Diederike,</l>
<l n="60">Dien hi vorderde ten rike.</l>
<l>Dien dedi dogen eerst uutsteken;</l>
<l>Nochtan wille somech spreken,</l>
<l>Also alst staet gescreven vort,</l>
<l>Dat si hem uut waren ghebort.</l>
<l n="65">Daer naer dedine in karkere vaen,</l>
<l>Ende met swaren hongre slaen;</l>
<l>Daer naer sine voete reene</l>
<l>Sticken scoren up harde steene;</l>
<l>Daer na dedi hem tenen tiden</l>
<l n="70">Leppen ende tonge al afsniden.</l>
<l>Nochtan gaf hem God na de sake</l>
<l>Tonge weder ende sprake,</l>
<l>Ende voerseide meneghe dinc,</l>
<l>Die sidert also verginc.</l>
<l n="75">Oec vorseidi sonder bliven,</l>
<l>Datmen Ebroniuse soude ontliven,</l>
<l>Ende hi van hem soude sijn verslegen.</l>
<l>Ebronius en wachter hem niet jegen,</l>
<l>Ende dede onthoveden sente Legiere.</l>
<l n="80">Vele miracle ghesciedere sciere,</l>
<l>Die God dor sinen wille dede.</l>
<l>                Oec ontlivede Ebronius mede</l>
<l>Sente Legiers broeder Garine;</l>
<l>Dien senddi na den wille sine.</l>
<l n="85">Daer na wart hi selve vermort;</l>
<l>Dus brochti sijn leven vort,</l>
<l>Toter jammerliker doot,</l>
<l>Te levene in tormente groot.</l>
<l>                Sente Ameit wart oec verdreven</l>
<l n="90">Van Sans, daer hi was bisscop verheven,</l>
<l>Die nu te Duwai leghet.</l>
<l>Int selve jaer, alsemen seghet,</l>
<l>Sachmen in Maerte enen regenboge</l>
<l>So groot staen ende so hoghe,</l>
<l n="95">Dat des elc mensce was in vare,</l>
<l>Ende men seide al openbare,</l>
<l>Dat die werelt enden soude:</l>
<l>Die sorge was menechfoude.</l>
<l>                Nu sullen wi vanden pauesen tellen,</l>
<l n="100">Ende vanden coningen die tale vellen.</l>
</div>
<div type="subchapter"><head type="subchapter"><pb n="3,110"/> <hi rend="italic">Vanden paues ende sente Vigilius</hi>. XLVI.</head>
<l>                Na den paues Agato</l>
<l>Was te Rome gecoren do</l>
<l>Een heilech man, hiet Leo ter wilen,</l>
<l>Ende was geboren van Cecylen:</l>
<l n="5">Paulus was geheten sijn vader.</l>
<l>Hi sette in kerstijnheit dore algader,</l>
<l>Datmen paes gave openbare,</l>
<l>Alse Agnus Dei gesongen ware.</l>
<l>Dese was van scoenre tale</l>
<l n="10">Ende conste Griex ende Latijn wale;</l>
<l>Den aermen was hi goedertiere</l>
<l>Ende milde in alre maniere,</l>
<l>Ende indie heilege scrifture</l>
<l>Wijs ende geraect ter cure.</l>
<l n="15">                Doe paues Leo was verstorven,</l>
<l>Hebben die Romeine verworven</l>
<l>Eenen Benedictus, alse wijt horen,</l>
<l>Die van Rome was geboren:</l>
<l>Met rechte hiet hi so tier tijt,</l>
<l n="20">Want hi was gebenedijt.</l>
<l>Hi maecte te Rome indie stede</l>
<l>Vele tevalne kerken mede.</l>
<l>                Na desen quam die vijfte Jan:</l>
<l>Van Antyochen was die man,</l>
<l n="25">Hudo so hiet sijn vader.</l>
<l>In vinder nemmeer af algader.</l>
<l>                Cono die wart paues na desen:</l>
<l>Van Rome was hi, alse wi lesen.</l>
<l>Sijn vader hiet Bonoit, alse wijt horen,</l>
<l n="30">Ende was van Celymont geboren.</l>
<l>Dese leedde een heilech leven:</l>
<l>Els en wetic van hem niet bescreven.</l>
<l>                Nu keren wi ter jeesten weder,</l>
<l>Die wi hier voren leiden neder.</l>
<l n="35">                In des paues Benedictus tiden,</l>
<l>Daer wi die redene af lieten liden,</l>
<l>Alse Ebronius was verstorven,</l>
<l>Heeft een sine eere verworven,</l>
<l>Een fel man, hiet Waracho.</l>
<l n="40">In Autsure so was do</l>
<l>Bisscop sente Vigilius.</l>
<l>Wi lesen van hem aldus,</l>
<l>Dat hi daer maecte tiere ure</l>
<l>Onser Vrouwen buten mure</l>
<l n="45">Eenen cloestre ende goeddene wale,</l>
<l>Ende gaf goet teenen hospitale.</l>
<l>Waracho die haddene leet,</l>
<l>Alsemen dicken gescien weet</l>
<l>Dat die quade haten die goede.</l>
<l n="50">Dese wart in sinen bloede,</l>
<l>Bi Compiengen in een wout,</l>
<l>Gemaertelijt sonder sine scout</l>
<l>Van Waracho, die marscalc was.</l>
<l>Alsemen wart geware das,</l>
<l n="55">Haeldene sine porters tien tiden.</l>
<l>Daer hi dore Sans soude liden</l>
<l>Bi eenen kaerkere, te handen</l>
<l>Worden quite van haren banden</l>
<l>Die gevaen waren, ende saen</l>
<l n="60">Sijn si alle uutgegaen</l>
<l>Ende quamen tsinen like tier ure.</l>
<l>Tonser Vrouwen buten mure</l>
<l>Hebben si hare ketene brocht,</l>
<l>Ende hem selven upvercocht,</l>
<l n="65">Ende hare afcomene al haer leven</l>
<l>Sente Vigiliuse ghegheven.</l>
<l>                Hughe seghet van Flori,</l>
<l>Dat desen tiden ghesciet si,</l>
<l>Dat beede zonne ende mane mede</l>
<l n="70">Verloren hare claerhede.</l>
<l>So grote sterfte quam nadat</l>
<l>Tote Rome indie stat</l>
<l>Ende int lant al omme ende omme,</l>
<l>Men can vertellen niet de somme.</l>
<l n="75">Drie maent so stont die plaghe,</l>
<l>Van Julius tote sente Baves dage.</l>
<l>Pavyen verstaerf so mede,</l>
<l>Dat die porters vander stede,</l>
<l>Diere tlijf ontdragen mochten,</l>
<l n="80">Up berghe ende in dale si sochten</l>
<l>Waer si mochten vinden onthout.</l>
<l>Die straten worden ru als een wout,</l>
<l>Want daer niemene up en ginc:</l>
<l>Dit was eene selsiene dinc.</l>
<l n="85">Doch dedem God te verstane,</l>
<l>Dat si van sente Sebastiane</l>
<l>Tgebeente souden halen daer,</l>
<l>Ende maken hem eenen outaer.</l>
<l><pb n="3,111"/> Dit daden si ende met deser dinc</l>
<l n="90">Ghene plaghe al teghinc.</l>
</div>
<div type="subchapter"><head type="subchapter">Vanden jongen Justiniane. XLVII.</head>
<l>                Alse dese goede Constantijn</l>
<l>Keyser hadde te Rome ghesijn</l>
<l>Met zalicheit XVII jaer,</l>
<l>Staerf hi keyserlike, dats waer,</l>
<l n="5">Te Constantinoble indie stat.</l>
<l>Naer hem in sijn rike sat</l>
<l>Sijn sone Justiniaen die jonge,</l>
<l>Die doe was tsinen eersten spronge,</l>
<l>Alse van XVI jaren,</l>
<l n="10">Ende dat sceen hem wel te waren,</l>
<l>Want hi breken dede den vrede,</l>
<l>Die sijn vader maken dede</l>
<l>Jegen die Arrabiensce Sarrasine:</l>
<l>Daer af quam hem scade ende pine.</l>
<l n="15">Jegen die Bulgren hi tebrac</l>
<l>Den vrede, die sijn vader sprac.</l>
<l>Die rovers, die met haerre pine</l>
<l>Hem keerden uptie Sarrasine</l>
<l>Ende bescermden sijn rike,</l>
<l n="20">Dedi woch doen gemeenlike.</l>
<l>Dus quamen die heidine paertijen</l>
<l>Dicken roven in Romenien.</l>
<l>Oec trac hi up enen Persien,</l>
<l>Die Steven hiet, ende sette dien</l>
<l n="25">Boven sine edele liede gereet,</l>
<l>Die quaet, fel was ende wreet,</l>
<l>Ende vele pinen ende onneren</l>
<l>Dede sinen groten heren,</l>
<l>Ende die des keysers moeder dede</l>
<l n="30">Naect gheselen al haer lede,</l>
<l>Alsemen pleghet jonge kinder:</l>
<l>Maer haer sone en was niet ginder.</l>
<l>Omme dese dinc, alsict vinde,</l>
<l>Hatene princen ende alt ghesinde.</l>
<l n="35">                Justiniaen ontfinc dat rike</l>
<l>Int jaer ons Heren sekerlike</l>
<l>VI<hi rend='sup'>C</hi> LXXX ende sevene.</l>
<l>Doch verloos hij in sinen levene</l>
<l>In sijn tiende jaer dat rike,</l>
<l n="40">Alse ghi sult horen cortelike.</l>
<l>Doch bedochti hem daer naer,</l>
<l>Dat hij den rike was te zwaer,</l>
<l>Ende beterde een deel sine dorperhede,</l>
<l>Ende maecte vasten vrede</l>
<l n="45">Jegen die Sarrasine X jaer,</l>
<l>Die sinen rike waren te zwaer;</l>
<l>Ende hi wart goet ende vroet,</l>
<l>Ende gewan enen milden moet,</l>
<l>Ende beterde vromechlike</l>
<l n="50">In sinen tiden tRoemsce rike,</l>
<l>So dat hi verdiende das,</l>
<l>Dat in Panteon lange was</l>
<l>Sine jeeste gheset.</l>
<l>Oec maecti menege goede wet,</l>
<l n="55">Ende eerde die heilege kerke;</l>
<l>Maer daer na ergerde sijn gewerke,</l>
<l>Alse ghi horen sult hier naer.</l>
<l>                In sijns riken ander jaer</l>
<l>Sat paues in Rome Sergius,</l>
<l n="60">Geboren, wi lesent dus,</l>
<l>Van Anthyochen alte gader:</l>
<l>Tyberius so hiet sijn vader.</l>
<l>Onse Here vertogede mede</l>
<l>Desen paues in ene stede</l>
<l n="65">Sente Pieters kerke ene stat,</l>
<l>Sere donker waest in dat.</l>
<l>Daer vant hi een out selverijn vat;</l>
<l>Van ouden so swart was dat,</l>
<l>Dat selverijn niet en dochte.</l>
<l n="70">Alse hi tgeent vat uutbrochte,</l>
<l>Vant hire in enen zegel mede,</l>
<l>Die hi ontwee breken dede.</l>
<l>Upten zegel lach een orcussijn</l>
<l>Van dore edelre ziden fijn.</l>
<l n="75">Doe hi gheent vat ondede,</l>
<l>Vant hi een cruce daer ter stede,</l>
<l>Verchiert met goude ende met stenen,</l>
<l>Diere ende edel menech eenen;</l>
<l>Dat was gesloten te vier enden</l>
<l n="80"><pb n="3,112"/> Met nagelen, so dat sijt bekenden,</l>
<l>Ende trakense uut ende ondaden</l>
<l>Ghene dinc met goeder staden.</l>
<l>Daer in vondsi een stic groot</l>
<l>Vanden houte, daer God doot</l>
<l n="85">Ende levende dor ons ane hinc.</l>
<l>Vro waren si van derre dinc,</l>
<l>Ende hilden tgene al onbesmet.</l>
<l>Sergius die paues hi set,</l>
<l>Datment elx jaers togen sal</l>
<l n="90">Den volke, datter comet al</l>
<l>Upten cruce dach, die leget</l>
<l>Achter Oegst, alsemen noch pleget.</l>
<l>                Dese Sergius sette mede</l>
<l>Indie kerke desen zede,</l>
<l n="95">Dat alsemen brake ten outare</l>
<l>Gods lachame, datmen zonge dare</l>
<l>Drie waerf Agnus Dei claer.</l>
<l>Dese want bi miraclen daer,</l>
<l>Waer deerste paues Leo lach,</l>
<l n="100">Ende verdrougene up enen dach.</l>
</div>
<div type="subchapter"><head type="subchapter">Puppijns strijt uptie Fransoyse. XLVIII.</head>
<l>                In Constantijns keysers jare</l>
<l>Quam gevaren, niet openbare,</l>
<l>Die coninginne van Persi,</l>
<l>Met lettel gheselscaps hare bi,</l>
<l n="5">Te Constantinoble indie stede</l>
<l>(Cesares so hiet soe mede),</l>
<l>Daer soe kerstijndoem ontfinc,</l>
<l>Want soe quamer omme die dinc.</l>
<l>Die keyser selve hiefse daer.</l>
<l n="10">Doe sochtmense verre ende naer,</l>
<l>So datmense ghinder vant.</l>
<l>Men bat hare keren te hant</l>
<l>Te haren man, die bat ende hiet,</l>
<l>Maer soe en wilde keren niet,</l>
<l n="15">Hine worde kerstijn mede.</l>
<l>Doe quam hi daer indie stede,</l>
<l>Ende ontfinc kerstijndom dan,</l>
<l>Mettem XL dusent man,</l>
<l>Ende keerde te sinen lande</l>
<l n="20">Met groten paise ende sonder scande.</l>
<l>                In Justiniaens vijfte jaer</l>
<l>So rees een orloge swaer</l>
<l>Tusscen den coninc Diederike</l>
<l>Ende Puppine, die Oesterike</l>
<l n="25">Altemale bedwanc ende helt</l>
<l>Jegen der Fransoysen ghewelt.</l>
<l>Dese Puppijn was Becgen kint,</l>
<l>Sente Geertruuts zuster, alsmen vint.</l>
<l>Sijn oudervader was Puppijn van Landen,</l>
<l n="30">Die wilen trike hilt in handen.</l>
<l>Angijs sente Arnouds sone was</l>
<l>Sijn vader, alsict las,</l>
<l>Ende wart gerovet van sinen live,</l>
<l>Alsemen VI<hi rend='sup'>C</hi> LXXX ende vive</l>
<l n="35">Die jare screef van onsen Here.</l>
<l>Doe quam indes vaders ere</l>
<l>Puppijn sijn sone, ende maecte de zale</l>
<l>Updie Mase tote Harstale,</l>
<l>Tusscen Ludeke ende Maestrecht,</l>
<l n="40">Ende hevet sijn hertogescap berecht</l>
<l>Stoutelike, alse een here groot.</l>
<l>Doe coninc Hilderic bleef doot,</l>
<l>Doe slouch hi an Oesterike sijn hant,</l>
<l>Ende berechte wel dat lant,</l>
<l n="45">Dat nu Lottrike heet bi namen,</l>
<l>Ende waser af here altesamen.</l>
<l>                Diederic van Vrankerike</l>
<l>Die wille dattem Puppijn wike,</l>
<l>Ende quam up hem gevaren</l>
<l n="50">Metten groten Vrancschen scaren,</l>
<l>Ende Bercharis sijn drussate</l>
<l>Was sijn overste raet sonder bate.</l>
<l>Puppijn van Harstale quam,</l>
<l>Den wijch hi upten coninc nam,</l>
<l n="55">Ende sconfierdene ende sijn here.</l>
<l>Puppijn, die stout was ter were,</l>
<l><pb n="3,113"/> Volgede den Fransoysen naer.</l>
<l>Bercharis volc hadde vaer,</l>
<l>Omme dattene Puppijn hadde leet,</l>
<l n="60">Ent sijn scout was dat men street,</l>
<l>Ende sloughen dore Puppijns lieve</l>
<l>Haren here, alse quade dieve.</l>
<l>Puppijn volgede vromelike</l>
<l>Den coninc na Diederike,</l>
<l n="65">So verre dat men om versoenen sprac,</l>
<l>Ende Puppijn sinen sone stac,</l>
<l>Die Dreu hiet, in Bercharis goet.</l>
<l>Selve hi alsulc zoendinc doet,</l>
<l>Dat hi Neustren trac tsire paertie,</l>
<l n="70">Datmen nu heet Normendie,</l>
<l>Ende hi onder Diederike</l>
<l>Here wart van Vrankerike.</l>
<l>Die dingen, die bi quaden rade</l>
<l>Ghevallen waren te zwaerre scade,</l>
<l n="75">Hevet hi te goeden pointe gheset;</l>
<l>Entie verdreven waren bi quader wet,</l>
<l>Waren si bisscoppen ofte papen,</l>
<l>Princen, ridders ochte knapen,</l>
<l>Bi Ebroniuse, bi Waracho,</l>
<l n="80">Ende bi Bercharise also,</l>
<l>Die dede hi met groter eeren</l>
<l>Tlant geven ende te lande keren.</l>
<l>Hier bi quaemt dat sente Lambrecht</l>
<l>Wederkeerde te Maestrecht,</l>
<l n="85">Ende Fatramont, diere bisscop sat,</l>
<l>Moeste rumen stoel ende stat.</l>
<l>                Int naeste jaer, hebben wi verhort,</l>
<l>So quam sente Willebort</l>
<l>In Ingelant met XII gesellen,</l>
<l n="90">So dat men began van hem tellen,</l>
<l>Ende men gaf hem groten prijs.</l>
<l>                Doe was sente Wandelghijs,</l>
<l>Die van bi Verdunen was geboren,</l>
<l>Van groten magen uutvercoren,</l>
<l n="95">Van Monte Falcon uter stede,</l>
<l>Die twee cloesters maken dede</l>
<l>In Neustren van sinen deele:</l>
<l>Dat een es Fontenele,</l>
<l>Ende dander es Viscamp up de zee;</l>
<l n="100">Noch gheduren dese twee.</l>
<l>XC jaer so was hi out,</l>
<l>Nochtan haddi die ghewout</l>
<l>Alse van eenen jongen man.</l>
<l>Te Fonteneel so quam hem an</l>
<l n="105">Die doot, ende daer wart hi geleit.</l>
<l>Menege miracle ongeseit</l>
<l>Dedi binnen sinen live groot,</l>
<l>Ende oec mede naer sine doot.</l>
<l>Sidert so wart hi ghesent</l>
<l n="110">Upten berch Blandijn te Ghent,</l>
<l>Daerne brochte Arnout de grote,</l>
<l>Grave over die Vlaemsche genote.</l>
</div>
<div type="subchapter"><head type="subchapter">Hoe die Vriesen worden bedwongen. XLIX.</head>
<l>                Int sevende jaer dat ontfaen</l>
<l>Sijn rike hadde Justiniaen,</l>
<l>So quamen uut Ingelant castien</l>
<l>Twee papen der Vrancscer paertien,</l>
<l n="5">Want alt lant niet kerstijn was.</l>
<l>Die heidine die benyden das.</l>
<l>Die papen hieten Oswal beede,</l>
<l>Doch kendemense bi enen onderscede:</l>
<l>Deen hiet die swarte, dander de witte.</l>
<l n="10">Die heidine slougense omme ditte,</l>
<l>Omme dat si hare wet ontseiden.</l>
<l>Puppijn van Harstale dede hem beiden</l>
<l>Met eeren dragen ende leggen bede</l>
<l>Te Coelne in die goede stede.</l>
<l n="15">                Inden naesten jare daer naer</l>
<l>So quaemt teenen wighe zwaer</l>
<l>Tusscen Puppine van Harstale</l>
<l>Enten hertoge Rabboude also wale,</l>
<l>Die here was in Vrieselant.</l>
<l n="20">Dese hadde in sine hant</l>
<l>Wiltenborch die vaste stede,</l>
<l><pb n="3,114"/> Ende menegen stouten Vriese mede.</l>
<l>Nu was tlant vaste entie port,</l>
<l>Ende hadden dicke grote mort</l>
<l n="25">Upten Rijn den Vranken gedaen;</l>
<l>Maer Puppijn heeftse bestaen,</l>
<l>Die de aventure hadde alle wege,</l>
<l>Ende God gaf hem dien zege,</l>
<l>Dat hi Rabboude onder dede</l>
<l n="30">Ende Wiltenborch de vaste stede,</l>
<l>So dat hine brochte scone</l>
<l>Onderdaen der Vrancscer crone,</l>
<l>Ende sende sente Willeborde,</l>
<l>Te predekene ons Heren worde</l>
<l n="35">In Vrieselant, in Neder Sassen;</l>
<l>Want dIngelsche sijn gewassen</l>
<l>Van enen tronke, weetmen wale,</l>
<l>Ende spreken na eene tale.</l>
<l>Dit was int jaer Jhesus vorwaer</l>
<l n="40">VI hondert ende XCIIII jaer.</l>
<l>Doe was, mogen wi wel lijen,</l>
<l>Die fonteine van clergien</l>
<l>In Ingelant vanden Roemscen rike,</l>
<l>Benort den berghe sekerlike.</l>
<l n="45">Dit was dalre eerste bedwanc,</l>
<l>Dat die Vriesen an haren danc</l>
<l>Vanden Vrancscen rike gedogeden,</l>
<l>Wat vrijhede dat si sidert togeden.</l>
<l>                Int IXste jaer dat Justiniaen</l>
<l n="50">Die keyser crone hadde ontfaen,</l>
<l>Wart hi weder tgelove gekeert,</l>
<l>Ende pijnt hem hoe hi onteert</l>
<l>Mochte hebben die heilege kerke.</l>
<l>Den paues Sergius ende sine clerke,</l>
<l n="55">Diene wederstonden bi wetten,</l>
<l>Wildi onteeren ende beletten.</l>
<l>Doe wart te tierchetide nacht</l>
<l>Ende donkerhede van groter cracht,</l>
<l>Dat die zonne also verghine;</l>
<l n="60">Daer sachmen wonderlike dinc,</l>
<l>Dat den menegen was openbare:</l>
<l>Vor middach ene sterre clare.</l>
<l>Dit, wanic, bediede Gods wrake</l>
<l>Om des keysers dorper sake.</l>
<l n="65">                In Justiniaens tijt den jongen,</l>
<l>Dat hi trike hadde bedwongen</l>
<l>In dat Xste jaer, gevielt dus,</l>
<l>Dat een Leo, [die] patricius</l>
<l>Hadde geweest des keyserriken,</l>
<l n="70">Sinen here niet en wilde wiken,</l>
<l>Maer hi onderginc sinen here</l>
<l>Die keyser crone entie ere.</l>
<l>Te deser dinc gehalp hem starke</l>
<l>Galunicus die patriarke,</l>
<l n="75">Die die gevangene uteliet;</l>
<l>Want daer lach een mekel diet</l>
<l>Indie prisoene ghevaen,</l>
<l>Die ridders name hadden ontfaen,</l>
<l>Die versament in VI jaren</l>
<l n="80">In genen starken karker waren.</l>
<l>Ja, sulc hadder oec met crachte</l>
<l>Der jare gheleghen achte.</l>
<l>Mettem so quam Leo saen</l>
<l>Indie maerct te hant gegaen;</l>
<l n="85">Daer vinc hi Justiniane,</l>
<l>Ende dedem so sware bane,</l>
<l>Dat hi hem den nese afsneet,</l>
<l>Ende sendene, waest hem lief of leet,</l>
<l>Tote Sersone ghevaen,</l>
<l n="90">Daer hi niet lichte mochte ontgaen,</l>
<l>Ende metter macht vanden gevanen</l>
<l>Verdreef hi sine hulpe danen,</l>
<l>Ende trac an hem mogendelike</l>
<l>Die werde vanden keyserike.</l>
</div>
<div type="subchapter"><head type="subchapter">Van Beda ende van sente Willeborde. L.</head>
<l>                Leo, die teersten patricius was,</l>
<l>Ontfinc aldus, alsict las,</l>
<l>Die keyser crone int jaer ons Heren,</l>
<l>Alse ons die coroniken leren,</l>
<l n="5">VI<hi rend='sup'>C</hi> XC ende sevene,</l>
<l>Ende waest twee jaer in desen levene.</l>
<l>                In desen tiden, alsict vant,</l>
<l>Was moenc ende pape in Ingelant</l>
<l>Beda, ende was van XXX jaren,</l>
<l n="10">Ende van danen vort versleeti twaren</l>
<l><pb n="3,115"/> In scrivene, in lesene, in bedieden,</l>
<l>Die scrifture orconden den lieden.</l>
<l>Van Malmesberge Willem</l>
<l>Scrivet aldus van hem:</l>
<l n="15">Dese Beda was geboren</l>
<l>Inden utersten hornijc, als wijt horen,</l>
<l>Van erderike ende hevet verlecht</l>
<l>Met leerne aldie werelt echt.</l>
<l>Men seghet dat hi te Rome was,</l>
<l n="20">Maer Willem die waent wel das,</l>
<l>Dat hi noint te Rome en quam,</l>
<l>Want hijs niet van hem vernam.</l>
<l>Doch scrivet hi van hem aldus,</l>
<l>Dat die paues Sergius,</l>
<l n="25">Deerste paues van diere name,</l>
<l>Omme hem screef, dat hi quame,</l>
<l>Tote sinen abt, omme tontbindene</l>
<l>Sware questien ende te vindene</l>
<l>Redene hoe mense mach verclaren.</l>
<l n="30">Sine vaert en screef hi niet twaren.</l>
<l>So groot was van hem de mare,</l>
<l>Dat die hoocheit sendde aldare</l>
<l>Van Rome om alsulke noot</l>
<l>Te ontbindene die questie groot.</l>
<l n="35">Sulke willen wanen das,</l>
<l>Dat hi tote Rome was,</l>
<l>Om sine bouke te autoriseerne,</l>
<l>Die hi maecte, niet te scerne.</l>
<l>                In keyser Leuwen eerste jaer</l>
<l n="40">Was Willebort, lesen wi vorwaer,</l>
<l>Te Rome toten paues gevaren,</l>
<l>Die Segerius hiet, diene tewaren,</l>
<l>Om dat sijn name was onbekent,</l>
<l>Verwisselde hine ende hieten Clement,</l>
<l n="45">Ende wijedene bisscop, om dat hi woude,</l>
<l>Dat hi den Vriesen predeken soude.</l>
<l>Doe gaf hem Puppijn, Becgen sone,</l>
<l>(Prence van Vrancrike was de gone,</l>
<l>So dat men dicken coninc hiet,</l>
<l n="50">Al en drouch hi der cronen niet)</l>
<l>Wiltenborch, dat hi daer sette</l>
<l>Sijn bisscopstoel ter rechter wette.</l>
<l>Wiltenborch hiet doe die stat,</l>
<l>Om datter wilen volc in zat,</l>
<l n="55">Hieten die Filten, fel int gevecht.</l>
<l>Die Vranken hietense Wiltrecht:</l>
<l>Dat nu hovenstat heet, weetmen wale,</l>
<l>Hiet doe ovedrecht in Walscher tale.</l>
<l>Nu heetmen weder ende vort</l>
<l n="60">Utrecht die selve port.</l>
<l>Dus was sente Willebort</l>
<l>Deerste die ons Heren wort</l>
<l>Predecte in West Vrieselant,</l>
<l>Also ict in coroniken vant.</l>
<l n="65">                In desen tiden, alsict vant,</l>
<l>Was sente Kelyaen van Scollant</l>
<l>In Wesenborch, in Oest Vranclant,</l>
<l>Met sinen gheselle, alsict vant,</l>
<l>Gemartelijet heimelike;</l>
<l n="70">Want die prince van den rike,</l>
<l>Godebrecht, hadde daer te wive</l>
<l>Eene, hiet Gellane, ende die keytive</l>
<l>Hadde sijns broeders wijf gewesen,</l>
<l>Ende soe ontsach hare van desen</l>
<l n="75">Te scedene van haren man,</l>
<l>Want Killiaen die lach hem an,</l>
<l>Dat die wet daer jegen liepe,</l>
<l>Dat hi sijns broeders wijf besliepe.</l>
<l>Omme dese dinc, om dese wort,</l>
<l n="80">Waren si heimelike vermort,</l>
<l>Ende het bleef lange verholen,</l>
<l>Wanen si henen waren verstolen;</l>
<l>Also dat die duvel quam ane</l>
<l>Inden live deser Gellane,</l>
<l n="85"><pb n="3,116"/> Enten genen diese doot slougen,</l>
<l>Ende si hem selven bedroegen</l>
<l>Vander mort, ende waer si laghen</l>
<l>Begraven in ghenen daghen.</l>
</div>
<div type="subchapter"><head type="subchapter">Keyser Leuwen mesfal. LI.</head>
<l>                In keyser Leuwen ander jaer</l>
<l>Staerf vrouwe Becge vorwaer,</l>
<l>Des eersts Puppijns dochter van Landen,</l>
<l>Sente Geertruden zuster, die in handen</l>
<l n="5">Begraven was met groter eren,</l>
<l>Ende liet Puppine here van heren,</l>
<l>Haren sone, in Vrankerike,</l>
<l>Die naer den coninc Diederike,</l>
<l>Die doot was wel VI jaer,</l>
<l n="10">Die crone hadde gegeven daer</l>
<l>Clodoveuse, die vier jaer</l>
<l>Naer sinen vader leefde vorwaer.</l>
<l>Doe ghalt hi der naturen recht,</l>
<l>Ende sijn broeder Hildebrecht</l>
<l n="15">Die ontfinc de Vrancsce crone</l>
<l>Van desen Puppine te lone.</l>
<l>Die en hadde macht min no mere,</l>
<l>Maer dat hi hiet wesen here;</l>
<l>Maer Puppijn gaf hem sinen cost al,</l>
<l n="20">Te vullen ende niet te smal,</l>
<l>Ende alt Duutsce ent Walsce mede</l>
<l>Stont onder sine mogenthede.</l>
<l>XVIII jaer was hi, die ic segge,</l>
<l>Coninc, ende Puppijns moeder Beege</l>
<l n="25">Es in sijn ander jaer doot bleven,</l>
<l>Ende ontfinc deuwelike leven.</l>
<l>                Int selve jaer die Sarrasine</l>
<l>Van Arabien daden pine</l>
<l>Den lande van Affrike groot.</l>
<l n="30">Keyser Leuwe dor die noot</l>
<l>Sendde menegen stouten man</l>
<l>Met sinen patricius Jan.</l>
<l>Te Cartago quamen hi ente sine,</l>
<l>Ende verdreef die Sarrasine,</l>
<l n="35">Ende verwinterde in dat lant.</l>
<l>Doe keerdi ten keyser te hant,</l>
<l>Ende liet sijn here al in Affrike,</l>
<l>Want hi wilde ongelike</l>
<l>Meer hers bringen inden lande.</l>
<l n="40">Hier af rees grote scande,</l>
<l>Want sijn here wart hem loos</l>
<l>In Affrike ende vercoos</l>
<l>Enen Tyberiuse te here,</l>
<l>Ende wouden bringen tes keysers ere,</l>
<l n="45">Ende quamen met hem al omme dat</l>
<l>Te Constantinoble indie stat,</l>
<l>Ende ten mure van Blaterne</l>
<l>Wonnen si de stat, ende niet te scerne;</l>
<l>Want Tyberius hevet saen</l>
<l n="50">Den keyser Leuwen daer gevaen,</l>
<l>Ende ontset van sire steden,</l>
<l>Ende sinen nese afgesneden,</l>
<l>Ende gheleit in enen prisoen,</l>
<l>Dat hi up hem niet mach doen,</l>
<l n="55">Ende wart keyser aldus daer,</l>
<l>Alsemen screef ons Heren jaer</l>
<l>VI hondert XC ende neghene.</l>
<l>VII jaer haddijs macht te plegene.</l>
<l>                In dit selve jaer gevel</l>
<l n="60">Dat sente Lambrecht also wel</l>
<l>Te Ludeke wart geslegen doot;</l>
<l>Want hi den prince Pippine verboot</l>
<l>Overspel met Alpias,</l>
<l>Die sine amie openbare was.</l>
<l n="65">Puppijn hadde ene goede vrouwe,</l>
<l>Die Plestreit hiet, ende getrouwe</l>
<l>Ende van hoghen maghen mede;</l>
<l>Boven hare hi overspel doe dede</l>
<l>Met eere andere, hiet Alpias,</l>
<l n="70">Die oec van hogen magen was.</l>
<l>Enen broeder hadsoe, die Thote hiet,</l>
<l>Die en wilds gedogen niet,</l>
<l><pb n="3,117"/> Want hi vruchte utermaten,</l>
<l>Dat Puppijn soude de zuster laten,</l>
<l n="75">Ende quam te Ludeke indie stede,</l>
<l>Daer sente Lambrecht lach in gebede.</l>
<l>Daer es hi boven upt huus gecleven,</l>
<l>Ende sach nederwaert beneven,</l>
<l>Dat sente Lambrecht in cruce lach,</l>
<l n="80">Ende scotene dore, daer hine sach.</l>
<l>Dus wart hi omme sijn weldoen dare</l>
<l>Ghemaect daer een martelare.</l>
<l>Sine vriendekine namen</l>
<l>Sinen lachame alte samen,</l>
<l n="85">Ende leidene in een bootkijn echt,</l>
<l>Ende voerdene tote Maestrecht.</l>
<l>Daer was hi met haest ter erden</l>
<l>Met weenne brocht. met groter werden.</l>
</div>
<div type="subchapter"><head type="subchapter">Hoe Justiniaen weder keyser wart. LII.</head>
<l>                Te deser tijt, heeft Beda gescreven,</l>
<l>So wart sente Hubrecht verheven,</l>
<l>Die eencedel wilen sat</l>
<l>In Grote Bertaengen in ene stat,</l>
<l n="5">Ende daerna wart hi bisscop gecoren.</l>
<l>IX jaer, alse wijt horen,</l>
<l>Naer sine doot so was hi vonden,</l>
<l>Gheheel van vlesche te dien stonden,</l>
<l>Ende sijn cleet, dat over hem lach,</l>
<l n="10">Dat menech te wonderne anesach.</l>
<l>                In deerste jaer dat Tyberius</l>
<l>Ten rike was comen aldus,</l>
<l>Alse u die jeeste besciet hier voren,</l>
<l>So viel in qualen, alse wijt horen,</l>
<l n="15">Thote, die sente Lambrechte</l>
<l>Morderen dede buten rechte,</l>
<l>Dattene die wormen levende aten.</l>
<l>Doe stanc hi so utermaten,</l>
<l>Alse hi doot was, datmen sciere</l>
<l n="20">Indie Mase warp, indie riviere,</l>
<l>Entie in siere hulpen waren,</l>
<l>Hen moghtere gene verjaren,</l>
<l>Sine storven met plagen groot.</l>
<l>Hi, diene metter hant slouch doot,</l>
<l n="25">Wart jegen sinen broeder in stride,</l>
<l>Ende staerf in sulken nyde.</l>
<l>                Tyberius, die dus besat</l>
<l>Te Constantinoble indie stat</l>
<l>Dien keyser stoel, alsic eerst seide,</l>
<l n="30">Die hilt in staerker hoeden beide</l>
<l>Leuwen ende Justiniaene,</l>
<l>Alse sine viande ende sine gevane.</l>
<l>Justiniaen was te Sersone,</l>
<l>Daer wilen was gesent onscone</l>
<l n="35">Die paues Clement indie zee.</l>
<l>Justiniane die was wee,</l>
<l>Dat hi so verloos sijn rike,</l>
<l>Ende wart seggende openbarlike,</l>
<l>Daert liede horden sonder waen,</l>
<l n="40">Hi soude noch sijn rike ontfaen.</l>
<l>Sulc was diere hem jegen verhief,</l>
<l>Die Tyberiuse hadden lief,</l>
<l>Ende peinsden si wildene verslaen,</l>
<l>Of den keyser senden gevaen;</l>
<l n="45">So dat hi wart des worts geware,</l>
<l>Ende ontflo hem allen van dare</l>
<l>Ten Tuerken tote Kagan,</l>
<l>Also hieten si hare hooftman.</l>
<l>Kagan heeftene met eren ontfaen,</l>
<l n="50">Ende hevet hem groot vordeel gedaen,</l>
<l>Ende gaf hem siere zuster mede</l>
<l>In huwelike daer ter stede.</l>
<l>Van danen sette hi sine vaert</l>
<l>Ten coninc van Bulgren waert,</l>
<l n="55">Toten coninc Cerubelle,</l>
<l>Ende es worden sijn gheselle,</l>
<l>So dat hi hem oec hulpe gaf,</l>
<l>Want hi des riken was al af.</l>
<l>Metten Tuerken hilt hi paertien</l>
<l n="60">Ende mettien van Bulgerien,</l>
<l>Ende wan weder sijn keyserrike</l>
<l>Up Tyberiuse vromelike.</l>
<l>Leuwen ende Tyberiuse mede</l>
<l>Vinc hi tharen groten lede,</l>
<l n="65">Want hi deedse beede ontliven.</l>
<l>Die patriaerc en mochts ontbliven,</l>
<l>Gallinicus, hine moest gedogen</l>
<l>Datmen hem utestac sine ogen,</l>
<l><pb n="3,118"/> Ende menne in ellenden sende.</l>
<l n="70">So wredelike mense alle schende,</l>
<l>Die eenechsins van siere scade</l>
<l>Daer toe genomen was te rade.</l>
<l>Ende altoos so moest oec wesen,</l>
<l>Alse hem iet droop vander nesen,</l>
<l n="75">Die hem ave was gesneden,</l>
<l>So dedi doden ochte ontleden</l>
<l>Eenegen, die hem hadde mesdaen:</l>
<l>Selden mochtem dat ontgaen.</l>
</div>
<div type="subchapter"><head type="subchapter">Vanden pauesen van Rome. LIII.</head>
<l>                Justiniaen hevet ontfaen</l>
<l>Sijn rike, dat hem was ontgaen</l>
<l>Bi dorperliker verranesse,</l>
<l>Int jaer ons Heren VII<hi rend='sup'>C</hi> ende sesse,</l>
<l n="5">Ende regneerde VII jaer.</l>
<l>Ongelove liet hi al vorwaer.</l>
<l>                Doe was die paues Sergius doot,</l>
<l>Daermen af scrivet doget groot.</l>
<l>                Na hem wart paues Leo gecoren,</l>
<l n="10">Die derde die wi dus noemen horen,</l>
<l>Ende wart paues met gewout.</l>
<l>Hier omme somege coronike hout</l>
<l>Desen Leo buten gesteken;</l>
<l>Van hem en willen si bidi niet spreken,</l>
<l n="15">Want hi vander kerken was ongecoren.</l>
<l>Van Rome so was hi geboren,</l>
<l>Ende sijn vader die hiet Jan.</l>
<l>El niet ic van hem tellen can,</l>
<l>Dan hi omtrent II&#x00BD; jaer</l>
<l n="20">Den Roemscen stoel besat aldaer.</l>
<l>                Na hem wart een Jan gecoren,</l>
<l>Die seste, ende was van Grieken geboren;</l>
<l>Pieter was sijns vaders name.</l>
<l>Martelare wart hi Gode bequame.</l>
<l n="25">                Na hem quam die sevende Jan,</l>
<l>Van Rome geboren was de man;</l>
<l>Gregorius so hiet sijn vader.</l>
<l>Wijs ende wel sprekende te gader</l>
<l>Was hi ende in onser Vrouwen ere</l>
<l n="30">Maecti ene kerke diere sere.</l>
<l>                Doe wart paues Sisimus,</l>
<l>Van Rome geboren, wi lesent dus;</l>
<l>Sijn vader hiet Tresemont.</l>
<l>Hi was paues ene corte stont,</l>
<l n="35">XX daghe ende nemmere.</l>
<l>                Doe wart paues ende here</l>
<l>Een Constantijn, was van Surien;</l>
<l>Jan was sijn vader, horewi lijen.</l>
<l>Desen paues Constantine</l>
<l n="40">Ontboot dor die lieve sine</l>
<l>Justiniaen met sire bede</l>
<l>Te Constantinoble indie stede,</l>
<l>Naer dat hi sijn lant verwaerf.</l>
<l>Eerlike, alse wel bedaerf,</l>
<l n="45">Hevet die keyser den paues ontfaen,</l>
<l>Ende ghebat hem daer na saen,</l>
<l>Dat hi hem ene messe dade.</l>
<l>Dies wart die paues daer te rade,</l>
<l>Ende dedem ene messe bequame,</l>
<l n="50">Ende gaf den keyser Gods lachame.</l>
<l>Die keyser lach dor sine werde</l>
<l>Metten anscine jegen derde,</l>
<l>Ende bat den paues dat hi bade</l>
<l>Gode voer sine mesdade,</l>
<l n="55">Ende hevet den paues oec daermede</l>
<l>Vernuwet aldaer ter stede</l>
<l>Privilegien alle te waren,</l>
<l>Alse sulc alse die kerken begaren,</l>
<l>Ende gebrochtene ende eerde,</l>
<l n="60">Alse hi te Rome weder keerde.</l>
<l>                Dese Justiniaen die brac</l>
<l>Den vrede, dien hi den Bulgren sprac,</l>
<l>Int derde jaer van sinen rike.</l>
<l>Dat becochti scadelike,</l>
<l n="65">Want hi jegen de Bulgren street,</l>
<l>Daer hi cume selve ontreet,</l>
<l>Ende vele van sinen lieden liet.</l>
<l><pb n="3,119"/> Aldus es hem daer ghesciet.</l>
<l>                Ten naesten jare geviel daer naer,</l>
<l n="70">In sijns riken vierde jaer,</l>
<l>Doe Diederics sone Hildebrecht</l>
<l>In Vrancrike was coninc recht,</l>
<l>Also alst hier te voren stont,</l>
<l>Dat sente Michiel maecte cont,</l>
<l n="75">Die ingel ons Heren, dat hi woude,</l>
<l>Datmen hem ene kerke maken soude,</l>
<l>Up enen berch, min no mee,</l>
<l>Up ene roetse indie see.</l>
</div>
<div type="subchapter"><head type="subchapter">Van sente Michiels berghe. LIIII.</head>
<l>                Een bisscop [was] die Aubrecht hiet,</l>
<l>In Clene Bertaenyen, alsmen siet,</l>
<l>Daer hem dingel toe verbaerde,</l>
<l>Sente Michiel, dor sine werde,</l>
<l n="5">Dat hi hem sette ene kerke</l>
<l>Inde zee van goeden gewerke,</l>
<l>Up enen berch, die Tomba hiet,</l>
<l>Omdat menne verre siet,</l>
<l>Omdat hi wilde dat men mede</l>
<l n="10">Uptie zee eerde ende in de stede,</l>
<l>Alsemen noch den berch doet sonder waen,</l>
<l>Daer jaerlijcs vele liede gaen.</l>
<l>                Nu hadde een dief enen stier gestolen,</l>
<l>Ende haddene upten berch verholen,</l>
<l n="15">Ende an enen stake gebonden.</l>
<l>Doe quam derdewaerf tien stonden</l>
<l>Dinghel ten bisscop ende hiet,</l>
<l>Daer hi den stier gebonden ziet,</l>
<l>Dat hi daer al ommetrent</l>
<l n="20">Make der kerken fondament,</l>
<l>Ende also alse hi daer ter steden</l>
<l>Metten voeten hadde getreden</l>
<l>Derde, dat hi der kerken ganc</l>
<l>Also wijt make ende also lanc,</l>
<l n="25">Ende hise in sente Michiels ere</l>
<l>Mede wijen soude die here.</l>
<l>Die bisscop dede datmen hem hiet.</l>
<l>Van danen vort so eist gesciet,</l>
<l>Dattere tfolc ginc alle jaer</l>
<l n="30">In des ingels eere daer,</l>
<l>Alst te Montegargane doet</l>
<l>Menech omme te hebbene goet.</l>
<l>                Int jaer daer na sente Hubrecht</l>
<l>Die bisscop was van Maestrecht</l>
<l n="35">Na sente Lambrechte, ende dede tgebot,</l>
<l>Dat hem van boven sendde God,</l>
<l>Dat hi met groter eeren name</l>
<l>Daer sente Lambrechts lichame,</l>
<l>Ende voerdene te Ludeke in de stede,</l>
<l n="40">Daer hi was gemarteliet mede.</l>
<l>Sente Hubrecht dede dat.</l>
<l>Ende eer hine brochte daer in de stat,</l>
<l>Ghesciedenre miraclen so vele,</l>
<l>Datment getellen can niet wele.</l>
<l n="45">Ende sente Hubrecht die versette</l>
<l>Den bisscopstoel ende al bi wette</l>
<l>Van Maestrecht te Ludeke in de stat.</l>
<l>Noch die van Maestrecht om dat</l>
<l>Ne vieren niet sinen dach,</l>
<l n="50">Want hi hem dede desen slach.</l>
<l>                In Justiniaens VIste jaer</l>
<l>Quam sente Oda over waer</l>
<l>Van Acquitaengen, danen soe was,</l>
<l>Ende was een wijf, alsict las,</l>
<l n="55">Oestwaert in dit Vrancrike,</l>
<l>Ende maecte die kerke rike,</l>
<l>Want soe uutquam omme geven,</l>
<l>Ende leedde een heilech leven.</l>
<l>Wie van hare niet lesen node,</l>
<l n="60">Die gha te sente Odenrode</l>
<l>Up die Kempene; daer soe leget,</l>
<l>Vintmer af dat de kerke seget.</l>
</div>
<div type="subchapter"><head type="subchapter">Keysers Justiniaens doot. LV.</head>
<l>                Hierna peinsde Justiniaen</l>
<l>Vanden mesprise wrake ontfaen</l>
<l>Van Sersone, daer menne sende</l>
<l>Ghevaen in sijn ellende,</l>
<l n="5">Daermen hem vele mesprijs dede,</l>
<l><pb n="3,120"/> Ende peinsde die stede</l>
<l>Te verdervene altemale,</l>
<l>Ende versamende in stilre hale,</l>
<l>Also alse hi best mochte,</l>
<l n="10">Scepe, die hi verre sochte,</l>
<l>Ende nam Maurisise sinen patrijs,</l>
<l>Ende eenen Helyen, in derre wijs,</l>
<l>Dat si aldaer souden varen,</l>
<l>Ende niemens leven sparen,</l>
<l n="15">Maer dat sijt al slougen doot,</l>
<l>Jonc ende out, clene ende groot.</l>
<l>Dus sijn si in dat lant gevaren,</l>
<l>Die altoes niemene en sparen,</l>
<l>Ende slaent al doot dat si vinden,</l>
<l n="20">Sonder die gemeente van kinden.</l>
<l>Tudine, den meester vander stede,</l>
<l>Sendden si gevaen oec mede</l>
<l>Den keyser, dat hire mede dade,</l>
<l>Dies hi worde te rade;</l>
<l n="25">Mettem XLsten best geboren</l>
<l>Vanden lande verre te voren.</l>
<l>VII porters vander port</l>
<l>Hebben si daertoe jammerlike vermort,</l>
<l>Want si briedense biden viere</l>
<l n="30">An speten, ghelijc arsten maniere.</l>
<l>                Ten herfste daerna Justiniaen</l>
<l>Sendde noch meer liede saen,</l>
<l>Ende geboot hem dat si ghinder</l>
<l>Selves levende en lieten de kinder.</l>
<l n="35">Maer al dachterste here</l>
<l>Bleef naer verdronken inde mere,</l>
<l>Want LXXXIII<hi rend='sup'>M</hi> man</l>
<l>Bleven daer verdronken dan.</l>
<l>Alse Justiniaen dat hort,</l>
<l n="40">Luste hem noch meerre mort.</l>
<l>Doe senddi een groot here nadat,</l>
<l>Ende hiet hem Sersone die stat</l>
<l>Al even slicht der erden maken.</l>
<l>Alse die liede wisten de saken,</l>
<l n="45">Dat up hem quam so menech scip,</l>
<l>Coren si enen here Phillip,</l>
<l>Die vanden keyser was verbannen,</l>
<l>Ende was daer met verdreven mannen.</l>
<l>Dat hi keyser soude wesen.</l>
<l n="50">Dese Phillips voer wech na desen</l>
<l>Te Constantinobele inde port.</l>
<l>Ghevaen heefti ende vermort</l>
<l>Justiniane daer ter stede,</l>
<l>Ende Tyberiuse sinen sone mede,</l>
<l n="55">Ende wart keyser met gewelt,</l>
<l>Dat hi twee jaer cume behelt.</l>
<l>Phillips wart keyser dus vorwaer,</l>
<l>Alsemen screef ons Heren jaer</l>
<l>VII hondert X ende drie;</l>
<l n="60">Twee jaer regneerde die.</l>
<l>                In sijn eerste jaer ghevel,</l>
<l>Dat eenen, hiet Grimart, mesfel,</l>
<l>Eenen den hogesten van Vrancrike,</l>
<l>Sonder Puppine sekerlike.</l>
<l n="65">Daer hi was in siere gebede</l>
<l>Tote Ludeke indie stede,</l>
<l>Rechts vor sente Lambrechts outaer,</l>
<l>Quam hertoge Rabouts bode daer,</l>
<l>Een hiet Reingheer, diene vermorde.</l>
<l n="70">Alse Puppijn die mare horde,</l>
<l>Dat Grimaert also liet sijn leven,</l>
<l>Nam hi eenen siere neven,</l>
<l>Dreus sone, die Tiedalt hiet,</l>
<l>Ende die herscapie, die Grimart liet,</l>
<l n="75">Hevet hi hem gheset in hant,</l>
<l>Dat hi te staerker ware int lant.</l>
<l>                In desen tiden so quamen mede</l>
<l>Te Rome binnen der stede,</l>
<l>Toten paues Constantine,</l>
<l n="80">Ute Ingelant, moenke te sine,</l>
<l>Coninc Offe entie coninc Thohet,</l>
<l>Ende hebben hem daer toe gheset</l>
<l>Dat si die werelt hebben begeven,</l>
<l>Ende leedden vort meer heilech leven.</l>
<l n="85">                In dander jaer dat keyser waert</l>
<l><pb n="3,121"/> Phillips, dies qualike was waert,</l>
<l>Want sijn ghelove was quaet,</l>
<l>Doe senddi ende sijn felle raet</l>
<l>Te Rome brieve, die quade hont,</l>
<l n="90">Daer sijn ghelove al in stont.</l>
<l>Dit veronwerde, het moeste sijn,</l>
<l>Die goede paues Constantijn,</l>
<l>Ende verboot dat sine name</l>
<l>Altoos in ghene brieve en quame,</l>
<l n="95">No dat mense niet en slouge</l>
<l>In ghenen pennine, diemen drouge.</l>
</div>
<div type="subchapter"><head type="subchapter">Puppijns doot van Harstale. LVI.</head>
<l>                Int selve jaer wart paues gecoren</l>
<l>Dander Gregorius, alse wijt horen;</l>
<l>Van Surien was die man,</l>
<l>Ende sijn vader die hiet Jan.</l>
<l n="5">Tote dies paues tiden men plach,</l>
<l>Dat niemen den Dondersdach</l>
<l>Ne vaste binnen kerstijnhede;</l>
<l>Ende dat quam om sulke zede,</l>
<l>Om dat die heidine des plaghen</l>
<l n="10">Te vastene boven alle daghen,</l>
<l>In Plutoens ere des ghesellen,</l>
<l>Dien si God heeten vander hellen.</l>
<l>Dese Gregorius en woude,</l>
<l>Datmenne vort meer vasten soude.</l>
<l n="15">                In dit selve jaer bleef doot</l>
<l>Puppijn, die here, die prince groot,</l>
<l>In zalicheit, in groter eren,</l>
<l>Alsemen screef tjaer ons Heren</l>
<l>VII<hi rend='sup'>C</hi> jaer ende viertiene.</l>
<l n="20">God gheve hem die bliscepe te siene</l>
<l>Ende te smakene, die sonder ende</l>
<l>Die zielen smaken sonder schende!</l>
<l>                Karel, die gewonnen was</l>
<l>An siere amien Alpias,</l>
<l n="25">Die liet hi prince in sine stede</l>
<l>Dor sine grote vromechede.</l>
<l>Dese Karel, daer dit af es,</l>
<l>Dien hiet men Karel Rutides,</l>
<l>Of Karel Marteel, ende was geboren</l>
<l n="30">Tote Harstale, alse wijt horen,</l>
<l>Daer sijns vader zale stoet.</l>
<l>Om sire moeder stuerte sijn bloet</l>
<l>Van Ludeke sente Lambrecht,</l>
<l>Alsement hier voren tellet echt.</l>
<l n="35">Desen Karle vinc Plectruut,</l>
<l>Sijn stiefmoeder, maer hi quam uut,</l>
<l>Ende wan menege orloghe zwaer,</l>
<l>Alse ghi horen sult hier naer.</l>
<l>                Nu die quade keyser Phillip</l>
<l n="40">Moeste vallen in enen kip,</l>
<l>Omme sine ongelovechede.</l>
<l>Te Constantinoble uter stede</l>
<l>Verdreef hi den patriaerke,</l>
<l>Om dat hine wederseide staerke</l>
<l n="45">Sine heresie, alse een goet man,</l>
<l>Ende settere eenen Jan,</l>
<l>Enen valschen moenc, te sine daer.</l>
<l>Ende alse hi wel anderalf jaer</l>
<l>Keyser hadde gesijn, ghevielt aldus</l>
<l n="50">Dat een, hiet Anastasius,</l>
<l>Jegen den keyser hem set,</l>
<l>Ende gheviel hem daer te bet,</l>
<l>Dat hine vinc ende nam de crone,</l>
<l>Ende begadene so onscone,</l>
<l n="55">Dat hi hem dogen utestae</l>
<l>Ende hem trike avebrac.</l>
<l>                Anastasius ontfinc trike</l>
<l>Int jaer ons Heren sekerlike</l>
<l>VII<hi rend='sup'>C</hi> X ende vive,</l>
<l n="60">Ende waest twee jaer tesen live.</l>
<l>                In sijn eerste jaer so quam</l>
<l>Sente Giellijs, alsiet vernam,</l>
<l>Ute Grieken, danen hi was.</l>
<l>In Proventsen verdiendi das,</l>
<l n="65">Dattene noch souken pelegrime.</l>
<l>Van hem settic een lettel rime.</l>
</div>
<div type="subchapter"><head type="subchapter"><pb n="3,122"/> <hi rend="italic">Van sente Giellise</hi>. LVII.</head>
<l>                Sente Giellis was van Athenen,</l>
<l>Van geslachten niet clenen.</l>
<l>Dor Gode gaf hi al sijn goet,</l>
<l>Ende vlo met scepe ende oec te voet</l>
<l n="5">Ute Grieken, so dat hi quam</l>
<l>In Proventsen, alsict vernam,</l>
<l>Te Arleblanke, dus seget die vite;</l>
<l>Daer so wart hi hermite.</l>
<l>In die wildert gaf hem onse Here</l>
<l n="10">Ene hinde dor sine eere;</l>
<l>Bi haerre melc ende bi crude</l>
<l>(Dat en wisten ghene lude)</l>
<l>So levede hi ghinder vier jaer.</l>
<l>Eens quam Flavius jagen daer,</l>
<l n="15">Die coninc vanden Wester Goten,</l>
<l>Ende een bisscop an sire roten,</l>
<l>Ende daden hem up sente Giellijs hinde.</l>
<l>Tote haren meester, dien soe kinde,</l>
<l>Liep soe, daer hi sat geslopen</l>
<l n="20">In dicken dornen ende gecropen.</l>
<l>Die hinde vlo in sinen scoot.</l>
<l>Mettien ghene jagre scoot</l>
<l>Na hare ende scotene inden aerm,</l>
<l>Datter dbloet uut ran al waerm.</l>
<l n="25">Flavius entie bisscop daer quamen,</l>
<l>Ende doe si ghinder binnen vernamen</l>
<l>Eenen man, dorgraeu ende out,</l>
<l>Sittende in dat dicke wout,</l>
<l>Entie hinde up sinen voet,</l>
<l n="30">Ende ghewont ende bebloet,</l>
<l>Doe was hem harde wee te moede,</l>
<l>Ende boden hem van haren goede,</l>
<l>Ende baden hem ghenaden.</l>
<l>Doe was hijs te doene beraden,</l>
<l n="35">Maer des goets en wilde hi niet,</l>
<l>Want hi cume daer up ziet.</l>
<l>                Van hem ginc verre die mare,</l>
<l>So dat Karel openbare</l>
<l>Dat vernam, die coninc hiet,</l>
<l n="40">Al en drouch hi die crone niet.</l>
<l>Vele lieden wanen das,</l>
<l>Dat dit die grote Karle was.</l>
<l>Neen hi, hine was noch niet geboren:</l>
<l>Het was Maerteel, alse wijt horen.</l>
<l n="45">Die bat so dat hi te hem quam.</l>
<l>Met groter eeren hine nam,</l>
<l>Alse die hem gherne lieve dade.</l>
<l>Hem bat hi dat hi vor hem bade,</l>
<l>Want hi hadde mesdaen indien,</l>
<l n="50">Dies hi niet en wilde ghien;</l>
<l>Maer sente Giellijs hevet gedaen</l>
<l>Messe vorden here saen.</l>
<l>Dinghel quam upten outaer</l>
<l>Ende brachtem eene cedele daer,</l>
<l n="55">Daer die zonde in stont gescreven,</l>
<l>Ende dat soe hem ware vergeven</l>
<l>Al daer dor sente Giellijs bede,</l>
<l>Waer soe hem leet ende liet hise mede.</l>
<l>Vort daer na gescreven staet,</l>
<l n="60">Wie dat dor sine mesdaet</l>
<l>Vort sente Giellise bade,</l>
<l>Dat hi dies nemmermeer en dade,</l>
<l>Datse hem vergave onse Here,</l>
<l>Ende al dor sente Giellijs eere.</l>
<l n="65">Doe keerdi te Proventsen waert,</l>
<l>Ende te Minents quam hi ande vaert.</l>
<l>Daer verwecti indie stede</l>
<l>Des princen kint, dat doot was mede.</l>
<l>Daer na keerdi tsire abdien,</l>
<l n="70">Daer hi wel staerf, moetewi lijen.</l>
<l>                Nu keere ic ten keyseren weder,</l>
<l>Die nu up gingen ende nu neder.</l>
</div>
<div type="subchapter"><head type="subchapter">Van Anastasius ende Theodosius. LVIII.</head>
<l>                Anastasius, alsic eerst seide,</l>
<l>Rovede des riken ende ogen beide</l>
<l>Phillippe ende nam de crone.</l>
<l>Sijn gelove was vast ende scone.</l>
<l n="5">Den paues van Rome heefti gesent</l>
<l>Sine brieve, daer hi in hevet bekent</l>
<l><pb n="3,123"/> Van kerstine gelove te sine.</l>
<l>Dese wart gehaet onder de sine,</l>
<l>Want hine dochte ter cronen niet.</l>
<l n="10">Met dien hi sijn volc varen liet</l>
<l>Met scepe in Alexandrien,</l>
<l>Upter Sarrasinen partien.</l>
<l>Doe si te halven weghe quamen,</l>
<l>Anderen raet dat si namen,</l>
<l n="15">Ende streken die zeilen neder.</l>
<l>Te Constantinobele keerden si weder,</l>
<l>Ende namen eenen an sinen danc,</l>
<l>Hiet Theodosius; - eist cort eist lanc,</l>
<l>Hi moeste inden stoel sijn geset,</l>
<l n="20">Was hem wers, was hem bet.</l>
<l>Anastasius die sat</l>
<l>Tote Nichene indie stat,</l>
<l>Daerne Theodosius sochte</l>
<l>Te prencen, ende here up hem brochte,</l>
<l n="25">Ende verwanne met swaren stride.</l>
<l>Anastasius ende sine zide</l>
<l>Die moesten daer ondergaen;</l>
<l>Selve so wart hi ghevaen,</l>
<l>Ende ontset al ende ontfrijt,</l>
<l n="30">Ende priester mede ghewijt.</l>
<l>                Theodosius wart keyser daer,</l>
<l>Alsemen screef ons Heren jaer</l>
<l>VII<hi rend='sup'>C</hi> X ende sevene,</l>
<l>Ende waest een jaer in sinen levene.</l>
<l n="35">Een kerstijn man waest ende goet,</l>
<l>Maer hine was no stout, no vroet,</l>
<l>Ende quam sijns ondanx anden rike.</l>
<l>Doe mercte een up dese gelike,</l>
<l>Die mogenste die daer was do,</l>
<l n="40">Een man, diemen hiet Leo,</l>
<l>Ende heeftene met crachte saen</l>
<l>Uut sinen rike daer gedaen,</l>
<l>Van sinen live al ongescaet.</l>
<l>Die selve Theodosius die gaet</l>
<l n="45">Ende wart clerc, ende leedde vort</l>
<l>Sijn leven in heileghe wort</l>
<l>Te lesene ende te horne mede,</l>
<l>Ende staerf vort in goeden vrede.</l>
<l>                Int selve jaer quam van Ingelant</l>
<l n="50">Een, was Wijnfrijt genant,</l>
<l>Tote Rome indie stede,</l>
<l>Dien Gregorius heeten dede</l>
<l>Bonefacis ende benedijede.</l>
<l>Enen bisscop hire af wijede,</l>
<l n="55">Dat hi berecken soude tlant</l>
<l>In Germanien, daer hine sant.</l>
<l>Dese wart erdsbisscop mede</l>
<l>Te Magensen indie stede,</l>
<l>Ende bekeerde te Gods handen</l>
<l n="60">Vele vanden fellen vianden.</l>
<l>Bi hem wart menech man behouden.</l>
<l>Hi stichte den cloestre van Vouden,</l>
<l>Ende es te Utrecht sidert comen,</l>
<l>Ende hevet den stoel daer genomen</l>
<l n="65">Na sente Willeborde, ende voer castien</l>
<l>In Vrieselant met sire paertien.</l>
<l>Tote Dockingen wart hi geslegen,</l>
<l>Van danen te gravene gedregen</l>
<l>In sinen cloester tote Vouden</l>
<l n="70">Van sinen vrienden, die dat wouden.</l>
</div>
<div type="subchapter"><head type="subchapter">Vanden keyser Leuwen ende van Rabboude. LIX.</head>
<l>                Leo die keyser, alse ic seide,</l>
<l>Trac hem an met sire mogentheide</l>
<l>Dat keyserrike al met crachte,</l>
<l>Alsemen screef VII<hi rend='sup'>C</hi> X ende achte</l>
<l n="5">Der jare Gods incarnatioen.</l>
<l>XXIIII jaer hilt hi dat doen.</l>
<l>                In sinen tiden was te Sans</l>
<l>Een bisscop van ghelove gans,</l>
<l>Diemen heet sente Wulfram.</l>
<l n="10">In drome dinghel ane hem quam,</l>
<l>Dat hi in Vrieselant varen soude</l>
<l>Tfolc bekeren, want God woude.</l>
<l>Die quam predeken den heidinen riesen,</l>
<l>Den verkeerden lieden, den West Vriesen,</l>
<l n="15">So dat Rabbout die hertoghe</l>
<l><pb n="3,124"/> Den man horde roupen hoghe,</l>
<l>Dat niemene en ware behouden,</l>
<l>Dan die kerstijn wesen wouden.</l>
<l>So verre predecte hi dat wort,</l>
<l n="20">Dat hi quam ter vonten vort,</l>
<l>Entie bisscop oec Wulfram</l>
<l>Hem te dopene daer quam.</l>
<l>Indie vonte setti den enen voet,</l>
<l>Metten anderen hi buten stoet;</l>
<l n="25">Den bisscop vragedi, waer gevaren</l>
<l>Sine vorders henen waren.</l>
<l>Doe sprac die bisscop: "Clene ende groot,</l>
<l>Die sonder doepsel sijn bleven doot,</l>
<l>Die sijn ter hellen gevaren."</l>
<l n="30">Doe sprac Rabbout: "In mach twaren</l>
<l>Anders niet varen in enege stede,</l>
<l>Dan metter meester menechte mede."</l>
<l>Den voet heefti uutgetogen.</l>
<l>Die duvel heeftene so bedrogen,</l>
<l n="35">Dat hi, binnen den derden daghe,</l>
<l>Voer onder sine verlorne maghe.</l>
<l>Sinen sone doepte Wulfram,</l>
<l>Die saen daer na sinen ende nam.</l>
<l>                Hoe dat Rabbout vanden viant</l>
<l n="40">Bedrogen was, alsiet vant,</l>
<l>Salic u tellen in waerre dine.</l>
<l>Alse hi vanden doepsele ginc,</l>
<l>Was hi in menegen gedochte,</l>
<l>Wat hi best angripen mochte,</l>
<l n="45">So dat kerstijndoem ontfaen,</l>
<l>So te sinen Goden gaen.</l>
<l>Doe quam die duvel, daer hi lach:</l>
<l>Hem dochte, daer hi up hem sach,</l>
<l>Dat een claer inghel ware.</l>
<l n="50">Up sijn hovet haddi aldare</l>
<l>Met dieren steenen ene crone,</l>
<l>Ende sijn hals was claer ende scone.</l>
<l>Alse Rabbout up hem sach,</l>
<l>Sprac them die duvel, daer hi lach:</l>
<l n="55">"Alrestoutste man die levet!</l>
<l>Wats datti bedroghen hevet,</l>
<l>Dat dijn zin vanden Goden keert?</l>
<l>Volch dattu oint heves geleert:</l>
<l>Ic sal di cortelike betalen,</l>
<l n="60">Ende ontfaen in ghuldinen zalen.</l>
<l>Roep Wulfram margen vor dijn ogen,</l>
<l>Ende vrach hem, of hi di mach togen</l>
<l>Die claerheit, die hi di behiet;</l>
<l>Ende of hijs en mach vulbringen niet,</l>
<l n="65">So sent eenen bode, ende hi enen anderen.</l>
<l>Ende laetse met mi wanderen.</l>
<l>Ic sal hem togen die goudine zale,</l>
<l>Die ic di sal geven wale."</l>
<l>                Alse Rabbout wart in wake,</l>
<l n="70">Seidi sente Wulfram die sake.</l>
<l>Hi seide: "Daerne es geen versconen,</l>
<l>Hets die duvel die di wille honen."</l>
<l>Doch senden si om te wetene de saken,</l>
<l>Sente Wulfram sinen dyaken,</l>
<l n="75">Ende Rabbout enen Vriese dor dat.</l>
<l>Niet verre en waersi buten der stat,</l>
<l>Dattem een gheselle quam ane,</l>
<l>Die seide: "Haest u in uwen gane!"</l>
<l>Die leedese al bi onweghen,</l>
<l n="80">So dat si saghen hem te jegen</l>
<l>Risen ene ghuldine zale,</l>
<l>Scone ende claer, vulmaect wale,</l>
<l>Entie straten alle gemeene</l>
<l>Waren precieuse steene,</l>
<l n="85">Ende indie zale stont een zitten,</l>
<l>Men conste die dierheit niet gehitten.</l>
<l>                Doe sprac die ledre: "Dits de zale,</l>
<l>Die Rabbouts es altemale."</l>
<l>Die dyaken, die dit hort,</l>
<l n="90">Hevet aldus geantwort:</l>
<l>"Of God dit hevet ghedaen,</l>
<l>Sone moet nemmermeer tegaen;</l>
<l>Ende hevet die duvel verworven,</l>
<l>So moet saen sijn verdorven."</l>
<l n="95">Mettien seinde hi hem te hant,</l>
<l>Ende sijn leedere wart een viant,</l>
<l>Entie zale, die ghoudijn was,</l>
<l>Wart al modere ende ghedwas.</l>
<l>Die dyaken entie Vriese</l>
<l n="100"><pb n="3,125"/> Vonden hem, alse verdorde riese,</l>
<l>In eenen wilden brouc vul bramen,</l>
<l>Daer si hadden grote mesquamen,</l>
<l>Ende pijnden hem drie dage tsamen,</l>
<l>Eer si keerden danen si quamen.</l>
<l n="105">Ende alse si thuus weder sijn comen,</l>
<l>Hebben si den hertoge doot vernomen.</l>
</div>
<div type="subchapter"><head type="subchapter">Ene miracle van Marien. LX.</head>
<l>                In keyser Leuwen ander jaer</l>
<l>Belagen met orlogen zwaer</l>
<l>Die Sarrasine ende streden mede</l>
<l>Up Constantinoble die stede,</l>
<l n="5">Entie stat was in die were.</l>
<l>Daer verdaerf dat heidijn here</l>
<l>Biden gebeelde onser Vrouwen,</l>
<l>Alsemen daer wel mochte scouwen.</l>
<l>In enen cloester so es daer</l>
<l n="10">Ene ymagie, wet vorwaer,</l>
<l>Van Marien, inder gebare</l>
<l>Alse die hare kint draget met hare.</l>
<l>Men seget dat dat screef Lucas,</l>
<l>Doe onse Vrouwe levende was</l>
<l n="15">Nochtoe indit cranke lijf.</l>
<l>Dit beelde heet daer Leetswijf,</l>
<l>Om die werdicheit van hare,</l>
<l>Die altoes wel leet de hare.</l>
<l>Onse Vrouwe heeft hare vertoget</l>
<l n="20">Tween nonnen al ongeoget,</l>
<l>Ende ledese thaerre kerken daer,</l>
<l>Ende gaf hem beeden die ogen claer.</l>
<l>Dies seggen daer some keytive:</l>
<l>"Gaen wi tonsen Leetswive."</l>
<l n="25">Noch plegemen upten Disendach,</l>
<l>Al tfolc datter comen mach,</l>
<l>Dat beelde nemen ende gaen daer mede</l>
<l>Met processien al omme die stede.</l>
<l>                Hier omme seggict, alsict seide,</l>
<l n="30">Doe theidijn volc die stat beleide,</l>
<l>Vasten si ende baden binnen,</l>
<l>Ende werden hem ten tinnen.</l>
<l>Een porter was daer, dient goet dochte,</l>
<l>Datmen daer dat beelde brochte,</l>
<l n="35">Ende alle die vander stede</l>
<l>Daden daer an hare gebede:</l>
<l>                "Heileghe Gods ons Heren moeder!</l>
<l>Die ons dicken waers behoeder,</l>
<l>Helpe ons, alse du best gewone,</l>
<l n="40">Jegen die haeten dinen Sone.</l>
<l>Wiltu dijn beelde niet laten sinken,</l>
<l>So doese indie zee verdrinken."</l>
<l>Dit riepen si alle ende gene man,</l>
<l>Die dese bedinghe began,</l>
<l n="45">Hilt geent beelde bedect</l>
<l>Onder dwater, dies niemen en meet.</l>
<l>Alte hant rees sonder sparen</l>
<l>Die zee up met groten baren,</l>
<l>Ende hevet die scepe der Sarrasine</l>
<l n="50">Some versmort met groter pine,</l>
<l>Some tebroken in spanen al.</l>
<l>Vanden hemel quam hem mesfal,</l>
<l>Vier ende hagel, up hem meest,</l>
<l>Ende oec menech swaer tempeest.</l>
<l n="55">Vanden volke was geen getal,</l>
<l>Maer die scepe blevenre al</l>
<l>Verdorven daer al tote viven.</l>
<l>Dus helpt die rose aller wiven</l>
<l>Den genen die hare baden</l>
<l n="60">Om hulpe ende up genaden.</l>
<l>                In deser tijt, seit Elynant,</l>
<l>Dat hi vorwaer gescreven vant,</l>
<l>Dat in Groten Bertaengen was</l>
<l>Een hermite, alsict las,</l>
<l n="65">Dien dingel togede een visioen,</l>
<l>Dat menegen heeft wondren doen,</l>
<l>Van Josephe van Arimathien,</l>
<l>Den edelen ridder enten vrien,</l>
<l>Die Gode vanden cruce dede,</l>
<l n="70">Ende vanden platele mede,</l>
<l>Daer God sijn leste mael uut at,</l>
<l>Doe hi met sinen jongers sat.</l>
<l>Dese hermite, weetmen wale,</l>
<l>Screef dystorie vanden Grale,</l>
<l n="75">Dats vander scottele, daer ic af seide,</l>
<l>Alse hi hem in Witten Donredach meide,</l>
<l><pb n="3,126"/> God, daer sine jongren saten,</l>
<l>Ende alle uut eenen vate aten.</l>
<l>In weet wat sire Arture in trecken,</l>
<l n="80">Maer, alsic best can gemecken,</l>
<l>So was dystorie gescreven,</l>
<l>Na dat Artuur liet sijn leven</l>
<l>CC jaer XXII min.</l>
<l>Dies wondert mi in minen zin,</l>
<l n="85">Wat dat daer Merlijn in doet,</l>
<l>Dient Walsch seget, alsic verstoet,</l>
<l>Dat hi dystorie scriven dede,</l>
<l>Ende noemet den hermite mede</l>
<l>Bi namen Basilis; maer Elynant</l>
<l n="90">Seget dat hi niet en vant</l>
<l>Dese ystorie in Latijn.</l>
<l>Int Walsch vintmense also fijn,</l>
<l>Alse alle Walsche favelen sijn.</l>
<l>Over niet houdet de herte mijn.</l>
</div>
<div type="subchapter"><head type="subchapter">Hoe der Wester Goten rike brac. LXI.</head>
<l>                Echt mede in dit selve jaer</l>
<l>So gesciede een tekijn swaer,</l>
<l>Daer keyser Leo den sone sijn</l>
<l>Dopen dede, eenen Constantijn,</l>
<l n="5">Alsone hiet die patriaerke</l>
<l>Germein, die gelovede staerke.</l>
<l>Daer dede [die] sone ter selver stede</l>
<l>Inder vonten dorperheden,</l>
<l>Ende wart vortekent openbaer,</l>
<l n="10">Dat hi der kerken noch soude sijn swaer.</l>
<l>                Int derde jaer dat Leo sat</l>
<l>Keyser te Constantynoble in de stat,</l>
<l>So quamen die Sarrasine</l>
<l>Ute Affrike, alst wart in scine,</l>
<l n="15">In Spaengen ende wonnen tlant.</l>
<l>                Int XIXste jaer, alsict vant,</l>
<l>Dat coninc Flavius drouch crone</l>
<l>Over die Wester Goten te lone,</l>
<l>So makeden die Sarrasine</l>
<l n="20">Alte nieute met haerre pine</l>
<l>Dat rike vanden Wester Goten,</l>
<l>Ende dadense onder met haren roten,</l>
<l>Ende besaten tlant met crachte.</l>
<l>Noch sittere in haer geslachte.</l>
<l n="25">Haer hooftman was Abdirama,</l>
<l>Mahumets sone. Hoe langhe het sta,</l>
<l>Emmer verdervet ende tegheit</l>
<l>Werelike moghentheit.</l>
<l>CCC ende XLVI jaer</l>
<l n="30">So waest ommetrent daer naer,</l>
<l>Dat si uut Cyten waren gesteken</l>
<l>Biden Hunen, diet al wilden breken;</l>
<l>Ende nadien dat die Wester Goten</l>
<l>Die Wandelen met haren roten</l>
<l n="35">Van Spaengen dreven, waest daer naer</l>
<l>CC ende XLVI jaer.</l>
<l>Dus wonnen die Sarrasine</l>
<l>Spaengen met haerre pine;</l>
<l>Ende tlant van Portegale</l>
<l n="40">Dats ongewonnen noch tesen male.</l>
<l>                Int derde jaer van Leuwen tijt</l>
<l>Hordemen niemare wijt,</l>
<l>Dat Serdaine verherijt waren</l>
<l>Vanden Sarrasijnschen scaren.</l>
<l n="45">Doe was Luprant van groter waerde</l>
<l>Here over die Lumbaerde,</l>
<l>Ende vernam dat sente Augustijn</l>
<l>Wilen uten lande sijn</l>
<l>In Sardaine was brocht int lant,</l>
<l n="50">Dat nu verherijt was ende verbrant</l>
<l>Die stede daer hi begraven lach.</l>
<l>Met groten coste updien dach</l>
<l>So dede hine halen daer,</l>
<l>Ende bringen hem selven bet naer</l>
<l n="55">Indie stede tote Pavien.</l>
<l>Daer dedi eene kerke wijen</l>
<l>In des groots sente Pieters ere,</l>
<l><pb n="3,127"/> Daermen in leide dien here;</l>
<l>Ende Luprant selve die coninc woude,</l>
<l n="60">Dat mense hiete die hemel van goude.</l>
<l>                Leo wart in sijn vijfte jaer</l>
<l>Den kerstinen ghelove zwaer,</l>
<l>Ende stont, alse een quaet keytijf,</l>
<l>Om des paues Gregorius lijf;</l>
<l n="65">Maer die Lumbaerden entie Romeine</l>
<l>Wederstondene al ghemeine.</l>
<l>                Nu moeten wi ter jeesten keren</l>
<l>Ende vanden Vrancscen heren leren.</l>
</div>
<div type="subchapter"><head type="subchapter">Karle Marteels orloghe. LXII.</head>
<l>                Int jaer daer na dat Pippijn starf,</l>
<l>Die Vrieselant wan ende verwaerf,</l>
<l>Doe staerf coninc Hildebrecht</l>
<l>Van Vrancrike ende wart na recht</l>
<l n="5">Sijn sone Dagobrecht gecroent.</l>
<l>Marteel, omme datmen niene hoent,</l>
<l>Die gheorlovet van desen;</l>
<l>Want en mochte els niet wesen,</l>
<l>Dat eenech coninc daer crone droege,</l>
<l n="10">Het en ware bi sinen gevoege.</l>
<l>Die edelste boden hem de crone,</l>
<l>Maer hi ontseidse harde scone,</l>
<l>Ende seide, het ware meerre eere</l>
<l>Over coninge te sine here,</l>
<l n="15">Dan ware geeroent te sine</l>
<l>In bedwange, in sulker pine.</l>
<l>                Dese Dagobrecht van Vrankerike</l>
<l>Ne besat maer vier jaer sijn rike.</l>
<l>Daer na heeft Karel Marteel</l>
<l n="20">Die crone ghegeven al gheel</l>
<l>Lotarise den anderen broeder;</l>
<l>Selve bleef hi des riken behoeder.</l>
<l>Dese Lotaris was twee jaer</l>
<l>Coninc, ende staerf daer naer.</l>
<l n="25">                Doe was een, die Cylpric hiet,</l>
<l>Die der erven bestont niet,</l>
<l>Anders dan hi comen was</l>
<l>Vanden geslachte, ende pijndem das,</l>
<l>[Dat hi emmer na desen</l>
<l n="30">Vrancs coninc woude wesen,]</l>
<l>Ende quam om hulpe in Acquitaengen,</l>
<l>Dat tusscen Vrancrike leit ende Spaengen,</l>
<l>An Eudone, den hertoghe,</l>
<l>Ende bidt dat hi mettem orloge,</l>
<l n="35">Dat hi die Vrancsce crone gecrige.</l>
<l>Eudoen quam mettem te wige</l>
<l>Jegen Karle Martele gevaren;</l>
<l>Maer si verlorent metten haren,</l>
<l>Ende worden gesconfiert upt velt,</l>
<l n="40">Ende Karel behilt met gewelt.</l>
<l>Doe sendde Cylpric omme genaden</l>
<l>Boden van sinen mesdaden</l>
<l>An Martele, ende hevet gesproken,</l>
<l>Dat die nijt al was tebroken,</l>
<l n="45">Ende Karel hevet hem gegeven</l>
<l>Die crone naer sine neven.</l>
<l>Dese levede der jare vive,</l>
<l>Crankelijc als een keytive.</l>
<l>                Hier binnen hevet hem gereit</l>
<l n="50">Van Angiers die here Ramfreit,</l>
<l>Ende wilde Maertele cranken.</l>
<l>Maerteel quam metten Oest Vranken</l>
<l>Tote Riemen indie stat,</l>
<l>Daer bisscop Ribrecht here sat,</l>
<l n="55">Die Kaerle kerstijn hadde gedaen.</l>
<l>Hine dars niet in de stat ontfaen,</l>
<l>Want hi Ramfreide ontsach.</l>
<l>Alse Marteel dat versach,</l>
<l>Hevet hine sijnt daer omme ontset,</l>
<l n="60">Om dander heren te dwingene bet.</l>
<l>Doe trac hi noch bat gheins,</l>
<l>Ende quam tote Orlieins,</l>
<l>Daer sente Euchier bisscop was,</l>
<l>Die hem mede ontseide das,</l>
<l n="65"><pb n="3,128"/> Omdat Ramfreit bi hem sat,</l>
<l>Dat hi niet quame indie stat.</l>
<l>Hier omme was hi danen verdreven,</l>
<l>Ende moeste enden sijn leven</l>
<l>Te sente Truden up Aspengouwe,</l>
<l n="70">Daer hi staerf in groten rouwe.</l>
<l>                Marteel quam daer up Ramfreide,</l>
<l>Ende wan hem af lant ende heide,</l>
<l>Ende hevet beseten na dat</l>
<l>Angiers die vaste stat,</l>
<l n="75">Ende daertoe bedwongen so,</l>
<l>Dat sijs waren harde vro,</l>
<l>Dat hi doch die port upnam,</l>
<l>Ende hem te genaden quam.</l>
<l>Ramfreit gaf hem gevangen mede</l>
<l n="80">Up Marteels genadichede.</l>
<l>Dus wart hi geweeldich here</l>
<l>Van Vrankerike vorwaert mere.</l>
</div>
<div type="subchapter"><head type="subchapter">Vanden selven meer. LXIII.</head>
<l>                Alse keyser Leo fel ende swaer</l>
<l>Was comen in sijn sevende jaer,</l>
<l>Wart Gyzit here der amirale</l>
<l>Over die Sarrasine altemale.</l>
<l n="5">Hunimaer hadt vor hem twee jaer</l>
<l>Gheweest ende was den kerstinen zwaer,</l>
<l>Ende maecter vele maertelaren;</l>
<l>Maer onlange dedijt te waren.</l>
<l>Gyzit waest na hem, alsict zie,</l>
<l n="10">Ende regneerde der jare drie.</l>
<l>Desen quam een Jode te rade,</l>
<l>Die hem riet, dat hi dade</l>
<l>In allen riken die beelden ons Heren</l>
<l>Vellen ende te nieute keren,</l>
<l n="15">Want vele kerstine onder hem waren.</l>
<l>Een leven van XL jare</l>
<l>So belovedi hem omme dat.</l>
<l>Gyzit geboot in elke stat,</l>
<l>Maer alse saen alse hijt geboot,</l>
<l n="20">Bleef hi in corter wilen doot.</l>
<l>                Naer hem so quam Henelijt,</l>
<l>Die tlant XXI jaer besit.</l>
<l>                Echt in Leuwen VIIIde jaer</l>
<l>Wart hij den gelove zwaer,</l>
<l n="25">Ende hiet in sijn keyserike</l>
<l>Die beelden vellen gemeenlike;</l>
<l>Entie paues Gregorius screef hem ane,</l>
<l>Ende riet hem dies af te stane,</l>
<l>Maer dat was al omme niet,</l>
<l n="30">Want hi bleef an dat hi hiet.</l>
<l>                In keyser Leuwen IXde jaer</l>
<l>Vintmen lesende vorwaer,</l>
<l>Dat coninc Cylpric was verstorven,</l>
<l>Die de crone hadde verworven</l>
<l n="35">Van Maertele in Vrankerike.</l>
<l>Dese Cylpric sekerlike</l>
<l>Was teersten clerc, weetmen wel,</l>
<l>Ende was gheheeten Daniel,</l>
<l>Ende quam ter cronen vanden rike.</l>
<l n="40">                Na hem eenen Diederike</l>
<l>Nam Marteel, een der Vranken neven,</l>
<l>Ende hevet hem die crone gegeven.</l>
<l>Selve bleef hi indie eere,</l>
<l>Over prince ende over here.</l>
<l n="45">Diederic sat XV jaer</l>
<l>Coninc, alsemen weet vorwaer.</l>
<l>                Maerteel voer in desen tiden</l>
<l>Uptie sterke Sassen striden,</l>
<l>Ende heeftse onderghedaen,</l>
<l n="50">Want sine constent wederstaen,</l>
<l>Ende ghalt hem met swaren scaden,</l>
<l>Dat si den Roemscen rike daden.</l>
<l>                Doe voer hi vort in cargeheide</l>
<l><pb n="3,129"/> Vechten up enen Lamfreide,</l>
<l n="55">Die over Almaengen was</l>
<l>Hertoghe ende here, alsict las,</l>
<l>Ende dwanc hem met ghewelde af,</l>
<l>Dat Almaengen tsens gaf.</l>
<l>Daer naer so bedwanc hi Swaven</l>
<l n="60">Ende Beieren met alden graven,</l>
<l>Die daer saten inden lande,</l>
<l>Ende deet al onder sine hande,</l>
<l>Ende hevet met sinen swerde dorhouwen</l>
<l>Dlant al toter Dunouwen</l>
<l n="65">Ende Sassen ende der Elven mede,</l>
<l>Datter en was borch noch stede,</l>
<l>Soene was van hem vervaert,</l>
<l>Sette hi den wille dare waert.</l>
<l>                Nu quam hem up een ander strijt,</l>
<l n="70">Die hem gheduurde langen tijt.</l>
<l>Eudoen, die met Cylpricke vacht</l>
<l>Up Marteele, met sire cracht,</l>
<l>Also alst hier te voren staet,</l>
<l>Poget echt oft hi vint raet,</l>
<l n="75">Daer hi Karle Maertele mede</l>
<l>Nedere an sine moghenthede.</l>
<l>Marteel hevet dit vernomen,</l>
<l>Ende es met sinen here comen</l>
<l>In Acquitaengen, teenen stride</l>
<l n="80">Up Eudoene, die over side</l>
<l>Wiken moeste al dor die noot.</l>
<l>Daer dedi roof ende scade groot,</l>
<l>Karle, den lande enten steden.</l>
<l>Acquitaengen heefti dorreden,</l>
<l n="85">Ende berovet ende verbrant</l>
<l>Porte ende dorpe, al dat hijs vant.</l>
</div>
<div type="subchapter"><head type="subchapter">Noch vanden selven. LXIIII.</head>
<l>                In keyser Leuwen Xste jaer</l>
<l>Wart in Constantinoble orloge swaer</l>
<l>Up keyser Leuwen, want hi woude</l>
<l>Datmen die beelde verbernen soude,</l>
<l n="5">Die naer Jhesus of na Marien,</l>
<l>Of na eenege van Gods partien</l>
<l>Ghemaect waren oft ghesneden.</l>
<l>Hier omme waren inder steden</l>
<l>Ghemaerteliet een deel liede.</l>
<l n="10">                In sijn XIste jaer ghesciede,</l>
<l>Dat Gregorius den paues dochte,</l>
<l>Datmen den keyser niet en mochte</l>
<l>Ghecastien van siere onsede.</l>
<l>Al Occident hi senden dede</l>
<l n="15">Van siere hulde, ende biden banne</l>
<l>Verboot hi wijf ende manne,</l>
<l>Dat si hem ontseiden echt</l>
<l>Rente ende des keysers recht.</l>
<l>                Int naeste jaer dat anequam,</l>
<l n="20">Die quade keyser Leuwe nam</l>
<l>Te Constantenoble sente Germeine</l>
<l>Dat patriaercscap recht al reine,</l>
<l>Omme dat hi hem in allen rade</l>
<l>Lachterde sine mesdade.</l>
<l n="25">                Echt in sijn XIIIste jaer</l>
<l>So rees een orloge swaer</l>
<l>Tusscen Martele ende Eudoene,</l>
<l>Die vromech was ende coene.</l>
<l>Noch sach hi wel dat hi en conde</l>
<l n="30">Niet altoos, in ghere stonde,</l>
<l>Jegen hem behouden tfelt,</l>
<l>Ende hevet gehaelt met gewelt</l>
<l>Die Sarrasinen met haren roten,</l>
<l>Die tlant uptie Wester Goten</l>
<l n="35">Hadden gewonnen doe van Spaengen,</l>
<l>Ontboot hi in Acquitaengen.</l>
<l>Mettien quamen si tier stonde</l>
<l>Gevaren over die Geronde,</l>
<l>Beede met kinderen ende met wiven,</l>
<l n="40">Alse die besitten wilden ende bliven</l>
<l>In Vrancrike end hebbent al.</l>
<l>Een ongetelt groot gescal</l>
<l>Wart vanden Sarrasinen int lant.</l>
<l>Maerteel gemoetese te hant,</l>
<l n="45">Alse diese emmer wilde keren</l>
<l>Metter hulpen Gods ons Heren.</l>
<l>Duutsce ende Fransoysen te waren</l>
<l>Waren mettem inder scaren,</l>
<l>Maer clene was die menechte sine</l>
<l n="50">Jegen alle die Sarrasine;</l>
<l><pb n="3,130"/> Doch nam hi up hem den strijt,</l>
<l>Ende verslouger daer ter tijt</l>
<l>CCC dusent uptie stede</l>
<l>Ende LXX<hi rend='sup'>M</hi> daertoe mede,</l>
<l n="55">Met haren coninc Abdirama,</l>
<l>Dien si alle volgeden na.</l>
<l>Selve verloos hi inden dan</l>
<l>Der siere XV hondert man.</l>
<l>Die hertoghe hevet vernomen,</l>
<l n="60">Dat Martele dus wel es comen,</l>
<l>Ende maecte mettem pays ende vrede.</l>
<l>Den heidinen so volgedi mede,</l>
<l>Ende verbrandem upt velt</l>
<l>Hare loetgen ende haer getelt,</l>
<l n="65">Ende verslouch van haren scaren</l>
<l>Vele die verdreven waren.</l>
<l>                In keyser Leuwen XIIIIste jaer</l>
<l>Was doot die paues overwaer,</l>
<l>Dander Gregorius, diene verwiet</l>
<l n="70">Ende vander heileger kerken sciet.</l>
<l>Doe wart die derde Gregorius gecoren,</l>
<l>Die vort stercte, alse wijt horen,</l>
<l>Die sentencie, die sijn vorsate</l>
<l>Utegaf om des keysers onmate.</l>
<l n="75">                In dit selve jaer so staerf</l>
<l>Beda, die hemelrike verwaerf,</l>
<l>Om dat hi in sinen gescrichte</l>
<l>Die heilege scrifture verlichte,</l>
<l>Ende van levene heilech was.</l>
<l n="80">In Ingelant, alsict las,</l>
<l>Was hi in sinen cloester geleget,</l>
<l>Daermen noch vele van hem seget.</l>
<l>Int jaer Gods staerf hi min no mee</l>
<l>Dan VII<hi rend='sup'>C</hi> XXX ende twee.</l>
</div>
<div type="subchapter"><head type="subchapter">Karel Marteels doot. LXV.</head>
<l>                Int XVste jaer dat onscone</l>
<l>Keyser Leuwe drouch de crone,</l>
<l>So nam sijn sone Constantijn</l>
<l>Een wijf toten bedde sijn,</l>
<l n="5">Kalaens dochter, die coninc was</l>
<l>Vanden Alvernen, alsict las,</l>
<l>Die Hunen hieten hier te voren.</l>
<l>Want soe van heidijnscap was geboren,</l>
<l>Leerdemen hare die kerstine zede,</l>
<l n="10">Ende men deedse dopen mede:</l>
<l>Hyrene was hare name.</l>
<l>Haer man was quaet sonder scame,</l>
<l>Die hem weder die kerke sette,</l>
<l>Maer soe hilt kerstijndoem bi wette,</l>
<l n="15">Alse ghi horen sult hier naer.</l>
<l>                In Leuwen XVIde jaer</l>
<l>Die derde Gregorius de paues,</l>
<l>Die den keyser sach in aves</l>
<l>Dat kerstijn gelove minnen,</l>
<l n="20">Versaemde tote Rome binnen</l>
<l>IX hondert bisscoppe ende drie.</l>
<l>Grote consilie so hilt hie.</l>
<l>Daer was utegegeven met eren</l>
<l>Te anebedene dat beelde ons Heren,</l>
<l n="25">Ende oec mede sente Marien.</l>
<l>Daer ginc men vermalendien</l>
<l>Alle diese in dorperheden</l>
<l>Ontreinden ende in quaetheden.</l>
<l>                In keyser Leuwen XXIIIste jaer</l>
<l n="30">Staerf in Vrancrike vorwaer</l>
<l>Coninc Diederic, die in de stede</l>
<l>Karel Marteel setten dede</l>
<l>Hildericke, ende gaf hem de crone,</l>
<l>Diese IX jaer drouch onscone.</l>
<l n="35">Een snuedel waest die niet docht</l>
<l>Datmenne coninc heten mochte.</l>
<l>                Int selve jaer quamen de Sarrasine</l>
<l>Met haren coninc, ende daden pine</l>
<l>Der stede van Arleblanke.</l>
<l n="40">Si ergerdent al sterke ende cranke,</l>
<l>Dat si in Proventsen vonden.</l>
<l>Marteel quam up hem tier stonden,</l>
<l>Ende wan hem af Avenyoen,</l>
<l>Nerboene, ende brac hem af haer doen,</l>
<l n="45">Ende alle die steden daer int lant.</l>
<l>Arleblanken ginc in hant,</l>
<l>Al Proventse ende Borgoenge mede.</l>
<l>Den heidinen hi so wee dede,</l>
<l><pb n="3,131"/> Dat hi hem echt twee coningen slouch,</l>
<l n="50">Ende daertoe volx af genouch.</l>
<l>Maer, omme dattem anelach</l>
<l>Ende hem upwies, nacht ende dach,</l>
<l>Orloghe, ende hem die scat</l>
<l>Verminderde, dien hi hadde gehat,</l>
<l n="55">Nam hi papen ende clerken,</l>
<l>Ende elcsins der heileger kerken</l>
<l>Die tiende, want hem de noot dede,</l>
<l>Ende hilter sijn orloge mede,</l>
<l>Ende goede sine ridders daer af.</l>
<l n="60">Dat hi dit dede ende aldus gaf,</l>
<l>So seidemen dat hi wart verloren,</l>
<l>Ende dit ware jammer ende toren.</l>
<l>                Int selve jaer dat Diederic staerf,</l>
<l>Ende Marteel weder verwaerf</l>
<l n="65">Proventse ende Arleblanke de port,</l>
<l>Doe staerf hi (dat was grote mort!)</l>
<l>Ende was te sente Denijs begraven,</l>
<l>Eerlike, met groter haven.</l>
<l>                Hier na gheviel dat men ondede</l>
<l n="70">Sijn graf, ende men vant tier stede</l>
<l>No vleesch no been, dats bekent,</l>
<l>Els niet dan een groot serpent,</l>
<l>Ende sijn graf in diere gebare</l>
<l>Binnen, alst verbernet ware.</l>
</div>
<div type="subchapter"><head type="subchapter">Keyser Leuwen doot ende Constantijns begin. LXVI.</head>
<l>                Na den vromegen Karle Martele</l>
<l>Namen sine sonen in dele</l>
<l>Sijn lant; elc trac tsine an.</l>
<l>Deen sone hiet Karleman,</l>
<l n="5">Ende dander hiet Pippijn de clene.</l>
<l>Dese hilden tlant ghemene.</l>
<l>Die Fransoysen, die waren bleven</l>
<l>In Proventsen na Marteels leven,</l>
<l>Hebben Eudoens sone Wayfiere</l>
<l n="10">Uten lande verdreven sciere,</l>
<l>Doe hi orlogede up Nerboene.</l>
<l>Die Goten en waren oec niet so coene,</l>
<l>Sine gaven hem up hare steden,</l>
<l>Om te sittene met vreden,</l>
<l n="15">Niemens ende Nerbone die port,</l>
<l>Ende wat so hem toebehort,</l>
<l>Ende hebben hem ghisele gheset,</l>
<l>Om te behoudene hare wet.</l>
<l>Dus jagedensi daer uten lande</l>
<l n="20">Die Sarrasine thaerre scande,</l>
<l>Ende Wayfiere ende Eudoene,</l>
<l>Want hi brachtse int lant de ghone.</l>
<l>                Keyser Leo staerf vorwaer</l>
<l>In sijn XXIIIIste jaer,</l>
<l n="25">Ende sijn sone Constantijn</l>
<l>Moeste naer hem keyser sijn.</l>
<l>Hi wart keyser ende here</l>
<l>Int jaer ons Heren min no mere</l>
<l>VII hondert XL ende twee.</l>
<l n="30">XXV jaer ende nemmee</l>
<l>So drouch hi die Roemsce crone</l>
<l>Dorperlike ende onscone.</l>
<l>Dese was recht hoir na den vader</l>
<l>Vanden lande ende van quaetheit algader.</l>
<l n="35">Al sinen tijt hevet hi gheset</l>
<l>Omme te levene jegen wet;</l>
<l>Hi hilt hem an die duvelie</l>
<l>Ende an onreine toverie,</l>
<l>Ende in des vleesch onsuverhede.</l>
<l n="40">Clerken ende moenken mede</l>
<l>Dogeden omme tgelove van desen</l>
<l>Vele vernoys, alse wij lesen.</l>
<l>Die patriaerc vander port</l>
<l>Staercte mede sine wort,</l>
<l n="45">Ende al omme der werelt ere.</l>
<l>Bidi sendde onse Here</l>
<l>Grote sterfte ende mort</l>
<l>Te Constantinobele indie port,</l>
<l>So dat men vele huse sloot,</l>
<l n="50">Want die liede waren doot,</l>
<l>Wanter niemen in wilde wesen.</l>
<l><pb n="3,132"/> Die patriaerc qual van desen,</l>
<l>Anastasius, ende bleef doot</l>
<l>In zwaren evele ende groot.</l>
<l n="55">                Na hem quam inde stede sijn</l>
<l>Een moenc, hiet Constantijn,</l>
<l>Ende volgede al skeysers raet:</l>
<l>Een ongelovech man, een quaet.</l>
<l>                In keyser Constantijns eerste jaer,</l>
<l n="60">Die den gelove was te swaer,</l>
<l>So wart onder die Roemsce partie</l>
<l>Een paues, hiet Zacharie,</l>
<l>Die was van Grieken geboren. -</l>
<l>Pollicronis, alse wijt horen,</l>
<l n="65">Hiet sijn vader. - Sijn voersate,</l>
<l>Die derde Gregorius, de goede, de mate,</l>
<l>Was van Rome geboren geheel:</l>
<l>Sijn vader was een hiet Marteel.</l>
<l>Dese lingede die stille</l>
<l n="70">Een lettelkijn na sinen wille.</l>
<l>Alse hi doot was quam Zacharie,</l>
<l>Die nam jegen der Lumbarde partie</l>
<l>Vasten vrede XX jaer.</l>
<l>                In desen tiden, weten wi vorwaer,</l>
<l n="75">Dat sente Bonefacis was,</l>
<l>Alsemen hier te voren las,</l>
<l>Bisscop van Magense ende maecte Vouden,</l>
<l>Daer hi sijnt gedaen was ter mouden.</l>
<l>                In Constantijns derde jaer</l>
<l n="80">Reinet asscen over waer.</l>
<l>                In sijn vierde jaer was de rene,</l>
<l>Die heilege Marie Magdalene,</l>
<l>Te Ays gehaelt, daer soe lach</l>
<l>Ende hadde gedaen menegen dach:</l>
<l n="85">Te Ays menic in Gasscoenyen.</l>
<l>Ende deedse halen in Borgoenyen</l>
<l>Een grave Geraert, diere sat;</l>
<l>Te Verlegay indie stat</l>
<l>Dede hise bringen, daer men seget</l>
<l n="90">Dat soe nu ter wilen leget,</l>
<l>Daer soe dede ende noch doet</l>
<l>Menege scone miracle goet,</l>
<l>Daerne vele af sijn bescreven,</l>
<l>Ende vele vergeten bleven.</l>
</div>
<div type="subchapter"><head type="subchapter">Hoe Karleman hem begaf. LXVII.</head>
<l>                In Constantijns eerste jaer</l>
<l>So wart moenc, dorden vaer</l>
<l>Van sire zielen, Karleman,</l>
<l>Dien de stoute Marteel wan,</l>
<l n="5">Pippijns broeder die heet die cleene,</l>
<l>Ende al sijn lantscap gemene</l>
<l>Es Pippine sinen broeder ancomen,</l>
<l>Ende hevet in hant genomen.</l>
<l>Vanden paues Zacharien</l>
<l n="10">Dede hi hem moenec wien;</l>
<l>Upten berch, die Serapte hiet,</l>
<l>Hi enen cloester maken liet,</l>
<l>In des goets Silvesters ere:</l>
<l>Aldaer ginc zitten die here.</l>
<l n="15">Maer omme dat bi Rome was,</l>
<l>So plagen vele Fransoyse das,</l>
<l>Alsi daer quamen indie port,</l>
<l>Voeren si te Serapten vort</l>
<l>Karlemanne visenteren.</l>
<l n="20">Doe begonste hem dat deren,</l>
<l>Want hi begerde in sire gebede</l>
<l>Te sine ende in sire enechede,</l>
<l>Ende voer upten berch Cassijn,</l>
<l>Daer wilen abt hadde ghesijn</l>
<l n="25">Sente Benedictus, ende es daer bleven,</l>
<l>Ende leedde een heilech leven.</l>
<l>                Int jaer daer na wart in Cycile</l>
<l>Ende in Calabren eene wile</l>
<l>Grote sterfte in menege stede,</l>
<l n="30">Ende ander lieder cledre mede,</l>
<l>Ende in kerken andie cortinen</l>
<l>Worden crucen, die sulc schinen,</l>
<l><pb n="3,133"/> Of si met olyen waren gescreven:</l>
<l>Men wiste hoe si quamen of bleven.</l>
<l n="35">                Int VIIde jaer dat Constantijn</l>
<l>Keyser selve hadde ghesijn,</l>
<l>Brac coninc Racys van Lumbardien</l>
<l>Den vrede, die paues Zacharien</l>
<l>Te XX jaren hadde genomen,</l>
<l n="40">Ende es jegen Rome comen;</l>
<l>Maer die paues ginc hem an,</l>
<l>Met dogeden hine so verwan,</l>
<l>Dat hijs hem nemmeer wilde bewinden,</l>
<l>Ende es met wive ende met kinden</l>
<l n="45">Te Rome comen indie stede,</l>
<l>Ende daer moenec worden mede.</l>
<l>Aystolf sijn broeder wart daer naer</l>
<l>Coninc ende waest VII jaer.</l>
</div>
<div type="subchapter"><head type="subchapter">Hoe Pippijn die clene coninc wart. LXVIII.</head>
<l>                Alse Constantijn int IXde jaer</l>
<l>Van sinen rike was vorwaer,</l>
<l>Sende clene Pippijn sine partie</l>
<l>Toten paues Zakarie,</l>
<l n="5">Ende dedem vragen openbare:</l>
<l>Wie best coninc hiete oft ware</l>
<l>Schuldich te sine vanden rike,</l>
<l>So die ghene, die ledichlike</l>
<l>Die crone drouge sonder eere,</l>
<l n="10">So die ghene, die dicke sere</l>
<l>Hem aventurde up ende neder?</l>
<l>Zakarias ontboot hem weder:</l>
<l>Datmen dien voer coninc hilde,</l>
<l>Die tlant bescermde met gewilde.</l>
<l n="15">Deser antworden sere danken</l>
<l>Den paues van Rome de edele Vranken,</l>
<l>Ende hebben den coninc Hilderike</l>
<l>In enen cloester begeven rike,</l>
<l>Te sente Medaerts te Sissoen,</l>
<l n="20">Ende daden hem moencs abijt andoen,</l>
<l>Ende gaven Pippine gemeenlike</l>
<l>Die coninx crone van Vrancrike.</l>
<l>Sente Bonefacis, die bisscop sat</l>
<l>Tote Magensen indie stat,</l>
<l n="25">Wijedene mede ende belas,</l>
<l>Alst coustume ende sede was.</l>
<l>Die Cycambriene, die Troyene,</l>
<l>Die vielen neder dus onsiene,</l>
<l>Ende Clodoveus grote geslachte</l>
<l n="30">Was aldus ontset met machte</l>
<l>Biden paues ende biden heren,</l>
<l>Die Puppine holpen ter eren.</l>
<l>Ende was in ons Heren jaer</l>
<l>VII hondert ende L vorwaer.</l>
<l n="35">XVIII jaer regneerde dese</l>
<l>In Vrankerike, alsiet lese.</l>
<l>                Int Xde jaer dat Constantijn</l>
<l>Keyser met scanden hadde gesijn,</l>
<l>So voer Pippijn die clene</l>
<l n="40">Met sinen Fransoysen ghemeene</l>
<l>Orlogen uptie felle Sassen,</l>
<l>Die hem over waren gewassen,</l>
<l>Entie hem wilden sijn lant onneren:</l>
<l>Die verdreef hi met groter eren.</l>
<l n="45">                Alle die kerken van sinen rike</l>
<l>Dedi verbetren ghemeenlike</l>
<l>Hare noten ende haren zanc,</l>
<l>Nader Roemscher kerken ganc.</l>
<l>                Int XIste jaer dat Constantijn</l>
<l n="50">Keyser hadde begonnen sijn,</l>
<l>So quam Aystolf van Lumbardie</l>
<l>Coninc met sire paertie,</l>
<l>Ende eeschede den Roemscen tribuut,</l>
<l>Van elken hovede al uut ende uut.</l>
<l n="55">Doe was Zakarie verstorven</l>
<l>Die paues, entien stoel hadde verworven</l>
<l>Een Steven, dander vander namen,</l>
<l>Die geboren was alte samen</l>
<l>Van Rome uter stat al gader:</l>
<l n="60">Constantijn so hiet sijn vader.</l>
<l>Alse hem Aystolf so leede dede,</l>
<l>So rumde hi Rome die stede,</l>
<l><pb n="3,134"/> Ende es in Vrancrike getrect,</l>
<l>Alse die peinst ende meet,</l>
<l n="65">Dat den coninc Puppine sal</l>
<l>Ontfaermen sijn ongheval.</l>
<l>Karleman, die moenc was,</l>
<l>Puppijns broeder, alsement las</l>
<l>Hier te voren, hi voer mede</l>
<l n="70">Om des paues besichede,</l>
<l>Dat hi pine, hoe hi belet</l>
<l>Die dinc daer hem Aystolf toe set.</l>
<l>Alse coninc Puppijn hevet vernomen</l>
<l>Den paues Steven te hem comen,</l>
<l n="75">Trect hi jegen hem gereet.</l>
<l>Te voet hi ter erden beet</l>
<l>Drie milen voren, dore sine werde,</l>
<l>Ende quam jegen hem gegaen up derde,</l>
<l>Hij ende sijn wijf ende sine kinder,</l>
<l n="80">Ende leeddene biden breidele ginder,</l>
<l>Den paues, tote sire zale.</l>
<l>Daer na gingen si sitten ten male,</l>
<l>Daert heimelijc was tere stede,</l>
<l>Daer hem die paues sere bat mede</l>
<l n="85">Met naten ogen, dat hi ontfinge</l>
<l>Van Rome sente Pieters dinge,</l>
<l>Ende hi die Roemsce saken besaghe,</l>
<l>Die sere tegingen indien daghe,</l>
<l>Ende clagedem over Aystolfs gewelt,</l>
<l n="90">Die hem hiesch van tsense gelt.</l>
<l>Puppijn zwoer hem daer bi Gode,</l>
<l>Dat hi doen soude sijn gebode.</l>
<l>Dus bleef die paues Steven daer</l>
<l>Onthier ende vernieuwede tjaer,</l>
<l n="95">Ende wijede den coninc Puppine</l>
<l>Heilech coninc entie kinder sine,</l>
<l>Karle den groten ende Karlemanne,</l>
<l>Ende geboot dat als biden banne,</l>
<l>Dat nemmermeer diere af quame</l>
<l n="100">Hem de Vrancsce crone name,</l>
<l>Maer dat si souden euwelike</l>
<l>Crone dragen in Vrancrike,</l>
<l>Si teersten ende alte voren</l>
<l>Diere na af worden geboren.</l>
</div>
<div type="subchapter"><head type="subchapter">Puppijns vaert uptie Lumbarde. LXIX.</head>
<l>                Int XIIste jaer dat Constantijn</l>
<l>Een onreine keyser hadde gesijn,</l>
<l>So trac Puppijn met sire partien</l>
<l>Indat lant van Lumbardien.</l>
<l n="5">Aystolf settem inder weren,</l>
<l>Maer lettel consti hem gederen,</l>
<l>Den Fransoysen, hine moeste vlien,</l>
<l>Ende was vro dattem mochte gescien</l>
<l>Dat hi quam te parlemente,</l>
<l n="10">Ende hi lant, goet ende rente</l>
<l>Sente Pietren moeste geven,</l>
<l>Daer hi den paues uut hadde verdreven.</l>
<l>Die coninc Puppijn sette met eren,</l>
<l>Eer hi hem dede int wederkeren,</l>
<l n="15">In sinen stoel den paues Steven,</l>
<l>Daer hi ute was verdreven.</l>
<l>Ende alse hi was in Vrancrike,</l>
<l>So brac Aystolf valscelike</l>
<l>Sijn belof ende sinen vrede.</l>
<l n="20">Doe sendde Puppijn daer ter stede</l>
<l>Fultrade weder metten Vranken,</l>
<l>Die Aystolve souden danken</l>
<l>Sine valsceit ende sire ontrouwen.</l>
<l>Quaemt hem te scaden oft te rouwen,</l>
<l n="25">Hi moeste echt al wederkeren</l>
<l>Dat hi rovede tsire onneren,</l>
<l>Ende moeste houden dien vrede,</l>
<l>Met gewelde, niet bider bede.</l>
<l>                In desen tiden was Karleman,</l>
<l n="30">Die moenc ende Pippijns broeder dan,</l>
<l>In Vrancrike om sente Bonoite comen,</l>
<l>Om dat hine soude hebben genomen</l>
<l>Ende gevoert te Mont Cassijn,</l>
<l><pb n="3,135"/> Daer hi abt was ten cloester sijn,</l>
<l n="35">Ende leggene daer hi wilen lach,</l>
<l>Alreerst na sinen sterfdach;</l>
<l>Maer alle, diere waren ghesent</l>
<l>Woch te draghen, worden blent,</l>
<l>Ende moester omme sijn grote bede,</l>
<l n="40">Eer si ghenasen der blenthede,</l>
<l>Ende waren blide dat si geloveden,</l>
<l>Dat sine nemmermeer en roveden.</l>
<l>                In desen tiden was oec mede</l>
<l>Grote erdbeve in meneger stede,</l>
<l n="45">Dat sulke steden vielen een deel,</l>
<l>Ende sulke vielen al gheheel.</l>
<l>Sulke bleven sonder val,</l>
<l>Die vanden berghe in dat dal</l>
<l>Gheset worden sonder schuren,</l>
<l n="50">Beede met husen ende met muren,</l>
<l>VI milen vorder, alse wijt horen,</l>
<l>Van dat si stonden daer te voren.</l>
<l>                In Mesopotania mede</l>
<l>Daer ghesciede meerre wonderelichede:</l>
<l n="55">Die erde scorde twee milen lanc,</l>
<l>Daer harde witte erde uutspranc;</l>
<l>Daer uut so quam een dier gegaen,</l>
<l>Rechts alse een muul gedaen,</l>
<l>Ende sprac menscelike wort.</l>
<l n="60">Oec spraect dus, daert menech hort:</l>
<l>"Volc sal comen vander wostine,</l>
<l>Ende doen dien van Arabien pine."</l>
<l>                Int jaer daer na staerf Karleman,</l>
<l>Puppijns broeder, die tabijt hadde an</l>
<l n="65">Ende vanden paues van Rome nam,</l>
<l>Doe hi ter moenkien quam.</l>
<l>Te Vianen bleef hi doot,</l>
<l>Daer groefmen met eren groot.</l>
<l>                Int selve jaer ghesciede mede,</l>
<l n="70">Dat van Magonsen uter stede</l>
<l>Deerste bisscop Bonefas</l>
<l>In Vrieselant gemartelijt was,</l>
<l>Ende van danen te Vendoen gedragen,</l>
<l>Daermenne grouf met groter clagen.</l>
<l n="75">Alsemen die waerheit wille leren,</l>
<l>Sone smeecti coninge no heren,</l>
<l>Maer hi seide elken sijn recht,</l>
<l>Mesdedi, waest here of knecht</l>
<l>Hine wreef die zonden niet,</l>
<l n="80">Alsemen nu ten tiden pliet;</l>
<l>Maer alse die goede ersatre doet,</l>
<l>Die van wonden sere es vroet,</l>
<l>Ende nu wonde diept ende nu wijt,</l>
<l>Ende nu bernet ende nu snijt,</l>
<l n="85">Ende niet sinen zieken en spaert,</l>
<l>Hoe hi greinst ende mesbaert,</l>
<l>Daer sijn orbore leget an:</l>
<l>Aldus dede die heileghe man</l>
<l>Metten ghenen, vroe ende spade,</l>
<l n="90">Die leven wilden bi sinen rade.</l>
<l>Des quam hi talsulken lone,</l>
<l>Alse ter maertelaren crone.</l>
</div>
<div type="subchapter"><head type="subchapter">Puppijns orloghe. LXX.</head>
<l>                Coninc Puppijn sette sine vaert</l>
<l>Te dien tiden te Sassen waert,</l>
<l>Die emmer fel waren den Vranken;</l>
<l>Dies voer hijt hem swaerlike danken,</l>
<l n="5">Ende velde vesten ende steden,</l>
<l>Ende slouch hem af met vromecheden</l>
<l>Menegen stouten staerken deghen,</l>
<l>Ende dwancse dat si moesten plegen</l>
<l>Tseins te ghevene gemeenlike</l>
<l n="10">Den coninc van Vrankerike.</l>
<l>Daerwaert trac hi sijn here,</l>
<l>Ende wan hem af menege were,</l>
<l><pb n="3,136"/> Beede castele ende stede,</l>
<l>Ende tfolc altemale mede.</l>
<l n="15">Oec vinc hi den grave Blandine,</l>
<l>Ende brochtene mettem entie sine</l>
<l>Tote Borges vordie stat,</l>
<l>Die hi met crachte besat,</l>
<l>So dat hise met storme wan:</l>
<l n="20">Daer in sette hi sine man.</l>
<l>Te Pirrigorgen voer hi vort,</l>
<l>Ende destruweerde ghene port,</l>
<l>Ende andere vele daertoe gemeene,</l>
<l>Diere bi waren groot ende clene,</l>
<l n="25">Daer hi grote scade dede,</l>
<l>Ende groot goet wan daer mede.</l>
<l>Acquitaengen niet gheheel</l>
<l>Wan hi, maer een groot deel.</l>
<l>                Dit was emmer over waer</l>
<l n="30">In Constantijns XIIIIde jaer.</l>
<l>Doe dede die quade Constantijn mede</l>
<l>Te Constantinoble indie stede</l>
<l>Versamenen XXX ende drie hondert</l>
<l>Bisscoppen, die hi hadde gesondert,</l>
<l n="35">Die van sire geloven waren.</l>
<l>Indien seent gaf men uut te waren,</l>
<l>Datmen die beelden ons Heren</l>
<l>Ende sire santen niene soude eeren,</l>
<l>Maer vellen ende verderven.</l>
<l n="40">Hier omme so dedi sterven</l>
<l>Vele goeder kerstinen te waren,</l>
<l>Die metter Roemscher kerken waren.</l>
<l>                Int XVste jaer dat Constantijn</l>
<l>Dus handelde die saken sijn,</l>
<l n="45">Ende Puppijn was in Acquitaengen,</l>
<l>So quam over die zee van Spaengen</l>
<l>Een trop Wandelen, een groot here.</l>
<l>Daer settem Puppijn up ter were,</l>
<l>Ende si slougenre XX dusent doot.</l>
<l n="50">Selve verloos hi inden wijch groot</l>
<l>XX die beste van sire scare,</l>
<l>Daer hi omme was in mesbare.</l>
<l>Maer doe quam, eer sijs iet wisten,</l>
<l>Thovet van sente Janne Baptisten,</l>
<l n="55">Dat moenken van over mere</l>
<l>Al daer brochten in sijn here,</l>
<l>Daer bi die XX versleghene man</l>
<l>Ten live quamen weder an,</l>
<l>Alse hier voren die jeesten houden,</l>
<l n="60">In Theodosius tijt des ouden.</l>
<l>Dat hovet vanden heilegen prophete</l>
<l>Was geleit bi Puppijns gehete</l>
<l>In Acquitaengen in ene kerke,</l>
<l>Die nu cierlijc es van gewerke.</l>
<l n="65">                In constantijns XVIste jaer</l>
<l>Staerf die coninc Aystolf, die swaer</l>
<l>Der Roemscer kerken hadde gewesen.</l>
<l>God slougene doot, alse wi lesen.</l>
<l>                Int selve jaer wart vonden mede</l>
<l n="70">Tote Rome indie stede</l>
<l>Pieternelle, die heilege maget,</l>
<l>Die, also die scrifture gewaget,</l>
<l>Sente Pieters dochter was vorwaer.</l>
<l>Men vant in haren steenvate daer</l>
<l n="75">Lettren, die sente Pieter screef,</l>
<l>Int graf daer soe begraven bleef,</l>
<l>Diemen aldus mach verspellen:</l>
<l>"Miere lievere Pieternellen,</l>
<l>Miere dochter uutvercoren."</l>
<l n="80">Die paues Paulus, alswijt horen,</l>
<l>Verhief dus die maget reene,</l>
<l>Ende leidse in enen maerberstene.</l>
</div>
<div type="subchapter"><head type="subchapter">Wat in Puppijns tiden gevel. LXXI.</head>
<l>                Te desen tiden was doot bleven</l>
<l>Van Rome die paues Steven,</l>
<l>Die Pippin ende sine partien</l>
<l><pb n="3,137"/> Bracht hadde in Lumbardien,</l>
<l n="5">Entie int ende van sinen levene</l>
<l>Dat Roemsce rike pijnde te gevene</l>
<l>Den Fransoysen enten Vranken,</l>
<l>Want Constantinoble begonde cranken,</l>
<l>Ende en mochten no en wouden</l>
<l n="10">Die kerke van Rome upgehouden.</l>
<l>Sidert naer des paues doot</l>
<l>Vulquam al dit wonder groot.</l>
<l>                Na hem was Paulus paues gecoren,</l>
<l>Die van Rome was geboren:</l>
<l n="15">Sijn vader die hiet Constantijn.</l>
<l>Sochter man en mochte niet sijn,</l>
<l>Entie met siere mayseniede</l>
<l>So gerne besach daerme liede.</l>
<l>                In Constantijns XXIste jaer</l>
<l n="20">Quamen met orlogen swaer</l>
<l>Die Tuerken van verre ende van na,</l>
<l>Dor die porten van Caspia,</l>
<l>Ende quamen met haerre partyen</l>
<l>Ende woesten Hermenien.</l>
<l n="25">In haer lant quam wilen plage,</l>
<l>Die hem geduurde lange dage,</l>
<l>So dattem die kerstine rieden,</l>
<l>Die gemanc waren mettem lieden,</l>
<l>Dat si in cruus hem daden sceren,</l>
<l n="30">Sone soude hem die plage niet deren.</l>
<l>Dit daden si ende in corten stonde</l>
<l>Quamen si weder in haer gesonde:</l>
<l>Lange daer na hildsi den zede,</l>
<l>Ende na hem haer geslachte mede.</l>
<l n="35">                In Constantijns XXIIste jaer</l>
<l>So wart een winter groot ende swaer,</l>
<l>Al van sente Baves daghe</l>
<l>(Seget die cronike sonder saghe)</l>
<l>Tote in onser Vrouwen dach,</l>
<l n="40">Die in Sporclemaent gelach.</l>
<l>Die zee, die in Ponten leghet,</l>
<l>Was vervorsen, alsemen seghet,</l>
<l>Ghelijc enen marbersteene,</l>
<l>Hondert milen verre gemene.</l>
<l n="45">XXX ellen waest oec dicke,</l>
<l>Entie snee lach ongemicke</l>
<l>XX ellen daer up getreden.</l>
<l>Dit ijs es sonder mesquame leden</l>
<l>Binnen Sporkelle up die zee,</l>
<l n="50">Ende moruwede ende brac ontwee,</l>
<l>Ende daer si hoopten die ijsmaren,</l>
<l>So lagen si oft ijsbergen waren.</l>
<l>                Segebrecht scrijft dat vanden trone</l>
<l>Sterren dochten vallen scone,</l>
<l n="55">So dat menech wanen woude</l>
<l>Dat die werelt enden soude.</l>
<l>                In desen tiden, in desen stonden,</l>
<l>Was een ridder, hebbic vonden,</l>
<l>Metten coninc Puppine in Borgenyoen,</l>
<l n="60">Een heilech man in al sijn doen,</l>
<l>Gode getrouwe ende diendem sere,</l>
<l>Enten coninc sinen here,</l>
<l>Die Gengolf hiet, weetmen wale:</l>
<l>Van hem sullen wi nu houden tale.</l>
</div>
<div type="subchapter"><head type="subchapter">Van sente Gengolve. LXXII.</head>
<l>                Gengolf quam tenen tiden</l>
<l>Ende soude dor Vrancrike liden.</l>
<l>Daer quam hi an ene stede,</l>
<l>Daer hi sijn eten gereden dede,</l>
<l n="5">Ende ginc sitten in een gras,</l>
<l>Up ene fonteine, daert scone was.</l>
<l>Ghinder vragedi den man,</l>
<l>Die de ervachtichede ginc an,</l>
<l>Oft hi vercopen wilde omme goet</l>
<l n="10">Die fonteine die ghinder stoet.</l>
<l>Die man seide: updat hi mochte,</l>
<l>Dat hise hem gherne vercochte.</l>
<l>Des coeps drougen si over een.</l>
<l>Die dorper spotte ende green,</l>
<l n="15">Alse die ridder danen sciet:</l>
<l>Hi waende tgelt hebben omme niet.</l>
<l>Teenen tiden stont die sot</l>
<l>Up die fonteine ende maecte spot</l>
<l>Metten ridder diese cochte;</l>
<l n="20">Ende eer hi hem bekennen mochte</l>
<l>Sach hi die fonteine verdroghen,</l>
<l>Daer hi toesach metten oghen,</l>
<l>Want Gengolf met sire bede</l>
<l><pb n="3,138"/> Deedse springen teere stede</l>
<l n="25">In Borgoengen, daer hijs bat,</l>
<l>Ende al noch staet soe daer ter stat.</l>
<l>                Nu hadde die Gengolf ene vrouwe,</l>
<l>Sijn wijf, die hem was ongetrouwe,</l>
<l>Die lettel vriendscepen hem dede,</l>
<l n="30">Om sine grote heilechede.</l>
<l>Hi hadde hare liever gewesen ries,</l>
<l>Ende soe els hadde gehat haren kies</l>
<l>Mettem te speelne in heimelichede,</l>
<l>Dan hi so lange lach in gebede.</l>
<l n="35">Eens es hi uptie fonteine</l>
<l>Metter vrouwen geseten alleine,</l>
<l>Die God dor hem daer springen dede,</l>
<l>Ende verweet hare daer ter stede,</l>
<l>Waer omme soe haer selven brochte</l>
<l n="40">In also dorperlijc gedochte.</l>
<l>Daer swoer soe sere ende seide,</l>
<l>Datmen hare onrecht aneleide.</l>
<l>Gengolf selve sette hare daer</l>
<l>Ene purgatie niet te zwaer,</l>
<l n="45">Ende seide: "Wiltu ghelovet wesen,</l>
<l>Dattu onsculdich best van desen,</l>
<l>Ontbest dine mouwe nu ter stonde,</l>
<l>Ende brinct mi uter fonteinen gronde</l>
<l>Een keselkijn, ende gef mi dat.</l>
<l n="50">Blivestu ongescaet terre stat,</l>
<l>So ghelove ic in alre wijs,</l>
<l>Dattu dies ontschuldich sijs."</l>
<l>Alsoe dit horde, sonder vaer</l>
<l>Stac soe in den aerm daer,</l>
<l n="55">Ende soe trakene weder uut</l>
<l>Verbroyt altemale die huut.</l>
<l>Die heileghe man sprac te hare:</l>
<l>"Nu es dine quaetheit openbare;</l>
<l>Nem dit goet ende wone allene,</l>
<l n="60">Of met dinen amijs gemene:</l>
<l>Ic wille dijns doens wesen ave."</l>
<l>Doe gaf hi hare half sijn have,</l>
<l>Ende soe voer daer soe wilde wesen.</l>
<l>Niet langhe sone leet naer desen,</l>
<l n="65">Dat, daer hi sliep, een clerc quam,</l>
<l>Die hem mordadelijc sijn lijf nam,</l>
<l>Ende was die ghene daer soe mede</l>
<l>Hare onsuverheide dede.</l>
<l>Doemen drouch ten grave waert,</l>
<l n="70">Vele zieken ane die vaert,</l>
<l>Die andie bare mochten comen,</l>
<l>Hebben hare ghesonde genomen,</l>
<l>So datter quader vrouwe maghen</l>
<l>Ghene niemare hare draghen,</l>
<l n="75">Hoe God dor sinen maertelare</l>
<l>Miraclen dede al openbare.</l>
<l>Twijf spotter met ende seide: "Mijn man</l>
<l>Gengolf es die alse wel can</l>
<l>Sine miraclen vulbringen,</l>
<l n="80">Alse mijn achterste ende can singen."</l>
<l>Mettien rechts ter selver steden</l>
<l>Wart soe crakende beneden;</l>
<l>Waest lief of leet, haer ontcnochte,</l>
<l>Dat soe gesluten niet en mochte.</l>
<l n="85">Ende des plach soe dat wijf</l>
<l>Vort upten Vrijndach al haer lijf,</l>
<l>Omdat haer man updien dach</l>
<l>Vermordt was, al daer hi lach.</l>
<l>Updat soe iet sprac metten monde,</l>
<l n="90">So craecte soe ter selver stonde.</l>
<l>Die coninc selve horets mare,</l>
<l>Ende quam daer ende vant tware,</l>
<l>Ende lovede den martelare ons Heren.</l>
<l>Die clerc staerf met onneren,</l>
<l n="95">Die Gengolve gaf die doot,</l>
<l>Want hem sijn inadere scoot</l>
<l>Uten fondamente al beneden,</l>
<l>So dat hi doot bleef daer ter steden.</l>
</div>
<div type="subchapter"><head type="subchapter">Miracle van enen cruce. LXXIII.</head>
<l>                In desen tiden gheviel mede</l>
<l>Dat tAntyochen bider stede,</l>
<l>In en stedekijn, heet Jeroco,</l>
<l>Een groot wonder gheviel also.</l>
<l n="5">Jueden sijn in een huus comen,</l>
<l>Dat in huren was genomen,</l>
<l>Daer een kerstijn in hadde gewesen,</l>
<l>Ende was bleven daer van desen</l>
<l>Een cruce, dat daer was vergeten.</l>
<l n="10"><pb n="3,139"/> Si werpent neder, alsijt weten,</l>
<l>Ende daden den beelde alden mesprijs,</l>
<l>Die de Jueden in alre wijs</l>
<l>Jhesum Cristum hadden gedaen,</l>
<l>So si naest mochten verstaen:</l>
<l n="15">Platten, spuwen ende verspreken,</l>
<l>Voete ende handen dorsteken;</l>
<l>Galle boden si hem ende aysijn.</l>
<l>Doe staken sijt in die ziden sijn,</l>
<l>Daer ute ran water ende bloet.</l>
<l n="20">Een vat namen si dat daer stoet,</l>
<l>Ende ontfingen dbloet aldaer,</l>
<l>Te proevene oft ware waer,</l>
<l>Dat Jhesus miracle conste togen.</l>
<l>Die Jueden van harre zinagogen,</l>
<l n="25">Die ziec waren, versaemden si ter stede,</l>
<l>Ende bespaersdense daer mede.</l>
<l>Hen mochte geen evel wesen,</l>
<l>Sine warenre saen af genesen.</l>
<l>Ten lesten worden si beroert daermede,</l>
<l n="30">Ende gingen ten bisscop vander stede,</l>
<l>Die Adeodatus hiet,</l>
<l>Ende togeden watter was gesciet,</l>
<l>Ende gaven dbeelde ende dbloet.</l>
<l>Die Jueden hi alle kerstijn doet,</l>
<l n="35">Ende deelde dbloet in clenen vaten,</l>
<l>Ende sendent wide te baten,</l>
<l>Ende screef dwonder van onsen Here,</l>
<l>Ende bat ende maende sere,</l>
<l>Datmen soude Gode teeren</l>
<l n="40">Die passie vanden beelde ons Heren</l>
<l>Vieren upten selven dach,</l>
<l>Die indie maent November lach,</l>
<l>VIII daghe na alre zielen dage,</l>
<l>Dat God verdreve honger ende plage.</l>
<l n="45">Hi dedene in sijn bisdoem houden</l>
<l>Hem alle die sijns horen wouden.</l>
<l>                In Constantijns XXVste jaer,</l>
<l>Doe was persecutie zwaer</l>
<l>Over al up die kerstine,</l>
<l n="50">Want over die Sarrasine</l>
<l>Was doe ammirael Abtalas,</l>
<l>Die van Mahumets secten was.</l>
<l>Hi dede vele kerstine ontliven,</l>
<l>Dies an Mahumette niet wilden bliven,</l>
<l n="55">Ende Constantijn, die keyser quaet,</l>
<l>Die martelijet ende verslaet</l>
<l>Vele jonge metten ouden,</l>
<l>Dies hem niet en wilden houden</l>
<l>An sijn ongelove indien daghen.</l>
<l n="60">Oec en constijs niet verdraghen,</l>
<l>Dat God vele miracle dede</l>
<l>Ten heilegen graven ter meneger stede,</l>
<l>Hine deedse ontgraven, nu een, nu twee,</l>
<l>Ende sinckedse oec indie zee.</l>
<l n="65">                In desen tiden was clene gehacht</l>
<l>Van Constantinoble des keysers macht,</l>
<l>Want der Sarrasine partie</l>
<l>Hadden hem afgewonnen Surie,</l>
<l>Ende meest Azien also wale,</l>
<l n="70">Ende Affrike alte male.</l>
<l>In Europen haddent die Hunen</l>
<l>Ende die Bulgren, die up hem stunen,</l>
<l>Gewonnen een groot deel met allen.</l>
<l>Die Vranken die besaten Gallen,</l>
<l n="75">Ende hadden met harre partien</l>
<l>Bedwongen al Lumbardien.</l>
<l>Dies scrijftment vort Puppine,</l>
<l>Regnerende met Constantine,</l>
<l>Ende sine sonen mede nochtanne,</l>
<l n="80">Karele ende oec Karlemanne.</l>
<l>Puppijn was bider Roemscher wet</l>
<l>Patricius der stat gheset.</l>
</div>
<div type="subchapter"><head type="subchapter">Van Puppijns des clenen doot. LXXIIII.</head>
<l>                Puppijn dede in sinen daghen</l>
<l>Enen seent te samen jaghen</l>
<l>Vanden Grieken enten Latinen,</l>
<l>Ende dedere cost toe ende vele pinen,</l>
<l n="5">Om te verclaerne daer ter stede</l>
<l>Tgelove der Drievoudichede,</l>
<l>Ende ofmen sculdich te eerne ware</l>
<l>Gods beelde al openbare.</l>
<l>Daer wart onse gelove verclaert,</l>
<l n="10">Ende oec mede gheopenbaert,</l>
<l>Datmen eere ende verchiere</l>
<l><pb n="3,140"/> Gods beelde in alre maniere.</l>
<l>                In desen tiden beroerden echt</l>
<l>Die van Aquitaengen gevecht</l>
<l n="15">Up Puppine, daer Wayfier</l>
<l>Ende sijn sone af worden fier,</l>
<l>So dat twee Fransoysen vingen</l>
<l>Wayfiers oem ende sine bringen.</l>
<l>Maer die coninc der Sarrasine,</l>
<l n="20">Die in Spaengen sat entie sine -</l>
<l>Amirmanum was sine name -,</l>
<l>Ontsach hem, waert dat up hem quame</l>
<l>Puppijn, dattem ware te swaer.</l>
<l>Boden ende gichten senddi daer,</l>
<l n="25">Ende bejagede met sinen goude</l>
<l>Coninc Puppijns des clenen, houde.</l>
<l>                Ten naesten jare es hi getrect</l>
<l>In Acquitaengen, alse die mect</l>
<l>Ende te makene vanden stride,</l>
<l n="30">Ende want al up verre ende wide.</l>
<l>Sans wan hi die goede stede,</l>
<l>Ende vinc al ghinder mede</l>
<l>Wayfiers moeder, des hertoghen</l>
<l>Sustren nychten, die hi getogen</l>
<l n="35">Mettem hevet in Vrancrike,</l>
<l>Gevaen te sine euwelike.</l>
<l>                In deser tijt, in deser noot,</l>
<l>Was die paues Paulus doot,</l>
<l>Ende was gecoren een Constantijn,</l>
<l n="40">Die al noch leec hadde ghesijn,</l>
<l>Ende was van Rome geboren.</l>
<l>Met gewelde was hi gecoren,</l>
<l>Ende paues gewijet metter vaert,</l>
<l>Dattem sidert te scanden waert.</l>
<l n="45">Doe wart jegen hem ghecoren</l>
<l>Een Phillips, omme toren</l>
<l>Van som den heren, maer hi wart saen</l>
<l>Vanden stoele afghedaen.</l>
<l>                In Constantijns XXVIIste jaer</l>
<l n="50">So endde dat orloge swaer</l>
<l>Tusscen Pippine ende Wayfiere;</l>
<l>Want sijn volc verslougene sciere,</l>
<l>Omme dat si met groten scaden</l>
<l>Bi hem waren sere verladen.</l>
<l n="55">                Onlange daer na so bleef doot</l>
<l>Puppijn selve, die here groot,</l>
<l>Van daden groot ende van vromecheden.</l>
<l>Al was hi els clene van leden.</l>
<l>Te sente Denijs wart hi begraven</l>
<l n="60">Eerlike met groter haven.</l>
<l>Gheluckich ende zegevri</l>
<l>Entie beste so was hi.</l>
<l>Berte hiet sijn wijf, alsict las,</l>
<l>Die Eraclius dochter was,</l>
<l n="65">Daer hi Karlen ane wan.</l>
<l>Met rechte quam updien man</l>
<l>Dat Roemsche rike na den vader.</l>
<l>An hem versamedet oec algader</l>
<l>Van Grieken ende vanden Roemscen rike,</l>
<l n="70">Van Duudscen lande, van Vrancrike.</l>
<l>                Dus scrijft van Gembloys Segebrecht:</l>
<l>Karle, diemen groot hiet echt,</l>
<l>Om grote doget die hem lach an,</l>
<l>Ende sijn broeder Karleman</l>
<l n="75">Deelden onder hem dat rike,</l>
<l>Met vreden ende broederlike.</l>
<l>Karel dede hem cronen mede</l>
<l>Tote Noyoen indie stede,</l>
<l>Ende te Sissoen Karelman:</l>
<l n="80">Dus vingen si haer rike an.</l>
</div>
<div type="subchapter"><head type="subchapter">Van Amise ende van Amelise. LXXV.</head>
<l>                In Puppijns tiden, alse wijt horen,</l>
<l>Worden twee kindere geboren,</l>
<l>Die uter maten gelijc waren:</l>
<l>Deen wart geboren in Alvaren,</l>
<l n="5">Ende was des graven kint;</l>
<l>Tander, alsemen gescreven vint,</l>
<l>Was eens anders van Bericaen.</l>
<l>Eens gheviel, hebbe ic verstaen,</l>
<l>Datmen te Rome voerde ter stede</l>
<l n="10">Die kindere omme hare kerstijnhede;</l>
<l>Want men mochte niet no en plach,</l>
<l>Datmen nu pleget up desen dach,</l>
<l>Datmen iet vele kindere clene</l>
<l><pb n="3,141"/> Ter vonten brochte int gemeene;</l>
<l n="15">Maer men lietse so verre dijen,</l>
<l>Dat si tgelove mochten lijen.</l>
<l>Tote Ludeke indie stat</l>
<l>So gaf daventure dat,</l>
<l>Dat die kindere quamen te samen,</l>
<l n="20">Ende si vaste vriendscap namen,</l>
<l>So staerc in zitten ende in wanderen,</l>
<l>Dat deen niet sonder den anderen</l>
<l>Noch weder slapen wilde no eten.</l>
<l>Dese kinderen, alse wijt weten,</l>
<l n="25">Quamen te Rome te samen</l>
<l>Ten paues, Deusdedit hiet bi namen.</l>
<l>Beede doopte hise die ghone,</l>
<l>Ende hi hiet des graven sone</l>
<l>Amelis enten andren Amijs.</l>
<l n="30">Die Roemsche ridderen in alre wijs,</l>
<l>Diere vele saghen toe,</l>
<l>Hievense uter vonten doe.</l>
<l>Die paues selve gaf hem daer</l>
<l>Pladine nappen over waer,</l>
<l n="35">Verchiert met gesteente mede,</l>
<l>Even goet, ende sprac tier stede:</l>
<l>"Neemt dese cleenode van mi,</l>
<l>Dat u lijctekijn altoes si,</l>
<l>Dat ic u doepte metter hant</l>
<l n="40">Hier in de kerke, ende hout den pant."</l>
<l>Die kindere ontfingen die heren.</l>
<l>Met dien si te lande keren,</l>
<l>Elc tsinen vader, danen si quamen,</l>
<l>Maer die herten bleven te samen.</l>
<l n="45">                Alse Amijs quam te sinen magen,</l>
<l>Wart hi die wijste van sinen dagen;</l>
<l>Ende alse hi hadde XXX jaer dan,</l>
<l>Sijn vader was een out man,</l>
<l>Ende van live heilech ende goet,</l>
<l n="50">So dat hem evel wee doet,</l>
<l>Ende hevet ontboden Amise,</l>
<l>Ende hiet hem in alre wise:</l>
<l>"Dat hi in ridderliken live</l>
<l>Gode emmer onderdanech blive,</l>
<l n="55">Ende ghetrouwe dinen Here,</l>
<l>Ende dinen geselle gehulpich sere,</l>
<l>Ende hi in allen tiden mede</l>
<l>Gewerke houde der ontfarmechede,</l>
<l>Ende buten alle desen dingen</l>
<l n="60">Altoes niet af ne ghinghe,</l>
<l>Noch te spotte noch te scerne,</l>
<l>Des graven sone van Alverne,</l>
<l>Alle daghe tallen male."</l>
<l>Ende alse ghehent was dese tale,</l>
<l n="65">Voer Gode bevolen die ghone,</l>
<l>Ende hem gaf sijn goede sone</l>
<l>Alsulke eere, alsulke werden,</l>
<l>Alse bequame es der erden.</l>
<l>Amijs quam in des vaders goet,</l>
<l n="70">Maer onlange hi daer in stoet,</l>
<l>Want sijn volc was hem te fel,</l>
<l>Dat die dinc also ghevel,</l>
<l>Dat sine met valscen saken</l>
<l>Ute sijns vaders erve staken,</l>
<l n="75">Ent hem stont also onsiene,</l>
<l>Dat hi newaer hilt knapen X,</l>
<l>Ende seide: "Dat ic best love,</l>
<l>Dat wi tes graven Amelis hove</l>
<l>Te samene varen harde saen:</l>
<l n="80">Hi es mijn vrient, hi sal ons gerne ontfaen.</l>
<l>Of wi varen te vrouwe Hildegarden,</l>
<l>Des coninx Karles wijf, des waerden,</l>
<l>Die altoes es hovesch ende fijn</l>
<l>Lieden die verdreven sijn."</l>
</div>
<div type="subchapter"><head type="subchapter">Vanden selven. LXXVI.</head>
<l>                In Alvernen quamen si tien stonden,</l>
<l>Maer sine hebben daer niet vonden</l>
<l>Den grave Amelise, dien si sochten;</l>
<l>Want eer si daer comen mochten,</l>
<l n="5">Was die grave selve gevaren</l>
<l>Tote Berico te waren,</l>
<l>Want hem mare was comen tier stont</l>
<l>Vanden ghenen dient was cont,</l>
<l>Dat Amijs vader doot ware.</l>
<l n="10">Ende alse hi quam gevaren dare,</l>
<l>Ende hi des anders niet en vant,</l>
<l><pb n="3,142"/> Sciet hi droeve woch te hant,</l>
<l>Ende peinsde hine keerde nemmermere,</l>
<l>Hine soude Amise vinden eere.</l>
<l n="15">Ende Amijs die sochtene mede,</l>
<l>Nu hier, nu daer, talre stede,</l>
<l>So dat hi up enen dach</l>
<l>Met eenen edelen ridder lach,</l>
<l>Die horde hoe hi was verdreven,</l>
<l n="20">Ende hevetem sire dochter gegeven.</l>
<l>                Over anderhalf jaer na dit</l>
<l>Amijs ghevoeget ende sit,</l>
<l>Dat hi tote Parijs vare,</l>
<l>Sinen gheselle souken dare.</l>
<l n="25">Amelijs haddene twee jaer</l>
<l>Ghesocht verre ende naer,</l>
<l>Ende alse hi neven Parijs quam,</l>
<l>Enen pelegrijm hi vernam</l>
<l>Vanden lande van Berico,</l>
<l n="30">Ende hi vragedem doe,</l>
<l>Of hi iet hadde verstaen</l>
<l>Van Amise den Bericaen,</l>
<l>Die sijns lands ware verdreven.</l>
<l>Dander seide: "Here! in mijn leven</l>
<l n="35">Sone saghickene, dat ic weet."</l>
<l>Amelis die trac af sijn cleet,</l>
<l>Ende gaeft den aermen man,</l>
<l>Ende seide: "Nu bidt vor mi dan,</l>
<l>Dat God mine arbeit ende,</l>
<l n="40">Die ic twee jaer in groter ellende</l>
<l>Dor sinen wille hebbe ontfaen."</l>
<l>Die pelegrijm es woch gegaen,</l>
<l>Ende quam des avonds daer hi sach</l>
<l>Dat die selve Amijs lach,</l>
<l n="45">Dien Amelis sage so gherne.</l>
<l>Omden grave van Alverne</l>
<l>So vragedi ghenen armen man.</l>
<l>Dander antworde: "Spotti dan?</l>
<l>Jane bestu Amelis de grave,</l>
<l n="50">Die mi heden vrages hier ave</l>
<l>Omme Amijs den Berican?</l>
<l>Du gaves mi tcleet dat ic hebbe an.</l>
<l>Nu hevestu, ende ic en weet twi,</l>
<l>Altemale ontekent mi</l>
<l n="55">Cledere, paert ende ghesellen."</l>
<l>Alse Amijs dit horet tellen,</l>
<l>Seidi hem: "In ghere wijs!</l>
<l>Ic en bem el niemen dan Amijs,</l>
<l>Die den grave van Alverne</l>
<l n="60">Amelise saghe so gherne.</l>
<l>Bidt Gode dat hi mi ghesende,</l>
<l>Daer ickene sien moet of venden."</l>
<l>Den pelegrijm so gaf hi mede</l>
<l>Van sinen ghelde dor hoveschede.</l>
<l n="65">Doe sprac die man: "So vare te Parijs:</l>
<l>Du vintstene daer in alre wijs."</l>
<l>                Amijs es te Parijs ghereden,</l>
<l>Ende vantene daer buten der steden</l>
<l>Met siere scoenre conpaengie</l>
<l n="70">Eten in ere praierie.</l>
<l>Ende alsene Amelis verkende,</l>
<l>Was al sijns rouwen een ende.</l>
<l>Daer was ghehelst ende ghecust,</l>
<l>Alse elc van anderen lust,</l>
<l n="75">Ende danctens Gode, dat si quamen</l>
<l>Beede so goetlike te samen.</l>
<l>Van henen vort daedsi niewe belove.</l>
<l>Si quamen tes coninx Karles hove;</l>
<l>Daer wart Amijs saen tresorier,</l>
<l n="80">Die no ghierech en was no fier;</l>
<l>Ende Amelis, die grave van love,</l>
<l>Die wart drussate vanden hove.</l>
<l>Daer mochtmen sien twee jongelingen</l>
<l>Ghemate te sine van haren dinghen,</l>
<l n="85">Van eere ghedane ende scone,</l>
<l>Ende gheminnet vander crone,</l>
<l>Ende daertoe beede, lude ende stille,</l>
<l>Van eere herten, van enen wille.</l>
</div>
<div type="subchapter"><head type="subchapter">Noch vanden selven. LXXVII.</head>
<l>                Aldus waren si in derre wijs</l>
<l>Drie jaer, ende doe sprac Amijs:</l>
<l>"Amelis, vrient! ic wille varen,</l>
<l>Ende mijn wijf besien te waren.</l>
<l n="5">So ic eerst mach, salic keren;</l>
<l>Maer hout u ane mijn leren:</l>
<l><pb n="3,143"/> Du blives hier in des coninx hof,</l>
<l>Maer emmer trecke di bet of</l>
<l>Van sconinx dochter telker stede;</l>
<l n="10">Ende boven al so hoet di mede</l>
<l>Van Haerderike, den valscen grave,</l>
<l>Dat hi dinen zin niet ondergrave;</l>
<l>Want ic weet te voren wel:</l>
<l>Hi es mordadich ende fel."</l>
<l n="15">Met desen es hi woch ghevaren.</l>
<l>                Amelis bleef int hof te waren,</l>
<l>Die des coninx dochter besach,</l>
<l>Ende hem so up therte lach,</l>
<l>Dat hire af sinen wille gewan.</l>
<l n="20">Doe quam Arderic, de valsce man,</l>
<l>Die alre dorperheit was blide,</l>
<l>Ende alle vromecheit benide,</l>
<l>Ende sprac Amelise dus an:</l>
<l>"En weetstu niet, wel lieve man!</l>
<l n="25">Dat Amijs vlo omme dat,</l>
<l>Om dat hi nam mijns heren scat?</l>
<l>Nem mine vriendscap, ic houde die dijn,</l>
<l>Up allen Gods heilegen die sijn."</l>
<l>Alse hi gedaen hadde den eet,</l>
<l n="30">Ghelovets hem Amelis gereet,</l>
<l>Ende ondecte hem te diere stede</l>
<l>Onwiselike sine heimelichede,</l>
<l>Alse die van zinne niet was fel.</l>
<l>                Amelis, naer dat dit ghevel,</l>
<l n="35">Es vorden coninc eens gestaen,</l>
<l>Alse hem water te gevene saen;</l>
<l>Ende Harderic stonter bi mede,</l>
<l>Die aldus sprac daer ter stede:</l>
<l>"Here coninc! en coemter niet an!</l>
<l n="40">Van eenen ongetrouwen man</l>
<l>Ne suldi geen water ontfaen,</l>
<l>Die so swaerlijc heeft mesdaen,</l>
<l>Dat hi uwer dochter heeft geroeft</l>
<l>Haerre suverheden, des geloeft!</l>
<l n="45">Hines anders niet wert dan der doot."</l>
<l>Amelis van wondere groot</l>
<l>Viel in onmacht ende van vare.</l>
<l>Die coninc dedene upheffen dare,</l>
<l>Alse een edel man van zinne,</l>
<l n="50">Ende seide: "Vervaerdi niet, minne!</l>
<l>Stant up stoutelike ende kere</l>
<l>Van di selven dese onnere."</l>
<l>Hi sprac, alse hi becomen was:</l>
<l>"Here coninc! en geloeft niet das,</l>
<l n="55">Dat Arderic die verrader seget,</l>
<l>Want dies ghene hoge man pleget;</l>
<l>Maer, here! gheeft mi daer toe tijt,</l>
<l>Dat ic camp neme ende strijt,</l>
<l>Ende ic mi moghe verclaren</l>
<l n="60">Van dus dorperliker maren,</l>
<l>Met enen campe, vor u ogen,</l>
<l>Daer God die waerheit in sal togen,</l>
<l>Wiere getrouwe es ende wie dief."</l>
<l>Karel sprac: "Hets mi lief."</l>
<l n="65">Ende vrouwe Hildegart, de coninginne,</l>
<l>Soe warp hare so verre daer inne,</l>
<l>Dat soe Amelis borge waert,</l>
<l>Die hem woch te beraden vaert.</l>
<l>Ende alse hi woch in deser wise</l>
<l n="70">Souken vaert sinen vrient Amise,</l>
<l>Ghemoete hine up sine vaert,</l>
<l>Also hi voer te hove waert.</l>
<l>Te sinen voeten viel hi met wene,</l>
<l>Ende sprac: "Ay mine hope allene,</l>
<l n="75">Ende troost van mire salichede!</l>
<l>Dinen raet ende dine bede</l>
<l>Hebbe ic jammerlijc tebroken:</l>
<l>Dies moetic enen camp nu stoken</l>
<l>Upten valschen Arderike;</l>
<l n="80">Want ic hebbe dorperlike</l>
<l>Karles dochter, miere joncvrouwen,</l>
<l>Beslapen bi miere ontrouwen."</l>
<l>Omme dese daet, om dit meshouden,</l>
<l>Heeftene Amijs sere gescouden,</l>
<l n="85">Ende seide te hem metter vaert:</l>
<l>"Wi sullen cledere ende paert</l>
<l>Wisselen, ende ic sal metter hulpe ons Heren</l>
<l>Den verradere ontheren.</l>
<l>Vaert nu te minen wive,</l>
<l n="90">Maer hoet u van haren live!"</l>
<l>Met tranen scieden si ende met wene.</l>
<l>Amijs voer te hove alleene,</l>
<l>Alse oft Amelis die grave ware,</l>
<l>Ende Amelis in diere ghebare</l>
<l n="95">Die reet henen sinen pas,</l>
<l>Daer sijn geselle wonende was.</l>
</div>
<div type="subchapter"><head type="subchapter"><pb n="3,144"/> <hi rend="italic">Vanden selven meer</hi>. LXXVIII.</head>
<l>                Amijs wijf saghene mettien,</l>
<l>Ende waende haren man versien,</l>
<l>Ende wildene ontfaen tier stonde,</l>
<l>Beede met aermen ende met monde.</l>
<l n="5">Amelis sprac: "Ganc mi bet af!</l>
<l>Die tijt es comen, alst God gaf,</l>
<l>Dat mi verleet es die vroude."</l>
<l>Snachts, alse hi bi hare slapen soude,</l>
<l>Leidi tusscen hem tween sijn zwaert,</l>
<l n="10">Ende seide: "Com niet harewaert,</l>
<l>Dat ic di niet en neme tleven."</l>
<l>Dus es hi metter vrouwen bleven.</l>
<l>                Nu es Amijs te hove comen,</l>
<l>Ende seghet: hi hevet raet genomen,</l>
<l n="15">Hi wille vorden coninc vechten</l>
<l>Up Harderike, ende dat berechten,</l>
<l>Dat hi looch alse een valsch man.</l>
<l>Karel die coninc sprac hem an,</l>
<l>Ende seide: "Grave! en ontsiedi niet!</l>
<l n="20">Eist dat di hier dese ere gesciet,</l>
<l>Want Harderic hevet gescent</l>
<l>Miere dochter Belicent</l>
<l>Met deser maren, hoe soet blive,</l>
<l>Ic wilse di gheven te wive."</l>
<l n="25">                Des margijns sijn na ridders wise</l>
<l>Die grave Harderic met Amise</l>
<l>Up tfelt comen buten der stat,</l>
<l>Buten Parijs; - daer stont bi dat</l>
<l>Die coninc Karel ende oec mede</l>
<l n="30">Alle die beste vander stede.</l>
<l>Amijs sire consientie ontsach,</l>
<l>Ende sprac an Harderic updien dach:</l>
<l>"Her grave! het es dompheit groot,</l>
<l>Dattu staes naer mine doot,</l>
<l n="35">Ende du di selven ende dijn leven</l>
<l>Te wets te voren dus wils geven."</l>
<l>Die grave antworde als die coene:</l>
<l>Hine hadde sire vriendscap niet te doene,</l>
<l>Sijn hovet wildi hebben te voren;</l>
<l n="40">Ende hevet uptie stat gesworen,</l>
<l>Dat hi met crachte heeft gescent</l>
<l>Sconinx dochter Belicent.</l>
<l>Amijs zwoer ende wilt wel togen,</l>
<l>Dattere Harderic an heeft gelogen.</l>
<l n="45">Dus sijn si te campe comen,</l>
<l>Ende Amijs hevet ghenomen</l>
<l>Harderike aldaer sijn lijf,</l>
<l>Ende onthovede dien keytijf.</l>
<l>Doe gaf hem die coninc te handen</l>
<l n="50">Belicente, die hi van scanden</l>
<l>Verloest hadde, ende gaf hem vort</l>
<l>In te woenne eene port.</l>
<l>Amijs ontfincse blide ende vro,</l>
<l>Ende belovede den coninc doe,</l>
<l n="55">Dat hise saen trouwen soude,</l>
<l>Alse hi keert, ende dat waert houde;</l>
<l>Want hi ene vaert heeft genomen</l>
<l>Thuus, ende es tote Amelise comen,</l>
<l>Ende seide: "Ic hebbe di gewroken</l>
<l n="60">Van Ardereits des verraders sproken,</l>
<l>Ende hebbe gheloeft Karle met trouwen</l>
<l>Sire dochter te nemene, der joncvrouwen."</l>
<l>Amelis keerde vro ende blide,</l>
<l>Ende trouwede naden stride</l>
<l n="65">Belicente, ende voer mede</l>
<l>Wonen in sijn selves stede.</l>
</div>
<div type="subchapter"><head type="subchapter">Hoe Amijs lasers wart. LXXIX.</head>
<l>                Na desen dinghen so ghevel,</l>
<l>Dat Amijs wart an sijn vel</l>
<l>Altemale lasers al,</l>
<l>Ende waer so hi wesen sal,</l>
<l n="5">So moetmen heffen ende draghen.</l>
<l>Sijn vernoy ende sijn claghen</l>
<l>Hen achte niet sijn wijf Abdie;</l>
<l>Hoe groot so teersten was de vrie,</l>
<l><pb n="3,145"/> Dicken peinset soe nu vort,</l>
<l n="10">Hoe dat soene hadde versmort.</l>
<l>Sine twee knapen riep hi an,</l>
<l>Die hem getrouwest waren dan,</l>
<l>Ende seide: "Voert mi uut desen lande</l>
<l>Doch uut mijns wijfs hande;</l>
<l n="15">Minen nap neemt heimelike mede,</l>
<l>Ende voert mi te miere stede,</l>
<l>Te Bericaen, dat mi toehort."</l>
<l>Men voerdene henen indie port,</l>
<l>Ende teersten dat si daer quamen,</l>
<l n="20">Ende die lieden dat vernamen</l>
<l>Dat dat Amijs haer here ware,</l>
<l>Makeden sine sere ommare,</l>
<l>Ende hebben die knapen geslaghen,</l>
<l>Ende worpense vanden waghen,</l>
<l n="25">Ende hieten hem, of si leven wouden,</l>
<l>Dat sijs nemmeer gewagen souden.</l>
<l>Doe wart Amijs wenende sere,</l>
<l>Ende seide: "God, genadich Here!</l>
<l>Helpet mi uut deser noot,</l>
<l n="30">Of gheeft mi cortelike de doot."</l>
<l>Daer na es hi te Rome comen,</l>
<l>Ende alsement daer hevet vernomen,</l>
<l>Quamen metten paues Constantine</l>
<l>Een deel der petrinen sine,</l>
<l n="35">Diene lievelike ontfingen,</l>
<l>Ende van alsulken dinghen,</l>
<l>Alse hi noot hadde entie sine,</l>
<l>Ghenouch gaven sonder pine.</l>
<l>Te Rome was hi dus drie jaer.</l>
<l n="40">Doe quam ghinder een honger swaer,</l>
<l>Ende een so groot onghemac,</l>
<l>Dat tkint den vader van hem stac.</l>
<l>Doe moesti danen, al waest ongerne,</l>
<l>Ende seide: "Varen wi in Alverne</l>
<l n="45">Ten grave Amelise sien hoet vaert."</l>
<l>Mettien voer hi darewaert.</l>
<l>Vor sine porte lach hi ane,</l>
<l>Ende slouch met sinen clapspane,</l>
<l>Alse die malladen doe plaghen.</l>
<l n="50">Die grave Amelis hiet hem dragen</l>
<l>Sinen Roemschen nap met wine,</l>
<l>Ende broot ende vleesch. Hi, dien de pine</l>
<l>Bevolen was, die ghoot dat sap</l>
<l>In des siecs Amijs goeden nap,</l>
<l n="55">Ende keerde te sinen here.</l>
<l>Doe seidi ende zwoer oec sere:</l>
<l>"Ic soude wanen over waer</l>
<l>Vandien nappe, dien ic sach daer,</l>
<l>Dat mijns heren nap mochte wesen,</l>
<l n="60">Nemaer dat ic hier hebbe desen;</l>
<l>Want even groot ende even goet</l>
<l>Sijn si, alse seghet mijn moet."</l>
<l>Amelis hiet den zieken halen,</l>
<l>Ende ghinc hem ane met talen,</l>
<l n="65">Wie hi ware ende wanen hem quame</l>
<l>Sulc eenen nap ende so bequame.</l>
<l>Amijs sprac sonder waen:</l>
<l>"Ic bem vanden casteel Bericaen;</l>
<l>Deusdedit, die mi dede</l>
<l n="70">Kerstijn te Rome indie stede,</l>
<l>Die paues, gaf mi desen nap daer."</l>
<l>Doe wiste Amelis overwaer,</l>
<l>Dat Amijs was, sijn geselle goet,</l>
<l>Die vor hem stuerte sijn bloet,</l>
<l n="75">Ende die hem sconinx dochter wan.</l>
<l>Doe viel hi upten lieven man,</l>
<l>Ende ne liet dor ghene smitte,</l>
<l>Hine custene naer ditte.</l>
<l>Amelis wijf die traect haer naer,</l>
<l n="80">Ende maecte een wel groot mesbaer,</l>
<l>Want hare gedochte hoe vromelike</l>
<l>Dat hi verwan Harderike.</l>
<l>In haer huus dat soene brochte,</l>
<l>Ende ene stede soe hem sochte</l>
<l n="85">Daert harde scone wesen dede,</l>
<l>Ende deelde hem alt hare mede.</l>
</div>
<div type="subchapter"><head type="subchapter">Hoe hi weder wart ghesont. LXXX.</head>
<l>                Up enen nacht daerna ghevel,</l>
<l><pb n="3,146"/> Dat die inghel Raphael</l>
<l>Te Amise quam, alsem dochte,</l>
<l>Ende hem eene mare brochte,</l>
<l n="5">Dat Amelis sine kinder dode,</l>
<l>Ende hi met dien bloede rode</l>
<l>Sinen gheselle bestrike, Amise,</l>
<l>Hi worde ghesont in sulker wise.</l>
<l>Amijs seide dit met vare</l>
<l n="10">Sinen gheselle al openbare.</l>
<l>Dit nam die grave zwaerlijc an;</l>
<l>Maer doch peinsdi, dat die man</l>
<l>Sijn lijf vor hem sette te pande.</l>
<l>Een zwert nam hi in sine hande,</l>
<l n="15">Ende ginc daer sine kindere sliepen.</l>
<l>Bedichte hem die tranen liepen</l>
<l>Over elke lierewanghe.</l>
<l>Up hem viel hi ende weende langhe,</l>
<l>Want die kindere sliepen bede:</l>
<l n="20">"Owi!" sprac hi, ende hoe lede!</l>
<l>"Dat en wart noch nie ghehort,</l>
<l>Dat die vader hevet vermort</l>
<l>Sine kindere, ende sijns dancs!</l>
<l>Owi, lieve kindere, des ancs!</l>
<l n="25">Hier hebbic vaders name verbuert,</l>
<l>Sintmeer dat mijn swert u scuert!"</l>
<l>Die tranen vielen uptie kinder,</l>
<l>So dat si worden in wake ginder.</l>
<l>Ende alse si den vader saghen,</l>
<l n="30">Loughen si beede, daer si lagen.</l>
<l>Twee sonekine warent te waren,</l>
<l>Jonc ende scone, van III jaren.</l>
<l>"Ghi lacht up mi," sprac die grave,</l>
<l>"Maer daer coemt u wenen ave;</l>
<l n="35">Want ic, u vader, hier storten moet</l>
<l>Al hier u onnosel bloet."</l>
<l>Met dien onthovede hise te samen,</l>
<l>Ende nam die hoveden entie lachamen,</l>
<l>Ende leidse in haer bedde neder,</l>
<l n="40">Alse of si sliepen weder.</l>
<l>Dat bloet nam hi daer ter stede,</l>
<l>Ende besprayder sinen geselle mede,</l>
<l>Ende seide: "Jhesus, Here! dit bescouwe,</l>
<l>Die den mensce hiets houden trouwe,</l>
<l n="45">Enten lasersen makets ghesont</l>
<l>Met dinen worden in corter stont,</l>
<l>Du moets minen geselle genesen;</l>
<l>Want hets di cont, Here, dor desen,</l>
<l>Hoe mi brochte daertoe mijn moet</l>
<l n="50">Te stortene miere kinder bloet."</l>
<l>Amijs wart te hant gesont,</l>
<l>Entie grave dedene tier stont</l>
<l>Metter vaert ter kerken keren,</l>
<l>Omme Gode te dankene der eren.</l>
<l n="55">Ende eer sire ghecomen conden,</l>
<l>So luudden daer alle tien stonden</l>
<l>Die clocken, alst onse Here geboot.</l>
<l>Doe quam daer toe dat volc so groot,</l>
<l>Die dat wonder Gods anesagen.</l>
<l n="60">Die gravinne begonde vragen,</l>
<l>Alse soese te samen comen sach,</l>
<l>Welc dat haer man wesen mach.</l>
<l>Doe sprac die grave: "Ic bem u man,</l>
<l>Ende dits Amijs, die mi volget an,</l>
<l n="65">Mijn geselle, dien God ter stont</l>
<l>Van live heeft gemaect gesont."</l>
<l>Entie grave versuchte onsachte,</l>
<l>Want hi sire kinder doot gedachte,</l>
<l>Dattem swaer lach upten zinne.</l>
<l n="70">Mettien so hiet die gravinne,</l>
<l>Datmen die kindere halen soude:</l>
<l>"Neen!" sprac die grave, "hets te houde;</l>
<l>Laetse slapen, si rusten wel."</l>
<l>Selve ginc hire ende niemene el,</l>
<l n="75">Indie camere, met ongedoude,</l>
<l>Alse diese bewenen woude,</l>
<l>Ende vant die kindere in haer bet,</l>
<l>Spelende ende te ghemake bet</l>
<l>Dan hise noint te voren sach.</l>
<l n="80">Omme haer halskijn so lach</l>
<l>Een tekijn, alst een root draet ware.</l>
<l>Dies wart hi vroe ende in vare,</l>
<l>Want dat tekijn noit af en quam.</l>
<l>In sinen aerme hise nam,</l>
<l n="85">Ende leidse der moeder inden schoot,</l>
<l>Ende seide: "Nu maect bliscap groot!</l>
<l>Die kindere leven, die ic slouch doot,</l>
<l>Want mi dinghel gheboot.</l>
<l>Met haren bloede es mijn compaen</l>
<l n="90">Vanden laserscepe ontgaen."</l>
<l>Van danen vort bellef die gravinne</l>
<l><pb n="3,147"/> Met haren man in reenre minne,</l>
<l>Dat haerre negheen andren en kende,</l>
<l>Tote haerre beeder levens ende.</l>
<l n="95">Amijs wijf wart oec bestaen</l>
<l>Metten quaden gheeste saen,</l>
<l>Ende bleef jammerlike doot.</l>
<l>Amijs nam met hem here groot,</l>
<l>Ende hevet beseten saen</l>
<l n="100">Sinen casteel Bericaen,</l>
<l>So dat si gingen in hant,</l>
<l>Ende hi vergaf hem altehant,</l>
<l>Ende bleef in payse vorwaert mere,</l>
<l>Ende diende Gode onsen Here.</l>
<l n="105">Hier na suldi horen te samen,</l>
<l>Welken ende dat si namen.</l>
</div>
<div type="subchapter"><head type="subchapter">Van Constantijns quaethede. LXXXI.</head>
<l>                In Constantijns XXVIIIste jaer,</l>
<l>Die den ghelove was te swaer,</l>
<l>Entie een gonneert keyser was,</l>
<l>So was verdreven, alsict las,</l>
<l n="5">Die valsche paues Constantijn,</l>
<l>Ende uutghesteken die ogen sijn,</l>
<l>Ende inden stoel wart verheven</l>
<l>Een paues, diemen heet Steven.</l>
<l>Van Cisilien was hi gheboren;</l>
<l n="10">Sijn vader hiet, alse wijt horen,</l>
<l>Alijn. Dese versaemde teenen male</l>
<l>Ute Gallen ende uut Ytale</l>
<l>Teere consilien bisscoppen een deel.</l>
<l>Daer ondede hi al gheel</l>
<l n="15">Alle die dingen, die Constantijn</l>
<l>Ghedaen hadde, die voersate sijn,</l>
<l>Sonder doepsel ende kerseme allene.</l>
<l>Alle die bisscoppen ghemeene,</l>
<l>Die van hem hadden ordine ontfaen,</l>
<l n="20">Moesten weder nedergaen</l>
<l>Ten grade, daer si waren te voren;</l>
<l>Ende worden sijs wert ende oec vercoren</l>
<l>Datmense echt vercoos te desen,</l>
<l>So moesten si verwiet wesen,</l>
<l n="25">Maer niet comen te hogren saken.</l>
<l>Waren si papen of dyaken</l>
<l>Van hem gewijet, onsettemen saen</l>
<l>Ende men deedse in cloestren gaen.</l>
<l>Oec hiet hi datmen soude eeren</l>
<l n="30">Die beelden Gods ons Heren,</l>
<l>Enter heileger maertelaren,</l>
<l>Ende hi geboot mede te waren,</l>
<l>Datmen alle Sondaghe</l>
<l>Gloria in excelsis te singhen plage.</l>
<l n="35">                Int jaer daerna quam Desidere</l>
<l>Te Rome met eenen clenen here,</l>
<l>Alse of hi quame om doen gebede</l>
<l>Ter heileger kerken vandier stede.</l>
<l>Coninc was hi van Lumbardijen,</l>
<l n="40">Ende vinc met siere partijen</l>
<l>Een deel der edelre vander stede,</l>
<l>Ende deedse daertoe blouwen mede.</l>
<l>                In Constantijns XXIXste jaer</l>
<l>Wart hi dorquaet openbaer,</l>
<l n="45">Die onreine keyser van levene.</l>
<l>Enen heilegen man, hiet Stevene,</l>
<l>Die XL jaer besloten sat</l>
<l>In eene cluse teere stat,</l>
<l>Ende dien die heidine ontsaghen,</l>
<l n="50">Dien ontlivedi indien daghen,</l>
<l>Ende dedem bitter doot ontfaen.</l>
<l>Alle, die hem waren onderdaen,</l>
<l>Dedi sweren up thovet ons Heren,</l>
<l>Datsi nemmermeer en eeren</l>
<l n="55">Der heileger beelden ne ghene;</l>
<l>Der moeder Gods, der maget reene,</l>
<l>Diese vierden oft riepen ane,</l>
<l>In hare noot, in hare trane,</l>
<l>Anebeden of antierden,</l>
<l n="60">Entie beelden Gods verchierden,</l>
<l>Of van eeden hem wilden wachten,</l>
<l>Of der reliquien achten,</l>
<l>Die onthervedi van haren goede,</l>
<l>Ende dedem meneghe aermoede.</l>
<l n="65"><pb n="3,148"/> Warent moenken ofte nonnen,</l>
<l>Hi deedse te samen ronnen</l>
<l>In huwelike, waest lief of leet,</l>
<l>Oft hi tormentedse ghereet.</l>
<l>Ja, dat men dat seide te waren,</l>
<l n="70">Dat noint meer maertelaren</l>
<l>En geen heidijn keyser dede wesen,</l>
<l>Dan men sien mochte van desen!</l>
<l>                In desen tiden staerf Karleman,</l>
<l>Ende sijn rike dat quam an</l>
<l n="75">Coninc Karle sinen broeder:</l>
<l>Gheluckeghere, betre no vroeder</l>
<l>Ne was noit vanden Roemscen heren,</l>
<l>Also alse ons die jeesten leren.</l>
<l>                Constantijn voer indien tiden,</l>
<l n="80">Die keyser, uptie Bulgren striden</l>
<l>Met sinen scepen bider zee;</l>
<l>Maer die storem dedem so wee,</l>
<l>Dat hire van II<hi rend='sup'>M</hi> clene</l>
<l>Behilt cume X alleene.</l>
<l n="85">Dus verloes hi sonder were</l>
<l>Bi naer altemale sijn here.</l>
</div>
<div type="subchapter"><head type="subchapter">Karles orloghe uptie Sassen. LXXXII.</head>
<l>                Alse Constantijn onsalechlike</l>
<l>Dien name vanden keyserrike</l>
<l>Beseten hadde XXXI jaer,</l>
<l>Wart paues te Rome, dats waer,</l>
<l n="5">Adriaen, die vander port</l>
<l>Van Rome was, alsemen hort.</l>
<l>Dese maecte jegen die herisien,</l>
<l>Die des niet en wilden lien</l>
<l>Datmen die beelden Gods sal eren,</l>
<l n="10">Enen bouc van groter leren,</l>
<l>Daer hi hare valsceit in werde sere,</l>
<l>Ende sette tgelove in siere ere.</l>
<l>                In sinen tiden voer mogendelike</l>
<l>Coninc Karel van Vrankerike</l>
<l n="15">In Sassen, met sinen here,</l>
<l>Die emmer waren indie were,</l>
<l>Ende niet en wilden pays no vrede,</l>
<l>Vonden si tijt ende stede,</l>
<l>Dat si den Vranken mochten scaden.</l>
<l n="20">So sere hevet hise verladen,</l>
<l>Dat hi hem afwan met gewelt,</l>
<l>Waer so hise vant, dat velt.</l>
<l>Hersborch, eene vaste stede,</l>
<l>Wan hi hem af met stride mede,</l>
<l n="25">Ende Horemense, haren tempel diere,</l>
<l>Daer in van meneger maniere</l>
<l>Stonden afgoden, groot ende clene,</l>
<l>Destruweerdi up al rene.</l>
<l>                Daer na quam sijn volc in duerste groot,</l>
<l n="30">Ende hi bat Gode dor dien noot,</l>
<l>Dat hi sijns ontfaermen soude,</l>
<l>Dat sijn volc bi siere scoude</l>
<l>Niet en bleve van dorste doot.</l>
<l>Daer quam te hant plenteit so groot</l>
<l n="35">Van watre, dat sijn here waert</l>
<l>Van sulker dinc al onvervaert.</l>
<l>Alse dat die heidine Sassen sagen,</l>
<l>Datse God so wilde plaghen,</l>
<l>Gaven si hem indie hande</l>
<l n="40">Ghisele van haren lande.</l>
<l>                Int naeste jaer eist so vergaen,</l>
<l>Dat die paues Adriaen</l>
<l>Sendde selve nerenstelike</l>
<l>Omme Karle van Vrankerike,</l>
<l n="45">Dat hi quame alse Gods knecht,</l>
<l>Ende hilde sente Pieters recht;</l>
<l>Want die coninc Desidere</l>
<l>Van Lumbardien ende sijn here</l>
<l>Daden hem so swaren pant,</l>
<l n="50">Hine conste behouden tlant.</l>
<l>Van elken hovede vander stede</l>
<l><pb n="3,149"/> Hiessch hi enen zwaren (denar.) mede.</l>
<l>Doe Karel die goedertiere</l>
<l>Verhorde alse sulke maniere,</l>
<l n="55">Want hi was een kerstijn man,</l>
<l>Hevet hi boden ghesent an</l>
<l>Tote Desidere met grotere bede,</l>
<l>Ende bat hem, dat hi lant ende stede</l>
<l>Sente Pietren wederghave,</l>
<l n="60">Dat hi tebroken hadde ave,</l>
<l>Ende belovedem dat hi woude</l>
<l>Hem XIIII<hi rend='sup'>M</hi> scellinge van goude</l>
<l>Gherne geven in hovescheden.</l>
<l>Desideere en achte niet der beden:</l>
<l n="65">Sine felleheit was so groot,</l>
<l>Dat hi niet achte dat men hem boot.</l>
<l>                Karel die grote trac te samen</l>
<l>Sine ridderscap van groter namen,</l>
<l>Baenraetsen ende lants heren,</l>
<l n="70">Abden, bisscoppe, die souden leren</l>
<l>Dat here, alse des ware te doene.</l>
<l>Over berch so trac die coene</l>
<l>Tote eere steden, daer die pas</l>
<l>Sere staerc ende inge was,</l>
<l n="75">Ende hiet die Cluse bi namen.</l>
<l>Alse die Fransoysen ginder quamen,</l>
<l>Ontboot Karel Desidere,</l>
<l>Dat hi wilde ende al sijn here</l>
<l>Te lande keren, updat hi gave</l>
<l n="80">Sente Pietre sijn lant ende sine have;</l>
<l>Maer die Lumbaert en wilde niet</l>
<l>Anevaen, dat Karel riet;</l>
<l>Maer hi ende al sijn here</l>
<l>Setten hem vaste ter were</l>
<l n="85">Ter Clusen, tote den ingange,</l>
<l>Die hi hadde doen vesten langhe.</l>
<l>Doe dat die Fransoysen saghen,</l>
<l>Begans hem evele behagen,</l>
<l>Ende vele vanden heren</l>
<l n="90">Rieden omme dat wederkeren.</l>
</div>
<div type="subchapter"><head type="subchapter">Amijs ende Amelis doot. LXXXIII.</head>
<l>                God, die langere niet en woude</l>
<l>Dat Desidere regneren soude,</l>
<l>Omme sine quade dorperhede,</l>
<l>Ende omme des groots Karles bede,</l>
<l n="5">Die gaf snachts eenen vaer</l>
<l>Hem enten Lumbaerden daer,</l>
<l>No dat si niemen saghen diese jaghet,</l>
<l>Dattem allen des lives wanhaget,</l>
<l>Ende vloen dor bossch ende dore velt,</l>
<l n="10">Ende lieten al haer ghetelt</l>
<l>Alleene met haren dingen,</l>
<l>Ende waren vro dat sijs ontgingen.</l>
<l>Alse Karel sach die aventure,</l>
<l>Quam hi met sinen here aldure,</l>
<l n="15">Ende volghedem vaste naer.</l>
<l>                In Karles here waren daer</l>
<l>Die heileghe edele twee gesellen,</l>
<l>Daer ghi mi hier af horet tellen:</l>
<l>Dat was Amelis ende Amijs.</l>
<l n="20">Al plaghen si in derre wijs</l>
<l>Haers ambachts in sconinx hof,</l>
<l>Te meer en stonden si niet of</l>
<l>Haers vastens ende hare ghebede,</l>
<l>Ende aelmoesne in elker stede</l>
<l n="25">Te gevene, daer sijs sagen noot.</l>
<l>                Desidere, die daer ontscoot,</l>
<l>Volgeden si met Karele achter.</l>
<l>Doe dochte den Lumbaerden lachter,</l>
<l>Dattem die Fransoyse volgeden ane,</l>
<l n="30">Ende hilden tfelt in ene campane.</l>
<l><pb n="3,150"/> Nochtan hadde een clene here</l>
<l>Mettem die coninc Desidere</l>
<l>Jegen there dat up hem quam;</l>
<l>Want met Karle, alsict vernam,</l>
<l n="35">Waren Duutsche ende Fransose,</l>
<l>Ingelsche ende Avelose,</l>
<l>Ende menegerande diet.</l>
<l>In eene stede, die doe hiet</l>
<l>Ten Sconen Woude, was die strijt</l>
<l n="40">Vandien tween coningen tier tijt,</l>
<l>Daer elc verloos van sinen here,</l>
<l>Karel ende oec Desidere,</l>
<l>Indien wighe vele liede.</l>
<l>Ende omme dattere dat gesciede,</l>
<l n="45">So heet die stede teser ure</l>
<l>Noch int ghemeene de Morture.</l>
<l>Daer bleef des coninx zwager doot,</l>
<l>Amelis, met eeren groot,</l>
<l>Ende sijn gheselle oec Amijs,</l>
<l n="50">Die vromech was ende wijs.</l>
<l>Want hem God in haer leven</l>
<l>So grote vriendscap hadde gegeven,</l>
<l>Dat al eenswille was van hem beden,</l>
<l>Wildise in die doot niet sceden.</l>
<l n="55">                Desidere ende sine paertije</l>
<l>Sijn geweken in Pavie.</l>
<l>Coninc Karel volgedem naer,</l>
<l>Ende belaghene vaste daer,</l>
<l>Ende heet dat men henen vaert</l>
<l n="60">Om siere vrouwen Hildegaert,</l>
<l>Dat soe met haren kinden quame.</l>
<l>Hi heet in sente Eusebius name</l>
<l>Ghinder eene kerke maken.</l>
<l>Die coninghinne van haren saken</l>
<l n="65">Dede in sente Pieters ere</l>
<l>Ene andere maken cyrlijc sere.</l>
<l>Te desen tween kerken soudemen graven</l>
<l>Die grote princen entie graven,</l>
<l>Die doot bleven inden strijt,</l>
<l n="70">Of daer na souden tere ander tijt.</l>
<l>Karel hadde vor dandere vercoren</l>
<l>Den grave Amelise te voren,</l>
<l>Ende sinen gheselle Amise,</l>
<l>Ende sendde vroede ende wise</l>
<l n="75">Indie stede te Meilane,</l>
<l>Ende dede bringhen dane</l>
<l>Twee steene vate, daermen in leide</l>
<l>Ghene lieve ghesellen beide.</l>
<l>Amelis die was gheleit</l>
<l n="80">In sente Pieters kerke, alsmen seit,</l>
<l>Die maken dede die coninginne.</l>
<l>Amijs was, dor sine minne,</l>
<l>Begraven te sente Eusebius mede,</l>
<l>Die coninc Karel maken dede;</l>
<l n="85">Ende andere heren, diere bleven,</l>
<l>Hevetmen sepulture gegeven,</l>
<l>Harentare, in meneger stede.</l>
<l>Des anders daghes geviel mede,</l>
<l>Alst God wilde, diet al es becant,</l>
<l n="90">Datmen den grave Amelise vant</l>
<l>Met sinen gheselle Amise</l>
<l>In sijn graf, in sulkere wise,</l>
<l>Alse of hi daer ware bracht.</l>
<l>Dit hevet menegen wonder gedacht,</l>
<l n="95">Dat si naer dit aerme leven</l>
<l>Noch also ghevriende bleven.</l>
<l>Gheslegen waren si, alsict sach,</l>
<l>In October upten XIIsten dach.</l>
</div>
<div type="subchapter"><head type="subchapter">Hoe Karel Desidere vinc. LXXXIIII.</head>
<l>                Sesse maent lach Karel ende sine paertije</l>
<l>Vor die rike stat Pavie,</l>
<l>Entie vastene quamen in.</l>
<l>Doe quam hem in sinen zin,</l>
<l n="5">Dat hi te Paschen wilde vort</l>
<l>Tote Rome indie port,</l>
<l>Om dien hogen tijt te begane.</l>
<l>Sijn here liet hi - ende voer dane -</l>
<l>Liggen vordie vaste stat,</l>
<l n="10">Ende voer henen sinen pat,</l>
<l>So dat hi sPaeschavonds quam</l>
<l><pb n="3,151"/> Daer hi die stat van Rome vernam.</l>
<l>Van sinen paerde dat hi sat</l>
<l>Ene mile vander stat,</l>
<l n="15">Ende quam ter kerken met staden.</l>
<l>Sinen mere leidi an alle graden</l>
<l>Vander kerken, in sijn upgaen.</l>
<l>Daer stont die paues Adriaen</l>
<l>Ter kerken dore, daer hi quam,</l>
<l n="20">Diene lievelike anenam.</l>
<l>Daer hilt hi Paschen metten clerken,</l>
<l>Ende gaf der Roemscher kerken</l>
<l>Beede steden ende lant,</l>
<l>Dat hi gewonnen hadde metter hant,</l>
<l n="25">Die hare aftebroken waren.</l>
<l>Doe keerdi met sinen scharen,</l>
<l>Die hi vor Pavien liet</l>
<l>In orloghen ende in verdriet,</l>
<l>Ende vant die liede vander stat</l>
<l n="30">Van hongre ende van plagen mat,</l>
<l>So dattere vele waren doot.</l>
<l>X maent hilt hise in dese noot:</l>
<l>Ten lesten moesten si gaen in hant.</l>
<l>Desidere die tyrant</l>
<l n="35">Die wart upgenomen ghinder,</l>
<l>Beede met wive ende met kinder,</l>
<l>Ende deedse gevaen bringen mede</l>
<l>Tote Landeke indie stede,</l>
<l>Ende nam hem geweldichlike</l>
<l n="40">Altemale sijn conincrike.</l>
<l>                Hier endde torloge van Pavyen,</l>
<l>Ende trike van Lumbaerdyen,</l>
<l>Dat gheduurt hadde in felre maniere</l>
<l>Der jare twee hondert ende viere,</l>
<l n="45">Sijnt dat Albuin van Pannone</l>
<l>Quam in Ytale ende wan de crone.</l>
<l>Al dat recht, dat die Lumbaerde</l>
<l>Af hadden gewonnen metten zwaerde</l>
<l>Der Roemseer kerken, gaf Karel weder,</l>
<l n="50">Ende leide hare mogenthede neder,</l>
<l>Ende sette inder Fransoysen hant</l>
<l>Al hare steden ende haer lant.</l>
<l>                Alse die Lumbaerde verwonnen waren,</l>
<l>Es Karel te Rome gevaren,</l>
<l n="55">Ende hevet te samene ghedaen</l>
<l>Metten paues Adriaen</l>
<l>Hondert ende LIII mede</l>
<l>Bisscoppen aldaer in die stede,</l>
<l>Ende abden vele ende crommestave.</l>
<l n="60">Daer gaf die paues teere gave</l>
<l>Karel, inden name der karitaten,</l>
<l>Met alden heren die daer saten,</l>
<l>Dat hi te rechte kiesen mochte</l>
<l>Te pauese, dies hem wert dochte,</l>
<l n="65">Enten stoel te berechtene mede,</l>
<l>Ende gaf hem oec die werdichede</l>
<l>Vanden patriaercscepe daer;</l>
<l>Ende erdsche bisscoppe, verre ende naer,</l>
<l>Ende andere bisscoppen, die ontfingen</l>
<l n="70">Die statute van haren dingen,</l>
<l>Ontfaen souden van hem mede;</l>
<l>Ende hine lovede in elke stede</l>
<l>Den bisscop, alse hi gecoren es,</l>
<l>Dat hem niemen bewonde des</l>
<l n="75">Dat oec niemene dien en wije.</l>
<l>Wie so oec wilde paertie</l>
<l>Jegen dese vrieheit maken,</l>
<l>Vermeesaemdi omme die saken;</l>
<l>Ende bleven sire in met overmoede,</l>
<l n="80">Datmense stake uut haren goede.</l>
</div>
<div type="subchapter"><head type="subchapter">Constantijns doot des quaden. LXXXV.</head>
<l>                In Constantijns XXXIIIste jaer</l>
<l><pb n="3,152"/> Die Sassen, die langhe zwaer</l>
<l>Hadden den Vranken gewesen,</l>
<l>Braken haren vrede in desen,</l>
<l n="5">Ende quamen inder Vranken lant,</l>
<l>Ende stichten roof ende brant.</l>
<l>Maer van Fritissaert die kerke,</l>
<l>Die bisscop Bonefacis ende sine clerke</l>
<l>Ghewijet hadde hier te voren,</l>
<l n="10">Ne constsi niet met brande gestoren,</l>
<l>Also alse sente Bonefacius vorsprac,</l>
<l>Alse hire tsacrament ane stac.</l>
<l>Doe quam Karel daer ter were,</l>
<l>Ende hadde in drien gespreet sijn here,</l>
<l n="15">Ende hevet die Sassen met gewelt</l>
<l>Ghesconfiert up haer velt.</l>
<l>                Oec wart hi geware das,</l>
<l>Dat die zanc al anders was</l>
<l>Te Rome dan in sijn lant.</l>
<l n="20">Hi sendde clerke te Rome te hant,</l>
<l>Dat si den zanc daer souden leren,</l>
<l>Ende weder te lande keren,</l>
<l>Ende leerent andren clerken vort.</l>
<l>Te Mets in die rike port</l>
<l n="25">So quam eerst die Roemsche zanc;</l>
<l>Van danen quam hi over lanc</l>
<l>Tanderen kerken harentare.</l>
<l>                In Constantijns XXXVIsten jare</l>
<l>Braken echt die Sassen vrede,</l>
<l n="30">Ende belagen Hersborch die stede.</l>
<l>Daer sachmen up die kerke boven</l>
<l>Een tekijn, dies men Gode mach loven:</l>
<l>Twee scilden sachmer bloet root,</l>
<l>Die gelaet togeden wel groot,</l>
<l n="35">Of si onderlinge streden.</l>
<l>Karel quam met mogentheden</l>
<l>Omme tontsettene die stat.</l>
<l>Karel maecte die Sassen so mat,</l>
<l>Dat si nieweren mochten geresten.</l>
<l n="40">Hi wan hare steden ende hare vesten,</l>
<l>Ende dwanese so an hare leven,</l>
<l>Dat si ghisele moesten geven,</l>
<l>Ende beloveden hem daertoe mede</l>
<l>Te comene ten kerstijnhede.</l>
<l n="45">                Dit was Constantijns leste jaer,</l>
<l>Die den gelove was so zwaer.</l>
<l>Hi staerf in jammerliker plagen:</l>
<l>Beede in daermen ende in magen</l>
<l>Haddi brant zwaer ende groot,</l>
<l n="50">Ende hi riep, eer hi bleef doot:</l>
<l>"Ic bem den euweliken brande</l>
<l>Ghelevert in des duvels hande!"</l>
<l>XXXV jaer haddi ghewesen</l>
<l>Een quaet keyser, alse wi lesen;</l>
<l n="55">Maer Puppijn, die clene man,</l>
<l>Ende Karel ende Karleman</l>
<l>Hadden mettem geregnert</l>
<l>In Ytale ende verwert</l>
<l>Die Lumbaerden, fel ende zwaer,</l>
<l n="60">In haren tiden XVI jaer.</l>
<l>Dus nederde des keyser crone,</l>
<l>Entie Vrancsche clam up scone,</l>
<l>Want over zee in Orient</l>
<l>Hadden tkeyserike ghescent,</l>
<l n="65">Ende in Affrike mede,</l>
<l>Der Sarrasinen mogenthede,</l>
<l>Dies hem hilden an Mahumet</l>
<l>Ende ane sine verdoemde wet.</l>
<l>                Na Constantine wart sijn sone</l>
<l n="70">Keyser gemaect, entie ghone</l>
<l>Hiet Leo, in ons Heren jaer</l>
<l>VII<hi rend='sup'>C</hi> wet vor waer,</l>
<l>LXX daertoe ende sevene,</l>
<l>Ende waest in desen levene</l>
<l n="75">VI jaer vul ende harde naer.</l>
<l>                In des Leuwen eerste jaer</l>
<l>So wart echt in Lumbardie</l>
<l>Ghesworen eene paertie</l>
<l>Jegen coninc Karel den groten;</l>
<l n="80">Want het vernoyede den genoten,</l>
<l>Dat hi so geweldich was.</l>
<l>Karel wart geware das,</l>
<l>Ende trac over in Ytale,</l>
<l><pb n="3,153"/> Met sinen here altemale,</l>
<l n="85">Voer Acquileren, de vaste port,</l>
<l>Die men al noch noemen hort</l>
<l>In ouden bouken Julius maecte;</l>
<l>Die winnet hi, ende saecte</l>
<l>Wanen die raet quame int lant,</l>
<l n="90">Ende vernam van enen Roelant,</l>
<l>Die Aquileren hadde in de hant,</l>
<l>Ende was hertoghe becant,</l>
<l>Dat van hem quam al die raet.</l>
<l>Dien hiet hi datmen thooft afslaet.</l>
<l n="95">Dandere steden, die gesworen</l>
<l>Met dien Roelande hadden te voren,</l>
<l>Die worden vervaert also,</l>
<l>Dat elc was sijns vreden vro.</l>
</div>
<div type="subchapter"><head type="subchapter">Hoe die Sassen kerstijn worden. LXXXVI.</head>
<l>                Doe keyser Leo in deerste jaer</l>
<l>Int keyserike was vorwaer,</l>
<l>Vlo Winechkijn, der Sassen here,</l>
<l>Want hi Karle ontsach so sere,</l>
<l n="5">Ten Normannen, die doe lagen</l>
<l>Ende orlogeden indien daghen</l>
<l>Up al dat sat bider Nortzee;</l>
<l>Want hine wilde nemmermee</l>
<l>Kerstijndoem negeen ontfaen.</l>
<l n="10">Maer die Sassen hebben gedaen</l>
<l>Alse wise lieden die waren belopen,</l>
<l>Ende hebben hem gedaen dopen,</l>
<l>Ende hem verbonden daer mede,</l>
<l>Dat si goet ende alle vrihede</l>
<l n="15">Emmermeer hebben verloren,</l>
<l>Doen si meer den coninc toren,</l>
<l>Ende si hem meer trouwe breken.</l>
<l>                Ten naesten jare, horewi spreken,</l>
<l>So sette Karel sine vaert</l>
<l n="20">Ten lande van Spaengen waert,</l>
<l>Ende wan Cesar Augusta de port,</l>
<l>Diemen alnu noemen hort</l>
<l>Sarragoge in onsen jaren.</l>
<l>Pampelune belach hi te waren,</l>
<l n="25">Ende wanse oec metter aventure,</l>
<l>Ende velde som hare mure.</l>
<l>Twee coningen vanden Sarrasinen</l>
<l>Verwan hi mede met groter pinen.</l>
<l>Hi bedwanc oec die Gasscoene,</l>
<l n="30">Ende steden van hogen doene,</l>
<l>Die daer stonden achter lande,</l>
<l>Warp hi onder sine hande.</l>
<l>                Over twee jaer daer naer,</l>
<l>In keyser Leuwen vierde jaer,</l>
<l n="35">Voer Karel met here selve</l>
<l>Orlogen al over Elve,</l>
<l>Up lieden van vremder vite,</l>
<l>Die Bardagone ende Norwite.</l>
<l>Die worden alle dor sine ere,</l>
<l n="40">Sonder orloghe min of mere,</l>
<l>Kerstijn ende warens vro,</l>
<l>Dattem comen mochte also.</l>
<l>                In keyser Leuwen vijfte jaer</l>
<l>Voer coninc Karel daer naer</l>
<l n="45">Te Rome, omme doen ghebede,</l>
<l>Ende som sine kindere mede,</l>
<l>Puppijn ende Lodewijc daer toe.</l>
<l>Daer was Puppijn ghewijet doe</l>
<l>Coninc over al Ytale,</l>
<l n="50">Ende Lodewije was also wale</l>
<l>Coninc van Acquitaengen gewijet,</l>
<l>Ende aldaer ghebenedijet.</l>
<l>                Int selve jaer keyser Leoen</l>
<l>Soude eene dulle sake doen,</l>
<l n="55">Want hi sach in ene kerke ene crone</l>
<l>Hebben stene ende carbonkele scone,</l>
<l>Ende wilde emmer de crone draghen.</l>
<l>Daer ghesciede, daert vele liede sagen,</l>
<l>Dat die carbonkele utesprongen</l>
<l n="60">Ende hem in sijn hovet drongen,</l>
<l>Ende hi staerf in corten daghen</l>
<l>Van alsulker swaerre plaghen.</l>
<l>                Na hem berechte trike Hyrene</l>
<l>Met Constantine haren sone gemene:</l>
<l n="65"><pb n="3,154"/> X jaer regneerden si te samen.</l>
<l>Dat keyserike si anenamen</l>
<l>Alsemen screef ons Heren jaer</l>
<l>VII<hi rend='sup'>C</hi> ende LXXXII daer.</l>
</div>
<div type="subchapter"><head type="subchapter">Hoe die Hunen ende namen. LXXXVII.</head>
<l>                In haer eerste jaer, alsemen hort,</l>
<l>Was te Constantinoble inde port</l>
<l>Vonden een in enen grave,</l>
<l>Daer wonder es te telne ave;</l>
<l n="5">Want int graf aldaer ter stede</l>
<l>Vantmen ene goutplate mede,</l>
<l>Daer dit in was gescreven te voren:</l>
<l>"Cristus die sal sijn geboren</l>
<l>Van Marien noch der maghet:</l>
<l n="10">Mijn ghelove al ane hem draghet.</l>
<l>Alse Constantijn ende Hyrene</l>
<l>Int keyserrike sijn ghemene,</l>
<l>So wet wel, dat dan sal ghescien,</l>
<l>Dat du mi ander waerf salt sien."</l>
<l n="15">                Int selve jaer so porden echt</l>
<l>Die Sassen ende maecten gevecht</l>
<l>Jegen Karle entie sine.</l>
<l>Dat dedi hem also anscine,</l>
<l>Dat hire IIII<hi rend='sup'>M</hi> vinc,</l>
<l n="20">Die raet waren van sulker dinc;</l>
<l>Ende vort ghiseldi al tlant,</l>
<l>Ende settet al te sire hant.</l>
<l>                In Constantijns vijfte jaer</l>
<l>Ghesciede een tekijn claer,</l>
<l n="25">Want crucen quamen openbare</l>
<l>An der lieder cledere dare,</l>
<l>Ende niemene wiste wiese brochte,</l>
<l>Of wat dat bedieden mochte.</l>
<l>                Ten naesten jare wies de strijt.</l>
<l n="30">Die gheduurde langen tijt,</l>
<l>Tusscen die Vranken enten Hunen:</l>
<l>Dat becochten vele crunen.</l>
<l>                Ter selver tijt, alsict verstoet,</l>
<l>So reinet vanden hemel bloet.</l>
<l n="35">                Die Hunen waren van groter were,</l>
<l>Entie Vranken inden ghere</l>
<l>Te stervene oft onder te doene</l>
<l>Wat so hem werde, blode of coene.</l>
<l>Maer Karel selve gaf hem strijt</l>
<l n="40">Met sinen volke talre tijt,</l>
<l>Ende en lietse niet gherusten.</l>
<l>Selve, daers hem mochte lusten,</l>
<l>Voer hi vechten inden lande;</l>
<l>Want hi hadde strijt in hande</l>
<l n="45">Jegen Grieken ende Lumbaerde,</l>
<l>Ende Sassen metten baerde,</l>
<l>Jegen Hunen ende Spenyole,</l>
<l>Ende sat dicken up sinen stoele,</l>
<l>Ende berechte alle die dinc,</l>
<l n="50">Die ten orloghe aneginc.</l>
<l>Quam hem mare van gewinne</l>
<l>Ofte scade, daer was hi inne</l>
<l>So ghestade, dat men en mochte</l>
<l>Niet verkeert sien sijn gedochte.</l>
<l n="55">                Int sevende jaer van Constantine</l>
<l>Ende Hyrenen der moeder sine,</l>
<l>So was in Beyeren een hertoghe,</l>
<l>Die Cassilio hiet, een groet, een hoge,</l>
<l>Die in ordele wart begaen,</l>
<l n="60">Dat hi verradelike hadde gedaen</l>
<l>Jeghen Karle sinen here;</l>
<l>Diemen soude hebben gepassijt sere,</l>
<l>Maer dattem die coninc vergaf;</l>
<l>Ende hi stont der werelt af,</l>
<l n="65">Ende begaf hem moenc na tgone</l>
<l>In enen cloester, hi ende sijn sone.</l>
<l>                Ten selven tiden also wale</l>
<l>Vacht Karles volc in Ytale</l>
<l>Jegen die Grieken; maer alle wege</l>
<l n="70">Hadden die Vranken den zeghe.</l>
<l>                Inden selven jare mede,</l>
<l>Tote Nycens indie stede,</l>
<l>Waren bi keysere Constantine</l>
<l>Ende Hyrenen, der moeder sine,</l>
<l n="75">CCC ende L bisscoppe te samen,</l>
<l><pb n="3,155"/> Die daer vorden keyser quamen,</l>
<l>Ende maecten onse gelove claer,</l>
<l>Ende verdreven oec aldaer</l>
<l>Al ongelove ende herisie,</l>
<l n="80">Datse God selve vermalendie.</l>
<l>                In Constantijns VIIIste jaer</l>
<l>Quam uut verraetnesse zwaer</l>
<l>Vanden Duutscen, die hadden gesworen</l>
<l>Jegen Karele, den here vercoren.</l>
<l n="85">Dies wart die coninc geware,</l>
<l>Ende gemaket so openbare,</l>
<l>Datter vele waren gedoot</l>
<l>Met tormente, in groter noot,</l>
<l>Ende vele vanden hogen mannen</l>
<l n="90">Uten lande woch gebannen.</l>
</div>
<div type="subchapter"><head type="subchapter">Vander groter eren diemen Karlen dede. LXXXVIII.</head>
<l>                Alse die keyser Constantijn</l>
<l>Ende Hyrene, die moeder sijn,</l>
<l>Regneerden in haer IXste jaer,</l>
<l>Sendde Karel verre ende naer,</l>
<l n="5">Over mere ende in Affrike,</l>
<l>Allen den kerstinen gemeenlike,</l>
<l>Die onder heidinen waren keytive,</l>
<l>Aelmoesene te haren live,</l>
<l>Dat si te lichter mochten verdragen,</l>
<l n="10">Dattem die heidine so swaer anlagen.</l>
<l>Dies wart hi gemint te mee</l>
<l>Ende gheheert oec over zee.</l>
<l>Ende kerken, verre ende naer,</l>
<l>Alstem stont nauwe ende zwaer,</l>
<l n="15">Dien gaf hi van sinen goede,</l>
<l>Ende loestese uten aermoede.</l>
<l>Doe senddi verre ende bi</l>
<l>Prosente den heren vri,</l>
<l>Dien heidinen coningen van Affrike,</l>
<l n="20">Ende van Spaengen dies gelike,</l>
<l>Ende van Persi den coninc mede.</l>
<l>Die keyser Constantijn die dede</l>
<l>Meest alle daghe te hem varen</l>
<l>Boden, die quamen met niemaren,</l>
<l n="25">Omme pays ende omme sekerhede,</l>
<l>Ende om getrouwen vasten vrede.</l>
<l>                Die coningen van Ingelant</l>
<l>Hebben oec an hem ghesant,</l>
<l>Omme te hebbene de vriendscap sine,</l>
<l n="30">Den wisen pape, den moenc Alquine.</l>
<l>Bi hem ende bi sinen gesellen,</l>
<l>Also alse ons die jeesten tellen,</l>
<l>So quam, des sijn wi wijs,</l>
<l>Die schole van Rome te Parijs.</l>
<l n="35">Ende hoe die dinc daertoe quam,</l>
<l>Salic tellen, alsict vernam:</l>
<l>Van Arleblanke die coronike</l>
<l>Seide ons aldus sekerlike.</l>
<l>                Van Yrlant quamen in Karles tiden</l>
<l n="40">Twee moenken, die souden liden</l>
<l>Dore Parijs; - vort ende weder</l>
<l>Ghingen si die port up ende neder,</l>
<l>Ende riepen: "Die wijsheit begaert,</l>
<l>Hi come te ons harewaert:</l>
<l n="45">Wi hebben wijsheit te cope."</l>
<l>Tfolc quam achter hem te hope</l>
<l>Ghedrongen, ende met groten scaren,</l>
<l>Onthier ende siere moede waren,</l>
<l>So dat sise over snodele helden.</l>
<l n="50">Die niemare si den coninc telden,</l>
<l>Diese vor hem dede halen.</l>
<l>Doe sprac hi hem an met soeter talen,</l>
<l>Ende vragedem: wat lone si wouden</l>
<l>Voer die wijsheit behouden.</l>
<l n="55">Si seiden: "Cledere, ende dat wi aten,</l>
<l>Ende huushinge daer wi in saten,</l>
<l>Ende clare subtile zinne,</l>
<l>Daer wijsheit mach rusten inne."</l>
<l>Des eeschens was Karel vro,</l>
<l n="60">Ende gaeft hem oec also.</l>
<l>Den eenen, die Clement hiet,</l>
<l>Te Parijs hine wonen liet;</l>
<l>Den anderen sette hi te Pavie</l>
<l>In dat lant van Lumbardie.</l>
<l n="65">Alquijn horde dese niemare,</l>
<l>Dat Karel die coninc ware</l>
<l>Der clergien vrient so groot,</l>
<l><pb n="3,156"/> Ende voer over in eenen boot</l>
<l>Met drien gesellen in Vrancrike,</l>
<l n="70">Daer hi wel ende vriendelike</l>
<l>Vanden coninc was ontfaen.</l>
<l>Sine gesellen, hebbe ic verstaen,</l>
<l>Was Jan die Scotte ende Rabboaen,</l>
<l>Ende Claudius, die sonder waen</l>
<l n="75">Fondeerden die Parijsce scole,</l>
<l>Daer menech wijs wart ende in dole.</l>
<l>Dese vier moenken, bi Karles rade,</l>
<l>Pijnden daer omme vroe ende spade,</l>
<l>Dat si die scole van Rome brochten</l>
<l n="80">Te Parijs, ende si besochten</l>
<l>Dat biden paues ende bi Karles bede.</l>
<l>Noch es soe aldaer ter stede.</l>
<l>Nu quam soe dus gewaerlike</l>
<l>Van Rome tote Vrankerike,</l>
<l n="85">Ende emmer seitmen dat eere ende zege</l>
<l>Der cronen volghet alle weghe.</l>
<l>Dese vier moenken van desen werke</l>
<l>Waren des wijs Beda clerke,</l>
<l>Daer wi hier te voren af spraken,</l>
<l n="90">Hoe wijs hi was in vele saken.</l>
<l>Karel leerde van desen Alquine</l>
<l>Die alrebeste siencie sine,</l>
<l>Gramarien ende sine paerten,</l>
<l>Ende alle die seven aerten,</l>
<l n="95">Ende alre meest astronomie.</l>
<l>Oec gaf hi hem die abdie</l>
<l>Te berechtene van Tours,</l>
<l>Alse hi voer striden ende sijn succoers</l>
<l>Ende sine ridders int orloghe,</l>
<l n="100">Dat Alquijn daer rusten moghe.</l>
</div>
<div type="subchapter"><head type="subchapter">Wie die graven van Vlaendren waren. LXXXIX.</head>
<l>                Van diere abdien lesen wi dat,</l>
<l>Die te Tours staet inde stat,</l>
<l>Dat soe was in hogen doene</l>
<l>Wilen van religioene;</l>
<l n="5">Maer in des coninx Karles tiden</l>
<l>Hadden sijt so laten liden,</l>
<l>Dat het rechts al ontgleet.</l>
<l>Si gingen met zijdwerke gecleet,</l>
<l>Ende droughen vergoude scoen,</l>
<l n="10">Ende leveden weeldelijc in haer doen.</l>
<l>Up enen tijt lietse God plagen,</l>
<l>Daer si up haren doremter lagen:</l>
<l>Een moenc van hem te samen</l>
<l>Die sach waer twee ingele quamen,</l>
<l n="15">Die alle den moenken tleven namen,</l>
<l>Ende alsi ten ghenen quamen,</l>
<l>Die die dinc al anesach,</l>
<l>Bat hi genade, daer hi lach,</l>
<l>Datmenne levende soude laten:</l>
<l n="20">Hi wildem setten ter baten;</l>
<l>So dat hi cume tlijf ontdrouch,</l>
<l>Daermen alle dandere slouch.</l>
<l>In desen cloester moeste Alquijn</l>
<l>Abt ende meester sijn,</l>
<l n="25">Ende hief up die regele weder,</l>
<l>Die gevallen was ter neder,</l>
<l>Ende leedde daer een heilech leven.</l>
<l>Van hem sijn vele scrifturen bleven,</l>
<l>Die die clergie hevet waert.</l>
<l n="30">Daer leghet hi al nu gehaert.</l>
<l>                In keyser Constantijns tiende jaer</l>
<l>Lesen wi van hem vor waer,</l>
<l>Dat hi siere moeder afdede</l>
<l>Van des rikes mogenthede,</l>
<l n="35">Ende berechte selve alleene</l>
<l>Dat keyserike al ghemeene.</l>
<l>Hi bestont int jaer ons Heren,</l>
<l>Also ons die croniken leren,</l>
<l>Alsemen screef ons Heren jaer</l>
<l n="40">VII<hi rend='sup'>C</hi> ende XCII voer waer,</l>
<l>Int XIIIIde jaer sekerlike,</l>
<l>Dat grote Karel van Vrankerike</l>
<l>Regneerde met zalicheden,</l>
<l>Here over vele steden.</l>
<l n="45"><pb n="3,157"/>                 In dit selve jaer, alsiet vant,</l>
<l>So began eerst Vlaenderlant</l>
<l>Grave te hebbene ende tontfane;</l>
<l>Want, alsemen ons doet te verstane,</l>
<l>So was Vlaenderen alre meest</l>
<l n="50">Tien tiden heide ende foreest,</l>
<l>Ende mersche ende onlant,</l>
<l>Ende men nemmeer porte ne vant</l>
<l>Dan Thorout ende Corterike,</l>
<l>Ghent ende Cassele dies gelike,</l>
<l n="55">Entie borch van Audenaerde.</l>
<l>Doe was een here van groter waerde,</l>
<l>Een ridder tote Harlebeke,</l>
<l>Die Liederic doe hiet sekerleke,</l>
<l>Die vanden groten Karel gewan,</l>
<l n="60">Dat hi des wilts lants wart man,</l>
<l>Te bedrivene die foreeste;</l>
<l>Ende daer hi rovere verheeste,</l>
<l>Dat hise vanden weghe dade,</l>
<l>So dat si ne ghene scade</l>
<l n="65">Die coepmanne daer af gewonnen.</l>
<l>Dus, alse wijt gemerken connen,</l>
<l>So wart in Vlaendren eerst grave,</l>
<l>Bi des coninx Karles gave.</l>
<l>                Liederic was here vor waer</l>
<l n="70">In Vlaenderen XLIIII jaer.</l>
<l>                Daer naer sijn sone Ingelram</l>
<l>Dat lantscap met rechte annam.</l>
<l>Audacre sijn sone na desen.</l>
<l>Dese twee en mochten wesen</l>
<l n="75">Niet langer heren onder hem beden</l>
<l>Dan XXVIII jaer, dus eist besceden.</l>
<l>                Audacre, grave Ingelrams sone,</l>
<l>Wan Boudene dyserine, ende de gone</l>
<l>Nam met gewelt ende heimelike</l>
<l n="80">Karle den caluwen van Vrancrike</l>
<l>Siere dochter, ende meerde daer mede</l>
<l>Van Vlaenderen al die mogenthede,</l>
<l>Want Atrecht ende al omme tlant</l>
<l>Quam hem daer bi indie hant.</l>
<l n="85">Oec willen sulke scriven daer ave,</l>
<l>Dat dit was die eerste grave,</l>
<l>Die oint in Vlaendren wart man,</l>
<l>Ende diet van Vrankerike gewan,</l>
<l>Ende dandere drie die bossche wachten</l>
<l n="90">Entie straten, dat met crachten</l>
<l>Niemen die coemans en scade,</l>
<l>Want int lant waren lettel stade.</l>
<l>                Boudene dyserine was vorwaer</l>
<l>Grave XVII jaer.</l>
<l n="95">                Enen sone dat hi liet,</l>
<l>Die Boudene die caluwe hiet,</l>
<l>Die XXXIX jaer besat</l>
<l>In Vlaenderen lant ende stat.</l>
<l>                Na hem quam Arnout de groete,</l>
<l n="100">Die here was uptie ghenote</l>
<l>Van Vlaenderen XX jaer ende vive,</l>
<l>Ende liet naer sinen live</l>
<l>Boudene den jongen, sinen sone:</l>
<l>Newaer drie jaer regnerde de gone.</l>
<l n="105">                Boudene wan Arnoude den jongen,</l>
<l>Die hadde Vlaenderen bedwongen</l>
<l>XXI jaer metten swaerde.</l>
<l>Die wan Boudene metten baerde.</l>
<l>                Boudene metten baerde wan</l>
<l n="110">Boudene van Risele, den stouten man,</l>
<l>Ende was XLVII jaer</l>
<l>Grave in Vlaenderen overwaer.</l>
<l>                Boudene van Risele wan met gewelt</l>
<l>Dat lantscap van Over Scelt,</l>
<l n="115">Ende hem wart [in] manscap gegeven</l>
<l>Dlant, dat hem lach beneven:</l>
<l>Walchgerne entie vier Ambachte,</l>
<l>Daer hi den keyser omme versochte.</l>
<l>XXXII jaer was hi here.</l>
<l n="120">                Doe wart grave met groter ere</l>
<l>Sijn outste sone, die Bouden hiet,</l>
<l>Die tlant in Vlaendren hilt ende liet,</l>
<l>Ende behuwede Henegouwe</l>
<l>Met Rijkilden der scoenre vrouwe;</l>
<l n="125"><pb n="3,158"/> Maer hine was grave waer drie jaer.</l>
<l>Twee sonen so bleven hem naer,</l>
<l>Deen hiet Arnout ende dander Bouden,</l>
<l>Die met rechte stont te houden</l>
<l>Naden vader, alsement mach scouwen,</l>
<l n="130">Vlaenderen ende oec Henegouwen.</l>
<l>Maer haerre moeder pijnlichede</l>
<l>Vlaenderen al verwerren dede,</l>
<l>Ende Robbrecht, haers vader broeder,</l>
<l>Die naradegher was ende vroeder</l>
<l n="135">Dan die Nevelinge, quam int lant,</l>
<l>Ende want hem af metter hant.</l>
<l>                Dese Robbrecht hiet die Vriese,</l>
<l>Die tlant hilt te kiese,</l>
<l>Ende was grave, lesen wie,</l>
<l n="140">XX jaer ende daertoe drie.</l>
<l>                Na hem quam Robbrecht sijn sone,</l>
<l>Die mede Vriese hiet die ghone.</l>
<l>Hi was met Godevaerde van Bulyoen</l>
<l>In dat heileghe paerdoen,</l>
<l n="145">Datmen wan over mere</l>
<l>Met vromecheit, met groten ghere,</l>
<l>Ende hilt Vlaenderen altegader</l>
<l>XVII jaer naer den vader.</l>
<l>                Enen sone hi na hem liet,</l>
<l n="150">Die Boudijn Hapkijn hiet,</l>
<l>Die ghehertich was ende stout;</l>
<l>Maer evel nam hem sine gewout,</l>
<l>Dat hi hem swart moenc begaf,</l>
<l>Ende stont sijns graefscaps af,</l>
<l n="155">Ende gaeft siere moyen sone:</l>
<l>Karel so hiet die ghone.</l>
<l>VIII jaer haddi ghewesen</l>
<l>Grave, alse wi horen lesen.</l>
<l>                Karel ontfinc die Vlaemsce maerke,</l>
<l n="160">Coninc Kanuts sone van Denemaerke,</l>
<l>Ende Adelen dochter des outs Vriesen.</l>
<l>Want hi swaer was quaden riesen,</l>
<l>Wart hi omme sine rechte gewerke,</l>
<l>Te sente Donaes indie kerke,</l>
<l n="165">Omme rechts wille gesleghen doot.</l>
<l>Daer ghesciede miracle groot.</l>
<l>VIII jaer hadde hi beseten</l>
<l>Vlaenderen, eist alse wi weten.</l>
<l>Sonder hoir so bleef hi doot.</l>
<l n="170">                Doe wart grave ende here groot</l>
<l>Een, hiet Willem van Normendien.</l>
<l>Machtilt, sijn oudermoeder, alse wi lien,</l>
<l>Die was zuster des outs Vriesen.</l>
<l>Dese Willem began saen riesen,</l>
<l n="175">So dat die Vlaminge bolgen om tgone,</l>
<l>Ende haelden des Vriesen dochter sone,</l>
<l>Geertruden, die in Elzaten gewan</l>
<l>An hertoge Diedericke, haren man,</l>
<l>Enen sone, die Diederic hiet.</l>
<l n="180">Die quam in Vlaenderen ende besciet</l>
<l>Met wighe, wies tlant wesen soude.</l>
<l>Willem die viel onder moude,</l>
<l>Die lettel min dan een jaer</l>
<l>Vlaenderen besat aldaer.</l>
<l n="185">                Diederic van Elzaten besat</l>
<l>In Vlaenderen lant ende stat,</l>
<l>Ende bleef grave aldaer</l>
<l>Achter een XLII jaer.</l>
<l>                Naer hem quam Phillips sijn sone:</l>
<l n="190">XXI jaer waest die ghone</l>
<l>Grave van Vlaendren, alsemen vint,</l>
<l>Ende staerf alsonder kint.</l>
<l>                Up siere zuster, eere vrouwen,</l>
<l>Dies graven wijf van Henegouwen,</l>
<l n="195">Die bi namen Mergriete hiet,</l>
<l>Phillips dat lant van Vlaendren liet:</l>
<l>Drie jaer besat soe tgone.</l>
<l>                Na hare quam Boudene haer sone,</l>
<l>Die Vlaenderen ende Henegouwen</l>
<l n="200">Berechte met dogeden ende met trouwen,</l>
<l>Ende Constantinoble wan na dat,</l>
<l>Daer hi keyser geeroent in sat.</l>
<l>XL jaer so was hi grave.</l>
<l>Noch vintmen enen bouc daer ave.</l>
<l n="205">Dese en liet kindere en ghene</l>
<l>Sonder rechts twee dochtere allene.</l>
<l>                Die outste na hem die vinc ane</l>
<l>Beede die lande, ende hiet Jehane:</l>
<l>Dats Vlaenderen ende Henegouwen.</l>
<l n="210">Twee manne hadde soe met trouwen,</l>
<l>Doch en bleef hare gheen kint.</l>
<l>XXXIX jaer, alsement vint,</l>
<l>Was soe vrouwe, ende liet alt lant</l>
<l>Haerre zuster indie hant,</l>
<l n="215"><pb n="3,159"/> Die Mergriete hiet bi namen.</l>
<l>                Mergrieten so quam an te samen</l>
<l>Henegouwe ende Vlaendren mede,</l>
<l>Ende sat in grotre mogenthede</l>
<l>XXXV jaer gravinne,</l>
<l n="220">Ende staerf wel bedacht van zinne.</l>
<l>                Na hare wart haer sone Gyoot</l>
<l>Here ende grave in Vlaendren groot,</l>
<l>Die al nu hevet VII jaer</l>
<l>Grave gheweest over waer,</l>
<l n="225">Alsemen XII<hi rend='sup'>C</hi> jaer screef</l>
<l>Ende LXXXVI daer over bleef.</l>
<l>                Nu keren wi ten jeesten weder,</l>
<l>Die wi teersten leiden neder.</l>
</div>
<div type="subchapter"><head type="subchapter">Van Karles aventuren. XC.</head>
<l>                Int eerste jaer dat Constantijn</l>
<l>Alleene berechte de crone sijn,</l>
<l>Dit was int jaer Gods min no mee</l>
<l>Dan VII<hi rend='sup'>C</hi> XC ende twee,</l>
<l n="5">Bestont dorloge bitterlike</l>
<l>Grote Karle van Vrancrike</l>
<l>Uptie heidinen Averren,</l>
<l>Diene dicken daden vererren,</l>
<l>Die Hunen hieten hier te voren.</l>
<l n="10">Pannonyen hadsi vereoren:</l>
<l>Daer woenden si met haerre partie,</l>
<l>Dat nu heet Hongerie.</l>
<l>Hi bestont dese viande,</l>
<l>Beede bi zeuwe ende bi lande,</l>
<l n="15">So vruchtelike met gewelt,</l>
<l>Dat hi hem afwan dat velt,</l>
<l>So dat wel saghen die Hunen</l>
<l>Sine consten up hem gestunen,</l>
<l>Ende sijn in wildernesse gevloen,</l>
<l n="20">Want si els en wisten wat doen.</l>
<l>                Int selve jaer voer Constantijn</l>
<l>Orloghen metten here sijn</l>
<l>Up Cardamuse ende sine partie,</l>
<l>Die coninc was van Bulgerie.</l>
<l n="25">Die keyser wart in genen tijt</l>
<l>Ghesconfiert daer inden strijt,</l>
<l>Ende Cardamus wan up die stat</l>
<l>Up hem ongetelden scat,</l>
<l>Daer hi ende sijn here mede</l>
<l n="30">Te felre bi worden updie stede.</l>
<l>                In desen tiden was gevaren</l>
<l>Karel uptie Hunsche scaren.</l>
<l>Nu haddi eenen bastaert sone,</l>
<l>Puppijn so hiet die ghone,</l>
<l n="35">Ende was botseus ende wanscepen.</l>
<l>Die Fransoyse dien anegrepen,</l>
<l>Die te lande bleven waren,</l>
<l>Alse Karel woch voer met sinen scaren,</l>
<l>Ende hebbene here gecoren,</l>
<l n="40">Ende mettem vaste gesworen</l>
<l>Jegen Karle haren here,</l>
<l>Dat sine ontfaen nemmermere.</l>
<l>                Alse Karel vanden Hunen quam,</l>
<l>Ende hi sulke mare vernam,</l>
<l n="45">Quam hi so gheweldich int lant,</l>
<l>Dat hi niemen so coene en vant,</l>
<l>Dat hi jegen hem iet sette.</l>
<l>Dese dinc handelde hi bi wette,</l>
<l>Ende dien hi van sulker mesdaet</l>
<l n="50">Sculdich vant alse in den raet,</l>
<l>Hevet hi some gedaen ontliven,</l>
<l>Ende some uten lande verdriven.</l>
<l>Den sone hevet hi so bedreven,</l>
<l>Dat hi hem moeste begeven</l>
<l n="55">Te Prunen swart moene, in Ardenne,</l>
<l>Dat hi sine mesdaet kenne.</l>
<l>                In Constantijns vierde jaer</l>
<l>So wart echt orloge swaer</l>
<l>Tusscen den Sassen enten Vranken.</l>
<l n="60">Dat quam Karel danken,</l>
<l>Ende deedse tonder met orlogen.</l>
<l>Die Sassen sien dat si en mogen</l>
<l>Jegen Karl niet gestriden,</l>
<l>Want God mettem was tallen tiden,</l>
<l n="65">Ende bekenden hare schulde,</l>
<l>Ende swoeren echt den coninc hulde,</l>
<l>Ende lieten hem besetten</l>
<l><pb n="3,160"/> Ghewillichlike met kerstine wetten,</l>
<l>Ende Karel voer castien selve</l>
<l n="70">Tusscen den Rine enter Elve,</l>
<l>Ende brochtse ten kerstijndoeme.</l>
<l>Dies es men noch van hem in roeme,</l>
<l>Van groten Karel, alsict las,</l>
<l>Dat hi der Sassen apostel was.</l>
<l n="75">Ende kerken maecti ende godshuse mede,</l>
<l>Mildelike in menege stede,</l>
<l>Ende maecte tAken, bi siere zale,</l>
<l>Ene capelle also wale,</l>
<l>Daer hi den marber toe halen dede</l>
<l n="80">Te Rome ende te Ravene in de stede.</l>
</div>
<div type="subchapter"><head type="subchapter">Hoe Hyrene haren sone vinc. XCI.</head>
<l>                In keyser Constantijns vijfte jaer</l>
<l>So wart paues, lesewi vor waer,</l>
<l>Die vierde Leo tote Rome:</l>
<l>Sijn vader hiet Arnout, alsict gome,</l>
<l n="5">Ende was een Romein uter stat.</l>
<l>Wel XX jaer hi paues sat.</l>
<l>Dese sendde Karel den here</l>
<l>Die Roemsce vane dor sine ere,</l>
<l>Ende der byechten slotel mede,</l>
<l n="10">Ende gaf hem oec die mogenthede,</l>
<l>Dat hi bonde ende ontbonde</l>
<l>Naer dat hi besceden conde.</l>
<l>                Ten naesten jare quam die hertoghe</l>
<l>Van Acquileren met orloghe,</l>
<l n="15">Heinric, uptie Hunen gevaren,</l>
<l>Met Karles here in sinen scaren,</l>
<l>Ende quam ridende in Pannone</l>
<l>Uptie Hunen met here scone.</l>
<l>Yrinc, die prince vanden Hunen,</l>
<l n="20">Quam jegen hem striden ende stunen,</l>
<l>Maer hi verloes zege ende velt.</l>
<l>Daer wan men roof ongetelt</l>
<l>Ende Yrincs ongenoemden scat.</l>
<l>Die sendde Heinric uptie stat</l>
<l n="25">Den coninc Karele in Vrankerike:</l>
<l>Cume sach oint man dies gelike.</l>
<l>                Een ander prince, die Tudijn hiet,</l>
<l>Vanden Hunen, alse hi siet</l>
<l>Al tgelue met Karle wesen,</l>
<l n="30">Gaf hi up sijn lant met desen</l>
<l>Coninc Karle indie hant,</l>
<l>Ende quam selve, ende els geen pant,</l>
<l>In des coninx hant gelopen,</l>
<l>Ende dedem kerstijn dopen.</l>
<l n="35">                In keyser Constantijns VIIIde jaer</l>
<l>So quam sijn moeder Yrene daer,</l>
<l>Ende hevet gevaen haren sone,</l>
<l>Entie ogen genomen om tgone</l>
<l>Dat hise rovede vanden rike,</l>
<l n="40">Ende sine kindere dies gelike</l>
<l>Dede soe altegader blenden,</l>
<l>Ende metten vader int prisoen senden.</l>
<l>Hyrene besat dus dorperlike</l>
<l>Met gewelde dat keyserike,</l>
<l n="45">Int jaer Gods VII<hi rend='sup'>C</hi> jaer</l>
<l>Ende XCIX over waer,</l>
<l>Ende hiet vrouwe vanden heren</l>
<l>Vier jaer met lettel eren.</l>
<l>Doe verloes die sonne haer lecht,</l>
<l n="50">Ende was sonder zonne recht</l>
<l>XVII daghen achter een,</l>
<l>Dat die zonne niet en sceen,</l>
<l>So dat die scepe in die zee</l>
<l>Daer omme doolden vele te mee.</l>
<l n="55">Doe seiden dat vele liede,</l>
<l>Dat dat wonder daer bi gesciede,</l>
<l>Omme dat die moeder hadde geblent</l>
<l>Haren sone den keyser ende gescent,</l>
<l>Bediede dat tekijn daer.</l>
<l n="60">Bet wanic nochtan over waer,</l>
<l>Dat het ander dinc bediet:</l>
<l>Dat was dat Constantenoble sciet</l>
<l><pb n="3,161"/> Vanden Roemscen keyserike,</l>
<l>Ende bleef versceden euwelike,</l>
<l n="65">Alse ghi horen sult hier naer</l>
<l>In corten worden ende in claer.</l>
<l>                Int eerste jaer dat Hyrene</l>
<l>Hilt dat keyserike allene,</l>
<l>Soude paues Leo prosessie draghen</l>
<l n="70">Jegen mesfal ende jegen plagen,</l>
<l>Te Rome, up sente Martijns dach.</l>
<l>Daert menech Romein anesach,</l>
<l>Hebben si den paues gevaen,</l>
<l>Ende staken hem dogen ute saen,</l>
<l n="75">Ende sneden hem ter selver stonde</l>
<l>Die tonge uut sinen monde;</l>
<l>Maer God genasene hier af,</l>
<l>Want hem God weder gaf</l>
<l>Sine tonge ende sine ogen mede,</l>
<l n="80">Dies menegen wonderde in de stede.</l>
<l>Anderwaerven die Romeine,</l>
<l>Sonder redene groot of cleine,</l>
<l>Namen si den paues echt</l>
<l>Sine tonge ende oec sijn lecht,</l>
<l n="85">Ende lietene liggen in sijn bloet,</l>
<l>Alse volc verdoemt ende verwoet.</l>
<l>God onse Here halp hem echt,</l>
<l>Ende gaf hem sine tonge ende sijn lecht,</l>
<l>Ende ontsloep sinen vianden,</l>
<l n="90">Doe hi genesen was, te handen,</l>
<l>Ende vlo henen dapperlike</l>
<l>Tote Karle in Vrankerike,</l>
<l>Want hi anders niet en dochte,</l>
<l>Dan hi ieweren ontgaen mochte,</l>
<l n="95">Ende clagedem vernoy ende scade.</l>
<l>Doe wart Karel dies te rade,</l>
<l>Dat hi den paues wilde berechten</l>
<l>Van den Roemscen valscen knechten.</l>
</div>
<div type="subchapter"><head type="subchapter">Hoe die Romeine Karle coren. XCII.</head>
<l>                Int ander jaer dat Hyrene</l>
<l>Keyserinne was alleene,</l>
<l>Sette Karel sine vaert</l>
<l>Metten paues Leo te Rome waert,</l>
<l n="5">Om dat hi die dinc wilde berechten.</l>
<l>In Rome voer hi sonder vechten,</l>
<l>Al seggen die Vriesen dat,</l>
<l>Dat si hem Rome wonnen de stat,</l>
<l>Ende si bejageden daer bi</l>
<l n="10">Dat hise scout van dienste vri,</l>
<l>Dat ic hier naer wel te waren</l>
<l>In waren worden sal verclaren.</l>
<l>                Alse Karel te Rome quam,</l>
<l>Ende hi dat gerechte anenam,</l>
<l n="15">Alse patricius vander stede,</l>
<l>Nauwe hi ondersceden dede,</l>
<l>Wat die Romeine den paues tegen.</l>
<l>Doe dedi hem rechts daets plegen,</l>
<l>Entie paues purgeerdem daer,</l>
<l n="20">Dat hi onsculdich was ende claer</l>
<l>Van al datmen hem seide an.</l>
<l>Doe besochti ane die man,</l>
<l>Die anden paues hadden gewesen,</l>
<l>Ende hise ute hadde gelesen,</l>
<l n="25">Doemde hise na hare gewerke,</l>
<l>Waren si leeke, waersi clerke,</l>
<l>So hi rechts conste gehitten.</l>
<l>Doe sette hi weder in sijn zitten</l>
<l>Den paues Leuwe met groter ere,</l>
<l n="30">Alse enen groten heilegen here.</l>
<l>                In Hyrenen derde jaer</l>
<l>Droughen die Romeine daer</l>
<l>Over een met eere saken,</l>
<l>Dat si eenen keyser wilden maken,</l>
<l n="35"><pb n="3,162"/> Alse si langhe hadden geacht,</l>
<l>Ende scieden hem rechts vander macht</l>
<l>Van Constantinoble altemale.</l>
<l>Ende daer toe hadden si scone tale,</l>
<l>Omme dat een wijf hare trac an</l>
<l n="40">Keyser te sine, als een man,</l>
<l>Enten keyser haren sone</l>
<l>Gheblent hadde omme tgone,</l>
<l>Ende soe die kerke niene berechte</l>
<l>Van pinen ende van ghevechte.</l>
<l n="45">Dies dochtem ter redene horen,</l>
<l>Dat si eenen keyser coren,</l>
<l>Die bescermen soude die kerke,</l>
<l>Entie stat, ende papen ende clerke,</l>
<l>Ende gaven Karele die keysercrone,</l>
<l n="50">Ende riepen alle lude ende scone:</l>
<l>"Karel, die beste coninc die leeft,</l>
<l>Ende die God selve gecoren heeft,</l>
<l>Die keyser es van derre stede,</l>
<l>Ende Augustus daertoe mede,</l>
<l n="55">Dien moete God vanden hemele geven</l>
<l>Eere, victorie ende langhe leven!"</l>
<l>Ende oec sinen edelen sone,</l>
<l>Die Puppijn hiet, namen die ghone,</l>
<l>Ende coorne coninc also wale</l>
<l n="60">Over tlantscap van Ytale.</l>
<l>Dus bleven naer dese wort</l>
<l>Die van Constantinoble der port</l>
<l>Keyser heetende al bi namen,</l>
<l>Maer die Roemsce macht alte samen</l>
<l n="65">Es anden keyser van Rome bleven,</l>
<l>Noch noit sidert wart weder gegeven.</l>
<l>Dit was omtrent CCCC jaer</l>
<l>Ende LXXVIII daer naer,</l>
<l>Dat die keyser Constantijn</l>
<l n="70">Versette dat rike sijn</l>
<l>Te Constantinoble van Rome.</l>
<l>Dus coemt alle hoocheit te Rome.</l>
<l>                Hier willen wi enden dese partie,</l>
<l>Die in hare hevet, alsic lije,</l>
<l n="75">Der keysere enter heren jeesten,</l>
<l>Ende ander lantsheren feesten,</l>
<l>Die ghescieden over waer</l>
<l>Binnen CCCC ende XXI jaer.</l>
<l>                Indie partie, die coemt hier naer,</l>
<l n="80">Sullen wire af seggen meer ende waer,</l>
<l>Van Karle, ende die na hem quamen,</l>
<l>Tote onser tijt, hoe si annamen</l>
<l>Haer leven ende hare aventure,</l>
<l>Gevet ons God gesonde aldure.</l>
<l n="85">                Nu willen wi hier eer doen verstaen,</l>
<l>Eer wi des boucs avegaen,</l>
<l>Bi wat redene dat het si,</l>
<l>Dat die Vriesen willen sijn vri.</l>
<l>Dus beghint die ghiveghave,</l>
<l n="90">Diemen bescreven vint hier ave.</l>
</div>
<div type="subchapter"><head type="subchapter">Der Vriesen privilegie. XCIII.</head>
<l>                Tien tiden dat die eerlike Pippijn,</l>
<l>Alst God wilde ende soude sijn,</l>
<l>Coninc [was] van al Vrankerike,</l>
<l>Alle die lieden ghemeenlike,</l>
<l n="5">Die lancs der zee saten hene,</l>
<l>Tusscen der Wesere enten Zwene,</l>
<l>Dat tien tiden hiet Sincval,</l>
<l>Wart ane Gode bekeert al,</l>
<l>Bi Willeborde, bi Willade,</l>
<l n="10">Ende bi Bonefacis predicade.</l>
<l>Willebort wart in Utrecht</l>
<l>Aerdsch bisscop gemaect recht;</l>
<l>Bonefacis wart bisscop mede</l>
<l>Te Magensen indie stede,</l>
<l n="15">Ende Wilhaet die moeste anenemen</l>
<l>Dat erdsch bisscopdoem van Bremen.</l>
<l>Dit lant, dat wi noemen al,</l>
<l>Tusscen der Weseren ende Sincval,</l>
<l>Dat was al, breet ende lanc,</l>
<l n="20">Onder coninc Puppijns bedwanc,</l>
<l>Wantse die edele prince verloeste,</l>
<l>Ende quijtte ende vertroeste</l>
<l>Vanden bedwange der Normanne,</l>
<l><pb n="3,163"/> Diese slougen ende roveden nochtanne,</l>
<l n="25">Ende vanden hertoghe Rabbout mede,</l>
<l>Die doe hilt stoel ende stede</l>
<l>Te Wiltenburch, dat nu na recht</l>
<l>Heet die stat tUtrecht;</l>
<l>Want coninc Puppijn ende sine manne</l>
<l n="30">Die verwonnen dese tyranne.</l>
<l>                Puppijn, die dit dede ghinder,</l>
<l>Die wan ane sijn wijf vier kinder,</l>
<l>Die heilech ende salich bleven,</l>
<l>Hier ende int euwelike leven:</l>
<l n="35">Den groten Leuwe, die paues sat</l>
<l>Tote Rome binnen der stat;</l>
<l>Den groten Kaerle, die mogendelike</l>
<l>Coninc was in Vrancrike;</l>
<l>Enter heileger maget Geertruden,</l>
<l n="40">Die noch besouken vele luden;</l>
<l>Ende vrouwe Begge, die na dat</l>
<l>Lange in wedudoeme sat,</l>
<l>Daer soe te lone nu hevet of</l>
<l>Den hogen loen, der lieder lof.</l>
<l n="45">                Alse coninc Pippijn versciet,</l>
<l>Kaerle sinen sone hi liet</l>
<l>Coninc; - die vinc ane sijn doen</l>
<l>Rechts alse een onvervaert lyoen,</l>
<l>Ende dwanc onder sine hande</l>
<l n="50">Der heileger kerken viande:</l>
<l>Deenen, Sassen, Beyeren, Swaven,</l>
<l>Alle die princen ende die graven,</l>
<l>Vander Elven toten Rine;</l>
<l>Al neecht den swerde sine</l>
<l n="55">Vanden berghe toter Nort zee,</l>
<l>Ende was patricius, dats noch mee,</l>
<l>Van Rome gemaect, alse die cronike</l>
<l>Seghet noch van Vrankerike.</l>
<l>Daer naer es hi te keysere vromen:</l>
<l n="60">Dus es hi te tween cronen comen.</l>
<l>Hier bi quam deerste crone danne,</l>
<l>Dat die Duutsche, die Alemanne,</l>
<l>Den Roemscen keyser coes bi wette,</l>
<l>Datmen tAken inden stoel sette;</l>
<l n="65">Want die paues Leo cuerde dat,</l>
<l>Ende sette tAken indie stat</l>
<l>Upten stoel sinen broeder daer,</l>
<l>Ende conformeerde ende maecte claer,</l>
<l>Ende wijede daer die capittle in desen,</l>
<l n="70">Alsemen daer al noch mach lesen.</l>
<l>                Leo die paues sciet van Aken,</l>
<l>Van sinen broeder, na dit maken,</l>
<l>Ende alse hi te Rome quam,</l>
<l>Worden hem die Romeine gram,</l>
<l n="75">Ende bejageden, eer sine ontfingen,</l>
<l>Datmens niet en soude gehingen,</l>
<l>Ende leiden hem up enen Kerstdage</l>
<l>Teere processie eene laghe,</l>
<l>Ende hebbene daer gheblent,</l>
<l n="80">Ende up enen ezel woch gesent,</l>
<l>Ende seiden: "Vare uut desen lande,</l>
<l>Drach dinen broeder dese scande,</l>
<l>Ende sech hem, wine willen niet</l>
<l>Dat hi over ons ghebiet;</l>
<l n="85">Ende of hijs macht heeft, doe wrake</l>
<l>Van aldus gedaenre sake,</l>
<l>Want hi onse eere ende onse macht</l>
<l>In Almaengen hevet bracht."</l>
<l>Dus quam die paues bi desen saken</l>
<l n="90">Upten ezel ghevaren tAken,</l>
<l>Daer Karel met groten payse</l>
<l>Woende in sinen pallayse;</l>
<l>Ende alse hi niemare horde das,</l>
<l>Dat sijn broeder comen was,</l>
<l n="95">Die paues, in so groter scande,</l>
<l>Wart hi bedroevet, ende al de lande</l>
<l>Daertoe al gemeenlike,</l>
<l>Almaengen ende Vrankerike;</l>
<l>Ende hi vergaderde groot here.</l>
<l n="100">An hem vielen met groten ghere</l>
<l>Die Deenen entie Normanne,</l>
<l>Die Sassen, ende daertoe nochtanne</l>
<l>Tfolc dat upter zee woent al,</l>
<l>Tusscen der Wesere ende Sincval,</l>
<l n="105">Dat wi Vrieselant heten bi namen.</l>
<l>Duutsche, Beyeren, Swaven tsamen,</l>
<l>Lottrikers, Vlaminge, Bertoene,</l>
<l>Ende ander menech ridder coene,</l>
<l>Al eist up Rome ghetogen,</l>
<l n="110"><pb n="3,164"/> Om te wrekene des paues ogen.</l>
<l>Die stat hebben si ommelegen:</l>
<l>Elc lants volc bi hem moeste plegen</l>
<l>Te houdene sine porte daer</l>
<l>Jegen der Romeinen vaer.</l>
<l n="115">                Teenen tiden quam sulc geval</l>
<l>Den volke, dat tusscen Sincval</l>
<l>Enter Wesere sat alleene,</l>
<l>Dat daer was ene scare gemene,</l>
<l>Ende altemale Vriesen hieten,</l>
<l n="120">Dat die Romeine up dat volc lieten</l>
<l>Haer ridderscap uteriden</l>
<l>Teere porten, daer si lagen tien tiden,</l>
<l>Want sise wers gewapent sagen.</l>
<l>Daer lieten hem die Romeine jagen</l>
<l n="125">Vanden Vriesen met gewelt,</l>
<l>Want sine consten behouden tfelt,</l>
<l>Entie Vriesen omme tgewin</l>
<l>Quamen mettem ter porten in,</l>
<l>Ende wonnen hem af die stat,</l>
<l n="130">Want die Romeine waenden dat,</l>
<l>Dat incomen ware alt here:</l>
<l>Dus wonnen sijt met cleenre were.</l>
<l>                Te hant die Vriesen die porten sluten,</l>
<l>Ende lieten den coninc Karel buten,</l>
<l n="135">Ende bejageden, eer sine ontfingen,</l>
<l>Datmens niet en soude gehingen,</l>
<l>Dat si van danen vort emmermere</l>
<l>Wesen souden onder here,</l>
<l>Sonder onder des keysers macht,</l>
<l n="140">Ende hem helpen met alre cracht</l>
<l>Jegen die viande der kerstijnhede,</l>
<l>Den paues tsine onderdanich mede,</l>
<l>Ende hare tienden haren kerken</l>
<l>Gheven ende haren clerken.</l>
<l n="145">                Die paues Leo bescreef hem dat,</l>
<l>Die aldaer was tier stat,</l>
<l>Ende God daer weder sine ogen gaf,</l>
<l>Karel, die vro was daer af,</l>
<l>Ende andre princen mede tfulle.</l>
<l n="150">Leo gaf hem hier af bulle,</l>
<l>Ende leidere oec up sinen ban,</l>
<l>Dat geen prince quame daer an</l>
<l>Dat hi die Vriesen meer bedwonge,</l>
<l>Hine verwietene met sire tonge.</l>
<l n="155">Karel conformeerde mede</l>
<l>Dese vriheit aldaer ter stede,</l>
<l>Entie Romeine baden ghenaden</l>
<l>Den paues van haren mesdaden,</l>
<l>Omme die miracle, diere gevel.</l>
<l n="160">Leo vergaeft hem also wel.</l>
<l>                Dit seggen die Vriesen dat gesciede.</l>
<l>Nu en vintmen ne ghene liede,</l>
<l>Die ie ystorien bescreven,</l>
<l>Dat oint Karel, die hadde leven,</l>
<l n="165">Die Rome die stede besat;</l>
<l>Ende noint ne gesciede dat,</l>
<l>Noch noit gewouges coronike,</l>
<l>Dat noit coninc van Vrancrike</l>
<l>Paues te broedere gewan;</l>
<l n="170">Ende Puppijn, die sente Geertruden wan,</l>
<l>Was doot, ende Pippijn, groet Karles vader,</l>
<l>Alsement hier voren vint algader,</l>
<l>C ende XXI jaer;</l>
<l>Ende Puppijn, die Vrieselant dede den vaer,</l>
<l n="175">Ende dat lantscap onderdede,</l>
<l>Ende Rabboude verwan mede,</l>
<l>Was sente Geertruden suster sone,</l>
<l>Ende oec oudervader de gone</l>
<l>Puppijns, die groeten Karle wan.</l>
<l n="180">(Wat meenen die Vriesen dan?)</l>
<l>Ende des paues Leuwen vader,</l>
<l>Dien sine ogen beede gader</l>
<l>Uutgesteken waren, was een Romein,</l>
<l>Ende hiet Arnout, vintmen al plein.</l>
<l n="185">                Die dese rude boerde vant,</l>
<l>Was emmer ute Vrieselant,</l>
<l>Een rudaris, ende was bedroghen.</l>
<l><pb n="3,165"/> Hi waende, dat niet wesen moghen</l>
<l>Meer Pippine inde werelt dan een:</l>
<l n="190">Hier inne dooldi, alst wel sceen!</l>
<l>Hem was oncont die coronike</l>
<l>Van Rome ende van Vrankerike,</l>
<l>Ende wilde visieren, dat metten rechte</l>
<l>Elc Vriese omme sine vriheit vechte.</l>
<l n="195">Ende wi niewer en vinden bescreven,</l>
<l>Dat noit so goet volc ontfinc leven,</l>
<l>En moeste meester ende here</l>
<l>Over hem hebben, sout staen in deere.</l>
<l>Dus saelt staen toten doemesdage,</l>
<l n="200">Wien soot leet si, ofte wiet clage.</l>
<l>Ja, der IX ingelen chore,</l>
<l>Naer dat ic bescreven hore,</l>
<l>Sijn deen boven, dander onder.</l>
<l>Die quade gheeste, dits meerre wonder,</l>
<l n="205">Hebben macht deen boven den anderen,</l>
<l>Die omme ons te hoenne wanderen.</l>
<l>                Naer doemesdach sal tkint Marien</l>
<l>Breken alle heerscapien.</l>
<l>Ja en spreect in dewangelie God,</l>
<l n="210">Ende sijn raet ende sijn gebot,</l>
<l>Datmen den keyser tsine gheve,</l>
<l>Ende God tsine, die wile men leve?</l>
<l>Die dan genen here es onderdaen,</l>
<l>Hijs jegen Gode, willement verstaen!</l>
<l n="215">                Nu, ghi Vriesen, laet u genoeghen,</l>
<l>Leert u onder die heren voeghen!</l>
<l>U privilegie es spot ende sceren,</l>
<l>Voer alle princen, vor allen heren.</l>
<l>Ic wane ghire in sijt verdullet:</l>
<l n="220">Soe was met botren ghebullet,</l>
<l>Soene conste ghene zonne gedogen,</l>
<l>Anders haddise moghen toghen!</l>
<l>                Nu laten wi dit plaidieren staen.</l>
<l>Die vierde bouc coemt hier na saen,</l>
<l n="225">Die u sal togen properlike,</l>
<l>Hoe Karel ontfinc dat Roemsce rike.</l>
</div>
</div>
</div>
<div type="part"><head type="part"><pb n="3,166"/> VIERDE PARTIE.</head>
<div type="chapter"><head type="chapter">HIER BEGHINT DIE TAFLE VANDER VIERDER PARTIJEN VANDEN SPIEGHELE YSTORIALE.</head>
<div type="subchapter"><head type="subchapter comment">[Inhoudstafel eerste boek]</head>
<l>                Die eerste bouc die hevet in</l>
<l>Der jare no meer no min</l>
<l>Dan C, alsemen vent,</l>
<l>Ende XL oec, eer hi ent:</l>
<l n="5">Hoe groote Karel eerst keyser waert,</l>
<l>Alst hier na wert geopenbaert,</l>
<l>Ende ghi oec vint indie capittele,</l>
<l>Dier hi hevet te sinen dele</l>
<l>LXX, no min no mere.</l>
<l n="10">Van keyseren, van coningen die eere,</l>
<l>Die hem gescieden in haer leven,</l>
<l>Die vindi hierin bescreven.</l>
<l><hi rend="italic">Van Karel des groten keyserike</hi> ... I.</l>
<l><hi rend="italic">Karles gedane ende sine zeden</hi> ... II.</l>
<l><hi rend="italic">Noch van sinen zeden</hi> ... III.</l>
<l><hi rend="italic">Van Karles dogeden</hi> ... IIII.</l>
<l><hi rend="italic">Vanden keyser van Constantenoble</hi> ... V.</l>
<l><hi rend="italic">Hoe die heidine wonnen Jherusalem</hi> ... VI.</l>
<l><hi rend="italic">Karles vaert up Jherusalem</hi> ... VII.</l>
<l><hi rend="italic">Vanden reliquien van Constantinoble</hi> ... VIII.</l>
<l><hi rend="italic">Vanden selven</hi> ... IX.</l>
<l><hi rend="italic">Karels visioen van sente Jacobpe</hi> ... X.</l>
<l><hi rend="italic">Hoe Karle Spaenyen wan .. XI.</hi> </l>
<l><hi rend="italic">Hoe Karel dafgoden brac</hi> ... XII.</l>
<l><hi rend="italic">Hoe Agolant Spaenyen wan up Karl</hi> ... XIII.</l>
<l><hi rend="italic">Den strijt van Karl ende van Agolande</hi> ... XIIII.</l>
<l><hi rend="italic">Wat in Karles tiden gesciede</hi> ... XV.</l>
<l><hi rend="italic">Hoe sente Bertholomeus was vonden</hi> ... XVI.</l>
<l><hi rend="italic">Hoe Karel Agolande selve sprac</hi> ... XVII.</l>
<l><hi rend="italic">Den wijch van Karl ende van Agolande</hi> ... XVIII.</l>
<l><hi rend="italic">Wie met keyser Karel was</hi> ... XIX.</l>
<l><hi rend="italic">Agolants doot</hi> ... XX.</l>
<l><hi rend="italic">Der More wijch ende van Ferragute</hi> ... XXI.</l>
<l><hi rend="italic">Fernaghuts doot</hi> ... XXII.</l>
<l><hi rend="italic">Hoe Karel Cordes wan</hi> ... XXIII.</l>
<l><hi rend="italic">Gauweloens verranesse</hi> ... XXIIII.</l>
<l><hi rend="italic">Roelants achterste wijch</hi> ... XXV.</l>
<l><hi rend="italic">Roelants doot</hi> ... XXVI.</l>
<l><hi rend="italic">Der heren wrake ende Gauloens doot</hi> ... XXVII.</l>
<l><hi rend="italic">Roelants uutfaert enter andre</hi> ... XXVIII.</l>
<l><hi rend="italic">Tscelden jegen die borderers</hi> ... XXIX.</l>
<l><hi rend="italic">Hoe Karel sente Denise Gallen gaf</hi> ... XXX.</l>
<l><hi rend="italic">Hoe sente Salvius vermort was</hi> ... XXXI.</l>
<l><hi rend="italic">Grote Karles doot</hi> ... XXXII.</l>
<l><hi rend="italic">Wat Tulpijn sach van Karles doot</hi> ... XXXIII.</l>
<l><hi rend="italic">Hoe Loduwijc keyser wart</hi> ... XXXIIII.</l>
<l><hi rend="italic">Wat in Loduwijcs tiden gevel</hi> ... XXXV.</l>
<l><hi rend="italic">Van sente Denijs boeken ende ander dinc</hi> ... XXXVI.</l>
<l><hi rend="italic">Liedrijcs doot deerst grave van Vlaenderen</hi> ... XXXVII.</l>
<l><pb n="3,167"/> <hi rend="italic">Wanen die Normanne geboren waren</hi> ... XXXVIII.</l>
<l><hi rend="italic">Keyser Loduwijcs doot</hi> ... XXXIX.</l>
<l><hi rend="italic">Hoe die Deene entie Normanne Normendien wonnen</hi> ... XL.</l>
<l><hi rend="italic">Hoe Helene brocht was van Rome</hi> ... XLI.</l>
<l><hi rend="italic">Keyser Lottharis doot</hi> ... XLII.</l>
<l><hi rend="italic">Van tempeeste die de viant dede</hi> ... XLIII.</l>
<l><hi rend="italic">Vanden vierden grave van Vlaendren</hi> ... XLIIII.</l>
<l><hi rend="italic">Hoe Hollant eerst grave gewan</hi> ... XLV.</l>
<l><hi rend="italic">Wie graven in Hollant waren</hi> ... XLVI.</l>
<l><hi rend="italic">Vanden coninc van Bulgerien</hi> ... XLVII.</l>
<l><hi rend="italic">Lottaris doot coninc van Lottrike</hi> ... XLVIII.</l>
<l><hi rend="italic">Edelrix doot coninc van Inglant</hi> ... XLIX.</l>
<l><hi rend="italic">Van calu Karles kindere</hi> ... L.</l>
<l><hi rend="italic">Vander plage die ghesciede</hi> ... LI.</l>
<l><hi rend="italic">Keyser Loduwijcs doot</hi> ... LII.</l>
<l><hi rend="italic">Karles caluwen zeden</hi> ... LIII.</l>
<l><hi rend="italic">Grave Boudens dyserine doot</hi> ... LIIII.</l>
<l><hi rend="italic">Vanden Normannen enten Denen</hi> ... LV.</l>
<l><hi rend="italic">Van sente Martijns miraclen</hi> ... LVI.</l>
<l><hi rend="italic">Loduwijcs leppers doot coninc van Vrancrike</hi> ... LVII.</l>
<l><hi rend="italic">Vander plagen vanden Denen enten Normannen</hi> ... LVIII.</l>
<l><hi rend="italic">Noch vander selver plaghen</hi> ... LIX.</l>
<l><hi rend="italic">Jonge Karles visioen</hi> ... LX.</l>
<l><hi rend="italic">Vanden selven</hi> ... LXI.</l>
<l><hi rend="italic">Noch vanden selven</hi> ... LXII.</l>
<l><hi rend="italic">Hoe keyser Arnout keyser wart</hi> ... LXIII.</l>
<l><hi rend="italic">Vander Deenen plaghe</hi> ... LXIIII.</l>
<l><hi rend="italic">Hoe die Normanne ondergingen</hi> ... LXV.</l>
<l><hi rend="italic">Van Gellen, daer die van Bloys afcamen</hi> ... LXVI.</l>
<l><hi rend="italic">Hoe sente Martijn wederkeerde te Tours</hi> ... LXVII.</l>
<l><hi rend="italic">Keyser Arnouts doot ende ander dinc</hi> ... LXVIII.</l>
<l><hi rend="italic">Vanden coninc Loduwijc, keyser Arnouds sone</hi> ... LXIX.</l>
<l><hi rend="italic">Coninc Loduwijcs doot</hi> ... LXX.</l>
</div>
<div type="subchapter"><head type="subchapter comment">[Inhoudstafel tweede boek]</head>
<l>                Die ander bouc, dat verstaet,</l>
<l>Die na desen anegaet,</l>
<l>Bescedet ons vanden Duutschen heren,</l>
<l>Daert keyserrike an moeste keren,</l>
<l n="5">Hoe si leedden haren tijt,</l>
<l>Dat menegen here sere nijt,</l>
<l>Dat si sijn onder haer bedwanc.</l>
<l>Ende dese bouc hevet ommeganc</l>
<l>Der jare CLXX ende twee,</l>
<l n="10">Met LXXXVII capitele ende niet mee.</l>
<l><hi rend="italic">Hoe dordine van Clungi began</hi> ... I.</l>
<l><hi rend="italic">Wanen dOngren eerst quamen</hi> ... II.</l>
<l><hi rend="italic">Concinc Coenraets doot</hi> ... III.</l>
<l><hi rend="italic">Grave Robbrechts doot ende ander dinc</hi> ... IIII.</l>
<l><hi rend="italic">Karles des simpels doot</hi> ... V.</l>
<l><hi rend="italic">Vanden coninc Edewaert van Inglant</hi> ... VI.</l>
<l><hi rend="italic">Van Constantijns spere</hi> ... VII.</l>
<l><hi rend="italic">Coninc Heinrix doot ende ander dinc</hi> ... VIII.</l>
<l><hi rend="italic">Vanden eersten keyser die Aelman was</hi> ... IX.</l>
<l><hi rend="italic">Hoe coninc Edmont vermort was</hi> ... X.</l>
<l><hi rend="italic">Keyser Otten strijt jegen sinen broeder</hi> ... XI.</l>
<l><hi rend="italic">Van sente Donstane ende ander dine</hi> ... XII.</l>
<l><hi rend="italic">Hoe die duvel Donstane corde</hi> ... XIII.</l>
<l><hi rend="italic">Van coninc Edwi ende van Donstane</hi> ... XIIII.</l>
<l><hi rend="italic">Bisscops Donstans gescienesse</hi> ... XV.</l>
<l><hi rend="italic">Wat in keyser Otten tijt gevel</hi> ... XVI.</l>
<l><hi rend="italic">Van coninc Edegaert van Ingelant</hi> ... XVII.</l>
<l><hi rend="italic">Van coninc Edegaerds vromecheit</hi> ... XVIII.</l>
<l><hi rend="italic">Hoe dAelmanne keyserscat gecregen</hi> ... XIX.</l>
<l><hi rend="italic">Hoe keyser Otte Rome belach</hi> ... XX.</l>
<l><hi rend="italic">Vanden hove dat Otte hilt</hi> ... XXI.</l>
<l><hi rend="italic">Van sente Pieters banden</hi> ... XXII.</l>
<l><hi rend="italic">Keysers Otten doot</hi> ... XXIII.</l>
<l><hi rend="italic">Coninc Lottharis doot</hi> ... XXIIII.</l>
<l><hi rend="italic">Des jonx Otten doot</hi> ... XXV.</l>
<l><hi rend="italic">Lotharis doot van Vrancrike</hi> ... XXVI.</l>
<l><hi rend="italic">Karles orloge van Brabant</hi> ... XXVII.</l>
<l><hi rend="italic">Van Gierberte ende sinen meester</hi> ... XXVIII.</l>
<l><hi rend="italic">Noch van Gierberte</hi> ... XXIX.</l>
<l><pb n="3,168"/> <hi rend="italic">Hoe Gierbert paues was</hi> ... XXX.</l>
<l><hi rend="italic">Hoe alre zielen dach upquam</hi> ... XXXI.</l>
<l><hi rend="italic">Huge Capets doot ende Robbrechts begin</hi> ... XXXII.</l>
<l><hi rend="italic">Hoe Cressencius verdaen wart</hi> ... XXXIII.</l>
<l><hi rend="italic">Hoe hertoge Heinrich keyser wart</hi> ... XXXIIII.</l>
<l><hi rend="italic">Hoe die Hongeren kerstijn worden</hi> ... XXXV.</l>
<l><hi rend="italic">Vanden lieden die dansten</hi> ... XXXVI.</l>
<l><hi rend="italic">Godeverts orloghe van Lottrike</hi> ... XXXVII.</l>
<l><hi rend="italic">Vanden keyser Traygane</hi> ... XXXVIII.</l>
<l><hi rend="italic">Vanden hertoge Ricaerde</hi> ... XXXIX.</l>
<l><hi rend="italic">Hoe dander Coenraet keyser wart</hi> ... XL.</l>
<l><hi rend="italic">Robbrechts doot van Vrancrike</hi> ... XLI.</l>
<l><hi rend="italic">Van ere nieuwere wet die vonden was</hi> ... XLII.</l>
<l><hi rend="italic">Enen camp van enen ruese jegen een kint</hi> ... XLIII.</l>
<l><hi rend="italic">Keyser Coenraets doot</hi> ... XLIIII.</l>
<l><hi rend="italic">Van Coenrade ende van Lupout</hi> ... XLV.</l>
<l><hi rend="italic">Van enen clerc ende ere nonnen</hi> ... XLVI.</l>
<l><hi rend="italic">Van keyser Heinrike ende ander dinc</hi> ... XLVII.</l>
<l><hi rend="italic">Hoe coninc Edewaert prophiteerde</hi> ... XLVIII.</l>
<l><hi rend="italic">Vanden pauesen van Rome</hi> ... XLIX.</l>
<l><hi rend="italic">Vanden sesten paues Gregorius</hi> ... L.</l>
<l><hi rend="italic">Noch vandien paues</hi> ... LI.</l>
<l><hi rend="italic">Vanden selven</hi> ... LII.</l>
<l><hi rend="italic">Noch vanden selven</hi> ... LIII.</l>
<l><hi rend="italic">Van enen wive enten duvel</hi> ... LIIII.</l>
<l><hi rend="italic">Keyser Heinric jegen den paues</hi> ... LV.</l>
<l><hi rend="italic">Vanden grave Boudene Wiscart</hi> ... LVI.</l>
<l><hi rend="italic">Keyser Heinrix strijt jegen Boudene</hi> ... LVII.</l>
<l><hi rend="italic">Van enen brudegoem een bispel</hi> ... LVIII.</l>
<l><hi rend="italic">Wat in skeysers Heinrix tiden gevel</hi> ... LIX.</l>
<l><hi rend="italic">Noch wat gheviel in sire tijt</hi> ... LX.</l>
<l><hi rend="italic">Coninc Heinrix doot van Vrancrike</hi> ... LXI.</l>
<l><hi rend="italic">Van ere cometen ende ander wonder</hi> ... LXII.</l>
<l><hi rend="italic">Grave Boudens doot van Vlaendren</hi> ... LXIII.</l>
<l><hi rend="italic">Van Maurile den bisscop</hi> ... LXIIII.</l>
<l><hi rend="italic">Vanden selven meer</hi> ... LXV.</l>
<l><hi rend="italic">Hoe Willem die Norman Inglant wan</hi> ... LXVI.</l>
<l><hi rend="italic">Wat in keyser Heinrix tiden gevel</hi> ... LXVII.</l>
<l><hi rend="italic">Vanden Hildebrande den cancelier</hi> ... LXVIII.</l>
<l><hi rend="italic">Van werringe die Hildebrant maecte</hi> ... LXIX.</l>
<l><hi rend="italic">Godeverts doot metter bulen</hi> ... LXX.</l>
<l><hi rend="italic">Van Stevene den hermite</hi> ... LXXI.</l>
<l><hi rend="italic">Van keyser Heinrix consilie .. LXXII.</hi> </l>
<l><hi rend="italic">Van sente Ursmare ende ander sante</hi> ... LXXIII.</l>
<l><hi rend="italic">Van paues Hildebrande</hi> ... LXXIIII.</l>
<l><hi rend="italic">Van Pietre Damiane</hi> ... LXXV.</l>
<l><hi rend="italic">Noch vanden selven Pietre</hi> ... LXXVI.</l>
<l><hi rend="italic">Noch vanden selven</hi> ... LXXVII.</l>
<l><hi rend="italic">Van sconen bispelen</hi> ... LXXVIII.</l>
<l><hi rend="italic">Van enen doden die upstont</hi> ... LXXIX.</l>
<l><hi rend="italic">Van enen die hiet Ancelijn</hi> ... LXXX.</l>
<l><hi rend="italic">Wat in desen tiden ghevel</hi> ... LXXXI.</l>
<l><hi rend="italic">Willems doot sconinx van Inglant</hi> ... LXXXII.</l>
<l><hi rend="italic">Willems quaetheit van Inglant</hi> ... LXXXIII.</l>
<l><hi rend="italic">Vanden tempeesten van Inglant</hi> ... LXXXIIII.</l>
<l><hi rend="italic">Van enen grave die Folke hiet</hi> ... LXXXV.</l>
<l><hi rend="italic">Van tween ghesellen een bispel</hi> ... LXXXVI.</l>
<l><hi rend="italic">Ene miracle van onser Vrouwen</hi> ... LXXXVII.</l>
</div>
<div type="subchapter"><head type="subchapter comment">[Inhoudstafel derde boek]</head>
<l>                Die derde bouc doet sijn begin,</l>
<l>Ende hevet der jare meer no min</l>
<l>Dan alse vele alse hier steet:</l>
<l>Dat es XX, na dat ic weet,</l>
<l n="5">Ende oec nemmeer bi ghetale.</l>
<l>Capiteele heefti also wale,</l>
<l>Alse menech alse ghi hier vint.</l>
<l>Van Godeverde dese bouc beghint,</l>
<l>Diemen heet van Bolyoen,</l>
<l n="10">Die wan tlant van promissioen,</l>
<l>Als ghi inden bouc wel sult verstaen,</l>
<l>Als men die redene sal anevaen.</l>
</div>
</div>
<div type="chapter"><head type="chapter"><pb n="3,169"/> IV PARTIE. I BOEK.</head>
<div type="subchapter"><head type="subchapter comment">[Proloog]</head>
<l>                Die erdt ende zait buten dunen,</l>
<l>Hine caent ghediken no ghetunen,</l>
<l>Hen neemt hem die zoute zee;</l>
<l>Sijn weren en diet hem min no mee,</l>
<l n="5">Hine verlieset plouch ende zaet,</l>
<l>Ende aerbeit ende toeverlaet.</l>
<l>Aldus varet dat ic dichte,</l>
<l>Het ontrunen mi lose wichte,</l>
<l>Ypocriten ende apostaten:</l>
<l n="10">Ic pine al te miere onbaten.</l>
<l>Wat ic dichte, sine connent ontrunen:</l>
<l>Dus zaic oec buten dunen.</l>
<l>Nochtan en canict niet gelaten,</l>
<l>Minen here teeren ende mi tonbaten,</l>
<l n="15">Die mi dit werc dede bestaen,</l>
<l>Ic en moet nu anevaen</l>
<l>Die vierde paertie te desen male</l>
<l>Vanden Spiegle Ystoriale,</l>
<l>Die dese ystorie hevet in:</l>
<l n="20">Van Kaerle des groten begin,</l>
<l>Hoe hi ontfinc te Rome te lone</l>
<l>Vanden paues die keysercrone,</l>
<l>Ende alle die keyseren bi namen,</l>
<l>Wie si waren die na hem quamen,</l>
<l n="25">Tote onsen tiden, tote onsen levene.</l>
<l>God, die milde es te ghevene,</l>
<l>Biddic ende siere moeder mede,</l>
<l>Dat hi mi doe der scalke vrede,</l>
<l>Ende si verclaren so minen zin</l>
<l n="30">Tendene dit bouc; - hier es dbegin.</l>
</div>
<div type="subchapter"><head type="subchapter">Van Karel des groten keyserike. I.</head>
<l>                Also alsict hier voren liet,</l>
<l>Daer ic vander jeesten sciet,</l>
<l>Hoe trike van Constantynoble wart cleene</l>
<l>Bider keyserinnen Hyrene,</l>
<l n="5">Die haren sone Constantine</l>
<l>Trike nam ende dede hem pine,</l>
<l>Want soe hem die ogen uutstac;</l>
<l>Hier bi waest dat Rome brac</l>
<l>Af ende bi hem enen keyser coos,</l>
<l n="10">Want die kerke was helpeloes.</l>
<l>                Int jaer ons Heren VIII<hi rend='sup'>C</hi> ende twee,</l>
<l>Int XXXIIIste jaer min no mee,</l>
<l>Dat Karel hadde gheweldelike</l>
<l>Coninc gheweest in Vrancrike,</l>
<l n="15">So wart hi keyser ghecoren</l>
<l>Ende ghewijet, alse wijt horen,</l>
<l>Van paues Leo, die indie stat</l>
<l>Tote Rome doe paues sat;</l>
<l>Entie Romeinen na hare maniere</l>
<l n="20">Riepen: "Karle goedertiere,</l>
<l>Den zeghevrijen, den groten here,</l>
<l>Dien gheve God lange lijf ende ere!"</l>
<l>Dit was omtrent CCCC jaer</l>
<l>Ende LXVIII oec daer naer,</l>
<l n="25">Dat die grote Constantijn</l>
<l>Makede die stede fijn</l>
<l>Constantynoble in Grieken lant,</l>
<l>Die te voren hiet Bisant,</l>
<l><pb n="3,170"/> Eer dat hise naer hem hiet.</l>
<l n="30">Daer in voerdi dat edel diet</l>
<l>Van Rome meest alte gader,</l>
<l>Ende liet den paues sinen vader</l>
<l>Rome ende trike van Occident.</l>
<l>Nu es trike van Orient</l>
<l n="35">Van Rome aldus afghesneden,</l>
<l>Ende es inden daghe heden.</l>
<l>Karel drouch, lesen wi vorwaer,</l>
<l>Die Roemsche crone XIII jaer.</l>
<l>                Karel es menech waerf beloghen</l>
<l n="40">In groten boerden ende in hoghen,</l>
<l>Alse [van] borderes ende oec dwase,</l>
<l>Diene beloeghen van Fierabrase,</l>
<l>Dat nie ghesciede noch en was.</l>
<l>Oec eist loghene ende ghedwas</l>
<l n="45">Van Pont van Mautriple mede,</l>
<l>Van bere Wisslau die snodelhede,</l>
<l>Ende meneghe favele groet ende cleine.</l>
<l>Die Walen heetene Chaerlemeine:</l>
<l>In weet wat sire mede meenen.</l>
<l n="50">Men wint in vrayen bouken ghenen,</l>
<l>Dat hi anders oec iet hiet</l>
<l>Dan grote Karle, alsemen siet.</l>
<l>Van Heymen ende van sinen kinden</l>
<l>Sone canic niet ghevinden,</l>
<l n="55">Dat si noint leveden in sinen tiden:</l>
<l>Dies latiet al overliden,</l>
<l>Entie boerden heenen varen.</l>
<l>Want der Kaerle vele waren,</l>
<l>So tijent den groten vele liede,</l>
<l n="60">Dat sulken anderen ghesciede.</l>
<l>Vijf Karle waren in Vrancrike heren,</l>
<l>Also alse ons die jeesten leren:</l>
<l>Karel Marteel was deerste der heren,</l>
<l>Die Vrankerike berechte met eeren;</l>
<l n="65">Karel die grote dat was die ander,</l>
<l>Die coenre was dan Alexander;</l>
<l>Karel die caluwe die derde,</l>
<l>Die jeghen den broeder hadde onverde;</l>
<l>Karel die groeve quamer naer,</l>
<l n="70">Die keyser ende coninc was vorwaer;</l>
<l>Karel die simpele, - dus waser vive.</l>
<l>Nu sijn onwetende keytive,</l>
<l>Die niet en weten wat si meenen,</l>
<l>Ende maken van viven eenen.</l>
<l n="75">Die wille lesen tcorte ware,</l>
<l>Lese dit ende come hare.</l>
</div>
<div type="subchapter"><head type="subchapter">   Karles ghedane ende sine zeden. II.</head>
<l>                Tulpijn derdsche bisscop van Riemen,</l>
<l>Die el niet en screef van niemen</l>
<l>Danne waer, doet ons te verstane</l>
<l>Karles zeden ende sine ghedane.</l>
<l n="5">Hi seghet ons over waer al bloot,</l>
<l>Dat Karel was lanc ende groot,</l>
<l>Maer sijn upsien dat was wreet.</l>
<l>Oec seghet hi ons over waer gereet,</l>
<l>Dat hi die voete lanc hadde sere;</l>
<l n="10">Nochtan so was die grote here</l>
<l>Sijn selves VIII voeten lanc,</l>
<l>Recht, ende in sinen ommeganc</l>
<l>Omme sine ziden breet ende grouf,</l>
<l>Den lachame wel naer sijn behouf,</l>
<l n="15">Grouf van aermen ende van beenen.</l>
<l>Men vant te dien tiden gheenen</l>
<l>Ridder ten wapenen so goet,</l>
<l>No so vromech, noch so vroet.</l>
<l>Sijn anschijn was eens voets breet,</l>
<l n="20">Ende anderhalven lanc ghereet;</l>
<l>Sijn nese was lanc enen halven voet,</l>
<l>Sijn baert, die hem manlike stoet,</l>
<l>Was eens halfs voets lanc ghereet,</l>
<l>Sijn voerhovet was eens voets breet.</l>
<l n="25">Sine ogen waren te scouwen ane</l>
<l>Ghelijc den leuwe int ghedane,</l>
<l>Die spaercten inder ghebare,</l>
<l>Ghelijc oft een carbonkel ware.</l>
<l>Sine wintbraeuwen in haren ganc</l>
<l n="30">Waren eere halver palmen lanc.</l>
<l>Alse hem gramscap anelach,</l>
<l>Ende hi danne up iemene sach,</l>
<l>Sone was so stout man no so mare,</l>
<l>Hine wart dan bevaen met vare.</l>
<l n="35">Omme sijn gorden inde zide</l>
<l><pb n="3,171"/> Haddi VIII voete omme die wide:</l>
<l>Sijn gordel moeste sijn also lanc</l>
<l>Sonder buten der gespen den hanc.</l>
<l>Broot so at hi harde cleene,</l>
<l n="40">Maer hi at selve wel alleene</l>
<l>Van eenen wedere dat vierendeel,</l>
<l>Of twee capoenen al geheel,</l>
<l>Of eene gans up teenen male,</l>
<l>Oft eene scoudere also wale,</l>
<l n="45">Oft eenen paeu of enen crane,</l>
<l>Oft eenen hase, alstem quam ane.</l>
<l>Van wine te drinken was hi reine,</l>
<l>Ende dien dranc hi metter fonteine.</l>
<l>Selden dranc hi meer ten male</l>
<l n="50">Dan drie waerven also wale.</l>
<l>So staerc was hi inden strijt,</l>
<l>Dattem gheviel meer dan tere tijt,</l>
<l>Dat hi eenen ridder ontwee clovede</l>
<l>Vanden sittene toten hovede,</l>
<l n="55">Ende metten slage nochtan tswaert</l>
<l>In midden ontwee clovede tpaert.</l>
<l>Vier houfysere vanden cromme</l>
<l>Rechte hi wel teere somme.</l>
<l>Eenen ridder gewapent echt,</l>
<l n="60">Up sine eene hant staende recht,</l>
<l>Dien hief hi metter hant</l>
<l>Al tote sijns hovets rant.</l>
<l>Milde was hi in sijn gheven,</l>
<l>Ende besceden in sijn leven.</l>
<l n="65">Sijn vonnesse was gherecht,</l>
<l>Ende in sijn spreken beseeden echt.</l>
<l>                Ver Bertraet hiet sijn moeder mede,</l>
<l>Die hi met groter werdichede</l>
<l>Mettem hilt al haer leven,</l>
<l n="70">Ende dedem haren wille gheven.</l>
<l>Sinen sone hilt hi mede alsoe,</l>
<l>Ende sine dochtren oec altoe,</l>
<l>Dat si ter scolen leerden haer paerten,</l>
<l>Gramarien ende andere aerten;</l>
<l n="75">Ende sinen sone te dien tiden</l>
<l>Leerdi daer na jagen ende riden,</l>
<l>Ende wapenen plegen ende striden mede,</l>
<l>Nader Fransoyse costume ende zede.</l>
<l>Sinen dochtren dedi leren</l>
<l n="80">Hem an zidewerke bekeren,</l>
<l>Ende dat gereeden, omme dat hi woude</l>
<l>Datter geen ledich wesen soude,</l>
<l>Ende deedse daertoe leeren mede</l>
<l>Eerlike ende goede zede.</l>
<l n="85">Ende want hi emmer sonderlinge</l>
<l>Clergie minde ende leringe,</l>
<l>So screef hi selve mede gherne,</l>
<l>Ende plach selden tonberne</l>
<l>Hine drouch eene tafle an sire ziden,</l>
<l n="90">Omme dat hi niet en wilde liden</l>
<l>In ledichede sinen tijt,</l>
<l>Want hi in scrivene hadde delijt.</l>
<l>Tote Aken in sijn pallays,</l>
<l>Daer hi was gherne in sinen pays,</l>
<l n="95">Daer haddi eene capelle gemaect,</l>
<l>Diere sere ende wel geraect,</l>
<l>In de eere der Moeder ons Heren,</l>
<l>Die hi altoos wilde eeren,</l>
<l>Die hi van renten maecte rike,</l>
<l n="100">Ende van reliquien dies ghelike.</l>
<l>Dat Vrancsce rike, dattem sijn vader</l>
<l>Pippijn liet, hilt hi algader;</l>
<l>Ende al hadt sijn vader ghewijt</l>
<l>Ende ghemeert in sinen tijt,</l>
<l n="105">Hi maket vor sine doot</l>
<l>Noch also wijt ende noch also groot.</l>
</div>
<div type="subchapter"><head type="subchapter">Noch van sinen zeden. III.</head>
<l>                Van hem seghet Hughe van Flori</l>
<l>In sine jeeste noch hier bi.</l>
<l>Karel, seiti, leerde verstaen</l>
<l>Vor sinen meester Pietere Pisaen</l>
<l n="5">Gramarie, alse hi was een kint.</l>
<l>Andere scientie leerdi sint:</l>
<l>Logike, nature, astronomie,</l>
<l>Arismetike, geometrie,</l>
<l><pb n="3,172"/> Vanden Ingelschen Alquijn,</l>
<l n="10">Diemen mede hiet Albuijn.</l>
<l>Sine zinne hevet hi gheset</l>
<l>Altoos te houdene kerstine wet;</l>
<l>Die kerke hantierdi nadien zede</l>
<l>Tallen ghetiden gherne mede,</l>
<l n="15">Ende nachts te mattinen, als tijt was.</l>
<l>Selve zanc hi mede ende las.</l>
<l>                Den aermen was hi sere milde,</l>
<l>Alse diere Gode met eeren wilde;</l>
<l>Ende dan was niet al eenlike</l>
<l n="20">In sijn lant van Vranckerike,</l>
<l>Maer int lant van over zee,</l>
<l>Ende in Affrike oec mee,</l>
<l>In Egypten, in Surie,</l>
<l>In Jherusalem, in Alexandrie,</l>
<l n="25">In Caertaengen senddi sijn ghelt</l>
<l>Den genen, diemen daer gevaen helt,</l>
<l>Omme kerstijnheit te lovene mede,</l>
<l>Ende te ghenieten hare bede.</l>
<l>Om dat so mindene te mere</l>
<l n="30">Menech groot heidijn here,</l>
<l>Dat hi den kerstinen sendde ghelt,</l>
<l>Die saten onder hare gewelt.</l>
<l>                Hi was staerc sere van lachamen,</l>
<l>Lanc ende groot beede tsamen,</l>
<l n="35">Van scoenre graeuheden, thoeft ront,</l>
<l>Sijn anschijn vromech talre stont.</l>
<l>Sijn luut was claer, van goeden love,</l>
<l>Ende selden so hilt hi hove.</l>
<l>Dagelijcs, dat was sine maniere,</l>
<l n="40">Haddi gherechten ten male viere,</l>
<l>Ende selden meer, dit was sijn doen,</l>
<l>Hen ware oft hem venisoen</l>
<l>Sine jagers brochten over eten:</l>
<l>Dat brochtmen hem gebraden an speten.</l>
<l n="45">Daer af at hi, naer sine zede,</l>
<l>Eer dan hi iewer af dede.</l>
<l>Alse hi over tafle sat,</l>
<l>Plach hi te horne, alsemen at,</l>
<l>Gherne ystorien van heren,</l>
<l n="50">Omme orloghe, omme wijsheit leren.</l>
<l>Sente Augustijns boeke haddi vercoren</l>
<l>Voer vele andere te voren,</l>
<l>Entie bouke voer dander mede,</l>
<l>Die hi screef van ons Heren stede.</l>
<l n="55">                Van wine ende van allen dranke daer toe</l>
<l>Was hi ghemate spade ende vroe,</l>
<l>So dat hi selden mee ten male</l>
<l>Dranc dan drie waerven, weetmen wale.</l>
<l>Somertijt naer sijn eerste eten</l>
<l n="60">Wildi eens appels niet vergeten:</l>
<l>Dien at hi cout ende ro,</l>
<l>Ende dranc eens daer up also,</l>
<l>Ende ginc slapen te bedde naect.</l>
<l>Alse hi hem snachts te bedde maect,</l>
<l n="65">Plach hi drie waerf ofte viere</l>
<l>Upstaens, dit was sine maniere.</l>
<l>Dus gedane maniere so plach hi,</l>
<l>Seghet Thulpijn ende Hughe van Flori.</l>
<l>Nu sullen wi u seggen vort</l>
<l n="70">Die dingen die ter jeesten hort.</l>
</div>
<div type="subchapter"><head type="subchapter">Van sinen groten dogheden. IIII.</head>
<l>                Seghebrecht van Gembloys seget,</l>
<l>Diemen te ghelovene pleghet,</l>
<l>Dat Karel in sijn eerste jaer</l>
<l>Dat hi wart keyser, verre ende naer</l>
<l n="5">Sijn rike al duere boden sende,</l>
<l>Ende gheboot verre ende gehende,</l>
<l>Dat hi elken wilde doen recht,</l>
<l>Die claghen wilde, here of knecht.</l>
<l>Oec bescreef hi ende besette</l>
<l n="10">XXXIII capitelen van wette.</l>
<l>                Die werelt dedi senden omme,</l>
<l>Om te vergaderne teere somme</l>
<l>Der heilegher viten ende haren dach,</l>
<l>Daer haer ende up ghelach.</l>
<l n="15">Dit dedi bescriven waerde</l>
<l>Eenen wisen moenc Ysewaerde,</l>
<l>Ende deedse in enen bouc versamen.</l>
<l>Oec desen aerbeit wilen anenamen</l>
<l>Jheronimus ende een hiet Flore,</l>
<l n="20"><pb n="3,173"/> Ende Beda mede, alsict hore,</l>
<l>Ende sine quamens te hovede niet,</l>
<l>Alsemen noch merct ende ziet.</l>
<l>Dese Ysewaert tekende alle daghe</l>
<l>Wies feeste daer up ghelaghe,</l>
<l n="25">Ende was vonden up elken dach</l>
<l>Meer dan CCC dat gelach</l>
<l>Feesten, soudemense alle vieren.</l>
<l>Bidi pleghemen eere manieren,</l>
<l>Daer men die feeste roept ter stede,</l>
<l n="30">Dat mense roept ende ander heilege mede,</l>
<l>Vele maertelaren ende confessore,</l>
<l>Ende vrouwen vander mageden core.</l>
<l>                In sinen tiden was in Persi</l>
<l>Coninc Aaron, een heidijn vri,</l>
<l n="35">Die tote Indi alt lant bedwanc</l>
<l>Van over zee cort ende lanc,</l>
<l>Al waest dats cleene gebrac.</l>
<l>Al waest dat elc andren niet en sprac,</l>
<l>So heeft deen den andren lief.</l>
<l n="40">Aaron sendem dicken brief,</l>
<l>Want hine eerde werdelike</l>
<l>Vor alle die princen van erderike,</l>
<l>Ende seide dat al openbare,</l>
<l>Dat niemen bet eeren werdich ware</l>
<l n="45">Dan Karel inder werelt cant.</l>
<l>Oec senddi hem, scrivet Helynant,</l>
<l>Een elpendier dor sijn ere,</l>
<l>Dat doe selsien was sere,</l>
<l>Ende daertoe menech diere present.</l>
<l n="50">Oec hevet hi hem mede gesent</l>
<l>Sente Cypriane den maertelare,</l>
<l>Die wilen eer was bisscop mare</l>
<l>Indie stede van Carthago,</l>
<l>Dies noch die heilege kerke es vro,</l>
<l n="55">Ende thovet van sente Pantaleone,</l>
<l>Ende andere reliquien scone,</l>
<l>Die Karel dede werdelike</l>
<l>Voeren in sijn selves rike.</l>
<l>                Int selve jaer, dus eist gheset,</l>
<l n="60">Was keyset Karel te Spolet</l>
<l>Upten achtersten dach van Aprel,</l>
<l>So dat in Ytalien ghevel</l>
<l>Eene erdbeve, die was so groot:</l>
<l>Kerken, husen, lieden doot;</l>
<l n="65">Berghen vielen ende borghe.</l>
<l>Dese erdbevinge dede sorghe</l>
<l>Neven den Rine dies gelike,</l>
<l>Ende int lant van Vrankerike;</l>
<l>Entie sachte winter mede</l>
<l n="70">Quam, die menegen sterven dede.</l>
<l>                Die patriaere van Jherusalem</l>
<l>Horde van Karel, ende sende hem</l>
<l>Den slotel vanden grave ons Heren,</l>
<l>Ende oec mede, dor siere eeren,</l>
<l n="75">Van Monte Calvarien der stede,</l>
<l>Ende vanden berghe Syon mede,</l>
<l>Metten vane vander stat,</l>
<l>Alse die werdich ware al dat.</l>
</div>
<div type="subchapter"><head type="subchapter">Vanden keyser van Constantinoble. V.</head>
<l>                Int selve jaer, seget Segebrecht,</l>
<l>Dat Karel ontfinc des keysers recht,</l>
<l>So wart die keyserinne Yrene,</l>
<l>Die Constantinoble hilt allene,</l>
<l n="5">Ende haren sone hadde geblent,</l>
<l>Alsemen hier te voren kent,</l>
<l>Ghevaen ende ghesent in ellenden.</l>
<l>Dus wrac haren sone den blenden</l>
<l>Een ander, die Nycheforas hiet.</l>
<l n="10">Daer staerf soe in groet verdriet.</l>
<l>                Nichiforas doe keyser sat</l>
<l>Te Constantinoble indie stat,</l>
<l>Ende was daer acht jaer here;</l>
<l>Maer sine versaemden nemmermere</l>
<l n="15">Tote heden up desen dach,</l>
<l>Dat die keyser crone gelach</l>
<l>Van Rome up Constantinoble weder.</l>
<l>Dus viel Constantinoble neder,</l>
<l>Maer die keysers beede tsamen</l>
<l n="20">Screven hem Augustus bi namen.</l>
<l>                Nichiforase dien sloegen doot</l>
<l>Die Bulgren met here groot.</l>
<l><pb n="3,174"/>                 Here wart Stanrarix sijn sone,</l>
<l>Ende drouch een jaer die Roemsce crone.</l>
<l n="25">Daer naer so wart hi ontset.</l>
<l>                Een, hiet Michiel, wart bider wet</l>
<l>Keyser, ende drouch een jaer de crone.</l>
<l>                Doe quam Leo inden trone,</l>
<l>Die VIII jaer die crone drouch.</l>
<l n="30">                Doe gewans een sijn gevouch,</l>
<l>Hiet Michiel, ende drouch daer naer</l>
<l>Die keyser crone IX jaer.</l>
<l>                Theophilus die quam na desen,</l>
<l>XV jaer moesti keyser wesen.</l>
<l n="35">                Michiel ende Theodora</l>
<l>Warent IX jaer daer na.</l>
<l>Sidert was Michiel daernaer</l>
<l>Keyser alleene XIII jaer.</l>
<l>                Doe sloughen een, hiet Basilis, doot,</l>
<l n="40">Ende wart keyser ende here groot</l>
<l>Te Constantinoble XVII jaer.</l>
<l>                Leo sijn sone quamer naer,</l>
<l>Ende was keyser daer met machte</l>
<l>Der jare X ende oec achte.</l>
<l n="45">                Doe Leoens sone Constantijn,</l>
<l>Met Alexandere den oem sijn,</l>
<l>Die regneerden een jaer te samen.</l>
<l>Doe staerf die oem; die heren namen</l>
<l>Constantine alleene daer,</l>
<l n="50">Ende hi regneerde XXXIX jaer.</l>
<l>                Dit benijden die kindere sijn,</l>
<l>Deen hiet Steven, dander Constantijn,</l>
<l>Ende belaghen met ompayse</l>
<l>Den vader in sinen pallayse,</l>
<l n="55">Ende ontsettene dor haren toren,</l>
<l>Ende hebben hem crune bescoren,</l>
<l>Ende sendene in een eylant daer bi,</l>
<l>Dat hi ghinder moenc si.</l>
<l>Niet lanc daer na also wale</l>
<l n="60">Quamen die broederen in hare zale</l>
<l>Teere feesten, ende streden boude,</l>
<l>Wele haerre tforsitten hebben soude.</l>
<l>Alse dit des vaders vrient vernamen,</l>
<l>Quamen si met rade te samen,</l>
<l n="65">Ende ontsetten den sone daer,</l>
<l>Ende scoeren hem af dat haer,</l>
<l>Ende sendese ter selver stat,</l>
<l>Daer si den vader hadden gesat,</l>
<l>Ende hebben Constantine ontfaen,</l>
<l n="70">Die met sinen sone Rondaen</l>
<l>Keyser was XVI jaer.</l>
<l>                Een Nycheforas quam daer naer,</l>
<l>Ende regneerde der jare X.</l>
<l>Dese begonde sine kinder tontsiene,</l>
<l n="75">Ende hadse gerne gedaen vuren.</l>
<l>Haer moeder soe vernaemt ter uren,</l>
<l>Ende hiet haren sone Jan,</l>
<l>Dat hi dien vader sloughe dan,</l>
<l>So dat hi vulbrochte dat,</l>
<l n="80">Ende hi ins vaders stede sat.</l>
<l>                Dese Jan was naden vader</l>
<l>Keyser vanden lande algader.</l>
<l>                Hier swigen wi vanden keyser vort</l>
<l>Van Constantinoble der port,</l>
<l n="85">Ende het nam ende voerwaer,</l>
<l>Alsemen screef ons Heren jaer</l>
<l>IX<hi rend='sup'>C</hi> LXX ende neghene.</l>
<l>Noch es die werelt in sulken plegene.</l>
<l>                Tote Kaerle keren wi weder,</l>
<l n="90">Daer wi die jeeste af leiden neder,</l>
<l>Die benijdt was harde sere,</l>
<l>Want hi keyser was ende here</l>
<l>Jegen wille ende oec orlof</l>
<l>Van Constantynoble dat hof;</l>
<l n="95">Maer hi ghedoget met stouten zinne,</l>
<l>Ende gewan oec hare minne</l>
<l>Met boden, diere tusscen reden,</l>
<l>Want hi verhoghedse met mogentheden,</l>
<l>Ende maecte vriendscap metten heren:</l>
<l n="100">Dus levede Karel in groter eeren.</l>
</div>
<div type="subchapter"><head type="subchapter"><pb n="3,175"/> <hi rend="italic">Hoe die heidine wonne Jherusalem</hi>. VI.</head>
<l>                Dus scrivet oec Helynant,</l>
<l>Dat hi dus bescreven vant,</l>
<l>Dat doe Karel gheweldelike</l>
<l>Keyser was int Roemsche rike,</l>
<l n="5">Dat verdreven was van Jherusalem</l>
<l>Die patriaerc, ende mettem</l>
<l>Vele goeder kerstijnre liede,</l>
<l>Ende al vanden heidinen diede.</l>
<l>Te Constantinoble met groter pine</l>
<l n="10">Quam hi ende mettem die sine,</l>
<l>Te Constantine ende te Leo sinen sone,</l>
<l>Want si keysers waren die ghone.</l>
<l>Metten patriaerc was een wijs man,</l>
<l>Bisscop van Napels ende hiet Jan,</l>
<l n="15">Ende David dertsce priester mede</l>
<l>Van Jherusalem der stede.</l>
<l>Die keyser sendde vort die heren</l>
<l>Te keyser Karel met groter eren,</l>
<l>Ende selve die keyser Constantijn</l>
<l n="20">Screef den brief metter hant sijn.</l>
<l>Oec senddi mede andie strate,</l>
<l>Van Eubreuscen lettren twee legate,</l>
<l>Ysaac ende Samuel,</l>
<l>Omme die dinc te doene wel.</l>
<l n="25">Int ende vanden brieve sijn</l>
<l>Hadde gescreven Constantijn</l>
<l>Een visioen dat hi sach,</l>
<l>Daer hi up sijn bedde lach,</l>
<l>Ende seide aldus: "Ic Constantijn,</l>
<l n="30">Daer ic lach upt bedde mijn,</l>
<l>Gheviel mi dat mi een onmacht anginc:</l>
<l>Daer saghic enen jongelinc</l>
<l>Voer mi staen up ene stede,</l>
<l>Die mi lievelijc ontboot vrede,</l>
<l n="35">Ende taste mi ane ter steden,</l>
<l>Ende seide tote mi: "Du heves gebeden</l>
<l>Vor dese dinc nerenstelike:</l>
<l>Nu nem Karle van Vrancrike,</l>
<l>Der kerken kempe, den here groot."</l>
<l n="40">Mettien togedi mi al bloot</l>
<l>Eenen ridder, enen gewapijnden man:</l>
<l>Yserine cousen haddi an,</l>
<l>Enen halsberch, enen roden schilt;</l>
<l>Een swert gegort hi an hem hilt,</l>
<l n="45">Daer puerperijn af dochte de hecht;</l>
<l>Een spere haddi upgherecht,</l>
<l>Dat lancste dat ic noit sach een,</l>
<l>Daer vlamme uten pointe sceen;</l>
<l>Enen helm hi indie hant hout,</l>
<l n="50">Die sceen claer als een gout.</l>
<l>Die ridder was van ouden aerde,</l>
<l>Scone, met eenen langen baerde,</l>
<l>Met sconen anscine, lanc van leden;</l>
<l>Sine ogen blecten tier steden;</l>
<l n="55">Van graeuheden was wit sijn haer,</l>
<l>Ende dese worde hordic daer:</l>
<l>"Keyser Augustus, wes blide!</l>
<l>Wie so hem set te wederstride,</l>
<l>Om Gods gebot te wederstane,</l>
<l n="60">Hine mach der mesdaet niet ontgaen.</l>
<l>Jhesus Kerst Emanuel!"</l>
<l>Ende andere worde also wel</l>
<l>Hordic daer ten selven stonden,</l>
<l>Die met vreesen sijn gebonden,</l>
<l n="65">Ende vernam wel in dat horen,</l>
<l>Dat Karel es met Gode vercoren."</l>
<l>                Te voren hadde dese Constantijn</l>
<l>Verdreven metten here sijn</l>
<l>VII waerf ute Jherusalem</l>
<l n="70">Die heidine; nochtan werden si hem,</l>
<l>So dat si met gewelt die stat</l>
<l>Besaten ende in waren na dat.</l>
</div>
<div type="subchapter"><head type="subchapter">Karles vaert up Jherusalem. VII.</head>
<l>                Dese legaten die sijn comen</l>
<l>Te Parijs, ende hebben vernomen</l>
<l><pb n="3,176"/> Dat keyser Karel ware daer.</l>
<l>Den brief gaven si hem claer.</l>
<l n="5">Want menech daer geen Griex en conde,</l>
<l>So gaf men daer ter selver stonde</l>
<l>Den brief Tulpine, dat hine den lieden</l>
<l>In de lants tale soude bedieden.</l>
<l>Ende alse Tulpijn den brief onbant,</l>
<l n="10">So weende die keyser te hant,</l>
<l>Om dat die heidine besaten</l>
<l>Ons Heren graf met onmaten;</l>
<l>Ende alt volc wart in roere,</l>
<l>Ende baden den keyser dat hire voere.</l>
<l n="15">De keyser Karel, dien hout was God,</l>
<l>Gaf te hant uut een gebot,</l>
<l>Dat alle die gene, die onder hem lagen</l>
<l>Ende wapene mochten dragen,</l>
<l>Mettem souden teere scaren</l>
<l n="20">Uptie felle heidine varen;</l>
<l>Ende wie men overhorich vint,</l>
<l>Waert vader ofte kint,</l>
<l>Hi bleve in egijndoeme daer naer</l>
<l>Van IIII penninge alle jaer.</l>
<l n="25">Noit gewan Karel so groot here</l>
<l>In ghene orloghe, in gere were.</l>
<l>Over Rijn ende over Dunouwe thant</l>
<l>Trac hi heenen, ende over tlant</l>
<l>Dor Pannonien met sire paertije,</l>
<l n="30">Ende dor dwout van Bulgerie,</l>
<l>Over sente Jorijs aerme mede,</l>
<l>Ende over Capadocien, dat nu ter stede</l>
<l>Tuerkien bi namen heet,</l>
<l>Daer menech port ende dorp in steet.</l>
<l n="35">Alsi quam ende sijn volc met hem</l>
<l>An die zide van Jherusalem,</l>
<l>In een wout, an sine vaert,</l>
<l>Dat wel wijt was twee dachvaert,</l>
<l>Daer trac hi in met sinen here.</l>
<l n="40">In dat wout was menech bere,</l>
<l>Vogle gripe, tygren, lyoene,</l>
<l>Ende diere van wonderliken doene.</l>
<l>Si waendent wel met goeden vreden</l>
<l>Binnen enen daghe wesen leden,</l>
<l n="45">Ende moester inne bi nachte bliven,</l>
<l>Beede met kindere ende met wiven,</l>
<l>Ende tfolc wart dolende harentare.</l>
<l>Doe hiet die keyser openbare,</l>
<l>Dat men slouge dat getelt</l>
<l n="50">Biden woude, up een breet velt,</l>
<l>Omme dat tfolc te samen quame,</l>
<l>Alse elc anderen daer vername.</l>
<l>                Selve heefti om raste gedacht,</l>
<l>Ende ruste een stic inde nacht.</l>
<l n="55">Doe rechti hem up met desen,</l>
<l>Ende began sine zalme lesen.</l>
<l>Tote desen verse so quam hi:</l>
<l><hi rend="italic">Deduc me, Domine! in semita mandatorum tuorum, quia ipsam volui</hi>.</l>
<l>Bi sinen bedde heefti vernomen</l>
<l n="60">Een vogelkijn tiere stont comen,</l>
<l>Dat ghinder zanc ende riep.</l>
<l>Menech, die aldaer doe sliep,</l>
<l>Wart in wake, die dat hort.</l>
<l>Die keyser las sine zalme vort,</l>
<l n="65">Onthier ende hi teenen verse quam:</l>
<l><hi rend="italic">Educ de custodia animam meam</hi>.</l>
<l>Ende alse hi dat vers seide recht,</l>
<l>So riep dat vogelkijn an hem echt:</l>
<l>"Franke, Fransoys, wat segestu daer?"</l>
<l n="70">Den vogelkine volgede de coninc naer,</l>
<l>Bi enen clenen ingen pat,</l>
<l>So dat si quamen bi dat</l>
<l>Ten groten weghe, dien si te voren</l>
<l>Upten anderen dach verloren.</l>
<l n="75">Men wille wanen dat men en vant</l>
<l>Sulken vogel noit eer int lant,</l>
<l>Ende dat mense oint sint</l>
<l>Sulke vogle vaet ende vint.</l>
<l>                Alse Karel naecte den heilegen lande,</l>
<l n="80">Weken hem voren die viande,</l>
<l>Ende hi zuverde lant ende stat</l>
<l>Vanden heidinen, ende makedse mat,</l>
<l>Ende sette den patriaerc mede</l>
<l><pb n="3,177"/> Gheweldelike in sine stede,</l>
<l n="85">Ende maecte die vesten weder,</l>
<l>Die gevellet waren ter neder.</l>
<l>Den patriaerc hi Gode beval,</l>
<l>Ende hi met sinen here al</l>
<l>Dor Constantynoble te lande waert.</l>
<l n="90">Aldaer so hiltene ane die vaert</l>
<l>Selve die keyser Constantijn</l>
<l>Eenen dach over den wille sijn.</l>
<l>Vor die porten vander stede</l>
<l>Dede die keyser gereeden mede</l>
<l n="95">Menege wonderlike beeste,</l>
<l>Goet ende cleenode van meneger feeste,</l>
<l>Ende oec precieuse steene.</l>
<l>Karel riep sinen raet ghemeene,</l>
<l>Wat hi best daer mede dade;</l>
<l n="100">Ende si vonden in haren rade,</l>
<l>Dat hi van niemen ghifte ontfinge</l>
<l>Van siere vaert; want hi de dinge</l>
<l>Hadde gedaen met bliden zinne,</l>
<l>Alleene omme ons Heren minne.</l>
<l n="105">Dese raet dochte Karele goet:</l>
<l>Al sinen volke hi heeten doet,</l>
<l>Dat niemen daer dat ghescie,</l>
<l>Dat hi uptie prosenten zie.</l>
</div>
<div type="subchapter"><head type="subchapter">Vanden reliquien van Constantenoble. VIII.</head>
<l>                Van desen wonderde int herte sijn</l>
<l>Den Griexen keyser Constantijn,</l>
<l>Ende dwankene met beden so sere,</l>
<l>Dat hi dor Gode onsen Here</l>
<l n="5">Doch eene ghichte nemen woude.</l>
<l>Karel sach dat wesen soude,</l>
<l>Ende bat anders ghene have,</l>
<l>Dan men hem reliquien gave</l>
<l>Vander passien ons Heren.</l>
<l n="10">Mettien si hem te samen keren,</l>
<l>Ende setten daer toe Gode teeren</l>
<l>Drie daghe te vastene die heren,</l>
<l>Ende men coos daer ute XII persone,</l>
<l>Die de reliquien diere ende scone</l>
<l n="15">Deelen souden ende bringen vort.</l>
<l>Karel die keyser, die dit hort,........</l>
<l>Een aerdsch bisscop, diet hem riet,</l>
<l>Die bi namen Ebronis hiet.</l>
<l>Die Griexe clerke entie Latine,</l>
<l n="20">Elc nader manieren sine,</l>
<l>Songen die letanien wel.</l>
<l>Die bisscop van Napels, Daniel,</l>
<l>Dede up tfat, daer in lach scone</l>
<l>Ons Heren dornine crone,</l>
<l n="25">Daer lucht ute so soete quam,</l>
<l>Dat niemen en was, diet vernam,</l>
<l>Hen dochtem rieken in derre wise,</l>
<l>Oft hi ware inden paradise.</l>
<l>Alse Karel dat bekent,</l>
<l n="30">Valt hi neder upt pavement;</l>
<l>Met gelove bat hi onsen Here,</l>
<l>Dat hi dade dor sine eere,</l>
<l>Ende hi siere passien wonder,</l>
<l>Ende siere verrisenesse besonder,</l>
<l n="35">Vernieuwen wilde daer ter stede.</l>
<l>Alse hi ghedaen hadde sine gebede,</l>
<l>So quam een dau uten trone,</l>
<l>Ende bedauwede die crone,</l>
<l>Ende altehant in dat comen</l>
<l n="40">So wiessen ghinder ane bloemen,</l>
<l>Ende was ghinder roke ende lecht</l>
<l>So groot, dat heren ende knecht</l>
<l>Waenden dat hare cleder waren</l>
<l>Ghemaect vander hemelscher scaren.</l>
<l n="45">                Alse die pape Daniel</l>
<l>Met eere tangen also wel</l>
<l>Soude sceeden ons Heren crone,</l>
<l>Wart soe bloyende noch also scone.</l>
<l>Keyser Karel ontfinc al daer</l>
<l n="50">In een cleet scone ende claer</l>
<l>Vanden bloemen een deel te hant,</l>
<l>Ende oec in sinen rechtre want</l>
<l>Dedise ende vuldene daer mede.</l>
<l><pb n="3,178"/> Mettien hi dander want afdede,</l>
<l n="55">Ende boot dien metten bloemen saen</l>
<l>Ebronise den erdscen bisscop up waen,</l>
<l>Alse die waende dat hine name;</l>
<l>Maer dweenen was so bequame</l>
<l>Hem beeden vander liever mare,</l>
<l n="60">Dats haer negheen daer nam ware.</l>
<l>Dus hebben si die wante begeven,</l>
<l>Die indie lucht es hangende bleven</l>
<l>Eene langhe wile metten bloemen,</l>
<l>Want haer negeen heefter waer genomen.</l>
<l n="65">Die keyser heeft den luchtren want</l>
<l>Metten dornen ghevult te hant,</l>
<l>Die de crone vallen liet,</l>
<l>Daermense metter tangen sciet;</l>
<l>Ende alse Karel die wante boot</l>
<l n="70">Den bisscop, doe sach hine al bloot</l>
<l>Alleene hanghen indie lucht.</l>
<l>Dies hadsi bliscap ende vrucht;</l>
<l>Ende alse hi die wante ondede,</l>
<l>Omme die bloemen te nemene mede,</l>
<l n="75">So worden si, daerment sach al bloot,</l>
<l>Daer verwandelt in hemelsch broot,</l>
<l>Dat manna heet in Ebreuscer wijs.</l>
<l>Dat manna es noch te sente Denijs.</l>
<l>Noch wanen vele liede openbare</l>
<l n="80">Dat vandien manna ware,</l>
<l>Dat God sendde indie wostine</l>
<l>Te voedene die vriende sine.</l>
<l>Wat zieke daer waren tier uren,</l>
<l>Vander roke, vander ghuren,</l>
<l n="85">Dat van ghenen bloemen quam,</l>
<l>Sijn ghesonde daer elc nam.</l>
<l>                Met desen dat dit gesciede,</l>
<l>Quamen ghelopen vele liede</l>
<l>Indie kerke oec aldaer,</l>
<l n="90">Ende riepen blidelike openbaer,</l>
<l>Man ende wijf, daer men toesach:</l>
<l>Si seiden: "Hets heden de dach,</l>
<l>Dat God verrees vander doot!"</l>
<l>Want die roke was so groot</l>
<l n="95">Van desen heilegen bloemen mede,</l>
<l>Dat vervult was aldie stede,</l>
<l>Dat den zieken wale sceen,</l>
<l>Dierre was CCC ende een ........</l>
<l>                Noch so was een ziec daer,</l>
<l n="100">Die hadde XXIII jaer</l>
<l>Ende drie maent al omtrent</l>
<l>Gheleghen doof, stom ende blent:</l>
<l>Alsemen die crone uuttrac mettien,</l>
<l>So quam hem weder an sijn zien;</l>
<l n="105">Ende alsemen die crone sciet,</l>
<l>Verloos hi des horens verdriet;</l>
<l>Ende teerst dat die bloemen uutbraken,</l>
<l>Ghenas hi vander spraken.</l>
</div>
<div type="subchapter"><head type="subchapter">Vanden selven. IX.</head>
<l>                Na desen trac uut Daniel</l>
<l>Ons Heren naglen also wel</l>
<l>Uten vate, dat alabastre was,</l>
<l>Ende gafse den keyser; doe ghenas</l>
<l n="5">Een kint, dies menech was blide,</l>
<l>Dat hadde andie slinke zide</l>
<l>Beede hant ende zide verloren,</l>
<l>Ende was also gheboren,</l>
<l>Ende quam ter kerken gelopen saen,</l>
<l n="10">Ende dede dat oec verstaen,</l>
<l>Dat het omtrent noene lach</l>
<l>Up sijn bedde, ende oec sach</l>
<l>(In ommacht, alse hem dochte)</l>
<l>Eenen graeuwen smet, die brochte</l>
<l n="15">Eene tange, die uut sire luchter hant</l>
<l>Ende uut sinen luchtren voete prant</l>
<l>Eenen naghel, dies het was blide,</l>
<l>Ende een spere uut siere zide,</l>
<l>Ende te hant so waest ghenesen</l>
<l n="20">Van allen evele naer desen.</l>
<l>                Hiertoe gaf men daer ter stede</l>
<l>Den keyser Karel mede</l>
<l>Van onse Heren spere een deel,</l>
<l><pb n="3,179"/> Ende sine zudarie al gheel;</l>
<l n="25">Ende onser Vrouwen hemde te hant,</l>
<l>Ende daertoe ons Heren bant,</l>
<l>Daermenne met in sire kintscede</l>
<l>Bant ende bewant sine lede;</l>
<l>Ende Symeoens aerm des ouden,</l>
<l n="30">Die onsen Here ontfinc met vrouden.</l>
<l>Karel dede al dese saken</l>
<l>In eenen zac, dien hi dede maken</l>
<l>Van eere buffels huut tien tiden,</l>
<l>Ende hinct al an siere ziden,</l>
<l n="35">Inder ghelike, inder gebare,</l>
<l>Alse oft eene scerpe ware,</l>
<l>Ende reet vaste te lande waert.</l>
<l>                Daer quam hi an sine vaert</l>
<l>Teenen castele teere stede,</l>
<l n="40">Daer hi een doot kint upstaen dede</l>
<l>Metten heilechdoeme datter was,</l>
<l>Ende oec mede hi ghenas</l>
<l>L zieke van evele zwaer.</l>
<l>                Sesse maent ruste hi aldaer</l>
<l n="45">Ende eenen dach; daer naer te waren</l>
<l>Es hi tote Aken ghevaren.</l>
<l>Daer ghenasen so vele blende,</l>
<l>Datmer geen getal af kende,</l>
<l>Ende so menech vanden rede,</l>
<l n="50">Men constse oec getellen mede;</l>
<l>Si XII vanden quaden gheeste,</l>
<l>Ende VIII lazerse, alsiet verheeste;</l>
<l>Vander jucht X ende vive,</l>
<l>Ende XIIII cropele anden live;</l>
<l n="55">Manke an hande ende an voete</l>
<l>Haddere XXX daer die boete;</l>
<l>Bulteneren L ende twee;</l>
<l>Die vanden groten evele hadden wee,</l>
<l>Ghenasere LXV, dats vele;</l>
<l n="60">Entie wee hadden indie kele,</l>
<l>Ende andere gheburen al omtrent</l>
<l>Ghenasere meer dan es bekent.</l>
<l>                Ten lesten gaf men tAken uut mede,</l>
<l>Ende geboot dor al kerstijnhede,</l>
<l n="65">Dat men upten XIIIsten dach</l>
<l>Die in Junius gelach,</l>
<l>Tote Aken in pelegrimage quame,</l>
<l>Ende men besage ende vername</l>
<l>Dat heilechdoem, dat Karel met hem</l>
<l n="70">Brochte van Jherusalem,</l>
<l>Ende van Constantynoble der stat;</l>
<l>Ende eer iemene saghe dat,</l>
<l>Dat hi sine bijechte eer sprake</l>
<l>Van alre zondelikere sake.</l>
<l n="75">                Indit consilie so was mede</l>
<l>Leo die paues van Rome der stede,</l>
<l>Ende dertsche bisscop oec Tulpijn,</l>
<l>Entie patriaerc Alexandrijn,</l>
<l>Die gheheeten was Achileus,</l>
<l n="80">Van Antyochen Teophilus,</l>
<l>Die patriaerc vander port,</l>
<l>Ende menech bisscop weder ende vort,</l>
<l>Ende menech abt met crommen stave.</l>
<l>Ic wane tafflaet quam hier ave,</l>
<l n="85">Datmen noch haelt alle jare:</l>
<l>So doet van deser selver mare.</l>
<l>Ter selvere consilie, dat ic scrive,</l>
<l>So was verwect een dode te live.</l>
</div>
<div type="subchapter"><head type="subchapter">Karles visioen van sente Jacobpe. X.</head>
<l>                Alse Karel hadde vromelike</l>
<l>Verwonnen menech conincrike,</l>
<l>Haddi achtinge dat hi woude</l>
<l>Taken rusten in siere oude,</l>
<l n="5">Ende laten dorloghe varen.</l>
<l>Nachts hevet hi versien te waren,</l>
<l>Ende hem droemde sonder vrucht,</l>
<l>Dat hi sach gaende inde lucht</l>
<l>Eene strate van sterren, min no mee,</l>
<l n="10">Entie quam vander Vriescher zee,</l>
<l>Ende ginc henen tote Spaengen,</l>
<l>Tusscen Ytale ende Almaengen,</l>
<l>Tusscen Acquitaengen ende Gallen,</l>
<l>Over Gasscoengen ende Basele met allen,</l>
<l n="15">Ende over tlantscap van Navare,</l>
<l>Tote in Galissien Openbare,</l>
<l><pb n="3,180"/> Daer sente Jacob dapostel lach,</l>
<l>Onbekennet updien dach.</l>
<l>Dien woch so sach alle nachte</l>
<l n="20">Karel, dient groot wonder dachte,</l>
<l>Ende peinsde dicke in sijn gedochte,</l>
<l>Wat die wech bedieden mochte.</l>
<l>Alse hem omme dit peinsen luste,</l>
<l>Nachts daer hi lach ende ruste,</l>
<l n="25">So quam hem een onmacht an saen,</l>
<l>Ende hi sach voer hem staen</l>
<l>Eenen man van scoenre gedane</l>
<l>Dan men ghepeinsen mochte, ic wane,</l>
<l>Ende seide: "Wat doestu, sone mijn?"</l>
<l n="30">Karel antworde: "Wie machtu sijn,</l>
<l>Die mi dus spreket an?"</l>
<l>Hi sprac: "Ic bem die selve man,</l>
<l>Jacob, dapostel ons Heren Jhesus,</l>
<l>Entie sone oec Zebedeus,</l>
<l n="35">Jans broeder des ewangelisten,</l>
<l>Dien up dat mere, daer wi visten,</l>
<l>Van Galylee onse Here riep,</l>
<l>Dat wi lieten dat water diep,</l>
<l>Ende vercoos mi in dat hi woude,</l>
<l n="40">Dat ic den volke predeken soude,</l>
<l>Entien de derde Herodes dede</l>
<l>Ontliven omme sine fellede.</l>
<l>In Galissien leget mijn lachame:</l>
<l>Dien verterden met groter scame</l>
<l n="45">Die Sarrasinen, alse sule volc pleget;</l>
<l>Ende ombekent eist waer hi leget.</l>
<l>Hier omme wondert mi sere,</l>
<l>Twi du mi niet en daets die ere,</l>
<l>Dattu hads gesuvert mijn lant;</l>
<l n="50">Want du heves metter hant</l>
<l>Den heidinen menech lant genomen:</l>
<l>Hier omme bem ic tote di comen.</l>
<l>Ghelijc di God hevet gegheven</l>
<l>Macht boven alle coningen die leven,</l>
<l n="55">Die heren sijn in erderike,</l>
<l>Heefti di gecoren sekerlike</l>
<l>Den woch te makene met dire hant,</l>
<l>Ende te zuveren mijn lant</l>
<l>Vanden onreenen Moabiten,</l>
<l n="60">Die tlant van Galissien versliten;</l>
<l>Dattu daer af gewinnes te lone</l>
<l>Daer boven deuwelike crone.</l>
<l>Dien woch, dien du sages van sterren,</l>
<l>Bediet dattu souds van verren</l>
<l n="65">Met here comen tonsen lande,</l>
<l>Ende verdriven onse viande,</l>
<l>Dat verdoemde heidine diet,</l>
<l>Dat mi te soukene verbiet,</l>
<l>Ende minen wech rumen ende vrien,</l>
<l n="70">Dat kerstijnheit met sire partijen</l>
<l>Al van henen tote daer</l>
<l>Mijn graf versouke sonder vaer,</l>
<l>Dat int lant van Galissien leget,</l>
<l>Ende men daer pelegrimage pleget,</l>
<l n="75">Alse langhe alse die werelt staet,</l>
<l>Dat mijn souken niet tegaet."</l>
</div>
<div type="subchapter"><head type="subchapter">Hoe Karel Spaengen wan. XI.</head>
<l>                Te drien malen eist ghesciet,</l>
<l>Dat die keyser Karel siet</l>
<l>Van sente Jacoppe dit betooch.</l>
<l>Mettien die here van machte hooch</l>
<l n="5">Groot here versaemde, ende metter vaert</l>
<l>Sette hi hem te Spaengen waert,</l>
<l>Ende es die Geronde leden,</l>
<l>Ongewert ende ongestreden.</l>
<l>Voer Pampelune es hi gevallen,</l>
<l n="10">Daer hi lach drie maent met allen;</l>
<l>Nochtan en consti niet gewinnen</l>
<l>Die stat vander were van binnen,</l>
<l>Ende om die vastheit vander stede,</l>
<l>Ende om den sterken muur mede.</l>
<l n="15">Mettien Karel sine ghebede</l>
<l>Anden groten sente Jacobpe dede,</l>
<l>Dat dor die eere van siere name</l>
<l>Die stat in siere ghewelt quame.</l>
<l>Met diere beden, ter selver uren,</l>
<l n="20">Vielen ter neder die muren,</l>
<l>Ende men wan die vaste stede.</l>
<l>Alle die Sarrasinen mede,</l>
<l>Die theidijnscap wilden begeven,</l>
<l><pb n="3,181"/> Die doeptemen ende liet hem tleven;</l>
<l n="25">Ende diere oec spraken jeghen,</l>
<l>Die worden altemale versleghen.</l>
<l>                Alse die mare dus utespranc,</l>
<l>Alle die steden, vast ende cranc,</l>
<l>Gaven hem up aldaer int lant,</l>
<l n="30">Ende vielen alle in Kaerles hant,</l>
<l>Ende gaven tribuut ende scat,</l>
<l>Wie in sinen weghe sat.</l>
<l>Dus voer Karel ende besach</l>
<l>Tgraf, daer sente Jacob in lach,</l>
<l n="35">Ende dede aldaer ter stede</l>
<l>Sine pelegrimaye ende sine gebede,</l>
<l>Ende voer van danen te Petrone,</l>
<l>Uptie zee eene stede scone,</l>
<l>Ende stac indie zee sinen scacht.</l>
<l n="40">Daer dancte hijs ons Heren macht,</l>
<l>Enten groten sente Jacobpe mede,</l>
<l>Dat hi was comen daer ter stede.</l>
<l>                Daer na dorvoer hi Spaenyen mee,</l>
<l>Al vander eere zee toter ander zee,</l>
<l n="45">Ende wan in Galissien lant</l>
<l>XIII steden an sine hant,</l>
<l>Daer Compostelle af was deene,</l>
<l>Die te dien tiden was clene.</l>
<l>                Tulpijn, die dese jeeste screef,</l>
<l n="50">Bi wien tware niet achterbleef,</l>
<l>Seghet dat tien selven stonden</l>
<l>XXVI steden stonden</l>
<l>Wel ghevest in Spaengen lant,</l>
<l>Die allegader gingen in hant;</l>
<l n="55">Ende eene, hiet Osca, alse wijt horen,</l>
<l>Danen sente Vincent was geboren,</l>
<l>Daer wilen in stonden XC torne,</l>
<l>Groot ende staere ende uutvercorne;</l>
<l>Ende eene stat, die Petroise hiet,</l>
<l n="60">Was doe, alsemen bescreven ziet,</l>
<l>Van selvere die beste mine,</l>
<l>Die doe ieweren plach te sine.</l>
<l>Eene andere stat in Spaengen staet,</l>
<l>Daer leghet begraven sente Torquaet,</l>
<l n="65">Die was sente Jacobs knecht.</l>
<l>Te sinen grave gesciede echt,</l>
<l>Dat up sinen dach in elc jaer</l>
<l>Een olyve boem bloyet daer,</l>
<l>Upwaert ripe ten selven tide,</l>
<l n="70">In Meye up die seste Yde.</l>
<l>                Altemale Spaengen lant</l>
<l>Ginc den keyser doe in hant:</l>
<l>Dat lant, hiet Alandalijf,</l>
<l>Dat bleef al in sijn bedrijf;</l>
<l n="75">Der Paerde lant, dat van Casteele,</l>
<l>Der More lant viel hem te deele;</l>
<l>Tlant van Naverne, van Portegale,</l>
<l>Der Sarrasinen lant altemale,</l>
<l>Der Alanen lant oec mede,</l>
<l n="80">Die wilen met groter moghenthede</l>
<l>Metten Wandelen wonnen Spaengen,</l>
<l>Ende dorreden oec Almaengen</l>
<l>Ende Gallen, ende wonder dreven,</l>
<l>Ende in Spaengen sittende bleven.</l>
<l n="85">Oec wan hi der Bosscayen lant,</l>
<l>Enter Basken oec in sine hant,</l>
<l>Ende tlant van Palergen mede.</l>
<l>In desen lande sone bleef stede</l>
<l>Soe en wart Karel upgegeven,</l>
<l n="90">Of soene wart daer toe bedreven</l>
<l>Met orloghe ende met groter pine,</l>
<l>Dat soe viel inden wille sine.</l>
<l>                Luzerne, die vaste stat,</l>
<l>Die inden groenen dale zat,</l>
<l n="95">Ne consti niet ghewinnen wel,</l>
<l>Eer hier selve voren vel,</l>
<l>Ende laghere vier maende voren,</l>
<l>Al ongewonnen: dat was hem toren.</l>
<l>Daer omme dedi sine gebede</l>
<l n="100">An Gode ende an sente Jacobpe mede,</l>
<l>Entie mure vielen neder.</l>
<l><pb n="3,182"/> Nie sidert quamer man in weder.</l>
<l>Noch es soe woeste up desen dach;</l>
<l>Want, doemen daer voren lach,</l>
<l n="105">Quam midden springende in de stat</l>
<l>Een swart water, ende al dat</l>
<l>Verdaerf die port. Noch eist waer,</l>
<l>Datmen vint zwarte visscen daer.</l>
<l>                Nu hort, hoemen die steden noemt,</l>
<l n="110">Die keyser Karel hevet verdoemt:</l>
<l>Dats Luzerne, Carpata,</l>
<l>Ende Vontesien ende Adama;</l>
<l>Want hise wan met groter pine,</l>
<l>Ende hire omme verloes die sine:</l>
<l n="115">Dies sijn si toten daghe huden</l>
<l>Ombeseten van allen luden.</l>
</div>
<div type="subchapter"><head type="subchapter">Hoe Karel dafgoden brac. XII.</head>
<l>                Alle dafgoden, die hi vant</l>
<l>Keyser Karel in Spaenyen lant,</l>
<l>Hevet hi altemale gevelt</l>
<l>Ende tebroken met ghewelt,</l>
<l n="5">Sonder een en veldi niet</l>
<l>Int lant dat Alandalijf hiet:</l>
<l>Salaycadis heet dat bi namen.</l>
<l>Die Sarrasine seggen altesamen,</l>
<l>Dat Mahomet in al sijn leven</l>
<l n="10">Den selven afgod hevet verheven,</l>
<l>Ende gemaect in sire namen,</l>
<l>Ende daer in bezegelt te samen</l>
<l>Van duvelen een legyoen,</l>
<l>Die tghoent also bescermen doen,</l>
<l n="15">Datment ghebreken niet en can.</l>
<l>Genaectem oec een kerstijn man,</l>
<l>Hi wert bevreest ende vervaert.</l>
<l>Coemt een heidijn darewaert,</l>
<l>Up dat hi Mahomet anebede,</l>
<l n="20">Hi scheet ghesont vander stede.</l>
<l>Beet een voghel oec up dat,</l>
<l>Hi blivet doot uptie stat.</l>
<l>                Updie zee so staet een steen,</l>
<l>Groot ende hooch ende als een,</l>
<l n="25">Out, van Sarrasijnscen gewerke,</l>
<l>Rechts upter zee gemerke,</l>
<l>Effene gehouwen, geen bet,</l>
<l>Uptie erde recht gheset,</l>
<l>Beneden viercante, ongecloven,</l>
<l n="30">Ende so langher so nauwer boven.</l>
<l>So hoghe eist, datmen niet lieget,</l>
<l>Alse een aren hoghe vlieghet.</l>
<l>Daer up es die afgod gheset,</l>
<l>Proper, nadie heidijnsche wet,</l>
<l n="35">Van auricalcus gegoten dan</l>
<l>Nadie ymagie van enen man,</l>
<l>Staende uptie voete sijn,</l>
<l>Te middage waerts sijn anscijn;</l>
<l>Eenen slotel indie rechter hant,</l>
<l n="40">Ende dien groot, hout die viant.</l>
<l>Die Sarrasijnsce wet gewaghet</l>
<l>Vandien slotele, dien hi draget,</l>
<l>Die sal hem uter hant ontfallen</l>
<l>Int jaer te voren alse in Gallen</l>
<l n="45">Een coninc sal worden geboren,</l>
<l>Die al Spaengen sal testoren,</l>
<l>Ende bringen ter kerstijnre wet.</l>
<l>Daer na wert onlanghe gelet,</l>
<l>Alse die heidinen sien dat,</l>
<l n="50">Sine sullen haren scat</l>
<l>Indie erde graven ende vlien:</l>
<l>Die heidine seggen dit sal gescien.</l>
<l>                Karel die wan met gewout</l>
<l>In Spaengen selver ende gout,</l>
<l n="55">Dattem die coninge senden daer.</l>
<l>Hi lach in Spaenyen drie jaer,</l>
<l>Ende vanden scatte, dien hi wan,</l>
<l><pb n="3,183"/> So maecte die grote man</l>
<l>Van Galissien ons Heren kerke,</l>
<l n="60">Van sconen sonderlingen gewerke,</l>
<l>Meerre dan soe was te voren.</l>
<l>Eenen bisscop heeftire in vercoren,</l>
<l>Ende heefter canoenken gheset</l>
<l>Naer sente Ysidorus regle ende wet,</l>
<l n="65">Ende verchierde die stede</l>
<l>Met pellele ende met clocken mede.</l>
<l>                Noch vanden selvere ende vanden goude,</l>
<l>Dattem doe bleef menechfoude</l>
<l>Dattem doe bleef menechfoude</l>
<l>Ende hi brochte in Vrankerike,</l>
<l n="70">Maecti scone ende rike</l>
<l>Sente Marien kerke tAken,</l>
<l>Ende indie stat dedi maken</l>
<l>Eene in sente Jacobs eere mede,</l>
<l>Die daer noch staet indie stede.</l>
<l n="75">Te Toulouse maecti mere</l>
<l>Eene in sente Jacobs eere;</l>
<l>In Gasscoengen maecti eene</l>
<l>In sente Jacobs eere niet cleene;</l>
<l>Te Parijs so maecti eyne,</l>
<l n="80">Tusscen Momarters enter Seyne,</l>
<l>In sente Jacobs eere mede,</l>
<l>Ende daertoe in meneger stede,</l>
<l>Achter werelden harentare,</l>
<l>Menegen sconen cloester mare.</l>
</div>
<div type="subchapter"><head type="subchapter">Hoe Agolant Spaengen wan up Karle. XIII.</head>
<l>                Karel es hier na met allen</l>
<l>Gekeert in tlantscap van Gallen,</l>
<l>In sijn selves conincrike.</l>
<l>Doe versaemde in Affrike</l>
<l n="5">Een heidijn coninc een groot here,</l>
<l>Ende quam naer sinen ghere</l>
<l>Hare over die zee ghevaren,</l>
<l>In Spaengen met sinen scaren,</l>
<l>Alse Karel was thuus gereden</l>
<l n="10">Ende waende dlant laten in vreden,</l>
<l>Ende wan die steden ende alt lant,</l>
<l>Dat die Fransoysen hadden in hant,</l>
<l>So dat hijt al slouch ende vinc.</l>
<l>Lettel menechte daer ontginc</l>
<l n="15">Vanden heidinen te live,</l>
<l>Sine vernoyierden, waert man of wive.</l>
<l>                Karel hevet dit vernomen,</l>
<l>Ende es weder daerwaerts comen,</l>
<l>Met groten here, met groter macht,</l>
<l n="20">Alse die wille hevet ende geacht</l>
<l>Te wederstane dat heidine diet, -</l>
<l>Anders vare, alst God ghebiet;</l>
<l>Ende so henen in corter stonden</l>
<l>Te Spaengen waerds over de Geronde.</l>
<l n="25">Maerscalc vanden here algader</l>
<l>So was Miele, Roelants vader,</l>
<l>Die here was van Anglerijs.</l>
<l>Ghevaren quamen si in derre wijs</l>
<l>In Basclen lant tote Bayoene,</l>
<l n="30">Eene stat van groten doene;</l>
<l>Daer logierde buter stede</l>
<l>Karel ende sijn here mede.</l>
<l>                Een ridder, die Remarie hiet,</l>
<l>Es aldaer ter stat ghesciet,</l>
<l n="35">Dat hi daer quam in evele groot,</l>
<l>Ende began naken der doot.</l>
<l>Hi sprac hijechte ende ontfinc</l>
<l>Penetencie vna siere dinc,</l>
<l>Ende ontfinc oec Gods lachame.</l>
<l n="40">Enen sinen neve, ic en weet de name,</l>
<l>Gaf hi sijn ors ende seide, hi woude</l>
<l>Dat hi dat vercopen soude,</l>
<l>Ende tghelt datter quame ave</l>
<l>Den aermen voer sine ziele gave.</l>
<l n="45">Die ridder staerf, die neve gaf tpaert</l>
<l>Omme tghelt, dat het wel was waert,</l>
<l>Dat was C sc. tien tiden,</l>
<l>Ende hinc tgelt an siere ziden,</l>
<l><pb n="3,184"/> Ende cledere hem mede ende hevet verdaen,</l>
<l n="50">Hoe soet metter zielen sal gaen.</l>
<l>                Alse XXX daghen waren leden,</l>
<l>Dat die ridder was versceden,</l>
<l>Es hi den neve te voren comen</l>
<l>In drome, hebben wi vernomen,</l>
<l n="55">Ende seide: "Omme dat ic di beval</l>
<l>Mine dinc te ghevene al</l>
<l>Voer mine ziele den aermen lieden,</l>
<l>Te gevene daert mochte dieden,</l>
<l>Ende du heves verdaen hier ende daer,</l>
<l n="60">So seggic u al overwaer:</l>
<l>God hevet mine mesdaet gescouden</l>
<l>Al quite, ende ic bem behouden;</l>
<l>Maer ic hebbe dese XXX daghe</l>
<l>Ghesijn indie helsche plaghe.</l>
<l n="65">Di seggic wel dattu salt varen</l>
<l>Indie selve pine te waren</l>
<l>Marghijn den daghe, des sijt wijs,</l>
<l>Ende ic vare int paradijs."</l>
<l>Die dode voer woch naer dese sake,</l>
<l n="70">Entie levende wart in wake,</l>
<l>Ende utermaten sere versaghet.</l>
<l>Dit selve telt hi ende claghet</l>
<l>Des daghes sinen ghesellen dare,</l>
<l>Ghelijc oft een droem ware.</l>
<l n="75">Te hant hordemen indie lucht</l>
<l>Een luut met wel groter vrucht,</l>
<l>Alst leuwen waren, wulven, beren,</l>
<l>Die eenen mensche willen verteren;</l>
<l>Entie ghene, daermen toesach,</l>
<l n="80">Wart ghedreghen van daer hi lach</l>
<l>Indie stede, daerne God</l>
<l>In sette naer sijn gebod.</l>
<l>Sine ghesellen die sochtene daer</l>
<l>XII daghe verre ende naer.</l>
<l n="85">Daer hebben sine ten lesten stonden</l>
<l>Up eenen hoghen berch vonden,</l>
<l>Doot ghelijc eenen keytive,</l>
<l>Tebroken van al sinen live.</l>
<l>Vier dachvaert stont die berch mede</l>
<l n="90">Verre vandier selver stede,</l>
<l>Daer hi genomen was metten live.</l>
<l>Daer lietene die helsche keytive.</l>
<l>Die berch die lach up die zee,</l>
<l>Ende was drie milen hooch ende mee.</l>
</div>
<div type="subchapter"><head type="subchapter">Den strijt van Karle ende van Agolande. XIIII.</head>
<l>                Nu es Karel in Spaenyen comen,</l>
<l>Ende hevet des mare vernomen,</l>
<l>Wie hi was, die mogendelike</l>
<l>Comen was uut Affrike,</l>
<l n="5">Die hem afwan Spaenyen lant,</l>
<l>Dat hi hiete Agolant.</l>
<l>Ende alse Agolant hevet vernomen,</l>
<l>Dat Karel es jegen hem comen,</l>
<l>Dedi hem sinen wille ontbieden,</l>
<l n="10">Bi rade van sinen lieden:</l>
<l>Weder hi wilde mettem striden</l>
<l>Met XII an elker ziden,</l>
<l>So met min so met mere.</l>
<l>Karel antworde, die here:</l>
<l n="15">Sendere alse van siere zide</l>
<l>Alse vele alse hi wille ten stride,</l>
<l>Hi settere alse vele jegen;</l>
<l>Men late God der dinc pleghen!</l>
<l>Karel sendde van siere zide</l>
<l n="20">C ridderen ten stride,</l>
<l>Ende C sendere Agolant.</l>
<l>Donse hondert slougen thant</l>
<l>Der heidinen C ridderen doot,</l>
<l>Dattere noint man nontscoot.</l>
<l n="25">Agolant, dien hier af wondert,</l>
<l>Sender anderwaerven hondert,</l>
<l>Die altemale bleven upt velt,</l>
<l>Dattere noit een tlijf behelt.</l>
<l>                Doe sende hire II<hi rend='sup'>C</hi> naer</l>
<l n="30">Jegen CC, die aldaer</l>
<l>Alle upten velde bleven,</l>
<l>Datter niemene behilt tleven.</l>
<l>Agolant die nam daer naer</l>
<l>M ridders ende sendetse daer,</l>
<l n="35">Ende Karel M daer jegen.</l>
<l>Die heidinen worden versleghen</l>
<l>Bi naer alle, clene ende groot,</l>
<l><pb n="3,185"/> Sonder somech diere ontscoot.</l>
<l>                Ten derden daghe warp Agolant</l>
<l n="40">Sijn sort, ende besochte ende vant</l>
<l>Dat keyser Karel verliesen soude,</l>
<l>Waert so dat hi striden woude.</l>
<l>Doe ontboot hi ten naesten dage</l>
<l>Hem wijch te leverne sonder saghe,</l>
<l n="45">Waert so dat hi wilde striden.</l>
<l>Dit wart gevest an beden ziden.</l>
<l>Doe waren daer kerstine tier tijt,</l>
<l>Die des avonds vorden strijt</l>
<l>Hare wapene maecten claer</l>
<l n="50">Nerenstelike, om te stridene daer;</l>
<l>Ende elc stac daer sijn spere</l>
<l>Voer sine tente in dat here</l>
<l>In eene mersch, bi ere riviere,</l>
<l>Die Ceya hiet, na slands maniere.</l>
<l n="55">Ter selver stede was ene kerke</l>
<l>Sidert gemaect van goeden gewerke,</l>
<l>In deere van sente Faconde</l>
<l>Ente sente Primicis, dien God jonde</l>
<l>Dat si waren Gods maertelaren,</l>
<l n="60">Want si haers niet wilden sparen.</l>
<l>                Des maergens vant men in dat here</l>
<l>Gegroyet wesen elx ridders spere,</l>
<l>Die des dages soude sijn martelare</l>
<l>Ende sterven voer Agolants scare:</l>
<l n="65">Des wonderde menegen ter steden.</l>
<l>Die scachte hebben si afghesneden</l>
<l>Neffens der erden, meer no min,</l>
<l>Ende lieten den tronc daer in,</l>
<l>Daer utescoten telgren sciere,</l>
<l n="70">Gemaect na speren maniere,</l>
<l>Diemen noch aldaer ter steden</l>
<l>Sien mach inden dach van heden;</l>
<l>Ende want die scachte meest esscijn waren,</l>
<l>Sietmen daer meest esscen verbaren.</l>
<l n="75">Dit was wonder sonder genoot</l>
<l>Enter zielen bliscap groot,</l>
<l>Maer naer die aerme menscelichede</l>
<l>Waest een tekijn van scaden mede.</l>
<l>                Ten naesten daghe began men striden</l>
<l n="80">Vreselike an beden ziden.</l>
<l>Dat kerstijnheit nam scade groot:</l>
<l>Daer bleven upten velde doot</l>
<l>Der kerstine XL dusent man.</l>
<l>Hertoghe Miele, daer scade lach an,</l>
<l n="85">Roelants vader, blever doot.</l>
<l>Karel was in vreesen groot:</l>
<l>Sijn ors bleef onder hem tier steden,</l>
<l>Dus hevet hi te voet gestreden.</l>
<l>II<hi rend='sup'>M</hi> kerstine hem ancomen.</l>
<l n="90">Tswert heeft hi metter hant genomen,</l>
<l>Dat Gaudiosa hiet in Latijn</l>
<l>(Hen mochte niet verbetert sijn).</l>
<l>Hi slouch ontwee man ende paert:</l>
<l>Niet en mochte ontstaen vor tswaert.</l>
<l n="95">Entie nacht die ginc in hant,</l>
<l>Elc sciet daer van sinen viant.</l>
<l>Karel entie sine saen</l>
<l>Sijn in hare tenten gegaen.</l>
<l>                Ten naesten dage, na orloges wise,</l>
<l n="100">Quamen Kaerle IIII markise</l>
<l>Uten lande van Ytale,</l>
<l>Met versscen ridders, gewapijnt wale:</l>
<l>IIII<hi rend='sup'>M</hi> hadden siere an hare hant.</l>
<l>Alse dit verhorde Agolant,</l>
<l n="105">Trac hi enwech ende es ghevloen,</l>
<l>Alse die els en wiste wat doen;</l>
<l>Ende Karel es gekeert in Gallen</l>
<l>Met sinen volke met allen,</l>
<l>Alse die so cranc was, dattem dochte</l>
<l n="110">Dat hi volghen niet en mochte.</l>
</div>
<div type="subchapter"><head type="subchapter">Wat in Karles tiden ghesciede. XV.</head>
<l>                In diere wilen dat Agolant</l>
<l>Es geweken, Gods viant,</l>
<l>Omme te meersene sine macht</l>
<l>(Want hi verloos vele alse hi vacht),</l>
<l n="5">Ende Karel voer in Vrancrike,</l>
<l>Om volc te gaderne diesgelike,</l>
<l><pb n="3,186"/> Sullen wi u seggen ende bedieden</l>
<l>Somege dingen, die gescieden</l>
<l>Binder tijt dat hi vromechlike</l>
<l n="10">Hilt dat Roemsce keyserrike.</l>
<l>                Int derde jaer, alsict las,</l>
<l>Dat Karel Roemsch keyser was,</l>
<l>Worden die Fransoysen erre</l>
<l>Uptie Hunen, die hieten Averre,</l>
<l n="15">Daer si langhe jegen vochten,</l>
<l>So dat sise alle onderbrochten;</l>
<l>Ende die te voren menech lant</l>
<l>Ghedwongen hadden an hare hant,</l>
<l>Ende gherovet menech rike,</l>
<l n="20">Worden nu so jammerlike</l>
<l>Ondergedaen, dat si en mochten</l>
<l>Hem verweren, hoe dat si vochten;</l>
<l>Want si verloren teenen stride</l>
<l>Alle die beste van haerre zide,</l>
<l n="25">So datter niemen bleef te live,</l>
<l>Dan someghe heidine keytive.</l>
<l>So wat scatte, so wat ghelde</l>
<l>Dat si te voren met gewelde</l>
<l>Der werelt hadden afgenomen,</l>
<l n="30">Dat es nu algader comen</l>
<l>Den Fransoysen te groter baten.</l>
<l>Nie ne wart so utermaten</l>
<l>Van ghenen wighe Vrancrike</l>
<l>Van juwelen, van scatte so rike,</l>
<l n="35">Alst bi ghenen wighe dede.</l>
<l>Daer endde der Hunen mogenthede.</l>
<l>                Int selve jaer verginc de mane</l>
<l>Drie waerven, daerment sach ane,</l>
<l>Ende eene waerve die zonne mede.</l>
<l n="40">Oec sachmen grote wonderlichede:</l>
<l>In die lucht riden grote scaren,</l>
<l>Alse ridders die te wighe varen.</l>
<l>Dus wan Karel ende verloos,</l>
<l>Want hi in orlogen was altoes.</l>
<l n="45">                Segebrecht seget: Int seste jaer</l>
<l>Dat Karel keyser wart vor waer,</l>
<l>Dedi Pauluse sinen dyaken</l>
<l>Utenemen ende maken</l>
<l>Dat beste vanden heilegen scrifturen.</l>
<l n="50">Dat wilen in verledene uren</l>
<l>Die heileghe lieden hadden bescreven,</l>
<l>Ende deder lessen af utegeven,</l>
<l>Diemen lase Gode teeren</l>
<l>Indie heilege kerke ons Heren.</l>
<l n="55">                Oec bescrivet ons Helynant,</l>
<l>Dat doe sendde in Grieken lant</l>
<l>Aaron, coninc van Perchi,</l>
<l>Eenen ammirael, omme dat hi</l>
<l>Tlant van Licien destruwere,</l>
<l n="60">Hiet Comeit, quam met sinen here,</l>
<l>Aldaer sente Nyclaeus lach,</l>
<l>Ende waende up dien dach</l>
<l>Sijn graf wel hebben tebroken,</l>
<l>Ende hevet hem an een ander gewroken.</l>
<l n="65">Ende alse hi keren soude te lande,</l>
<l>Quam hem een storm up de hande,</l>
<l>Die hem al sine scepe brac</l>
<l>Ende al sijn volc inden gront stac.</l>
<l>                Die coninc van Persi sendde mede</l>
<l n="70">Tien tiden, up pays ende up vrede,</l>
<l>Den keyser Karel giften groot,</l>
<l>Alse die hem vriendscap ontboot.</l>
<l>Hi brochte Karel, daer ic af telle,</l>
<l>(Die bode diet brochte hiet Abdelle)</l>
<l n="75">Een pawelyoen gemaect wale</l>
<l>Na een gesate, daer ene zale</l>
<l>In stont gemaect scone ter cure:</l>
<l>Officien binnen den mure,</l>
<l>Paerloren, cameren, kemenaden,</l>
<l n="80">Daermen in dingen soude ende raden,</l>
<l>Dretsoren, kokene ende alle ambachte,</l>
<l>Selke alse enen prince dachte,</l>
<l>Van vaerwen ende van werke diere,</l>
<l>Ende van meneger maniere,</l>
<l n="85">Rechts alst ware eens princen gesate,</l>
<l>Wijt ende groot, meer dan gemate;</l>
<l>Reepen, tenten, pauwelyoene,</l>
<l>Al bissijn ende van dieren doene.</l>
<l>Daertoe pellele ende baudekine</l>
<l n="90">Menege edele ende fine,</l>
<l><pb n="3,187"/> Specie ende balseme mede,</l>
<l>Ongyment van groter dierhede,</l>
<l>Ende een orloy edel geraect,</l>
<l>Van auricalcus al gemaect,</l>
<l n="95">Daer in XII wilen besceden waren,</l>
<l>So dat uut elker quamen gevaren</l>
<l>Ridderen, die de doren upstaken,</l>
<l>Ende daden clincken ende craken</l>
<l>Dat orloy, alst was tijt,</l>
<l n="100">Dat te horne was delijt.</l>
<l>Nochtan was int orloy mede</l>
<l>Meneghe grote wonderlichede.</l>
<l>                Oec so quamer mede te waren</l>
<l>Twee uutnemende candalaren,</l>
<l n="105">Van auricalcus, scone ende groot,</l>
<l>Ende van werke sonder genoot.</l>
</div>
<div type="subchapter"><head type="subchapter">Hoe sente Bertholomeus was vonden. XVI.</head>
<l>                Int naeste jaer na dese dinc,</l>
<l>Alse int incarnation ginc</l>
<l>DCCC ende VIII jaer,</l>
<l>So lesen wi overwaer,</l>
<l n="5">Dat sente Bertolomeus was brocht</l>
<l>Van Lipparis, daer hi was gesocht,</l>
<l>Een eylant dat inde Zuudzee leget,</l>
<l>Te Boneventen, alsemen seghet;</l>
<l>Want die Sarrasinen quamen</l>
<l n="10">Ende beroveden al te samen</l>
<l>Dat eylant, ende braken al tsamen</l>
<l>Sijn graf, ende sijn gebeente si namen,</l>
<l>Ende worpense up ende neder,</l>
<l>Ende keerden van danen weder.</l>
<l n="15">                Mettien so vertogedem daer</l>
<l>Sente Bertolomeus daer naer</l>
<l>Eenen Griexen moenc, enen clerke,</l>
<l>Die coster was van ghere kerke,</l>
<l>Ende seide: "Om mijn gebeente vare,</l>
<l n="20">Dat gespaerset leget harentare."</l>
<l>Mettien die moene weder seget:</l>
<l>"Wat vordeele ons daer an leget,</l>
<l>Dat wi den doden doen enege ere,</l>
<l>Of dijn gebeente gaderen, here?</l>
<l n="25">Want du gehinges dat gesciede,</l>
<l>Dat dit lant ende dese liede</l>
<l>Die heidine al hebben testort."</l>
<l>Doe sprac dapostel dese wort:</l>
<l>"Dit lant hevet bi miere bede</l>
<l n="30">Ghestaen in grotre sekerhede</l>
<l>Langhen stont, maer ic en conde</l>
<l>Niet verbidden meneghe sonde,</l>
<l>Diemen hier dede, ende menege mort:</l>
<l>Dies moeste dit lant sijn testort.</l>
<l n="35">Stant up, doe dat ic seide."</l>
<l>Hi sprac: "Hoe salic ander heide</l>
<l>Dine been voer dandere kinnen?</l>
<l>Inne weet hoe ics sal beghinnen."</l>
<l>Dapostel seide: "Bi nachte ga,</l>
<l n="40">Ende mere verre ende na</l>
<l>Die been, die du in diere maniere</l>
<l>Blecken sies ghelijc den viere,</l>
<l>Die gadere, dat sijn de mine."</l>
<l>Die moenc dede gerne die pine,</l>
<l n="45">Ende gaderde die been tier stat,</l>
<l>Ende leidse in een scone vat</l>
<l>Heimelike, datment niet vertelle:</l>
<l>Alleene wiste dat een gheselle.</l>
<l>                Nu hebbent die Lumbaerden vernomen,</l>
<l n="50">Dattie Sarrasinen sijn comen</l>
<l>In Lipparis, ende storden tlant.</l>
<l>Si voeren daer waert te hant,</l>
<l>Om te soukene die viande.</l>
<l>Alsi quamen binden lande,</l>
<l n="55">So hebben si ten selven stonden,</l>
<l>Alst God wilde, den moenc vonden,</l>
<l>Die hem wijsde up dien dach,</l>
<l>Waer dat sente Bertholomeus lach,</l>
<l>Ende namen den moenc ende theilechdoem,</l>
<l n="60"><pb n="3,188"/> Ende voerden wech ende haddens roem.</l>
<l>                Alsi keren souden te lande,</l>
<l>Ghesciede dat die viande,</l>
<l>Die Sarrasine, up hem quamen,</l>
<l>Ende beringeden al te samen</l>
<l n="65">Gheent scip, daermen den zant in brochte,</l>
<l>So dat nieweren ontgaen en mochte.</l>
<l>Doe quam eene grote deemsterhede</l>
<l>Vordie heidine daer ter stede,</l>
<l>Dat si niet en consten gesien,</l>
<l n="70">Noch en wisten waer henen tien.</l>
<l>Dusdanege wijs eist tscip ontfaren,</l>
<l>Daer die heileghe beene in waren.</l>
<l>                Alsi te lande mochten keren,</l>
<l>Drouchen si met groter eren</l>
<l n="75">Den apostel te Bonevente;</l>
<l>Met fessten ende met paerlemente</l>
<l>Leiden sine inden outaer,</l>
<l>Alsemen screef ons Heren jaer</l>
<l>DCCC ende IX, alsict sach,</l>
<l n="80">Upten XXVsten dach</l>
<l>Vander maent die October heet.</l>
<l>Daer lach hi lange, alsemen weet.</l>
</div>
<div type="subchapter"><head type="subchapter">Hoe Karel Agolante sevle sprac. XVII.</head>
<l>                Nu hevet versament Agolant</l>
<l>Menegen groten Gods viant,</l>
<l>Sarrasine van wilder viten,</l>
<l>Moren ende oec Moabiten,</l>
<l n="5">Paerden ende Ethyopiene,</l>
<l>Affricane ende Persiene,</l>
<l>Den coninc van Arabie,</l>
<l>Den coninc van Alexandrie,</l>
<l>Van Baerberien den coninc noch,</l>
<l n="10">Enten coninc van Maroch,</l>
<l>Den coninc van Moyorke mede,</l>
<l>Den coninc van Meque der stede,</l>
<l>Enten coninc van Sibile,</l>
<l>Ende dien van Cordes oec tier wile,</l>
<l n="15">Enten coninc van Agabienen,</l>
<l>Enten coninc vanden Gubienen,</l>
<l>Ende es al over die Geronde comen,</l>
<l>Ende hevet gewonnen ende genomen</l>
<l>Ene stat, die Agennum hiet.</l>
<l n="20">Den coninc Karel hi ontbiet,</l>
<l>Updat hi wille onder hem wesen,</l>
<l>Hi wille hem geven te desen</l>
<l>Scat ende penninge menechfoude,</l>
<l>Gheladen met selvere ende met goude</l>
<l n="25">Somers vele sonder ghetal.</l>
<l>Ende dit ontboot hi Karel al,</l>
<l>Want hine gerne kennen woude,</l>
<l>Om dat hine laghen soude</l>
<l>In enen wighe, ende slaen te doot.</l>
<l n="30">Karel hadde wijsheit groot</l>
<l>In hem, ende kende altehant</l>
<l>Wat hire met meende, Agolant.</l>
<l>IIII<hi rend='sup'>M</hi> ridderen nam hi daere,</l>
<l>Die staereste van al siere scare,</l>
<l n="35">Ende voer Agennum IIII milen naer,</l>
<l>Ende lietse teere achterhoeden daer.</l>
<l>Met LX ridderen voer hi vort</l>
<l>Tote eenen berghe bider port.</l>
<l>Sine diere cledere dedi af,</l>
<l n="40">Andere cledere men hem gaf,</l>
<l>Sinen schilt hi achter hem hangen dede,</l>
<l>Ende dat up dat neder mede:</l>
<l>Also moesten boden riden</l>
<l>Boetscap in orlogen tiden.</l>
<l n="45">Met eenen ridder sinen pat</l>
<l>Quam hi ghevaren toter stat.</l>
<l>Daer heeftmen hem die porte ondaen,</l>
<l>Ende men heefse gheleet saen</l>
<l>Beede te samene metter hant</l>
<l n="50">Vorden coninc Agolant.</l>
<l>Alse hi der talen mochte pleghen,</l>
<l>Seidi: si quamen van Karles wegen,</l>
<l><pb n="3,189"/> Ende hi met LX ridders quame,</l>
<l>Ende gherne sulke sake name,</l>
<l n="55">Alsemen hem bode, ende sulc goet,</l>
<l>Ende hi manscap gerne doet.</l>
<l>"Coemt met LX ridderen te hem,</l>
<l>Gef dat goet, manscap nem;</l>
<l>Hine es niet verre vander steden,</l>
<l n="60">Du moges wel comen met vreden."</l>
<l>Agolant sprac: "Vaert wech beide;</l>
<l>Segt Kaerl dat hi mijns onbeide."</l>
<l>Karel heeftene wel besien,</l>
<l>Ende bekendene mettien.</l>
<l n="65">Die stat mercti harentare,</l>
<l>Waer soe best te winne ware,</l>
<l>Ende sach die coningen diere waren,</l>
<l>Ende es te sinen LX gevaren,</l>
<l>Ende mettien LX tiere steden,</l>
<l n="70">Daerre IIII<hi rend='sup'>M</hi> sijns ontbeden.</l>
<l>                Agolant die volgede naer</l>
<l>Met VII<hi rend='sup'>M</hi> ridderen daer,</l>
<l>Maer Karel entie sine weken,</l>
<l>Alsi sagen die heidijnsce treken,</l>
<l n="75">Ende es in Vranckerike gekeert,</l>
<l>Ende hevet also sijn here gemeert,</l>
<l>Dat hi up eenen corten dach</l>
<l>Wederquam ende belach</l>
<l>Agennum die vaste stede,</l>
<l n="80">Agolant ende sijn volc mede,</l>
<l>Ende vachter VI maenden an.</l>
<l>Ter sevender maent hi began</l>
<l>Rechten mangen ende evenhoghen.</l>
<l>Agolant sach voer sinen ogen,</l>
<l n="85">Dat die stat stont te verliese:</l>
<l>Die coninge ende sijn volc van kiese</l>
<l>Nemet hi om vlien siere straten.</l>
<l>Si slopen dor proveye ghaten,</l>
<l>Ende so henen indie Geronde,</l>
<l n="90">Ende over dwater in corter stonde,</l>
<l>Want soe loept vaste andie stat.</l>
<l>                Des anders dages vrouch nadat</l>
<l>Wan Karel die stat entie sine.</l>
<l>Daer bleven X<hi rend='sup'>M</hi> Sarrasine.</l>
<l n="95">Dander ontfloen, wie so conde,</l>
<l>Over die riviere Geronde,</l>
<l>Ende Agolant die weec naer dat</l>
<l>Tote Seyntes indie stat.</l>
<l>Karel entie sine volghen,</l>
<l n="100">Ende ontboot hem na verbolghen,</l>
<l>Dat hi hem upgave die stede.</l>
<l>Hi seide dat hijs niet en dede,</l>
<l>Maer hi wilde comen te velde</l>
<l>Ende striden met ghewelde:</l>
<l n="105">Die tfelt behilde, dat die stede</l>
<l>Sijn soude sijn in goeden vrede.</l>
</div>
<div type="subchapter"><head type="subchapter">Den wijch van Karl ende Agolande. XVIII.</head>
<l>                Navonds vorden wijch so laghen</l>
<l>Die Fransoysen met haren magen</l>
<l>Tusscen Taylgeborch ende Seyntes de port,</l>
<l>Up eene riviere, diemen hort</l>
<l n="5">In Latijn noemen Charancha.</l>
<l>Die kerstine, verre ende na,</l>
<l>Staken ghinder, na haren doene,</l>
<l>Hare speren voer die pauwelyoene.</l>
<l>Des anders dages hebsi mettien</l>
<l n="10">Hare scachte gelovert gesien,</l>
<l>Alder gheerre, sonder waen,</l>
<l>Die maertelie souden ontfaen</l>
<l>Indien daghe dor onsen Here,</l>
<l>Dies waren vro ende blide sere.</l>
<l n="15">Alle dese goede liede,</l>
<l>Dien dese myracle ghesciede,</l>
<l>Traken over een te samen,</l>
<l>Enten voerwijch datsi namen,</l>
<l>Daer si menegen met ghewelt</l>
<l n="20">Stouten heidinen hebben gevelt,</l>
<l>Doch so bleven si mede daer:</l>
<l>IIII<hi rend='sup'>M</hi> waerre over waer.</l>
<l>                Karel die wart vanden orsse</l>
<l>Daer ghevellet in die porsse,</l>
<l n="25">Ende dat ors bleef ghinder doot.</l>
<l><pb n="3,190"/> Die slachtinge wart daer so groot,</l>
<l>An beeden ziden upten velde,</l>
<l>Die heidine moesten met ghewelde</l>
<l>Den kerstinen tfelt daer laten,</l>
<l n="30">Ende heenen vlien haerre straten.</l>
<l>Karel wart vermonteert;</l>
<l>Daert alre dicst was ghespeert</l>
<l>Inden wijch, dorbrac hi dat,</l>
<l>Ende maecte eenen widen pat.</l>
<l n="35">Daer wart indie vlucht geslegen,</l>
<l>Met menegen heidinen deghen,</l>
<l>Die rike coninc van Agabie,</l>
<l>Entie coninc van Bugie.</l>
<l>                Agolant die es ontreden,</l>
<l n="40">Want die kerstine so sere streden,</l>
<l>Dat hi begaf alle sine commune,</l>
<l>Ende vlo henen te Pampelune,</l>
<l>Want hem dochte dat hi sat</l>
<l>Seker indie vaste stat.</l>
<l n="45">Daer vergaderden an hem de scaren,</l>
<l>Die den kerstinen ontreden waren;</l>
<l>Ende alse hi sach wat hem bleef,</l>
<l>Anderwaerven hi Karel screef,</l>
<l>Dat hi daer sijns ontbeiden soude,</l>
<l n="50">Waert so dat hi striden woude.</l>
<l>Karel hilt hem niet an sijn bieden:</l>
<l>Hi sach tverlies van sinen lieden,</l>
<l>Ende hilt dat hijs up hem wan,</l>
<l>Ende besettet an sine man.</l>
<l n="55">Selve bi ghemeenen rade,</l>
<l>Omme dat groot was sine scade,</l>
<l>Es hi te Vrankerike gevaren,</l>
<l>Omme te meersene sine scaren.</l>
</div>
<div type="subchapter"><head type="subchapter">Wie met keyser Karel was. XIX.</head>
<l>                Alse Karel in Vrankerike quam,</l>
<l>Vant hi menegen ridder gram,</l>
<l>Omme sijn verlies, om sine scade,</l>
<l>Ende omdie grote overdade</l>
<l n="5">Vanden fellen Sarrasinen.</l>
<l>Karel, die hem wille pinen,</l>
<l>Eist Gods wille, doot te blivene,</l>
<l>Oft om die heidine te verdrivene</l>
<l>Van sente Jacobs grave des groten,</l>
<l n="10">Hi ontboot alle sine ghenoten,</l>
<l>Beede in Beyeren ende in Swaven,</l>
<l>In Almaengen, princen, graven,</l>
<l>Kercheren ende ridderen mede:</l>
<l>Wie so ware in eeneger stede,</l>
<l n="15">Die bi eenegen mesdaden</l>
<l>In eighijndoeme ware verladen,</l>
<l>Of bi eenegen ghevechte</l>
<l>Eighijn stonde ter kerken rechte,</l>
<l>In Alemaengen of in Ytale,</l>
<l n="20">Oft in Gallen also wale,</l>
<l>Dat si hem vri copen souden,</l>
<l>Updat si mettem varen wouden,</l>
<l>Die Sarrasine weren met crachte;</l>
<l>Ende haer afcomen ende haer geslachte</l>
<l n="25">Soude oec emmermeer daer bi</l>
<l>Wesen voerwaert meer vri.</l>
<l>Die oec laghen in prisoene,</l>
<l>Scalt hi quite bi sulken doene,</l>
<l>Entie aerme maecti rike,</l>
<l n="30">Om hem te volgene gewillike.</l>
<l>Die laghen in nyde ende in haten,</l>
<l>Dedi versoenen ende quite laten;</l>
<l>Die ontervet waren ende verdreven,</l>
<l>Dedi thare wedergheven,</l>
<l n="35">So dat si hem gehelpen mochten;</l>
<l>Die ghene die ten wapenen dochten,</l>
<l>Ende met scilden ende met speren</l>
<l>Vechten consten ende hem verweren,</l>
<l>Hevet hi te ridderscepe vercoren;</l>
<l n="40">Entie sine hulde hadden verloren,</l>
<l>Vergaf hi sinen evelen moet,</l>
<l>Ende dedem eere ende gaf hem goet.</l>
<l>Doe versaemdi sijn here,</l>
<l>C<hi rend='sup'>M</hi> man ter were</l>
<l n="45">Ende XXIIII<hi rend='sup'>M</hi> mede,</l>
<l>Ridders van groter werdichede,</l>
<l>Sonder voetgangers ende sciltknechte,</l>
<l>Diemen niet en mach te rechte</l>
<l>In ghetale wel bevaen,</l>
<l n="50">Ende so heenen te Spaengen saen</l>
<l><pb n="3,191"/> Jegen den riken Agolant,</l>
<l>Die was der kerstijnre viant.</l>
<l>Ende dit sijn der prencen namen,</l>
<l>Die metten keyser Karel quamen:</l>
<l n="55">                "Ic Tulpijn, erdsch bisscop van Riemen,</l>
<l>Die dit screef, ende anders niemen,</l>
<l>Ic was dieden volke castijede,</l>
<l>Ende leerde ende benedijede,</l>
<l>Ende wapenedse met minen troeste,</l>
<l n="60">Ende met stride dicken verloeste,</l>
<l>Want ic met wapenen ende met handen</l>
<l>Dicken fel was den vianden.</l>
<l>                Roelant, van Mantes de grave,</l>
<l>Des keysers neve, daermen ave</l>
<l n="65">So grote vromichede vint.</l>
<l>Hi was des graven Milen kint</l>
<l>Ende Berten, die zuster was</l>
<l>Keyser Karels, alsict las.</l>
<l>IIII<hi rend='sup'>M</hi> man haddi wijchgare</l>
<l n="70">Varende in sine scare.</l>
<l>                Van Geneven grave Olivier:</l>
<l>Sijn vader was die stoute Reinier.</l>
<l>Dien volgeden an sinen vane</l>
<l>IIII<hi rend='sup'>M</hi> stouter ridders ane.</l>
<l n="75">                Aranstans, coninc van Bertaengen,</l>
<l>Voer mede in de vaert van Spaengen,</l>
<l>Met VII<hi rend='sup'>M</hi> an siere ziden;</l>
<l>Nochtan was tien selven tiden</l>
<l>In Baertaengen een ander mede,</l>
<l n="80">Die oec sat in coninx stede,</l>
<l>Ende hiet die coninc van Bartaengen:</l>
<l>                Daer was Engelrijn, van Aquitaengen</l>
<l>Hertoghe, dat eene stede was,</l>
<l>Die wilen maecte, alsict las,</l>
<l n="85">Augustus, dus hebben wijt verstaen,</l>
<l>Ende hiet hare wesen onderdaen</l>
<l>Seyntes ende Lymoge mede,</l>
<l>Putiers ende Bourges die stede,</l>
<l>Met alden lande datter toehort.</l>
<l n="90">Der stede name ende hare wort</l>
<l>Gaf Aquitaengie die here groot;</l>
<l>Maer sijnt dat Engelrijn was doot,</l>
<l>So bleef woeste aldie stat,</l>
<l>Want alt manvolc, datter in sat,</l>
<l n="95">Wart versleghen altemale</l>
<l>Inden wijch van Ronchevale,</l>
<l>Ende men en vant geen volc na dat,</l>
<l>Dat besitten wilde die stat.</l>
<l>                Daer voer mede, lesen wi hier,</l>
<l n="100">Van Bordeus coninc Gayfier,</l>
<l>                Entie coninc Gondebout</l>
<l>Van Vrieselant, een here stout.</l>
<l>                Van Nantes Ollus de grave,</l>
<l>Daer men vele tellet ave;</l>
<l n="105">                Ende Arnout van Beaulande,</l>
<l>Die selve doot slouch Agolande;</l>
<l>                Van Beyeren hertoghe Naaman,</l>
<l>Die dicken prijs met wapenen wan;</l>
<l>                Ogier, coninc van Denemaerke,</l>
<l n="110">Die getrouwe ridder, die staerke;</l>
<l>                Van Bourges die prince Lambrecht,</l>
<l>Die vromech was int gevecht;</l>
<l>                Ende Sampsoen, die prince hoghe,</l>
<l>Die in Bourgoenyen was hertoghe;</l>
<l n="115">                Constantijn, die stoute Romein,</l>
<l>Die bailliu was int Roemsce plein;</l>
<l>                Die hertoghe van Loreine Garijn. -</l>
<l>Dit waren die princen kerstijn,</l>
<l>Die in Kaerles here waren."</l>
<l n="120">                Twee dachvaert waren lanc de scaren,</l>
<l>Ende also breet so dochtet schinen.</l>
<l>Men horde die paerde entie businen</l>
<l>Over XII milen verre:</l>
<l>Dies wart menege vrouwe erre.</l>
<l n="125"><pb n="3,192"/> Te Pampelunen waert trac there</l>
<l>Jegen Agolante ter were.</l>
</div>
<div type="subchapter"><head type="subchapter">Agolants doot. XX.</head>
<l>                Karel hadde geleert te voren</l>
<l>Spaensche tale, als wijt horen,</l>
<l>In siere joget tote Tolette;</l>
<l>Dies haddi te minder lette</l>
<l n="5">Te sprekene jegen de Spaensce boden.</l>
<l>Agolant heeft hem ontboden,</l>
<l>Dat hine gerne selve sprake.</l>
<l>Karel gheorlovede die sake,</l>
<l>Ende men nam an beden ziden</l>
<l n="10">Goeden vasten vrede tien tiden,</l>
<l>So dat si te gader quamen.</l>
<l>Si gaven antworde ende namen,</l>
<l>So dat si over een draghen,</l>
<l>Wies ridderen dandere verjagen</l>
<l n="15">Ofte upten velde doot slaen,</l>
<l>Sine wet es best, sonder waen.</l>
<l>Dit wilmen proeven in corten tiden,</l>
<l>Ende XX doen jegen XX striden:</l>
<l>Karel XX vanden sinen</l>
<l n="20">Jegen XX Sarrasinen.</l>
<l>Die Sarrasinen bleven doot,</l>
<l>Daer nontgincker cleene no groot.</l>
<l>Doe senddere XL Agolant,</l>
<l>Ende Karel XL te hant,</l>
<l n="25">Entie kerstine verwonnen,</l>
<l>Want hem wilds onse Here jonnen.</l>
<l>                Doe sendemer an elke zide</l>
<l>C vromeghere ten stride,</l>
<l>Entie heidine wonnen tfelt</l>
<l n="30">Uptie kerstine met ghewelt,</l>
<l>Also dat si hem ontreden.</l>
<l>                Ander waerven si oec streden,</l>
<l>CC jegen CC man.</l>
<l>Een vreselijc strijt daer began,</l>
<l n="35">Entie kerstine sloughen doot</l>
<l>Die heidine, cleene ende groot.</l>
<l>Doe sprac die coninc Agolant,</l>
<l>Ende lyede mede altehant,</l>
<l>Dat beter ware die kerstine wet,</l>
<l n="40">Dan die Mahomet hadde gheset,</l>
<l>Ende seide hi wilde an Karel gaen,</l>
<l>Ende smaergens doepsel ontfaen,</l>
<l>Ende bejagede vast ghelede,</l>
<l>Te vaerne ende te keerne bede.</l>
<l n="45">                Des maergens, inden vasten vrede,</l>
<l>Quam met groter moghenthede</l>
<l>Omtrent mestijt Agolant,</l>
<l>Alse doepsel tontfane te hant.</l>
<l>Den keyser Karel heefti vonden</l>
<l n="50">Sittende etende tien stonden,</l>
<l>Ende mercte sere die stat,</l>
<l>Hoemen daer bi ordinen sat:</l>
<l>Die ridderen in hare stede,</l>
<l>Die canoenken in die hare mede,</l>
<l n="55">Entie moenken indie hare.</l>
<l>In sijn abijt, in sijn gheghare,</l>
<l>So sat elc man daer ende at.</l>
<l>Agolant bevragede dat,</l>
<l>Wat lieden het ware van elken cleden,</l>
<l n="60">Ende men hevet hem besceden.</l>
<l>                Doe sach hi over eene zide</l>
<l>XIII aerme sere onblide</l>
<l>Ter erden sitten in clederen cranc,</l>
<l>Sonder laken ende banc,</l>
<l n="65">Met aermen dranke, met cleenre spisen.</l>
<l>Wie si waren, hiet hi hem wisen.</l>
<l>Karel seide: "Ic saelt u leren:</l>
<l>Het sijn die boden Gods ons Heren,</l>
<l>Inder XIII apostele eere,</l>
<l n="70">Die wi voeden dor onsen Here."</l>
<l>Agolant in antworden vel:</l>
<l>"Hine dient sinen God niet wel,</l>
<l>Die sine boden dus ontfaet.</l>
<l>Dien bi di te sittene staet,</l>
<l n="75">Sijn wel gecleet ende wel gevoet,</l>
<l>Ende si verteren tgrote goet:</l>
<l>Dijns Heren boden die verderven,</l>
<l><pb n="3,193"/> Want si couts ende hongers sterven,</l>
<l>Ende sitten verre van di mede.</l>
<l n="80">Hi doet sinen God lelijchede,</l>
<l>Die dus sine boden set.</l>
<l>Du heves mi geprijst dine wet,</l>
<l>Maer alsemen hier mach sien vor ogen,</l>
<l>So machmense vor valsch togen."</l>
<l n="85">Orlof nam hi ende voer dane;</l>
<l>Doepsel ontseidi tontfane,</l>
<l>Ende ontboot Karel strijt</l>
<l>Enten sinen ter morghijn tijt.</l>
<l>                Karel hevet dit verstaen,</l>
<l n="90">Twi hi doepsel ne wilde ontfaen,</l>
<l>Ende was droeve ende erre sere,</l>
<l>Twi hi verloos so groten here,</l>
<l>Ende dede den aermen in sijn here</l>
<l>Spise gheven na haren ghere,</l>
<l n="95">Ende cleden utermaten wel.</l>
<l>                Des morgens was de wijch so fel,</l>
<l>Dat den heidinen verginc te scande.</l>
<l>                Arnout, die here van Beaulande,</l>
<l>Vernam midden indie porsse</l>
<l n="100">Agolande up sinen orsse,</l>
<l>In eene harde staerke scare.</l>
<l>Dien trac hi met pinen nare,</l>
<l>Ende dorbrac ende dorslouch</l>
<l>Ghene scare sorgelijc genouch,</l>
<l n="105">Ende midden indie porsse groot</l>
<l>Slouch hi Agolante doot.</l>
<l>                Doe dat heidijn volc ghesach,</l>
<l>Dat hare here doot lach,</l>
<l>Worden si in rouwen groot.</l>
<l n="110">So menech heidijn blever doot,</l>
<l>Dat dat kerstijn here woet</l>
<l>In siere vianden bloet.</l>
<l>Pampelune wart upghegheven.</l>
<l>Wat heidijn daer was, liet sijn leven.</l>
<l n="115">Die coninc van Cordes ende van Cycile</l>
<l>Vloen henen ter selver wile,</l>
<l>Met eere menechte niet groot.</l>
<l>Some kerstine blevenre doot,</l>
<l>Die wederkeerden uten stride,</l>
<l n="120">Want si des roefs waren blide,</l>
<l>Ende alsi weder souden keren,</l>
<l>Gheladen thaerre onneren,</l>
<l>Die twee coningen, daer wi af seiden,</l>
<l>Die daer ontfloen, laghe leiden,</l>
<l n="125">(Die van Cordes ende van Cycile)</l>
<l>Ende slougen der onser tier wile</l>
<l>Meer dan M te doot,</l>
<l>Die bleven bi dulheden groot.</l>
</div>
<div type="subchapter"><head type="subchapter">Der More wijch ende van Fernagute. XXI.</head>
<l>                Ten anderen daghe, alsewijt horen,</l>
<l>Sendde die prinche vanden Moren</l>
<l>An Karel, ende ontboet hem strijt</l>
<l>Ten naesten daghe sonder respijt,</l>
<l n="5">Up dat hi hem weren duerre:</l>
<l>Entie prince die hiet Fuerre.</l>
<l>Karel gheorlovede den strijt,</l>
<l>Ende scaerde in cortere tijt</l>
<l>Sijn here, ende so te velde waert.</l>
<l n="10">Gode bat hi ane die vaert,</l>
<l>Dat hi hem vertogen woude,</l>
<l>Wie ten wighe bliven soude.</l>
<l>God hevet sine bede ontfaen.</l>
<l>Doe sach hi up hare wapenen staen</l>
<l n="15">Elken een cruce ter selver tijt,</l>
<l>Die sterven souden inden strijt,</l>
<l>Ende dat cruce dat was root.</l>
<l>Mettien Karel die besloot</l>
<l>Alle in sine coratore,</l>
<l n="20">Ende voer vechten uptie More,</l>
<l>Ende hevet Fuerre den prince gevelt,</l>
<l>Mettem III<hi rend='sup'>M</hi> up dat velt.</l>
<l>Alse hi sijn coratore ontsloot,</l>
<l>Vant hi alle die ridderen doot,</l>
<l n="25">Want God maketse dor haer begaren</l>
<l>Na haren wille maertelaren.</l>
<l>                Hier naer quam den keyser mare,</l>
<l>Dat een gygant te Nasers ware,</l>
<l><pb n="3,194"/> Hiet Fernaguut, so groot van machte,</l>
<l n="30">Ende ware van Golyaes geslachte,</l>
<l>Dien wilen metter slingren slouch</l>
<l>Tkint David, dies menech louch.</l>
<l>Die ammirael van Babylone</l>
<l>Senddene dor Karles hone</l>
<l n="35">Met XX<hi rend='sup'>M</hi> Torken daer,</l>
<l>Om den onsen te doene vaer.</l>
<l>Dese nontsach spere no schichte:</l>
<l>Sijn vel was so ghedichte.</l>
<l>XL manne haddi cracht.</l>
<l n="40">Karel daer waert met siere macht,</l>
<l>Ende viel te Nazers vor die stede.</l>
<l>Die gygant hem buten dede,</l>
<l>Ende eesschede een wijch in sire bede.</l>
<l>Karel senddem daer ter stede</l>
<l n="45">Coninc Ogiere, den stouten Deene,</l>
<l>Ende hi voer ghewillike hene.</l>
<l>                Alsene Fernaguut vernam,</l>
<l>Gemackelike hi themwaerts quam;</l>
<l>Inden rechtren aerm hine nam,</l>
<l n="50">Ende droughene van daer hi quam</l>
<l>Tote Nasers in sijn prisoen,</l>
<l>Datter niemen jegen mochte doen,</l>
<l>Al ghewapijnt, an sinen dane.</l>
<l>                Die rese was XII ellen lanc,</l>
<l n="55">Diemen hiet <hi rend="italic">cubitus</hi> in Latijn;</l>
<l>Eere ellen lanc was sijn anscijn,</l>
<l>Sine aerme ende sine scinckele waren</l>
<l>Elke IIII ellen lanc te waren;</l>
<l>Sine vingren III palmen lanc.</l>
<l n="60">                Naer des coninx Ogiers ganc</l>
<l>Was jegen hem gesent van Albespine</l>
<l>Reinaut; dien nam hi sonder pine,</l>
<l>In diere gebare alst ware een lam,</l>
<l>Ende droegene lichte, van danen hi quam,</l>
<l n="65">Met eenen aerme, ende lede</l>
<l>Indes coninx Ogiers stede.</l>
<l>                Daer naer sendemer hem tween:</l>
<l>Constantijn dat was die een,</l>
<l>Die bailliu van Rome de stede,</l>
<l n="70">Ende Ollus die grave mede.</l>
<l>In twee aermen, daert vele sagen,</l>
<l>Nam hise ende heefse gedraghen</l>
<l>Indien kaerkere, daer dandre twee</l>
<l>Laghen ende dogeden wee.</l>
<l n="75">                Aldus daer na emmer twee quamen,</l>
<l>So dattere XX te samen</l>
<l>Also gevaen waren dus na dese,</l>
<l>Wie soes vro of droeve wese.</l>
<l>Karel en wils hem niet genenden,</l>
<l n="80">Dat hire meer daer wille senden;</l>
<l>Maer siere zuster zone Roelant,</l>
<l>Die de maerscalckie hadde in hant,</l>
<l>Ende nochtoe was jonc van daghen,</l>
<l>Wan met beden ende met claghen</l>
<l n="85">Cume dat hire mochte varen,</l>
<l>Want hi nochtoe was jonc van jaren.</l>
<l>Roelant quam jegen hem gereden;</l>
<l>Die ruese namene daer ter steden,</l>
<l>Uten zadele hine prant,</l>
<l n="90">Alleene metter rechter hant,</l>
<l>Also alse hi dandere dede,</l>
<l>Ende leidene te diere stede</l>
<l>Upten hals van sinen paerde,</l>
<l>Ende voerdene siere vaerde.</l>
<l n="95">Maer Roelande wies therte sere,</l>
<l>Ende troostem an onsen Here,</l>
<l>Ende greep den ruese biden baerde.</l>
<l>Updie gopen vanden paerde</l>
<l>Hevet hine achterwaert gebogen,</l>
<l n="100">Ende es up sinen buuc gevloghen,</l>
<l>Ende vielen beede vanden paerde,</l>
<l>Hi entie ruese updie aerde.</l>
<l>Mettien sijn si upghestaen,</l>
<l>Ende so up hare paerde saen.</l>
<l n="105">Roelant trac sijn swert Durende,</l>
<l>Dat hi scaerp ende goet kende,</l>
<l>Ende waende den ruese ontwee slaen.</l>
<l>Dat paert moeste den slach ontfaen;</l>
<l>Dat slouch hi duere metten swerde.</l>
<l n="110">Die gygant stont updie erde,</l>
<l>Ende hevet oec sijn swert getrect,</l>
<l>Alse die hem te wrekene mect,</l>
<l>Ende hevet oec sijn zwert verheven;</l>
<l>Maer Roelant, die hem was beneven,</l>
<l n="115"><pb n="3,195"/> Sloughene upten aerm so wel,</l>
<l>Dattem daer sijn swert ontfel;</l>
<l>Doch en haddi ghenen noot</l>
<l>Inden aerm, cleene no groot.</l>
<l>Fernaghuut liet tswert ontfallen,</l>
<l n="120">Ende waendene slaen met allen</l>
<l>Metter vuust, ende slouch dat paert</l>
<l>Up thovet, dat storte ter vaert,</l>
<l>Ende bleef doot updie stat.</l>
<l>Doe gingen si geven menegen plat</l>
<l n="125">Metten vuusten, beede te voet.</l>
<l>Ghene wijch ter noenen stoet,</l>
<l>Ende bet over, so dat si vochten</l>
<l>Met steenen, so si best mochten,</l>
<l>Ende alster vespertijt waert draget,</l>
<l n="130">Gheene ruese enen vrede bejaget</l>
<l>Toter morghijnstont an Roelande.</l>
<l>Si droughen over een te hande,</l>
<l>Dat elc sal comen tsiere were</l>
<l>Sonder scilt ende sonder spere.</l>
<l n="135">Dus es elc ghekeert ten sinen,</l>
<l>Eer die zonne liet haer schinen.</l>
</div>
<div type="subchapter"><head type="subchapter">Van Fernaghuuts doot. XXII.</head>
<l>                Des anders daghes vroe si comen,</l>
<l>Daer si den camp hadden genomen.</l>
<l>Die ruese brochte sijn swert,</l>
<l>Maer en was hem niewets wert,</l>
<l n="5">Want Roelant brochte eenen staf</l>
<l>Ghewronghen, daer hi mede gaf</l>
<l>Den ruese menegen groten slach,</l>
<l>Die hem niet een haer en wach;</l>
<l>Ende warp up hem menegen steen,</l>
<l n="10">Want daer laghere menech een:</l>
<l>Hem en scaedde worp no slach.</l>
<l>Dus vochten si tote anden middach.</l>
<l>Doe bat Fernaguut ene bede,</l>
<l>Want hem die vaec so wee dede,</l>
<l n="15">Datmen des strijts name een bestant:</l>
<l>Des gheorlovede Roelant.</l>
<l>Die gygant die es geleghen,</l>
<l>Ende wilde siere rusten pleghen.</l>
<l>Roelant, die edel was van zeden,</l>
<l n="20">Nam eenen steen daer ter steden,</l>
<l>Ende heeftene hem onder thovet geleget,</l>
<l>Dat hi te bet sijns slapens pleghet.</l>
<l>Fernaguut die wart in wake,</l>
<l>Alse die gherust hadde met gemake.</l>
<l n="25">Roelant es hem gheseten bi.</l>
<l>Te vraghene so began hi,</l>
<l>Twi hem dat lijf ware so vast,</l>
<l>Dat hi nontsage niet een bast</l>
<l>Noch weder swert, no stoc, no steen.</l>
<l n="30">Doe sprac die ruese: "Ens let ne gheen,</l>
<l>Daermen mi wonden mach, groet no clene,</l>
<l>Sonder in mine navele alleene."</l>
<l>Roelant zwighet, alse hi dit hort,</l>
<l>Alse die niet en verstaet dat wort.</l>
<l n="35">Doe bevragede die gygant</l>
<l>Om die kerstine wet te hant,</l>
<l>Ende daer af heeftene wel berecht</l>
<l>Roelant, als een ons Heren knecht.</l>
<l>Fernaguut antworde tien tiden:</l>
<l n="40">"Uptie voerworde willic striden,</l>
<l>Of dijn ghelove warachtich si,</l>
<l>Dat ic verwonnen blive daer bi;</l>
<l>Ende of het valsch si, dattu mat</l>
<l>Bliven moets alhier ter stat,</l>
<l n="45">Ende laet den volke hebben den lachter,</l>
<l>Diere ondergaet, altoes hier achter;</l>
<l>Entie verwinnet, hebbe die eere."</l>
<l>"Dat si!" sprac Roelant die here.</l>
<l>Elc ghereeddem daer ten stride.</l>
<l n="50">Roelant die spranc over zide,</l>
<l>Want die ruese enen slach slouch,</l>
<l>Daer hi den staf jegen drouch,</l>
<l>Dien die ruese ontwee caerf.</l>
<l>Fernaguut die hant verwaerf,</l>
<l n="55">Dat hine nam indie aerme beide:</l>
<l>Ter erden hine lichte leide.</l>
<l><pb n="3,196"/> Roelant die riep ane met zinne</l>
<l>Den Gods sone, dien de coninghinne</l>
<l>Maria drouch, ende hare mede;</l>
<l n="60">Ende alst God gaf daer ter stede,</l>
<l>Warp hine onder hem ter vaert.</l>
<l>Mettien nam hi des ruesen swaert,</l>
<l>Ende stac hem ter selver stonde</l>
<l>In sine navele eene wonde,</l>
<l n="65">Ende hi spranc van hem bet af.</l>
<l>Die ruese een zwaer luut uutgaf,</l>
<l>Ende riep hulpe alse een zot</l>
<l>An Mahomette, sinen valschen God;</l>
<l>Want hi ghevoelde der doot pine.</l>
<l n="70">Doe quamen die Sarrasine</l>
<l>Uutgelopen in dat leste,</l>
<l>Ende droughene binnen der veste.</l>
<l>Ende Roelant die es ghekeert</l>
<l>Ghesont ten sinen ende geheert.</l>
<l n="75">Onse lieden volgeden naer</l>
<l>Dien Fernaghute drougen daer,</l>
<l>Ende worden mettem der stat gemene.</l>
<l>Si sloughent al, groot ende clene,</l>
<l>Enten groten Fernaghuut.</l>
<l n="80">Si wonnen die veste ende daden uut</l>
<l>Die ghevangene, die daer lagen,</l>
<l>Die daer grote bliscap saghen.</l>
</div>
<div type="subchapter"><head type="subchapter">Hoe Karel Cordes wan. XXIII.</head>
<l>                Karel sette sine vaert</l>
<l>Van danen te Cordes waert,</l>
<l>Danen wilen waren, hebbic verstaen,</l>
<l>Seneca ende sijn oem Lucaen.</l>
<l n="5">Daer ontbeidde terre wile</l>
<l>Sijns die coninc van Cycile,</l>
<l>Entie coninc van Cordes mede.</l>
<l>Alsi quamen daer ter stede,</l>
<l>Sendde Karel eene scare,</l>
<l n="10">Den voerwijch te nemene dare</l>
<l>Uptie felle Sarrasine,</l>
<l>Die quamen, alst was anscine,</l>
<l>Te ghemoete int gevecht.</l>
<l>Elc heidijn ridder hadde enen knecht</l>
<l n="15">In sinen breidel daer te voet,</l>
<l>Ende sijn anscijn so behoet</l>
<l>Met eenen maermoese, inder gebare,</l>
<l>Alse oft eens duvels anscijn ware,</l>
<l>Ghehornet ende ghebaert mede,</l>
<l n="20">Ende eene bonge na haer lands zede</l>
<l>In die hant: daer sloughen si an,</l>
<l>Dat onse paerde waenden dan,</l>
<l>Alsi tluut horden ende saghen,</l>
<l>Datse die duvel wilde jaghen.</l>
<l n="25">Dus vloen si luut ende ghedane,</l>
<l>Ende wat wapene men hem leide ane,</l>
<l>Noch doer spore, no dor slach,</l>
<l>Nes niemene diese keren mach.</l>
<l>Dus bleven si te ghere tijt</l>
<l n="30">Ghesconfiert ende sonder strijt.</l>
<l>                Keyser Karel dit geboot,</l>
<l>Datmen des nachts dade dor de noot</l>
<l>Den paerden decken hare ogen,</l>
<l>Ende omme dat si souden gedogen</l>
<l n="35">Van den bongen dat gheschal,</l>
<l>Dedi hem die oren stoppen al.</l>
<l>Dus quamen si up hem metter zonnen,</l>
<l>Ende hebben ghene scare dorronnen,</l>
<l>Ende gedaen oec grote plaghe</l>
<l n="40">Tote den hoghen middaghe;</l>
<l>Doch hilden si tfelt met groter pine,</l>
<l>Want alle die Sarrasine</l>
<l>Hilden hem vaste an enen waghen,</l>
<l>Die eene vane brochte gedragen,</l>
<l n="45">Die VIII sterke ossen togen.</l>
<l>Haer zede was, alsi van hoghen</l>
<l>Saghen gheenen vane bliken,</l>
<l>Sone waser altoes gheen wiken.</l>
<l>Karel die wart dies gheware,</l>
<l n="50">Ende so midden indie schare,</l>
<l><pb n="3,197"/> Daer hi niemene in en spaerde.</l>
<l>Hi slouch ontwee met sinen swaerde</l>
<l>Dien groten scachte; die vane viel neder.</l>
<l>Doe gingen si vlien vort ende weder,</l>
<l n="55">Ende lietenre teere scaren groot</l>
<l>VIII<hi rend='sup'>M</hi> upten velde doot.</l>
<l>                Ten naesten daghe hem beriet</l>
<l>Albumaior, die coninc hiet,</l>
<l>Ende gaf hem up Cordes naer desen,</l>
<l n="60">Up dat hi kerstijn soude wesen,</l>
<l>Ende van hem houden die port.</l>
<l>Niemen en dorste van danen vort</l>
<l>Jeghen hem in Spaengen striden.</l>
<l>Dat lant so deeldi tien tiden</l>
<l n="65">Den sinen elc naer siere werde,</l>
<l>Dat hi ghewonnen hadde metten swerde,</l>
<l>Ende liet sijn meeste here int lant,</l>
<l>Omme al te settene tsiere hant.</l>
<l>                Te Conpostelle es hi ghevaren,</l>
<l n="70">Entie niet vernoyert en waren</l>
<l>Van kerstijndoeme, maecti rike;</l>
<l>Die vernoyerde dies gelike</l>
<l>Dedi ontliven of versenden,</l>
<l>Ende keytiven ende elenden.</l>
<l n="75">                Hi sette weder indie steden</l>
<l>Papen, bisscoppen met vreden;</l>
<l>Teenen consilie dat hi sat</l>
<l>Te Conpostelle indie stat,</l>
<l>Ende sette dor sente Jacobs ere,</l>
<l n="80">Dat elc bisscop ende elc here,</l>
<l>Elc kerstijn coninc, elc prince mede,</l>
<l>Den bisscop van Conpostelle der stede</l>
<l>Onderhorich ware wale,</l>
<l>Van alden lande van Portegale,</l>
<l n="85">Van Galissien ende van Spaengen.</l>
<l>Te desere consilie, tesen callaengen,</l>
<l>Te desen wighen wasic Tulpijn</l>
<l>Van Riemen, metten live mijn,</l>
<l>Met IX bisscoppen, met vele clerken,</l>
<l n="90">Te Conspostellen inder kerken,</l>
<l>Ende wijeder eenen outaer mede,</l>
<l>Bi des keysers Kaerles bede,</l>
<l>In Julius upten eersten dach.</l>
<l>Alt lantscap, dat in Spaengen lach,</l>
<l n="95">Gaf Karel sente Jacobpe daer,</l>
<l>Ende gheboot al openbaer,</l>
<l>Dat elc man van Galissien lant</l>
<l>Of van Spaengen metter hant</l>
<l>III (denar.) der kerken gave dare,</l>
<l n="100">Ende hi daer mede quite ware</l>
<l>Van al daer scalcheit ane lach.</l>
<l>Oec gaf hi uut updien dach,</l>
<l>Dat die bisscoppe alle te samen</l>
<l>Hare bisscoplike roede daer namen,</l>
<l n="105">Entie coningen hare cronen,</l>
<l>Om sente Jacobs eere versconen.</l>
<l>Sine exempele nam hi daer na,</l>
<l>Dat tote Epheson in Azia,</l>
<l>Daer sente Jan sijn broeder leghet,</l>
<l n="110">Dat men mede oec dies pleghet</l>
<l>Daer tontfane roede ende crone.</l>
<l>Dus eerde hi sente Jacobpe scone.</l>
</div>
<div type="subchapter"><head type="subchapter">Gauweloens verranesse. XXIIII.</head>
<l>                Te desen tiden laghen mede</l>
<l>Te Cesar Augusta in de stede,</l>
<l>Dat Sarragoge nu es ghenant,</l>
<l>Twee heidine coningen, een Belygant,</l>
<l n="5">Ende sijn broeder Maercerijs,</l>
<l>Die waren in deser wijs</l>
<l>In Spaengen ghesent van Babylone</l>
<l>Om des coninx Karles hone.</l>
<l>Karel die hiet Gauweloene,</l>
<l n="10">Eenen edelen man van valschen doene,</l>
<l>Dat si hem kerstijn bekenden,</l>
<l>Of dat si hem tribuut senden;</l>
<l><pb n="3,198"/> So dat si hem also beraden,</l>
<l>Dat si hem senden gheladen</l>
<l n="15">XXX paerden, som met goude,</l>
<l>Som met selvere, dor sine houde,</l>
<l>Ende CCCC paerde met wine,</l>
<l>Nadie wise der Sarrasine,</l>
<l>Den besten diemen vinden mochte,</l>
<l n="20">Datmen dien den vechters brochte,</l>
<l>Ende dusent Sarrasijnsche wijf,</l>
<l>Die vulmaect hadden tlijf.</l>
<l>Gheladen met scatte, met dierhede,</l>
<l n="25">XX paerden te siere scade,</l>
<l>Omme dat hi die ridders verrade,</l>
<l>Die Karel meest hadde vercoren,</l>
<l>An hem te wrekene haren toren.</l>
<l>Gauweloen die nam den scat,</l>
<l n="30">Ende ghelovedem mede dat.</l>
<l>                Die meeste ridders namen den wijn;</l>
<l>Der wive ne geen en lietsi sijn</l>
<l>In haer geselscap, in haerre scaren;</l>
<l>Maer die van minderen name waren,</l>
<l n="35">Namen die wijf ende daden quaet.</l>
<l>                Gauweloen die gaf den raet</l>
<l>Keyser Karel, dat goet ware,</l>
<l>Dat hi leede met siere scare</l>
<l>Porthesers, dieden nauwen pas</l>
<l n="40">Hoeden, sinen liefsten bat hi das:</l>
<l>Oliviere ende Roelande,</l>
<l>Enten coninc Gondebande</l>
<l>Van Vrieselant, ende oec den staerken</l>
<l>Ogiere van Denemaerken,</l>
<l n="45">Ende van Bertaengen coninc Armestanc,</l>
<l>Ende Garijn, die hertoghe stranc</l>
<l>Van Loreine, die goedertiere,</l>
<l>Van Bordeaus coninc Gayfiere,</l>
<l>Van Bourges die prince Lambrecht,</l>
<l n="50">Escult, die grave van Lengers echt,</l>
<l>Salemoen ende Samsoen te waren,</l>
<l>Die hertogen van Bourgoengen waren,</l>
<l>Ende Arnout van Beaulande,</l>
<l>Die vrome ridder, de wel becande,</l>
<l n="55">Van Beyeren hertoghe Naaman,</l>
<l>Van Bourgoengen Aubri nochtan,</l>
<l>Constantijn, die prence van Rome.</l>
<l>                Desen bat hi dat men begome</l>
<l>Die ridderwaerde in dat dal,</l>
<l n="60">Dat men nu heet Roncheval,</l>
<l>Ende andere grote heren mede.</l>
<l>Oec liet hi in hare mogenthede</l>
<l>XX<hi rend='sup'>M</hi> kerstinen daer,</l>
<l>Omme te lidene sonder vaer.</l>
<l n="65">                Maercerijs ende Belygant</l>
<l>Die namen met hem te hant</l>
<l>L<hi rend='sup'>M</hi> Sarrasine,</l>
<l>Ende gingen luschen stillekine</l>
<l>In eenen woude daer bi, twee dage,</l>
<l n="70">Bi Gauweloens rade, wie dat clage.</l>
<l>Ten derden daghe wisten si das,</l>
<l>Dat Karel over berch was,</l>
<l>Ende quamen getrect uten hagen,</l>
<l>Daer si in gheborghen laghen,</l>
<l n="75">Ende scaerden in tween die met hem waren.</l>
<l>XX<hi rend='sup'>M</hi> teere scaren</l>
<l>Die hebben si gesent te vorwige.</l>
<l>Si quamen met groten prige,</l>
<l>Ende hebben die kerstine bestaen.</l>
<l n="80">Daer ginc men vechten ende slaen,</l>
<l>Entie kerstine die verwonnen,</l>
<l>Alse die vele van wapenen connen,</l>
<l>Ende reden den heidinen so an,</l>
<l>Dat vanden XX<hi rend='sup'>M</hi> man</l>
<l n="85">Noint nontginc clene no groet,</l>
<l>Sine blevenre alle doot.</l>
<l>Maer eer sise verwinnen mochten,</l>
<l>Seere moede si hem vochten,</l>
<l><pb n="3,199"/> Want si sere verladen waren.</l>
<l n="90">Doe quamen in ere ander scaren,</l>
<l>Al versch, XXX<hi rend='sup'>M</hi> man,</l>
<l>Ende reden hem met perssen an,</l>
<l>Ende hebben die Fransoyse verladen,</l>
<l>Dat si vielen inder scaden,</l>
<l n="95">Ende si die kerstine bi naer al</l>
<l>Sloughen te Roncevale int dal.</l>
<l>Dat liet God bidi ghescien</l>
<l>(Alsemen merken mach ende sien),</l>
<l>Want snachts te voren die kerstine</l>
<l n="100">Vanden Sarrasijnscen wine</l>
<l>Belopen waren harde vele,</l>
<l>Ende vielen in dorperen spele</l>
<l>Metten Sarrasijnscen wiven;</l>
<l>Ende oec some lieten si niet bliven,</l>
<l n="105">Sine hadde ute Vranckerike</l>
<l>Mettem brocht oncuschelike</l>
<l>Kerstine wijf, daer si bi laghen.</l>
<l>Omme dese sake lietse God plagen.</l>
<l>Daer bleven alle die riddren doot,</l>
<l n="110">Die wert waren eeren groot,</l>
<l>Sonder Roelant ende Boudene</l>
<l>Ende Diederic, die hem te houdene</l>
<l>Met eeren pijnden dat velt.</l>
<l>Alle dandere worden ghevelt</l>
<l n="115">Indien wighe, sonder ic Tulpijn,</l>
<l>Ende Gauweloen: wi moesten sijn</l>
<l>Biden keyser, daer hi was,</l>
<l>Ende liden van Porchesers den pas.</l>
</div>
<div type="subchapter"><head type="subchapter">Roelants achterste wijch. XXV.</head>
<l>                Doe die kerstine dus doot bleven,</l>
<l>God onse Here en wilde niet geven</l>
<l>Den heidinen daer met die ere,</l>
<l>Want donse vochten also sere,</l>
<l n="5">Ende vercochten hem so diere,</l>
<l>Dat die heidine in ghere maniere</l>
<l>Ne consten behouden tfelt,</l>
<l>Ende traken henen met gewelt</l>
<l>Met menegen ontbondenen vane.</l>
<l n="10">                Roelant, die vermoyt was van slane</l>
<l>Ende sine vrient hadde verloren,</l>
<l>Die liep verwoet, in groten toren,</l>
<l>Te soukene of iemene ware</l>
<l>Achter woude harentare,</l>
<l n="15">Daer hi an wrake sinen moet,</l>
<l>Alse eene leuwinne verwoet,</l>
<l>Die hare jonge sijn ontdragen.</l>
<l>In dit souken, in dit jaghen,</l>
<l>Vant hi eenen Sarrasijn,</l>
<l n="20">Swarter dan een besinget swijn,</l>
<l>Die gheschuult was na der plaghe</l>
<l>In dat wout in eene haghe.</l>
<l>An eenen boem so bant hi dien,</l>
<l>Dat hi hem niet en mochte ontflien,</l>
<l n="25">Ende es up enen berch ghetoghen</l>
<l>Omme te scouwene van hoghen,</l>
<l>Waer die heidine henen waren.</l>
<l>Hi sach vele grotre scaren,</l>
<l>Ongetellet, dochtem wale.</l>
<l n="30">Neder so quam hi te dale</l>
<l>Van Roncevale, ende nam den horen,</l>
<l>Van yvore, scone, uutvercoren,</l>
<l>Ende blies met grotre pine.</l>
<l>Die kerstine horden die busine,</l>
<l n="35">Die in haghen waren geslopen,</l>
<l>Ende quamen alle them gelopen,</l>
<l>Want si kenden den horen wel,</l>
<l>So datter hem anevel</l>
<l>Omtrent C ende meer.</l>
<l n="40">Mettien dedi eenen keer</l>
<l>Toten Sarrasijn tien stonden,</l>
<l>Dien hi anden boem hadde gebonden,</l>
<l>Ende dregedem te nemene tlijf,</l>
<l>Hine wise hem den keytijf</l>
<l n="45">Maercerise, diet al hevet beraden.</l>
<l>Die Sarrasijn die bat ghenaden,</l>
<l>Ende swert, up dat hi moet leven,</l>
<l>Hi wilre hem lijctekijn af gheven.</l>
<l>Doe leeddene Roelant up dat velt,</l>
<l n="50">Daer dat heidijn here helt,</l>
<l>Ende hij wijsdem indie porsse</l>
<l>Maercerise up enen roden orsse,</l>
<l>Met eenen schilde die was ront.</l>
<l>Roelant sciet van hem ter stont,</l>
<l n="55"><pb n="3,200"/> Ende hem wies herte ende moet,</l>
<l>Ende hem verstoremde sijn bloet,</l>
<l>Alse hi Gods viant sach,</l>
<l>Die hem hadde updien dach</l>
<l>Also grote scade gedaen.</l>
<l n="60">Met groter druust so viel hi saen</l>
<l>Indie vianden mettien;</l>
<l>Eenen heefti daer versien,</l>
<l>Die de meeste was vander scare:</l>
<l>Daer so trac hi hem bet nare.</l>
<l n="65">Gode riep hi ane, den hoghen,</l>
<l>Ende hevet sijn goede swert getogen,</l>
<l>Ende slouch genen ruese mettien</l>
<l>Vanden hovede tusscen tween dien,</l>
<l>Ende dat ors oec mids ontwee.</l>
<l n="70">Die ruese viel, no min no mee,</l>
<l>Met half den paerde, de luchter zide</l>
<l>Vander rechter versceden wide.</l>
<l>So coene en was updien dach</l>
<l>Sarrasijn, die sach den slach,</l>
<l n="75">Dat hi des swerts ontbeiden woude.</l>
<l>Maercerise lietsi upter moude</l>
<l>Met cleenre menechte ende vloen.</l>
<l>Maercerijs wilde al tselve doen,</l>
<l>Maer Roelant was hem te naer.</l>
<l n="80">Hi moeste tgelach betalen daer,</l>
<l>Ende bleef mede ghinder doot.</l>
<l>Aldaer was echt de wijch so groet,</l>
<l>Dat Roelands C gesellen goet</l>
<l>Daer bleven doot in haer bloet,</l>
<l n="85">Ende Roelant wart met vier speren</l>
<l>Duerreden daer inder weren,</l>
<l>Ende met steenen geworpen so,</l>
<l>Dat hi cume danen ontflo.</l>
<l>Maercerijs broeder Belygant</l>
<l n="90">Die vloe danen ende rumde tlant.</l>
<l>Diederic ende oec Boudene</l>
<l>Vloen int wout om tlijf te houdene.</l>
</div>
<div type="subchapter"><head type="subchapter">Des stouts Roelants doot. XXVI.</head>
<l>                Karel en wiste no clene no groet</l>
<l>Van desen stride, van derre noot,</l>
<l>So dat hi Porchesers den pas</l>
<l>Met sinen volke leden was.</l>
<l n="5">Roelant, die sere was ghewont,</l>
<l>Ende sere moede daer ter stont,</l>
<l>Dreef rouwe ende jammer groot</l>
<l>Omder heilegher ridderen doot.</l>
<l>Ten voete van Porchesers hi quam;</l>
<l n="10">Sine ruste dat hi nam</l>
<l>Onder eenen boem, bi enen stene,</l>
<l>Die up stont gherecht allene,</l>
<l>In eene mersch bi Roncevale,</l>
<l>Die scone was gegroyet wale.</l>
<l n="15">Aldaer so begaf hi tpaert.</l>
<l>Nochtoe haddi sijn goede zwaert,</l>
<l>Durenden, dat was so scone</l>
<l>Gelijc der claerheit vanden trone,</l>
<l>Dat en mochte scaerden no breken,</l>
<l n="20">Want emmer eer die handen weken.</l>
<l>Sijn hilte was van yvore,</l>
<l>Die appel beril, alsict hore;</l>
<l>Inden appel stont also</l>
<l>Ons Heren name Alpha ende O;</l>
<l n="25">Indie lempele stoet van goude</l>
<l>Een cruce, sulc als hi hebben woude.</l>
<l>                Alse hi dat uut hevet getogen,</l>
<l>Sach hijt an met droeven ogen,</l>
<l>Ende dedere up een zwaer geclach,</l>
<l n="30">Want hi hem dies sere ontsach,</l>
<l>Dat comen mochte in heidijnre hant,</l>
<l>Die den kerstinen waren viant.</l>
<l>Up eenen harden maerbersteen</l>
<l>Wille hi tgeent breken in tween;</l>
<l n="35">Drie slagen slouch hi ongheduert,</l>
<l>Dat die steen in sticken scuert,</l>
<l>Maer het bleef al onghescaet.</l>
<l>Doe vant hi enen anderen raet,</l>
<l>Ende sette den horen te monde,</l>
<l n="40">Ende blies eene cuerte stonde,</l>
<l>So dat die horen spleet ontwee,</l>
<l>Ende sine aderen, dats wonder mee,</l>
<l>An sinen halse scuerden mede</l>
<l>Van grotre cracht, die hi dede.</l>
<l n="45"><pb n="3,201"/>                 Gheent luut, also alst dingel drouch,</l>
<l>Karele indie oren slouch,</l>
<l>Die VIII milen verre was dane.</l>
<l>Die keyser hadde wille te bestane</l>
<l>Weder te keerne omme dit doen,</l>
<l n="50">Maer het ontriet hem Gauloen</l>
<l>Ende seide: "Hi jaget inden foreeste,</l>
<l>Dies blaset hi omme sine feeste."</l>
<l>                Roelant verloos al sijn gewelt,</l>
<l>Ende lach int gras daer upt velt.</l>
<l n="55">Daer quam sijn broeder Boudene toe,</l>
<l>Ende alse hine sach so vroe,</l>
<l>Wijsdi dat hi hem drinken brochte,</l>
<l>Want die dorst dedem onsochte,</l>
<l>Ende hem was die tale ontgaen.</l>
<l n="60">Boudene liep omme water saen,</l>
<l>Ende hine hevet gheen versien.</l>
<l>Roelants paert vant hi mettien;</l>
<l>Want hi den broeder sach bider doot,</l>
<l>Reet hi naer met haesten groot,</l>
<l n="65">Omden keyser te bringene mare.</l>
<l>Mettien so quam Diederic dare,</l>
<l>Ende alse hine sach so na der doot,</l>
<l>Dreef hi rouwe ende jammer groot.</l>
<l>Hi bat hem, vor dat hertebreken,</l>
<l n="70">Dat hi bijechte wilde spreken.</l>
<l>                Nu hadde Roelant updien dach</l>
<l>Bijechte gesproken, want hijs plach,</l>
<l>Ende Gode ontfangen mede;</l>
<l>Want Tulpijn seget, het was de zede</l>
<l n="75">Vanden ridderen, eer si vochten,</l>
<l>Dat si hem aldies bedochten.</l>
<l>Roelant sprac somech wort,</l>
<l>Met pinen brochti tleste vort;</l>
<l>Boven siere herten hi geprant</l>
<l n="80">Sijn vleesch aldaer metter hant,</l>
<l>Ende hi seide aldus mettien:</l>
<l>"Ic sal in desen vleesche sien</l>
<l>Minen behoudere, den hogen."</l>
<l>Doe leidi die hant up de ogen,</l>
<l n="85">Ende hi seide drie waerf mettien:</l>
<l>"Met desen ogen salickene sien."</l>
<l>Ende daer hi sciet des lives ave,</l>
<l>Seidi: "Ic zie bider Gods gave</l>
<l>Die bliscap die noit oge sach,</l>
<l n="90">Noch ore gehoren mach,</l>
<l>Noch menschen herte bekinnen,</l>
<l>Dat God ghereet heeft diene minnen."</l>
<l>Oec bat hi ter selver stijt</l>
<l>Voer alle die bleven inden strijt,</l>
<l n="95">Ende hi dede sinen ende</l>
<l>In Julius up die XVIde kalende.</l>
</div>
<div type="subchapter"><head type="subchapter">Der heren wrake ende Gauloens doot. XXVII.</head>
<l>                Ic Tulpijn, die dese passie screef,</l>
<l>Daer menech heilech ridder in bleef,</l>
<l>Stont voer Karel ende seide</l>
<l>Messe vor der zielen gheleide,</l>
<l n="5">Int dal datmen Karels dal noemt.</l>
<l>Mettien een visioen mi coemt:</l>
<l>Indie stille messe dat ic hore</l>
<l>Singhen inder inghele chore:</l>
<l>Wat het was, constic niet verstaen.</l>
<l n="10">Ende alsi mi upwaert ontgaen,</l>
<l>So lijt voer mi eene schare,</l>
<l>Alse oft swart riddersceep ware,</l>
<l>Met eenen rove voer mi dare.</l>
<l>Doe vragedic hem wat daer ware.</l>
<l n="15">Si seiden: "Wi draghen ter hellen</l>
<l>Maercerise met onsen ghesellen.</l>
<l>Uwen tutre dien voert scone</l>
<l>Michiel dinghel inden trone."</l>
<l>                Naer messe, alsic dese dinc</l>
<l n="20">Den keyser Karel tellen ginc,</l>
<l>So coemt ridende metter vaert</l>
<l>Boudene daer up Roelants paert,</l>
<l>Die telde wat daer es ghesciet,</l>
<l>Ende hoe dat hi Roelande liet.</l>
<l n="25">Daer was jammer ende hantgeslach,</l>
<l>Ende het keerde al datter lach.</l>
<l><pb n="3,202"/> Karel reet voren tien stonden,</l>
<l>Ende hevet Roelande doot vonden,</l>
<l>Upwaert liggende upt velt,</l>
<l n="30">Die an cruus sine aerme helt</l>
<l>Uptie borst gheleghet beede.</l>
<l>Up hem viel hi met leede,</l>
<l>Ende grongierde inder gebare</l>
<l>Alse oft een leuwe ware,</l>
<l n="35">Die sine jonge vonde vermort.</l>
<l>Sijn mesbaer was verre gehort.</l>
<l>Al daer dedi updat velt</l>
<l>Dien nacht slaen al sijn ghetelt.</l>
<l>Dien lachame van Roelande</l>
<l n="40">Dedi begaden te hande</l>
<l>Met balsemen, met aloe,</l>
<l>Ende dede sine uutfaert in groten wee.</l>
<l>In bosschen, in weghen dedi groet lecht</l>
<l>Aldien nacht ontsteken echt,</l>
<l n="45">Ende lesen ende singhen mede,</l>
<l>Ende voer hem doen groot ghebede.</l>
<l>                Des maergens, alst began daghen,</l>
<l>Sochtmen die waren verslaghen.</l>
<l>Olivier die was daer vonden</l>
<l n="50">Upwaert liggende tien stonden,</l>
<l>Crucewijs ten selven male,</l>
<l>In derde gepriemet met vier pale,</l>
<l>Ende met wissen daer an gebonden,</l>
<l>Ende ghevillet oec tien stonden</l>
<l n="55">Van halse toten voeten neder,</l>
<l>Ende dorsteken vort ende weder</l>
<l>Met quareelen ende met speren,</l>
<l>Ende met swerden inder weren;</l>
<l>Sijn vleesch al zwart om menigen slach,</l>
<l n="60">Die hi ontfaen hadde updien dach.</l>
<l>Al datter was dat dreef mesbaer.</l>
<l>Doe swoer die keyser Karel daer</l>
<l>Bi Gode alder werelt Here,</l>
<l>Dat hine ruste nemmermere,</l>
<l n="65">Hine soude vinden die Sarrasine,</l>
<l>Die hem also namen die sine.</l>
<l>                Met sinen ridderscepe alleene</l>
<l>Voer hi woch met haesten niet clene,</l>
<l>Entie zonne die stont stille</l>
<l n="70">Inden troen naer sinen wille;</l>
<l>Die dach wart drie daghe lanc.</l>
<l>Doch vant hise an sinen ganc</l>
<l>Bi Ebra up ghene riviere,</l>
<l>Liggende bi eere stede diere,</l>
<l n="75">Hiet Cesar Augusta hier te voren,</l>
<l>Die wi nu Saragoge noemen horen,</l>
<l>Aldaer si hare feeste houden</l>
<l>In joien ende in groter vrouden.</l>
<l>Up hem viel hi met moede groot,</l>
<l n="80">Ende sloughere IIII<hi rend='sup'>M</hi> doot,</l>
<l>Ende keerde weder te Roncevale.</l>
<l>                Daer dedi ondervraghen wale,</l>
<l>Oft waer ware, dat seide dat diet,</l>
<l>Of Gauweloen den wijch verriet.</l>
<l n="85">Diederic sprac met ghenende,</l>
<l>Die was over Roelants ende,</l>
<l>Ende met Boudene allene wech ginc</l>
<l>Uten wighe, dat die dinc</l>
<l>Al bi Gauweloens rade quam,</l>
<l n="90">Ende hiere groot goet omme nam.</l>
<l>Gauloen die loghenets geheel.</l>
<l>Voer hem nam camp Pinabeel,</l>
<l>Een sijn ridder, jegen Diederike,</l>
<l>Ende wart versleghen cortelike;</l>
<l n="95">Ende Karel dede Gauweloen</l>
<l>An vier paerde binden doen,</l>
<l>Up elken sittende enen knecht,</l>
<l>Ende dedene also scueren recht.</l>
</div>
<div type="subchapter"><head type="subchapter">Roelants uutfaert enter andre. XXVIII.</head>
<l>                Tien tiden waren twee kerchove,</l>
<l>Geheilecht ende van groten love,</l>
<l>Teen tArleblanken, dies bem ic wijs,</l>
<l>Int velt dat hiet Aysijs,</l>
<l n="5">Tander te Bourdeaus inde stede,</l>
<l>Die God onse Here wijen dede</l>
<l>Sinen heileghen jongers sevene,</l>
<l>Diene kenden in menschen levene,</l>
<l><pb n="3,203"/> Van Ays sente Maximijn,</l>
<l n="10">Ende van Arleblanken sente Theofijn,</l>
<l>Sente Pauwels van Nerbone,</l>
<l>Van Peregorge sente Frontoene,</l>
<l>Van Lymoge sente Marcyale,</l>
<l>Van Tolouse also wale</l>
<l n="15">Sente Saturnijn, ende sente Eutropius mede</l>
<l>Van Seintes die oude stede.</l>
<l>Dese heren van groten love</l>
<l>Wijeden dese twee kerchove,</l>
<l>Te Bordeaus ende tArleblanke.</l>
<l n="20">Daer groufmen dese heren met danke.</l>
<l>                Roelande voerdemen tier tijt</l>
<l>Up twee mule in een calijt,</l>
<l>Met edelen pellele ghedect;</l>
<l>Te Blavyen es mer met ghetrect,</l>
<l n="25">In sente Romeins kerke begraven,</l>
<l>Die hi eerst rike maecte van haven,</l>
<l>Ende settere canoenke reguliere.</l>
<l>Daer groufmenne na heren maniere,</l>
<l>Ende sijn zwert oec Durendale</l>
<l n="30">Te sinen hoefden also wale,</l>
<l>Ende sinen yvorinen horne mede,</l>
<l>In tekene siere vromechede.</l>
<l>Sidert daer na in langen daghen</l>
<l>Was die horen te Bordeaus gedragen.</l>
<l n="35">                Te Bellijn so sijn begraven,</l>
<l>Eerlike, met grotre haven,</l>
<l>Van Geneven die goede Olivier,</l>
<l>Een stout ridder ende een fier,</l>
<l>Ende coninc Gondebant de wigant,</l>
<l n="40">Die coninc was in Vrieselant,</l>
<l>Van Denemaerken coninc Ogier</l>
<l>(Dat sulke liegen, die leven hier,</l>
<l>Die seggen dat hi te Meaus leget);</l>
<l>Te Bellijn mede, alse Tulpijn seget,</l>
<l n="45">Was begraven na Karles danc</l>
<l>Van Bartaengen coninc Aermstanc,</l>
<l>Ende daermede dies ghelike</l>
<l>Hertoghe Garijn van Lotterike.</l>
<l>                Te Bourdeaus begroufmer vele,</l>
<l n="50">Die storven inden nijtspele:</l>
<l>Van Bordeaus coninc Gayfier,</l>
<l>Ende Reinaude ende Galier,</l>
<l>Van Bourges den coninc Lambrecht,</l>
<l>Entie doot bleven int gevecht</l>
<l n="55">Hem V<hi rend='sup'>M</hi> oec mede,</l>
<l>Daer Karel voren gheven dede</l>
<l>In aelmoesene selverijn</l>
<l>XII<hi rend='sup'>M</hi> onssen fijn,</l>
<l>Ende van goude XII talent,</l>
<l n="60">Cledere ende spise al omtrent,</l>
<l>Alle den aermen ghemeine.</l>
<l>                Tote Blavyen sente Romeine</l>
<l>Gaf hi rente, goet ende lant,</l>
<l>Voer sinen lieven neve Roelant,</l>
<l n="65">Entie visscerie, dus eist bekent,</l>
<l>VII milen al ommetrent.</l>
<l>Den canoenken vander stede</l>
<l>Hiet hi elx jaers voeden mede</l>
<l>Ende cleeden met omoeden groot,</l>
<l n="70">Upten dach van haerre doot,</l>
<l>XXX aerme, ende zoutren lesen,</l>
<l>Ende XXX messen oec vor desen</l>
<l>Ende voer alle dandere, clene ende groot,</l>
<l>Die in Spaengen bleven doot.</l>
<l n="75">                TAerleblanken leidemen inden grave</l>
<l>Van Lengers Esscult den grave</l>
<l>Ende van Bourgoenyen die hertoghen,</l>
<l>Salemoen ende Samsoen den hoghen;</l>
<l>Van Beaulande Arnoude den baroen,</l>
<l n="80">Ende Aubri den Borgenyoen;</l>
<l>Van Beyeren hertoghe Naaman,</l>
<l>Daer vele vromecheit lach an,</l>
<l>Ende noch V edele andere heren,</l>
<l>Daer wi u die name niet af leren,</l>
<l n="85">Met X<hi rend='sup'>M</hi> ridderen goet</l>
<l>Die dor Gode stuerten haer bloet.</l>
<l><pb n="3,204"/>                 Van Rome die here Constantijn</l>
<l>Die was dor die werde sijn</l>
<l>Te Rome gevoert, dat men sijns gome,</l>
<l n="90">Met vele van Poelyen ende van Rome,</l>
<l>Die met hem bleven inden strijt.</l>
<l>Voer hem gaf Karel tier tijt</l>
<l>TAerleblanken selver ende gout,</l>
<l>Alse vele alse die rime hout</l>
<l n="95">Dat hi voer dandere gaf te voren,</l>
<l>Die inden wijch waren verloren.</l>
</div>
<div type="subchapter"><head type="subchapter">Tscelden jegen die borderers. XXIX.</head>
<l>                Hier moetic den borderes antworden,</l>
<l>Die vraye ystorien vermorden</l>
<l>Met sconen rime, met scoenre tale.</l>
<l>Omdat die worde luden wale,</l>
<l n="5">Entie materie es scone ende claer,</l>
<l>So doen sise verstaen vor waer.</l>
<l>Desen groten Karle, van live reine,</l>
<l>Dien heten si in Walsch Charlemeine.</l>
<l>Men lese in Walsch die coronike</l>
<l n="10">Van algader Vranckerike,</l>
<l>Van Rome, daer hi keyser sat;</l>
<l>Men gha tAken indie stat,</l>
<l>Daer hi selve in fiertren leget;</l>
<l>Men lese Eynaerde, die van hem seget</l>
<l n="15">Sine viten altemale;</l>
<l>Men lese Segebrechte also wale</l>
<l>Van Gembloys, die van hem screef;</l>
<l>Men lese Tulpine, die van hem dreef</l>
<l>Den raet vele van alden meesten,</l>
<l n="20">Ende vele screef van sinen jeesten,</l>
<l>Ende alle vraye ystorien gemeine:</l>
<l>Sine weten niet van Charlemeine.</l>
<l>                Eenen broeder haddi, hiet Karleman,</l>
<l>Die met hem regneren began,</l>
<l n="25">Die staerf; ic en weet ofsi over een</l>
<l>Die name mingen van desen tween.</l>
<l>                Die scone Walsche valsche poeten,</l>
<l>Die meer rimen dan si weten,</l>
<l>Beliegen groten Karle vele,</l>
<l n="30">In sconen worden, in bispele,</l>
<l>Van Fierabrase, van Alisandre,</l>
<l>Van Pont Mautriple een andre,</l>
<l>Dat algader niet en was;</l>
<l>Van vier Heimskindre dat ic las,</l>
<l n="35">Daer ic af in groet Karles dagen</l>
<l>Noint ystorie horde gewagen,</l>
<l>Van bere Wisslau die saghe:</l>
<l>Dit es al erande vrage,</l>
<l>Datmen aldus goeden man</l>
<l n="40">Met loghene prijs leget an.</l>
<l>                Oec sijn some Walsche boeke,</l>
<l>Die werdich sijn grotere vloeke,</l>
<l>Die van Willemme van Oringen</l>
<l>Grote sterke ystorien singen,</l>
<l n="45">Ende wilne beter dan Karel maken.</l>
<l>Willem, dat sijn ware saken,</l>
<l>Was een Duutsch, een ridder goet,</l>
<l>Maer niet so vorbare, datmen moet</l>
<l>Karle iet geliken alleene,</l>
<l n="50">Maer minder noemen ende noch als clene</l>
<l>Alse Roelant was of Olivier,</l>
<l>Of [van] Denemaerken Ogier.</l>
<l>Karel, dat sijn ware dinghe,</l>
<l>Was best onder die Kaerlinghe.</l>
<l n="55">Artur was in sinen stonden</l>
<l>Die beste vander tafelronden,</l>
<l>Hoe si van Lancelote zinghen</l>
<l>Ende van Willemme van Oringen.</l>
<l>                Si wanen die tArleblanke comen,</l>
<l n="60">Alsi daer hebben vernomen</l>
<l>Die grave liggende harentare,</l>
<l>Die grave liggende harentare,</l>
<l>Dat van Willems orloghe ware;</l>
<l>Neent! het sijn die hoghe heren,</l>
<l>Neent! het sijn die hoghe heren,</l>
<l>Die te Roncevale bleven met eeren.</l>
<l n="65">Willem was een rudder goet,</l>
<l>Ende storte menech waerf sijn bloet</l>
<l>Duer Gode; sijnt wart hi hermite.</l>
<l>Die lesen wille sine vite,</l>
<l>Te sente Willems, inde wostine,</l>
<l n="70">Daer hi dogede meneghe pine,</l>
<l>Ende daer hi heilech es verheven,</l>
<l><pb n="3,205"/> Vint hise al van hem bescreven.</l>
<l>Die Walsche bouke lieghen van hem,</l>
<l>Die uten Walschen van Haerlem</l>
<l n="75">Clays, ver Brechten sone, dichte,</l>
<l>Daer scone worde in sijn ende lichte.</l>
<l>                Van Karele hebbic geseit al waer</l>
<l>Cortelike ende claer.</l>
<l>Hier latict, want het es te vele,</l>
<l n="80">Dat scelden updie menestrele,</l>
<l>Ende ghae te miere ystorien weder</l>
<l>Van Kaerle, die ic leide neder.</l>
</div>
<div type="subchapter"><head type="subchapter">Hoe Karle sente Denise Gallen gaf. XXX.</head>
<l>                Als Karel hadde met groter haven</l>
<l>Sine edele lieden begraven,</l>
<l>Es hi te Vrancrike gekeert,</l>
<l>Van herten grootlike verseert.</l>
<l n="5">Spaenyen was versekert so,</l>
<l>Dat die heidine waren vro,</l>
<l>Dat si hem tlant moesten laten;</l>
<l>Entie selve diere in saten,</l>
<l>Die des heidijnscaps niet gingen uut,</l>
<l n="10">Dat si geven moesten tribuut.</l>
<l>                Te sente Denijs es Karel comen,</l>
<l>Daer hevet hi parlement genomen,</l>
<l>Ende dancte Gode ende sente Denise,</l>
<l>Dat hi in alsulkere wise</l>
<l n="15">Theidijnscap hadde ondergedaen,</l>
<l>Al waest hem zwaerlijc vergaen.</l>
<l>Der kerken gaf hi gemeenlike</l>
<l>Al dat lant van Vrancrike,</l>
<l>Ende hiet alle die coningen tsamen</l>
<l n="20">Van Vrancrike, die na hem quamen,</l>
<l>Ende daertoe allen den bisscoppen mede,</l>
<l>Dat si den abt van ghere stede</l>
<l>Onderdanichede daden,</l>
<l>Entie abt wilt oec raden,</l>
<l n="25">Dat coninc hem niet cronen dede,</l>
<l>Noch bisscop hem oec wyen mede.</l>
<l>Daer gaf hi vele van sinen scatte,</l>
<l>Ende daer naer geboot hi datte,</l>
<l>Dat van elken huse van Gallen</l>
<l n="30">Viere penningen souden vallen</l>
<l>Te sente Denijs ten ghestichte,</l>
<l>Ende die dat gave gerne ende lichte</l>
<l>Ware van eygijndoeme vri.</l>
<l>                Doe stont Karel sente Denise bi,</l>
<l n="35">Ende bat hem dat hi onsen Here</l>
<l>Voer die ghene bade sere,</l>
<l>Die in Spaengen dor hem bleven,</l>
<l>Entie gene, die soude gheven</l>
<l>Die vier (denar.), die hi sette daer.</l>
<l n="40">Uptien naesten nacht daer naer</l>
<l>Sach Karel, die keyser wijs,</l>
<l>In sinen slaep sente Denijs,</l>
<l>Ende seide: "Die dor dijn gebot,</l>
<l>Ende dor dinen wille ende dor God,</l>
<l n="45">Doot sijn bleven te deser tijt</l>
<l>Inder Sarrasinen strijt,</l>
<l>Dien hebbic van haren zonden</l>
<l>Aflaet gebeden nu ten stonden;</l>
<l>Entie oec toten ghewerke</l>
<l n="50">Gheven sullen van miere kerke</l>
<l>Die vier (denar.), die du heves gheset,</l>
<l>Die sullens hebben te bet."</l>
<l>                Ter morgijnstont hevet dit vertelt</l>
<l>Karel den volke up dat velt.</l>
<l n="55">Doe offerde tfolc tien tiden</l>
<l>Ghewillechlike sonder striden;</l>
<l>Entie sijn ghelt gaf in deser wijs,</l>
<l>Die hiet vri wesen sente Denijs,</l>
<l>Ende Karel maectene harde vri</l>
<l n="60">Van allen dienste vort bidi.</l>
<l>Hier af es dit wort gevallen,</l>
<l>Dat die Fransoyse heeten die Gallen;</l>
<l>Want <hi rend="italic">vranc</hi> dats in Dietsch <hi rend="italic">vri.</hi> </l>
<l>Die rechte Fransoyse, vinden wi,</l>
<l n="65">Die wonen omtrent den Rijn;</l>
<l>Maer die Fransoyse moetent sijn,</l>
<l><pb n="3,206"/> Want riddersceep ende clergie</l>
<l>Regneert onder die crone vrie;</l>
<l>Cuuscheit, eere, tucht ende vrede</l>
<l n="70">Es daer meest inder werelt mede.</l>
<l>                Van danen so voer Karel tAken,</l>
<l>Ende dede die diere capelle maken,</l>
<l>Enten stoel daer vanden rike</l>
<l>Van Almaengen des ghelike,</l>
<l n="75">Ende daer lach hi in vreden groot</l>
<l>Meest al stille tote siere doot.</l>
</div>
<div type="subchapter"><head type="subchapter">Hoe sente Salvius vermort was. XXXI.</head>
<l>                Sente Salvius was vonden</l>
<l>Te deser tijt in Karles stonden</l>
<l>Tote Valenchine bider port,</l>
<l>Die onlange was vermort.</l>
<l n="5">Dese was bisscop van Amieins,</l>
<l>Reine in gewerke ende in gepeins.</l>
<l>Menege miracle hi dede</l>
<l>An die ziec waren te meneger stede.</l>
<l>                Indes keysers Karles tiden</l>
<l n="10">Gheviel hem dat hi soude liden</l>
<l>Dor Henegouwe, hi entie sine,</l>
<l>Ende quam te Valenchine.</l>
<l>Daer zanc hi vor leke ende clerke</l>
<l>Messe in sente Martijns kerke,</l>
<l n="15">Upten Paschedach, na dien zede,</l>
<l>Ende castijede den lieden mede.</l>
<l>Daer badene mettem een, hiet Genaerd,</l>
<l>So dat hi mettem etende waert</l>
<l>Up dien hogen dach tien male.</l>
<l n="20">                Sente Salvius hadde gemaect wale</l>
<l>Metten een mesgewade diere,</l>
<l>Sonderlinge van scoenre maniere,</l>
<l>Goudijn keelct ende patene,</l>
<l>Ende vele scoenre diere steene</l>
<l n="25">In gordele ende in vestiment.</l>
<l>Dit hevet versien ende verkent</l>
<l>Winegaert, sijns werds sone,</l>
<l>Ende nam hem altemale tgone,</l>
<l>Ende dedene in een prisoen</l>
<l n="30">Hem ende sinen discipel doen,</l>
<l>Ende dede maken een gereide</l>
<l>Van kelect ende van patene beide,</l>
<l>Ende deedse sinen knecht doot slaen</l>
<l>Beede indie vangnesse saen,</l>
<l n="35">Ende deedse graven buter stede</l>
<l>In sine boeverie mede.</l>
<l>Een verrinc was daer, een stier,</l>
<l>Onder sijn vee, staerc ende fier,</l>
<l>Diene liet altoos in genen dagen</l>
<l n="40">Die stede ontreinen daer si lagen,</l>
<l>So dat wart al ommetrent</l>
<l>Vanden gheburen bekent,</l>
<l>Dat daer heileghe lieden lagen,</l>
<l>Want si nachts daer groet licht sagen.</l>
<l n="45">                Tien tiden dat Karel tAken lach,</l>
<l>Den inghel hi hem seggen sach,</l>
<l>Dat hi te Valenchine sende,</l>
<l>Ende doe besouken met genende,</l>
<l>Waer Salvius ende sijn jonger mede</l>
<l n="50">Begraven laghen teere stede.</l>
<l>Drie waerven was hem geheten dat,</l>
<l>So dat vonden was die stat,</l>
<l>Bidi Genaert wijsde die stede.</l>
<l>Men vinc Genaerde enten sone mede,</l>
<l n="55">Enten knecht diese slouch doot.</l>
<l>Karel die keyser die geboot,</l>
<l>Datmen vuren soude omme tgone</l>
<l>Beede den vader enten sone</l>
<l>(Dus dedi die heilege wreken)</l>
<l n="60">Ende hare ogen mede uutsteken.</l>
<l>Den knecht dedemen nemen de ogen,</l>
<l>Ende els ghenen torment gedogen.</l>
<l>                Die heileghe leidemen up enen wagen,</l>
<l>Ende lietse den beesten dragen,</l>
<l n="65">Daer si wilden sonder bedwanc;</l>
<l>Ende si daden haren ganc</l>
<l><pb n="3,207"/> Te sente Martijns, daer hi dede</l>
<l>In sinen live sine gebede.</l>
<l>Karel gaf daer gheheel</l>
<l n="70">Vander renten dat derdendeel</l>
<l>Sente Salviuse van Valenchine,</l>
<l>Omdie heilecheide sine.</l>
<l>                Twee zustren waren tier tijt,</l>
<l>Ende hadden jegen den broeder strijt,</l>
<l n="75">Die een edel Fransoys was,</l>
<l>Ende baden Kaerle das,</l>
<l>Dat hi hem holpe met gewelde,</l>
<l>Want hi hem haer erve onthelde.</l>
<l>Die broeder loochende der wort;</l>
<l n="80">Karel hietene comen vort</l>
<l>Up sente Salviuse sweren dare</l>
<l>Die waerheit, wat hi sculdich ware,</l>
<l>Entie broeder die swoer: niet.</l>
<l>Alse hi blide danen schiet,</l>
<l n="85">So scuerdem mids ontwee dat lijf,</l>
<l>Ende dat bloet ran den keytijf</l>
<l>Uten oren ende uten ogen,</l>
<l>Ende hi moeste tsterven gedogen.</l>
<l>                Ghenaerd die gaf daer ter stede</l>
<l n="90">Sente Salviuse al sijn goet mede.</l>
<l>Winegaert, diene morderen dede,</l>
<l>Daer hi lach in sine gebede,</l>
<l>Daer sente Salvius lach doot,</l>
<l>Wart erdbeve harde groot,</l>
<l n="95">Dat hiere niet en dorste bliven,</l>
<l>Ende liet hem tsente Amands verdriven,</l>
<l>Aldaer hi es al sijn leven</l>
<l>In weenne, in penetencien bleven.</l>
<l>Die knecht, die hem tleven nam,</l>
<l n="100">Voer sente Salviuse hi quam,</l>
<l>Ende bat genade den heilegen man,</l>
<l>So dat hi sine ziene ghewan,</l>
<l>Ende bleef sente Salvius herde,</l>
<l>Alse lange alse hij tlijf generde.</l>
</div>
<div type="subchapter"><head type="subchapter">Grote Karles doot. XXXII.</head>
<l>                Nu suldi over waer verstaen,</l>
<l>Sint dat Karel hadde ontfaen</l>
<l>In Spaengen also groet verlies,</l>
<l>Al haddi vanden zege den kies,</l>
<l n="5">Alse ons Tulpijn hevet bescreven,</l>
<l>Dat hi nie sidert in al sijn leven</l>
<l>Niet en wart van zinne vro;</l>
<l>Want hi daer verloes also</l>
<l>Van goeden lieden, dattem dochte</l>
<l n="10">Dat hijs vercoeveren niet en mochte.</l>
<l>Dies blivet hi vort in groter noot</l>
<l>Ende in zwaernessen toter doot.</l>
<l>                Twee edele sonen waren hem doot bleven,</l>
<l>Eer hi selve endde sijn leven:</l>
<l n="15">Deen hiet Karel, dander Pippijn.</l>
<l>                Alle die heerscepien sijn</l>
<l>Bleven sinen eyginen sone:</l>
<l>Loduwijc so hiet die ghone.</l>
<l>Dien hadde hi in sijn leven</l>
<l n="20">Aquitaengen lant gegeven,</l>
<l>Daer hi drouch crone int lant.</l>
<l>Dus eist, alsict bescreven vant.</l>
<l>                Enen sone haddi die Hughe hiet,</l>
<l>Die de werelt eere liet,</l>
<l n="25">Ende ginc indie ordine met eren,</l>
<l>Ende wart riddere Gods ons Heren,</l>
<l>Ende bleef heilech al sijn leven.</l>
<l>Te Aspre leghet hi verheven</l>
<l>In fiertre, met groter eeren,</l>
<l n="30">Te sente Akaris met andren heren.</l>
<l>                Segebrecht die moenc seget,</l>
<l>Die de jaren te volgene pleget,</l>
<l>Dat grote Karel, sonder gelike,</l>
<l>Keyser ende coninc van Vrancrike,</l>
<l n="35">Nadien hi hadde die Roemsce kerke</l>
<l>In payse gheset ende oec de clerke,</l>
<l>Ende Vrancrike geset in vreden,</l>
<l>Ende gebreet met mogentheden</l>
<l>Tote over Elve ende in Weenden lant,</l>
<l n="40">Ende gedwongen an sine hant</l>
<l>Over die Dunouwe de Hunen,</l>
<l>Dat si nemmeer en mochten stunen,</l>
<l><pb n="3,208"/> Al tote ant Griexe conincrike,</l>
<l>Tlant van Surien dies gelike,</l>
<l n="45">Dat heileghe lant, daer God in dede</l>
<l>Den staet van siere menscelichede,</l>
<l>Ende hi verwonnen hadde altemale</l>
<l>Poelyen, Calabren ende Ytale,</l>
<l>Sassen, Hessen, Deenen, Vriesen,</l>
<l n="50">Ende hi hadde doen verliesen</l>
<l>Den heidinen Spaengen, dat si besaten,</l>
<l>Bleef hi swaer ende in ombaten</l>
<l>Tote Aken, alst wel sceen,</l>
<l>Wel naer twee jaer achter een.</l>
<l n="55">Aldaer dedi sinen ende.</l>
<l>Wel bewisti hem ende bekende,</l>
<l>Ende maecte scone testament,</l>
<l>Dat noch ter werelt es bekent,</l>
<l>Ende besette harde scone</l>
<l n="60">Keyser ende coninc crone</l>
<l>An sinen sone Loduwike.</l>
<l>Ende alse hi staerf kerstijnlike,</l>
<l>Nam hi orlof andie heren,</l>
<l>Die bi hem stonden dor siere eeren</l>
<l n="65">Ende beiden sinen ende daer.</l>
<l>Hi sprac dit wort, nemmeer daer naer:</l>
<l>"<hi rend="italic">In manus tuas</hi>," ende looc die ogen,</l>
<l>Ende gaf den gheest Gode den hogen.</l>
<l>                Int dertiende jaer es hi gehent</l>
<l n="70">Dat hi keyser was bekent,</l>
<l>Int XLVIste jaer sekerlike,</l>
<l>Dat hi was coninc van Vrancrike.</l>
<l>Min dan LXXII jaer</l>
<l>Was hi out, weetmen voer waer,</l>
<l n="75">Ende staerf keyserlike ende in payse</l>
<l>Tote Aken in sinen palayse.</l>
</div>
<div type="subchapter"><head type="subchapter">Wat Tulpijn sach van sire doot. XXXIII.</head>
<l>                Tulpijn die scrivet, die here groot,</l>
<l>Aldus van keyser Karles doot:</l>
<l>"Ic was," sprac hi, "te Viane</l>
<l>Uptie Rone in minen stane,</l>
<l n="5">Ende stont vorden outaer</l>
<l>In mine gebede mede aldaer.</l>
<l>Desen zalm so sprakic sum:</l>
<l>"<hi rend="italic">Deus in adiutorium</hi>,"</l>
<l>Also dat ic quam daer mede</l>
<l n="10">Uut miere zinne menscelichede.</l>
<l>Daerna sagic vor mi comen dare</l>
<l>Van zwarten duvelen ene scare,</l>
<l>Die vor mi leden metter vaert,</l>
<l>Ende so te Lottrike waert.</l>
<l n="15">Daer dese gheeste dus leden vore,</l>
<l>Quamen naer van verren More,</l>
<l>Die tragelike volgeden naer.</l>
<l>Ic seide: "Waer wildi, waer?"</l>
<l>Si seiden: "Wi willen tAken:</l>
<l n="20">Karel begint der doot naken,</l>
<l>Dat wi sine ziele inder hellen</l>
<l>Voeren met onsen gesellen."</l>
<l>Doe seidic, Tulpijn, teenen Moer:</l>
<l>"Ic beswerdi ende mane, nu hoor!</l>
<l n="25">Bi Jhesus Cristus, bi siere namen,</l>
<l>Alse ghi gedaen hebt altesamen</l>
<l>Den woch, dat ghi keert te mi,</l>
<l>Ende doet mi weten hoe dat si."</l>
<l>                Onlanghe na ghene stonde,</l>
<l n="30">Cume was die zalm uut minen monde,</l>
<l>Quamen si weder te mi gevaren,</l>
<l>Gescaert inder selver scaren.</l>
<l>Hem, daer ic eerst an hadde gesproken,</l>
<l>Gingic echt met talen stoken:</l>
<l n="35">"Nu segt mi, hoe eist daer gesciet?"</l>
<l>Die Moer sprac: "Wine hebben niet.</l>
<l>Een van Galissien, sonder hovet,</l>
<l>Hevet ons aldaer berovet;</l>
<l>Die leide steene ende hout</l>
<l n="40">Indie scale so menechfout,</l>
<l>Dat hi daer mede tien stonden</l>
<l>Ons ontwoech al sine zonden.</l>
<l>Dus es ons die ziele ontgaen."</l>
<l>Met desen worde voer hi wech saen."</l>
<l n="45">                Karel dede sinen ende</l>
<l>In Februarius uptie kalende.</l>
<l><pb n="3,209"/> Hier bi mogen wi wesen vroet,</l>
<l>Dat goet kerken maken doet.</l>
<l>                Keyser Karel wart begraven</l>
<l n="50">Tote Aken met groter haven,</l>
<l>In sine capelle ronde,</l>
<l>Die eerlijcste die in sire stonde</l>
<l>Inden Roemschen rike was.</l>
<l>                Te sinen gravene, alsict las,</l>
<l n="55">Was paues Leo van Rome die stede,</l>
<l>Ende vele edelre Roemheren mede,</l>
<l>Bisscoppen, graven, hertoghen,</l>
<l>Meer dan wi ghenoemen moghen,</l>
<l>Abden meer dan icker weet.</l>
<l n="60">                Den doden haddemen ghereet</l>
<l>Met keyserlike clederen scone,</l>
<l>Ende up sine hovet ene crone,</l>
<l>Ende up enen ghuldinen zetel mede,</l>
<l>Alse een here in siere mogenthede;</l>
<l n="65">Eenen bouc up sine knien,</l>
<l>Daermen in mochte sien</l>
<l>Die ewangelien alle viere,</l>
<l>Bescreven met goude diere.</l>
<l>Den bouc hilt hi, alsict vant,</l>
<l n="70">Aldaer metter rechtre hant;</l>
<l>Indie slinke hilt die goede</l>
<l>Een ceptre, ene goudine roede;</l>
<l>Up thovet eene goudine crone,</l>
<l>Daer an ene goudine ketene scone,</l>
<l n="75">Diet dode hovet hilt scone ende wel,</l>
<l>Dat het neder niene vel.</l>
<l>Voer hem stont een scilt van goude,</l>
<l>Dien hem senden dor sine houde</l>
<l>Die van Rome, ende dor sine werde.</l>
<l n="80">Een boghe was gemaect in de erde</l>
<l>Van steenen, naer sijn behouf,</l>
<l>Daermenne eerlike in grouf.</l>
<l>Dien boghe vulden die hoge lude</l>
<l>Met specien, met dieren crude,</l>
<l n="85">Ende besloten met groter eere</l>
<l>Daer in Karele haren here.</l>
</div>
<div type="subchapter"><head type="subchapter">Hoe Loduwijc keyser wart. XXXIIII.</head>
<l>                Loduwijc, Karles enich sone,</l>
<l>Die selve ende oec mede de gone</l>
<l>Die crone in Acquitaengen drouch,</l>
<l>Naden vader, alst was ghevouch,</l>
<l n="5">Ontfinc hi die keyser crone,</l>
<l>Die hi met pinen ende niet scone</l>
<l>Drouch bi naer XXVII jaer.</l>
<l>Hi wart keyser, vindewi vorwaer,</l>
<l>VIII<hi rend='sup'>c</hi> indie jare ons Heren</l>
<l n="10">Ende XIIII, dus horen wi leren.</l>
<l>                Leo, die paues van Rome der stede,</l>
<l>Staerf inden selven tiden mede,</l>
<l>Die tsente Pieters hadde gemaect</l>
<l>Een diere portael ende wel geraect,</l>
<l n="15">Dat noch inden name sine</l>
<l>Heet die Chiteit Leonine.</l>
<l>Die selve Leo waest, daer wi af spraken,</l>
<l>Dien de Romeine dogen uutbraken.</l>
<l>XX jaer haddi beseten</l>
<l n="20">Den stoel van Rome, alse wijt weten.</l>
<l>                Na hem wart paues een, hiet Stevene,</l>
<l>Een heilich man so waest van levene,</l>
<l>Die quam in Loduwijcs eerste jaer</l>
<l>In Vrankerike, ende was daer</l>
<l n="25">Ontfangen vanden keyser wel.</l>
<l>Dien goeden paues daer ghevel,</l>
<l>Dat hi cochte vele ghevane</l>
<l>In Gallen, ende sendetse dane</l>
<l>Ten lande weder danen si waren.</l>
<l n="30">Naer VI maent so es hi gevaren,</l>
<l>Dese paues, te Rome weder,</l>
<l>Ende leide sijn hovet neder,</l>
<l>Ende es in dachtende maent doot bleven</l>
<l>Dat hi paues was verheven.</l>
<l n="35">                Die keyser Loduwijc, die here groot,</l>
<l>Hadde enen broeder, was vor hem doot,</l>
<l>Die Pippijn bi namen hiet,</l>
<l>Dien Karel sijn vader liet</l>
<l><pb n="3,210"/> Tlant van Ytale, rike ende waert.</l>
<l n="40">Enen sone haddi, hiet Bernaert,</l>
<l>Die coninc in Ytalen sat ........</l>
<l>So dat hi wart verworget omme dat,</l>
<l>Dat hi jegen sinen oem zwoere ........</l>
<l>Sijn lant ende sine ogen beede</l>
<l>Ende menne daer na doodde met leede.</l>
<l>                Hughe seghet van Flori</l>
<l n="50">Van desen Loduwike, dat hi</l>
<l>Was die goedertierste man,</l>
<l>Daermen af ghelesen can,</l>
<l>Die menegen, die was slands verdreven,</l>
<l>Lant ende goet dede wedergeven.</l>
<l n="55">Ende omme sine sochtheit van zeden,</l>
<l>Ende omme die begerte van vreden,</l>
<l>Daer hi mede sijn keyserike</l>
<l>Berechten wilde hovescelike,</l>
<l>So viel hi voer sinen ende</l>
<l n="60">In groter pinen ende in scende,</l>
<l>Dattem daden, meerre ende minder,</l>
<l>Sine baroene ende sine kinder.</l>
<l>Nochtan was in de kerstine wet</l>
<l>So wel geleert niemen bet,</l>
<l n="65">Ende die hem andie gebode ons Heren</l>
<l>Te allen stonden wilde keren;</l>
<l>Want hi comen dede tsamen</l>
<l>Bisscoppe, meesters van groter namen,</l>
<l>Ende dede maken enen bouc,</l>
<l n="70">Daermen in dede ondersouc,</l>
<l>Hoemen clerkelijc leven soude,</l>
<l>Naer dat die scrifture woude.</l>
<l>                In sinen tiden so dedemen af,</l>
<l>Also alse ons de redene gaf,</l>
<l n="75">Onder kerkelike persone,</l>
<l>Diere riemen ende scone</l>
<l>Van goude ende van stenen diere,</l>
<l>Also alse doe was maniere</l>
<l>Onder bisscoppe, onder clerke</l>
<l n="80">Ende personen der heileger kerke,</l>
<l>Ende sonderlinge cledere mede,</l>
<l>Die niet behorden ter godlichede.</l>
<l>                Selve maecti loy ende wet,</l>
<l>Ende heeftse ter werelt geset,</l>
<l n="85">Die nutte waren ende goet,</l>
<l>Entie men noch som houden moet.</l>
<l>                Drie sonen leestmen dat hi wan,</l>
<l>Die prince, die edel man,</l>
<l>An sijn eerste wijf Ermengaert:</l>
<l n="90">Lottaris, die keyser waert,</l>
<l>Puppijn ende Loduwike.</l>
<l>An sijn ander wijf dies ghelike</l>
<l>Wan hi Karle, die sident scone</l>
<l>In Vrancrike drouch de crone.</l>
<l n="95">                Segebrecht seget overwaer,</l>
<l>Dat in Loduwijcs seste jaer,</l>
<l>Tote Aken in sine zale,</l>
<l>Ene consilie generale</l>
<l>Die keyser selve houden dede</l>
<l n="100">Van abten ende van bisscoppen mede.</l>
<l>Daer dedemen clerkelijc utegheven,</l>
<l>Wat levene moenke souden leven.</l>
<l>Die heilege scrifture wart daer verclaert</l>
<l>Grootlike ende gheopenbaert,</l>
<l n="105">Entie regele der clergien,</l>
<l>Der nonnen enter monekien,</l>
<l>Wart in scrifturen daer geset,</l>
<l>Omme te houdene te bet.</l>
</div>
<div type="subchapter"><head type="subchapter">Wat in Loduwijcs tiden gevel. XXXV.</head>
<l>                Na paues Stevene wart gecoren,</l>
<l>Dien ic noemde hier te voren,</l>
<l>Een paues die Gelasius hiet,</l>
<l>Daer God die werelt mede beriet,</l>
<l n="5">Die in Loduwijcs sevende jaer,</l>
<l>Alsoet hem God vertogede daer,</l>
<l>Sente Cecilien vant begraven</l>
<l>In goudinen clederen, met groter haven,</l>
<l><pb n="3,211"/> Entie van haren bloede root,</l>
<l n="10">Alse die martelie ende doot</l>
<l>Dor Gode gedoget hadde zwaer,</l>
<l>Over meer dan V<hi rend='sup'>C</hi> jaer,</l>
<l>Ende haren brudegoem Valeriaen,</l>
<l>Enten heilegen paues Urbaen,</l>
<l n="15">Ende Tybursiuse vant hire mede.</l>
<l>Die verdrouch hi vander stede,</l>
<l>Daer si begraven waren tien stonden</l>
<l>Ende dor Gode ontfingen wonden,</l>
<l>Ende leidse in ene kerke die here,</l>
<l n="20">Die hi maecte dor hare ere.</l>
<l>                In keyser Lodewijcs VIIIste jaer</l>
<l>Ghesciede een tekijn te wonderne zwaer:</l>
<l>In Duringen in een vergraset lant</l>
<l>Hief up een stic erden te hant,</l>
<l n="25">Dat XIIII voeten was breet,</l>
<l>Ende L voete lanc, alsemen weet,</l>
<l>Ende VI mans voete dicke.</l>
<l>Dat ongiere, dat ongemicke,</l>
<l>Wart XXV voete van dane</l>
<l n="30">Ghedragen, daerment sach ane.</l>
<l>Wiet daer brochte, wat bediede,</l>
<l>Dat en wisten niet de liede.</l>
<l>                Int IXde jaer van Loduwike,</l>
<l>Dat hi berechte goedertierlike</l>
<l n="35">Dat keyserike, sendde de gone</l>
<l>Lottaris sinen outsten sone</l>
<l>In dat lantscap van Ytale,</l>
<l>Om dat lant te berechtene wale.</l>
<l>Daer was hi upten Paschedach,</l>
<l n="40">Daert die menege anesach,</l>
<l>Van Paschalise keyser gewijet,</l>
<l>Den paues, ende ghebenedijet.</l>
<l>Alse die vader dit vernam,</l>
<l>Haesti dat hi te Rome quam,</l>
<l n="45">Want hi hem dies ontsach,</l>
<l>Datter werringe ute lach.</l>
<l>Daer worden bedragen some de heren,</l>
<l>Dat si die dingen wilden verkeren,</l>
<l>Ende si anden sone hinghen,</l>
<l n="50">In des vader wederinghen,</l>
<l>Ende worder omme ontlivet.</l>
<l>So verre gaet dat niet en blivet</l>
<l>Die paues Paschalis en wart beseget</l>
<l>Van derre dinc ende up hem geleget.</l>
<l n="55">Die paues vor die keysere bede</l>
<l>Purgierde hem met sinen eede,</l>
<l>Met vele bisscoppe die mettem zworen,</l>
<l>Dat hi den pays niet wilde verstoren.</l>
<l>                Daerna quam ene erdbeve mede;</l>
<l n="60">Vele huse, dorpe ende stede</l>
<l>Sijn met blexemene verbrant,</l>
<l>Alse of speelde die viant;</l>
<l>Lieden ende beesten daertoe</l>
<l>Gheslegen metten donre doe;</l>
<l n="65">Haghel scaedde verre ende wide</l>
<l>Den corne in elke side,</l>
<l>Ende metten hagele vielen gemene</l>
<l>Grote swarte kesele stene,</l>
<l>Ende daer na in corter ure</l>
<l n="70">Quam onder tfolc grote morture.</l>
<l>                Te desen tiden so ghevel</l>
<l>Bi Toel in Loreine also wel,</l>
<l>Te Conversi so waest te waren,</l>
<l>Dat ene maget van XII jaren</l>
<l n="75">Paschdages Gods lachame ontfinc.</l>
<l>Daer bi gesciede selsiene dinc:</l>
<l>X maende daer na so ghevel,</l>
<l>Dat soe en nutte niewet el</l>
<l>Daer binnen dan borne ende broot.</l>
<l n="80">Daer na sone at soe clene no groot,</l>
<l>Noch en dranc binnen drie jaren;</l>
<l>Daer na quam soe weder te waren</l>
<l>Te gemenen menscen levene,</l>
<l>Haren live voetsel te gevene.</l>
</div>
<div type="subchapter"><head type="subchapter">Van sente Denijs boeken ende ander dinc. XXXVI.</head>
<l>                Int Xde jaer van Loduwike,</l>
<l>Dat hi besat tRoemsche rike,</l>
<l>So was Eugenius na Paschale</l>
<l>Paues geset in de Roemsce zale.</l>
<l n="5">Paschalis hadde VIII jaer</l>
<l><pb n="3,212"/> Bi naer paues gewesen daer,</l>
<l>Ende Eugenius die was</l>
<l>Drie jaer paues, alsict las.</l>
<l>Desen, dus eist bekent,</l>
<l n="10">Hevet dat leeke volc geblent,</l>
<l>Ende hi staerf oec martelare</l>
<l>Voer Gode onsen Here mare.</l>
<l>                In Gallen tesen tiden ghevel</l>
<l>Een tempeest te wonderne wel:</l>
<l n="15">Na uutganc van Meye niet lanc</l>
<l>Quam een weder also stranc</l>
<l>Van haghele, dat een stic ijs vel</l>
<l>Neder metten winde snel,</l>
<l>Dat XV voete was lanc,</l>
<l n="20">Ende VI breet, dicke ende stranc</l>
<l>Twee voete, dat vintmen voer waer.</l>
<l>                Oec sendde indat selve jaer,</l>
<l>Dat dese vremde dinc ghevel,</l>
<l>Van Constantenoble keyser Michael</l>
<l n="25">Van Rome keyser Lodewike</l>
<l>Sente Denijs bouke rike</l>
<l>Vander hemelscher jerarchie,</l>
<l>Dats vander ingelen paertie,</l>
<l>Hoe si Gode dienen ende horen</l>
<l n="30">Inden hemele in IX coren.</l>
<l>Desen bouc men te Parijs sach</l>
<l>Alre eerst up sente Denijs dach:</l>
<l>Te scoenre wart die dach te siene.</l>
<l>Oec wordere XIX ende tiene</l>
<l n="35">Sieke ghenesen binnen der nacht,</l>
<l>Dat die bouke waren bracht;</l>
<l>Dies was al die stede vro</l>
<l>Entie clergie mede also;</l>
<l>Die Jan die Scotte brochte vort</l>
<l n="40">Uten Griexen in Latijnsce wort,</l>
<l>Van worde te worde properlike,</l>
<l>Want hi was van clergien rike.</l>
<l>                Indien tiden was Rabbaen,</l>
<l>Een diere clerc, hebben wi verstaen,</l>
<l n="45">Ende van uutnemender waerde,</l>
<l>Die de scrifture verclaerde</l>
<l>Met menegen sconen gewerke,</l>
<l>Dat noch minnen wise clerke.</l>
<l>Strabus sijn sone was mede</l>
<l n="50">Naer hem van groter werdichede.</l>
<l>                In Loduwijcs XIste jaer</l>
<l>So gewan der zielen vaer</l>
<l>Een coninc, die Ariolf hiet,</l>
<l>Ende was here over Teensche diet.</l>
<l n="55">Met sinen wiven, met sinen kinden,</l>
<l>Ende met hem allen diene minden,</l>
<l>Die van siere paertien waren,</l>
<l>Quam hi te Magensen gevaren,</l>
<l>Ende hevet doepsel daer ontfaen.</l>
<l n="60">Dies ghiftene die keyser saen</l>
<l>Met een deel van Vrieselant,</l>
<l>Dat hi hem gaf daer inde hant.</l>
<l>                In desen tiden, maectmen ons wijs,</l>
<l>Was een abt te sente Denijs,</l>
<l n="65">Hiet Hildewijn, een heilech man,</l>
<l>Die anden paues Eugenius gewan</l>
<l>Van Rome sente Sebastiane,</l>
<l>Ende dedene voeren dane</l>
<l>Te sente Medaerts te Sissoen,</l>
<l n="70">Daer God dor hem wilde doen</l>
<l>Menege miracle scone ende groot,</l>
<l>Dor wien die here ontfinc die doot.</l>
<l>                Int XIIste jaer van Lodewike</l>
<l>Brochtemen in Vrancrike</l>
<l n="75">Sente Pietre ende sente Marcelline,</l>
<l>Daer God in togede die macht sine</l>
<l>Met meneger miraclen groot.</l>
<l>                Oec so segetmen al bloot,</l>
<l>Dat men brochte te Sissoen,</l>
<l n="80">Die so vulmaect was in sijn doen,</l>
<l>Sente Gregorius den groten,</l>
<l>Dien lettel in heimelicheit genoten.</l>
<l>                In Loduwijcs XIIIste jaer</l>
<l>So maecte Rabanus claer</l>
<l n="85">Sapientien ende Ecclesiast,</l>
<l>Ende sendde dat gescrifte vast</l>
<l>Den erdscen bisscop van Magensen der stede.</l>
<l><pb n="3,213"/> Hi was in groter werdichede</l>
<l>Tien tiden abt selve van Vouden.</l>
<l n="90">Noch es die scrifture behouden.</l>
<l>                In Loduwijcs XIIIIste jaer</l>
<l>So reinet, weetmen vorwaer,</l>
<l>In Gasscoengen coren gereit,</l>
<l>Wel naer ghedaen alse weit.</l>
</div>
<div type="subchapter"><head type="subchapter">Liederics doot deerste grave in Vlaenderen. XXXVII.</head>
<l>                Int XVde jaer van Loduwike,</l>
<l>Keyser vanden Roemscen rike,</l>
<l>Gheviel dat in vremden doene</l>
<l>Quamen die Vrancsce baroene,</l>
<l n="5">Entie vanden keyserike,</l>
<l>Ende sine kindere dies gelike,</l>
<l>So dat si hem paertyeden sere,</l>
<l>Kindere, baroene jegen den here.</l>
<l>Dese werringe stont so lange daer,</l>
<l n="10">So dat in sijn XVIIde jaer</l>
<l>Die keyser verwan met zinne</l>
<l>Some sine wederwinne.</l>
<l>Hem somen gaf hi den ban,</l>
<l>Hem somen hi hare ere afwan,</l>
<l n="15">Some hevet hise ontgoet,</l>
<l>Ende vererrede hem haer moet.</l>
<l>                Int XVIIIste jaer mercti dit,</l>
<l>Dat sijn wijf, vrouwe Judit,</l>
<l>Dese werringe vele maect.</l>
<l n="20">Hier bi hevet hi haers versaect,</l>
<l>Ende daer bi so ghevielt hem zwaer,</l>
<l>Want in sijn XIXde jaer</l>
<l>Wart hi vanden sinen verladen,</l>
<l>Ende begeven ende verraden,</l>
<l n="25">Ende brocht in siere kinder hant,</l>
<l>Ende oec in also swaren bant,</l>
<l>Dat hi moeste volghen geheel</l>
<l>Siere bisscoppen swaer ordeel,</l>
<l>Die wijsden hem, eist quaet of goet,</l>
<l n="30">Dat hi die wapenen afdoet,</l>
<l>Ende menne beslute daer toe,</l>
<l>Daer hi sine penetencie doe.</l>
<l>Inne weet waerbi dat was,</l>
<l>Hen si oft hi verdiende das</l>
<l n="35">Int ander jaer daer te voren,</l>
<l>Dat hi omme onrecht ende toren</l>
<l>Met sinen sone al verherde,</l>
<l>Ende verbrande ende verterde</l>
<l>Clene Bartaengen wel na al.</l>
<l n="40">Maer binden jare, dat dit mesfal</l>
<l>Hem was ghesciet ende dese onnere,</l>
<l>Berouwet den heren sere,</l>
<l>Alst God wilde, ende quamen saen,</l>
<l>Ende hebbene daer ute gedaen,</l>
<l n="45">Ende gaven hem wapene ende rike,</l>
<l>Ende sijn wijf Judit dies gelike;</l>
<l>Ende hi verwan sine noot na tgone,</l>
<l>Ende dwanc Lotharise sinen sone.</l>
<l>                In desen was te Rome doot</l>
<l n="50">Eugenius, die paues groot.</l>
<l>Doe moester een gecoren sijn,</l>
<l>Die was geheten Valentijn,</l>
<l>Entie en waest maer XL dage.</l>
<l>Doe wart bider kerken plage</l>
<l n="55">Ghecoren een goet man ende wijs,</l>
<l>Die bi namen hiet Gregorijs.</l>
<l>Dese bejagede over waer</l>
<l>In Loduwijcs XXIste jaer,</l>
<l>Dat die keyser al met allen,</l>
<l n="60">In Almaengen ende in Gallen,</l>
<l>Doen houden alre heilegen dach,</l>
<l>Dies men te voren niet en plach.</l>
<l>                In dit selve jaer bleef doot</l>
<l>Van Harlebeke die here groot,</l>
<l n="65">Liederic, die deerste grave was</l>
<l>Van Vlaenderen, also alsict las,</l>
<l>Ende was begraven tArlebeke,</l>
<l>Daer hi regneerde mogendeleke,</l>
<l>Ende liet sinen sone Ingelram,</l>
<l n="70">Die tlant te berechtene nam,</l>
<l>Die niet lange naden vader</l>
<l>Lijf ende lant hilt beede te gader,</l>
<l>Ende wart te Arelebeke geleget.</l>
<l>Sijn sone Audacre, alsemen pleget,</l>
<l n="75">Die vromech was vander hant,</l>
<l><pb n="3,214"/> Besat na den vader tlant.</l>
<l>Si waren graven, dese twee vorwaer,</l>
<l>Min dan XXVIII jaer.</l>
<l>Te Arlebeke liggen si bede.</l>
<l n="80">Die zielen God selve gelede.</l>
</div>
<div type="subchapter"><head type="subchapter">Wanen die Normanne geboren waren. XXXVIII.</head>
<l>                In desen tiden also ghevel,</l>
<l>Dat quade liede, valsch ende fel,</l>
<l>Van Rome uter stat geboren,</l>
<l>Die des welvarens hadden toren</l>
<l n="5">Vander kerken ende vanden paues,</l>
<l>Keerden alle dinge in aves,</l>
<l>Ende verstoremden kerstijnhede,</l>
<l>Want si roerden swaren onvrede,</l>
<l>Ende om des kerstijnheits hone</l>
<l n="10">Senden si te Babylone</l>
<l>Anden soutaen, dat hi quame,</l>
<l>Ende Rome ende tlantscap name.</l>
<l>Dus quamen int lant van Ytale</l>
<l>Des heidijns volx so vele te male,</l>
<l n="15">Dat si tlant vervulden al:</l>
<l>So vele waser sonder ghetal.</l>
<l>Rome besaten si ende wonnen,</l>
<l>Aldie stat hebben si dorronnen.</l>
<l>Si wonnen die stat Leonine;</l>
<l n="20">Si roveden vanden goude fine</l>
<l>Sente Pieters kerke onwaerde,</l>
<l>Ende staldere in hare paerde;</l>
<l>Si hebben gewoest al Tuscane,</l>
<l>Eer si wilden sceden dane.</l>
<l n="25">Die paues Gregorius dordie noot</l>
<l>Ontboot den maercgrave Guyoot</l>
<l>Van Monferaet metten Lumbaerden.</l>
<l>Die keyser quam oec met vele paerden</l>
<l>Na getrocken oec met allen,</l>
<l n="30">Metten Duutscen ende metten Gallen.</l>
<l>Daer was met groter mogentheden</l>
<l>Uptie Sarrasine gestreden,</l>
<l>Ende coste menegen kerstijn tleven,</l>
<l>Eer si doch worden verdreven.</l>
<l n="35">Doch daden die heidine scade mee,</l>
<l>Eer si trocken over die zee,</l>
<l>Want si Poelyen ende Cycile</l>
<l>Destruweerden te diere wile.</l>
<l>                In desen tiden, in desen daghen,</l>
<l n="40">So wart sente Wijd gedraghen</l>
<l>Van Parijs uut Vrancrike</l>
<l>Int lant van Sassen blidelike,</l>
<l>Tote Corveye indie abdie.</l>
<l>Dies seiden der Fransoyse partie,</l>
<l n="45">Dat si daer bi verloren die eere</l>
<l>Van daer te blivene vorwert mere</l>
<l>Keyser vanden Roemscen rike,</l>
<l>Ende noch esset dies ghelike.</l>
<l>                In Loduwijcs XXIIIste jaer</l>
<l n="50">Quamen die Normannen zwaer</l>
<l>Getrect int lant van Gallen.</l>
<l>An Vrieselant sijn si gevallen,</l>
<l>Ende namen vanden lande tribuut,</l>
<l>Eer si weder trocken uut.</l>
<l n="55">                Nu suldi al hier verhoren,</l>
<l>Wanen dit volc eerst was geboren,</l>
<l>Want si grote plaghe daden</l>
<l>Al Vrankerike ende vele scaden,</l>
<l>Enten Roemscen keyserrike,</l>
<l n="60">Ende Ingelande dies gelike,</l>
<l>Alse ghi hier na sult verhoren.</l>
<l>Si waren uut Denemarke geboren,</l>
<l>Ende ute Nortwegen ende ute Zweden,</l>
<l>Ende daer bi ute couden steden;</l>
<l n="65">Ende omme dat si van Norden quamen,</l>
<l>Hiet mense Normanne bi namen.</l>
<l>                Eerst so quamen si vanden Goten,</l>
<l>Ende waren geslegen van haren roten,</l>
<l>Ende hieten Deenen bi namen.</l>
<l n="70">Eens si teenen stride quamen,</l>
<l>Daer si waren gesconfiert;</l>
<l>Dies heeft haer coninc gevisiert,</l>
<l>Dat si thaerre wive voete lagen,</l>
<l>Om dat si hem so lieten jagen,</l>
<l n="75">Onthier ende si vochten zege.</l>
<l>Vorwaert meer alle weghe</l>
<l>Leveden si bi orloge ende bi rove.</l>
<l>Heidijn waren si int gelove</l>
<l><pb n="3,215"/> Al noch hier na menech jaer,</l>
<l n="80">Ende waren den kerstijnhede zwaer.</l>
<l>                Doe Loduwijc XXV jaer,</l>
<l>Somwile met pinen zwaer,</l>
<l>Roemsch keyser hadde gewesen,</l>
<l>Ontboot hi sinen sone na desen</l>
<l n="85">Lotharise, den outsten, den coenen,</l>
<l>Ende lietene jegen hem versoenen,</l>
<l>Ende beval hem tkeyserrike,</l>
<l>Dat hijt berechte vromelike.</l>
<l>                Tien tiden sachmen oec die sterre,</l>
<l n="90">Die comete, die felle, die erre,</l>
<l>Die den lantsheren es fel</l>
<l>Enter werelt also wel,</l>
<l>Want soe meest lantsheren doot</l>
<l>Bediet, alsemense siet so groot.</l>
</div>
<div type="subchapter"><head type="subchapter">Keyser Loduwijcs doot. XXXIX.</head>
<l>                Ten naesten jare so verstaerf</l>
<l>Keyser Loduwijc; doe verwaerf</l>
<l>Lotharis sijn sone tkeyserike,</l>
<l>Int jaer ons Heren sekerlike</l>
<l n="5">VIII<hi rend='sup'>c</hi> XL ende een.</l>
<l>Eerlike, alst wel recht sceen,</l>
<l>Grouf hi den vader tote Mes,</l>
<l>Daer hi noch begraven es,</l>
<l>In sente Arnouts kerke binnen.</l>
<l n="10">In groten twiste, in onminnen,</l>
<l>Worden onderlinge ghinder</l>
<l>Die drie broedere, Loduwijcs kinder.</l>
<l>Die twee bolghen upten ouden,</l>
<l>Dat hi tkeyserrike wilde behouden,</l>
<l n="15">Sonder hem te vraghene das.</l>
<l>Hervaert gheboden was</l>
<l>Van Karle den caluwen in Vrancrike;</l>
<l>Van sinen broeder Lodewike</l>
<l>Gheboot men hervaert te hant</l>
<l n="20">Up Lottharise int Duudsce lant.</l>
<l>Die keyser quam met groten here</l>
<l>Jegen die broedere ter were.</l>
<l>                In Lotharis ander jaer</l>
<l>Sachmen die comete claer,</l>
<l n="25">Ende dat orloge wart zwaer ginder</l>
<l>Tusscen die drie, keyser Lodewijcs kinder,</l>
<l>Ende quamen teenen wighe tsamen</l>
<l>Bi Autsure, alse wijt vernamen,</l>
<l>Tenen dorpe, heet Fontenedoen,</l>
<l n="30">Daer die duvel speelde sijn doen,</l>
<l>Want die wijch was daer so groot,</l>
<l>Ende daer bleef so menech doot</l>
<l>An beden siden dies ghelike,</l>
<l>Dat indie crone van Vrancrike</l>
<l n="35">Nie en ghesciede sulc mesfal,</l>
<l>Noch selves te Roncevael int dal.</l>
<l>Elc verloes daer also sere</l>
<l>Van sinen volke, van siere ere,</l>
<l>Dat si jegen vremde viande</l>
<l n="40">Nie ne consten hare lande</l>
<l>Vort bescermen met ghewelt;</l>
<l>Doch bleef den tween broeders tfelt</l>
<l>Upten keyser gewonnen daer,</l>
<l>Maer tferlies was daer so zwaer,</l>
<l n="45">Dat elc voer henen sire straten,</l>
<l>In overmoede, in groter haten,</l>
<l>Ende oec so bleeft ridende mede</l>
<l>Sonder vriendscap ende vrede.</l>
<l>                Binnen desen tiden so es doot bleven</l>
<l n="50">Die paues Gregorius, die uutgegeven</l>
<l>Alre heilegen dach te vierne dede,</l>
<l>Ende die was die vierde mede</l>
<l>Paues, die also was genant,</l>
<l>Ende men coos te Rome te hant</l>
<l n="55">Enen paues, die hiet Sijnsmont,</l>
<l>Ende verkeerden daer ter stont</l>
<l>Sinen name, alsict las,</l>
<l>Omme dat soe onhovescher was</l>
<l>Te hebbene alsulken persone,</l>
<l n="60">Ende gaf hem ene andere scone,</l>
<l>Want men Sergius hiet bi namen.</l>
<l><pb n="3,216"/> Omme desen hebben si alte samen,</l>
<l>Die na hem quamen, alsemen ons leert,</l>
<l>Hare namen alle verkeert.</l>
<l n="65">                Alse dese paues was gecoren,</l>
<l>Sendde Lotharis, alse wijt horen,</l>
<l>Loduwike sinen sone thove,</l>
<l>Omme dat hi den paues love.</l>
<l>Dit was inden vierden jare</l>
<l n="70">Dat keyser was worden Lothare,</l>
<l>Ende alse hi ten paues quam,</l>
<l>Dien Loduwijc die paues nam</l>
<l>Metter vaert, ende dedene wijen</l>
<l>Coninc over Lumbaerdien,</l>
<l n="75">Want hi hem der More ontsach,</l>
<l>Die overquamen updien dach</l>
<l>Van Affrike met groten covente,</l>
<l>Ende hadden gewonnen Bonevente.</l>
<l>                Int vijfte jaer van Lotharis rike</l>
<l n="80">Quamen tsamen ghemeenlike</l>
<l>Lotharis ende Loduwijc,</l>
<l>Ende Karel haer broeder dies gelijc,</l>
<l>Binnen eenen ghesetten vrede,</l>
<l>Tote Verduun indie stede.</l>
<l n="85">Bi rade van haren baroenen</l>
<l>Sijn si ghevallen teere zoenen,</l>
<l>Ende namen van haren stride</l>
<l>Goede man an elke zide,</l>
<l>Die deelen souden getrouwelike</l>
<l n="90">Elken broeder daer sijn rike.</l>
<l>Dit maectemen vast daer ter stede</l>
<l>Met eede ende met brieve mede.</l>
<l>Dus deeldemen dat rike in drien:</l>
<l>Karel die caluwe ontfinc nadien</l>
<l n="95">Die wester zide alte gader</l>
<l>Vanden lande daer sijns vader,</l>
<l>Vander Baerdscer zee toter Schelt,</l>
<l>Dat die name vort behelt</l>
<l>Van Vrankerike, ende noch hout.</l>
<l n="100">Loduwijc nam in sire gewout</l>
<l>Almaengen, dat Duutsce lant,</l>
<l>Alse verre oest in sine hant,</l>
<l>Alst grote Karel wilen dwanc,</l>
<l>Upwaert neffens den Rine lanc,</l>
<l n="105">Ende vanden Rine altoter Elve,</l>
<l>Ende over die Dunouwe dat selve,</l>
<l>Daer die Hunen wilen in saten,</l>
<l>Een fel volc van ongematen.</l>
<l>Lotharis, die doutste was,</l>
<l n="110">Bleef keyser, alsemen teersten las,</l>
<l>Ende hadde Rome ende Ytale,</l>
<l>Ende dat lantscap altemale</l>
<l>Dat tusscen der Scelt lach enten Rijn,</l>
<l>Dat noch hevet die name sijn:</l>
<l n="115">Lottrike van ouder tale.</l>
<l>Die broedere bleven in payse wale,</l>
<l>Ende Karel regneerde daer naer</l>
<l>In Vrankerike XXXIIII jaer,</l>
<l>Ende Loduwijc hilt tDuudsce lant</l>
<l n="120">XXXIII jaer in sine hant.</l>
</div>
<div type="subchapter"><head type="subchapter">Hoe die Normanne Normendien wonnen. XL.</head>
<l>                Dese Loduwijc, die sine hant</l>
<l>Gheslegen hadde ant Duutsce lant,</l>
<l>Hadde die Beyhemers bi hem geseten,</l>
<l>Heidine stout ende vermeten;</l>
<l n="5">Doch bekeerde hise so,</l>
<l>Dat sijs some worden vro,</l>
<l>Want hi XXIIII lantsheren</l>
<l>Dopen dede ende bekeren.</l>
<l>                Maer Karele van Vrankerike</l>
<l n="10">Dien stont dicken campelike,</l>
<l>Want sint die Normanne entie Denen,</l>
<l>Die hem ten orloge altoes wenen,</l>
<l>Verhorden die grote scade,</l>
<l>Die die broedere bi dommen rade</l>
<l n="15"><pb n="3,217"/> Hadden genomen bi Autsure,</l>
<l>Sone was nemmer vort de ure</l>
<l>Sine setten haren moet</l>
<l>Hem af te winne haer goet.</l>
<l>Dus streden si ane vromelike</l>
<l n="20">Nu Almaengen, nu Vrankerike.</l>
<l>Si quamen die zee omme gevaren</l>
<l>Toter Seynen met haren scaren,</l>
<l>Ende wonnen den coninc af sijn lant,</l>
<l>Dat lach neven der Seinen cant</l>
<l n="25">An beden ziden up al reine.</l>
<l>Si voeren upwaert die Seine</l>
<l>Al tote Parijs andie stede.</l>
<l>Noint en was so mogende mede</l>
<l>Coninc al tote desen stonde,</l>
<l n="30">Die hem afgewinnen conde</l>
<l>Dat lantscap, dat Neustren hiet,</l>
<l>Daer die Seine dore vliet,</l>
<l>Haer gheslachte en besit</l>
<l>Heden desen daghe dit,</l>
<l n="35">Ende men heetet Normendie</l>
<l>Dorder Normanne paertie.</l>
<l>                Jegen die Vriesen vochtsi mede</l>
<l>Drie wighe met groter manlichede:</l>
<l>In deerste twee wonnen si tfelt;</l>
<l n="40">Inden derden wonnen met gewelt</l>
<l>Die Vriesen, daer si hem in daden</l>
<l>Vele uutnemender scaden.</l>
<l>                Int VIIde jaer dat Lotharis sat</l>
<l>Keyser vander Roemscer stat,</l>
<l n="45">Wart na paues Sergius do</l>
<l>Een ander paues, hiet Leo;</l>
<l>Die vijfte was hi vander namen.</l>
<l>Leken verboot hi te samen</l>
<l>Beede staen ende sitten mede</l>
<l n="50">Inden coer ende in des papen stede.</l>
<l>Onser Vrouwen octave van haerre upvaerde</l>
<l>Geboot hi te houdene met haerre waerde.</l>
<l>Een heilech man waest, een omoedich sere,</l>
<l>Die maecte vele kerstijnre lere.</l>
<l n="55">Desen, alse hi was een kint,</l>
<l>Hebbene sine ouderen ghesint</l>
<l>In enen cloester omme lere,</l>
<l>Dat was in sente Martijns ere;</l>
<l>Daer wart hi van clergien vroet,</l>
<l n="60">Daertoe een moenc van leven goet.</l>
<l>Sergius, die vor hem sat</l>
<l>Paues te Rome indie stat,</l>
<l>Heeftene uten cloester genomen,</l>
<l>Ende dedene te priesterscepe comen,</l>
<l n="65">Ende gaf hem den stoel met eren</l>
<l>Vanden vier gecroenden heren;</l>
<l>Ende alse paues Sergius was doot,</l>
<l>Warti paues ende here groot.</l>
<l>VIII jaer hi paues sat,</l>
<l n="70">Ende maecte wonder indie stat</l>
<l>Sente Pieters ende sente Pauwels kerke,</l>
<l>Daer hare dorpere gewerke</l>
<l>Die heidine hadden in gedaen,</l>
<l>Niet langhe te voren, sonder waen.</l>
<l n="75">Oec maecti met gewerke fine</l>
<l>Die mure vander stat Leonine,</l>
<l>Die die Sarrasinen braken;</l>
<l>Want hem quam niemare vander wraken,</l>
<l>Dat, doe si souden in Affrike</l>
<l n="80">Keeren al ghemeenlike</l>
<l>Metten rove, die si te samen</l>
<l>Der kerken van Rome namen,</l>
<l>Verloren si lijf ende goet</l>
<l>Ghemeenlike inder zee vloet.</l>
<l n="85">Sijn dach es vor Oest, alsict kende,</l>
<l>Uptie XVIIde kalende.</l>
</div>
<div type="subchapter"><head type="subchapter">Hoe Helene brocht was van Rome. XLI.</head>
<l>                In Lotharis VIIIde jaer</l>
<l>So wart Rabbaen, van zinne claer,</l>
<l>Die abt van Vouden was te voren,</l>
<l>Te Magensen erdsch bisscop vercoren,</l>
<l n="5">Daer hi vele duegeden dede</l>
<l>Ter heileger kerken nuttelijchede.</l>
<l>                Doe was ene valsce prophetinne,</l>
<l>Die sere vroet sceen van zinne,</l>
<l><pb n="3,218"/> Ende bewant hare te seggen waer,</l>
<l n="10">Ende maecte der lieder herten zwaer,</l>
<l>Want soe seide al openbare,</l>
<l>Dat die doemesdach bi ware.</l>
<l>Soe vervaerde so die stat</l>
<l>Van Magensen, daer soe in sat,</l>
<l n="15">Dat soe geleerde brochte inden waen.</l>
<l>Doe vincse die bisscop Rabbaen,</l>
<l>Ende dwancse so ende castiede,</l>
<l>Dat soe doch der waerheit lijede,</l>
<l>Dat hare een priester anebrochte,</l>
<l n="20">Om dat soe also gelt winnen mochte.</l>
<l>                Int tiende jaer van Lothare</l>
<l>Was met feesten openbare</l>
<l>Van Rome brocht sente Helene,</l>
<l>Die heilege keyserinne, de rene,</l>
<l n="25">Die dat cruce ons Heren vant,</l>
<l>Dat Constantijn selve metter hant</l>
<l>Te Roeme grouf inden tiden sijn,</l>
<l>In die kerke, daer Marcellijn</l>
<l>Ende Pieter sijn geselle laghen.</l>
<l n="30">Soe was brocht in ghenen dagen</l>
<l>In enen cloester neven Riemen.</l>
<l>Noch nes in Vrankerike niemen</l>
<l>Hine eert die stede noch ende seget:</l>
<l>"Hier eist dat Helene leghet."</l>
<l n="35">                In Lotharis XIste jaer</l>
<l>Was sente Hermes met pinen zwaer,</l>
<l>Bi Lotharis des keysers beheet,</l>
<l>In Gallen brocht ende, als ment weet,</l>
<l>So was hi geleet tote Ynden,</l>
<l n="40">Bi Aken: daer machmenne vinden.</l>
<l>Ende oec was int Duutsche lant</l>
<l>So groot honger, dat die vader prant</l>
<l>Sijn kint ende wilt verteren.</l>
<l>Rabbaen die wilde dat weren</l>
<l n="45">Na sine macht, ende gaf dat goet</l>
<l>Mildelike met groter spoet.</l>
<l>                Int XIIste jaer van Lotthare</l>
<l>So wart orloge so sware</l>
<l>Tusscen Karle van Vrancrike</l>
<l n="50">Ende sinen neven dies gelike,</l>
<l>Die hem heesten met overmoede</l>
<l>Dat hise inden rike goede,</l>
<l>Want sire uut waren geboren.</l>
<l>Deen hiet Puppijn, alse wijt horen,</l>
<l n="55">Ende dander Karel, die was minder,</l>
<l>Ende waren Puppijns sijns broeder kinder,</l>
<l>Die doot was eer die vader staerf.</l>
<l>Karel die dinc also verwaerf,</l>
<l>Dat hi die neven bede ghewan,</l>
<l n="60">Ende dedem moenx abijt an,</l>
<l>Ende deedse in enen cloester sluten.</l>
<l>Dus bleef hi sonder vreese van buten.</l>
<l>                In desen tiden voer te Rome</l>
<l>Ambalt van Inglant, alsict gome,</l>
<l n="65">Die deerste was die tconincrike</l>
<l>Van Ingelant besat al eenlike,</l>
<l>Ende offerde sente Pietre daer</l>
<l>Enten paues Leo openbaer</l>
<l>Den tribuut, diemen noch huden</l>
<l n="70">In Ingelant afneemt den luden,</l>
<l>Dats ene selverijn penninc wit</l>
<l>Van elken huse, die int lant sit.</l>
<l>                In desen tiden quamen gevaren</l>
<l>Die Deensce entie Normaensce scaren</l>
<l n="75">In die Geronde, ende met gewelt</l>
<l>Hebben si Bordeaus ghevelt,</l>
<l>Perregorge die vaste stede,</l>
<l>Seintes ende Lymoge mede.</l>
<l>                In Lotharis XIIIste jaer</l>
<l n="80">Daden die Denen groten vaer,</l>
<l>Entie Normannen dies gelike,</l>
<l>Ten westende van Vrancrike;</l>
<l>Want si quamen, alsict hore,</l>
<l>Die Baerdsce zee omme in de Lore,</l>
<l n="85">Ende hebben Nantes angestreden.</l>
<l>Up enen paschavont dat si der steden</l>
<l>Ghemeene worden met haerre partien;</l>
<l>Ende daer die bisscop soude wien</l>
<l>Die vonte, sloughen sine doot.</l>
<l n="90">Papen, clerken, clene ende groot,</l>
<l><pb n="3,219"/> Wijf ende man, oude ende jonc,</l>
<l>Ginc al ter neder an haren spronc.</l>
<l>Daer na sijn si te scepe gegaen,</l>
<l>Ende so upwaerts henen saen</l>
<l n="95">Bider Lore tote Tours,</l>
<l>Die sere cranc hadden tsoccoers,</l>
<l>Dat si hare stat en conden</l>
<l>Niet verweren so tien stonden,</l>
<l>Sine verbranden dat gewerke</l>
<l n="100">Te Tours an sente Martijns kerke,</l>
<l>Ende hebben aldit lant gevreest,</l>
<l>Ghelijc oft ware een tempeest,</l>
<l>Daert altemale viele voren,</l>
<l>Huus, boem, gras ende coren.</l>
<l n="105">                Daer naer voeren si tAngiers.</l>
<l>Men en vant int lant so fiers,</l>
<l>Hen ontsach niet hare gewelt.</l>
<l>Jegen hem quamen upt velt</l>
<l>Ranolf, hertoghe van Aquitaengen</l>
<l n="110">(Sine macht ginc al neven Spaengen),</l>
<l>Ende van Angiers grave Robbrecht,</l>
<l>Diemen wert hiet int ghevecht:</l>
<l>Dese twee ende hare manne</l>
<l>Vochten wijch uptie Normanne</l>
<l n="115">Ende uptie Deenen daer up tfelt.</l>
<l>Maer ghelijc rechts alsemen velt</l>
<l>Metter sickelen dat coren,</l>
<l>Sloughen si wat hem quam te voren</l>
<l>Die heidine. Daer bleven int gevecht</l>
<l n="120">Die staerke grave Robbrecht,</l>
<l>Die hertoghe Ranolf entie hare.</l>
<l>Angiers wart gewonnen dare</l>
<l>Met gewelde, met overdade.</l>
<l>Dus bleef Vrancrike indie scade.</l>
<l n="125">                In Lotharis XVste jaer</l>
<l>So wart tempeest also zwaer;</l>
<l>Erdbeve in someger stede,</l>
<l>Die lucht so ongetempert mede,</l>
<l>Grote storme met tempeeste,</l>
<l n="130">Haghel, blexeme, dalremeeste</l>
<l>Diemen mochte ghevisieren,</l>
<l>In meneger steden, in meneger manieren,</l>
<l>Daer onghemac omme gesciede</l>
<l>Ende scade groot onder die liede.</l>
<l n="135">Eenen man slouch die blexeme doot,</l>
<l>Dat sijns en bleef clene no groot;</l>
<l>Nochtanne bleven sonder scade</l>
<l>Sine cledere ende sine ghewade.</l>
</div>
<div type="subchapter"><head type="subchapter">Keyser Lottharis doot. XLII.</head>
<l>                Alse Lotharis hadde gewesen</l>
<l>Roemsch keyser, alse wi lesen,</l>
<l>XVI jaer, deeldi sijn rike in tween</l>
<l>Sinen tween sonen; want die een,</l>
<l n="5">Die doutste was ende Loduwijc hiet,</l>
<l>Hem die Roemsce crone hi liet;</l>
<l>Lotharise den jongen dies gelike</l>
<l>Maecti coninc in Lottrike.</l>
<l>Selve hi moencs abijt ontfinc</l>
<l n="10">Tote Prunen in Osninc,</l>
<l>Daer hi tlijf in leedde onlanc,</l>
<l>Ende ginc den saleghen ganc.</l>
<l>Men scrivet dus van sinen ende,</l>
<l>Hoe die duvel pogede om sine scende;</l>
<l n="15">Want daer hi lach in sinen agoene,</l>
<l>Quam die duvel met sinen doene,</l>
<l>Alse die de ziele wilde betalen.</l>
<l>Die inghel die wildse halen,</l>
<l>Alse eenen moenc, die also staerf</l>
<l n="20">Alse te siere ordinen bedaerf.</l>
<l>Die duvel die roerde gevecht</l>
<l>Alse om des keysers onrecht,</l>
<l>So dat men oochsiene sach,</l>
<l>Dat, aldaer die lachame lach,</l>
<l n="25">Datmenne trac nu hare, nu dare.</l>
<l>Die moenke vielen in groten mesbare</l>
<l>Ende in beden, ende ghebaden</l>
<l>So vele der Gods ghenaden,</l>
<l>Dats die duvel hadde scame,</l>
<l n="30">Ende liet die ziele ende die lachame.</l>
<l>                Loduwijc, Lotharis sone,</l>
<l>Die doutste was, was de ghone</l>
<l>Die dat keyserike ontfinc,</l>
<l>Alse dat incarnation Gods ginc</l>
<l n="35">VIII<hi rend='sup'>C</hi> L ende sesse,</l>
<l>Ende was keyser, des sijt gewesse,</l>
<l><pb n="3,220"/> XXI jaer, sijt seker das.</l>
<l>Lotharis, die sijn broeder was,</l>
<l>Bleef coninc in Lottrike in sijn leven,</l>
<l n="40">Alstem sijn vader hadde gegeven.</l>
<l>                In keyser Loduwijcs eerste jaer</l>
<l>So staerf van levene goet ende claer</l>
<l>Ende van celencien, sonder waen,</l>
<l>Van Magensen erdsbisscop Rabaen.</l>
<l n="45">                Nu willen wi ten pauesen keren,</l>
<l>Wie tesen tiden waren heren.</l>
<l>                Alse die paues Leo was doot,</l>
<l>Die heileghe man, die here groot,</l>
<l>Die vijfte man van deser name,</l>
<l n="50">Ghesciede der kerken grote scame,</l>
<l>Alse some seggen over waer;</l>
<l>Want men coos te pauese daer</l>
<l>Enen, diemen hiet Jan,</l>
<l>Entie was wijf ende geen man,</l>
<l n="55">Wel ghelettert ende wijs.</l>
<l>Soe hadde met hare haren amijs,</l>
<l>Daer soe bi met kinde waert;</l>
<l>Ende daer soe voer ene vaert</l>
<l>Indie stat, daer wart hare wee.</l>
<l n="60">Indie strate min no mee</l>
<l>Es soe des kints ghenesen,</l>
<l>Ende daer leget soe, alsewijt lesen,</l>
<l>Noch also upten steen gehouwen,</l>
<l>Datmen ane daer mach scouwen.</l>
<l n="65">Noch en wille te desen tiden</l>
<l>Die paues dordie strate niet liden.</l>
<l>Van Magensen, alse wijt horen,</l>
<l>So was dese mensce geboren.</l>
<l>Niet en bem ic vroet of claer,</l>
<l n="70">Weder het favele es of waer,</l>
<l>Maer inder pauesen coronike</l>
<l>Sone vintmens niet gemeenlike.</l>
<l>                In Lotharis tiden so was</l>
<l>Een Benedictus paues, alsict las,</l>
<l n="75">Die andere van sulkere namen.</l>
<l>Na paues Leo corne altesamen</l>
<l>Die clergie. Hi beterde mede</l>
<l>Die mure van Rome der stede.</l>
<l>Twee jaer was hi here groot.</l>
<l n="80">Doe coos men enen na sine doot,</l>
<l>Nycholaus, die eerste man,</l>
<l>Die den stoel van Rome gewan,</l>
<l>Van sulker namen, ende hevet den prijs</l>
<l>Naer den goeden sente Gregorijs</l>
<l n="85">Van heilecheden tote sinen jaren.</l>
<l>Dese besat den stoel te waren</l>
<l>Van Rome IX jaer te samen.</l>
<l>Te siere hogher feesten quamen</l>
<l>Loduwijc, die keyser vrie,</l>
<l n="90">Ende groot volc van siere paertie,</l>
<l>Aldaer hi paues ghewijet was.</l>
<l>                In desen tiden, alsict las,</l>
<l>So quam te Coelne een tempeest,</l>
<l>Daer sere die stat af was gevreest.</l>
<l n="95">Die leeke die vloen metten clerken</l>
<l>Te sente Pieters binnen der kerken,</l>
<l>Ende quam ene blexeme dare,</l>
<l>Alse oft ene vierijn drake ware,</l>
<l>Die de kerke ontwee scuerde.</l>
<l n="100">Menegen man het aventurde,</l>
<l>Ende hem tween so sloucht doot.</l>
<l>Dat was nochtan wonder groot,</l>
<l>Dat si verre versceden waren,</l>
<l>Elc in siere sonderlinghere scaren.</l>
<l n="105">Si VI blevenre in ommacht,</l>
<l>Die over doot waren geacht.</l>
<l>                In des paues Nyclaeus daghen,</l>
<l>Daer wij dit af ghewaghen,</l>
<l>Was een heilech man, hiet Cerille,</l>
<l n="110">Die predecte dor ons Heren wille</l>
<l>In dat lant van Slavenie,</l>
<l>Ende bekeerde eene grote paertie.</l>
<l>Die es tote Sersone comen</l>
<l>In Ponten, ende hevet vernomen</l>
<l n="115">Waer sente Clement lach indie zee,</l>
<l>Ende mens en achte min no mee</l>
<l>Te visenteerne sine kerke,</l>
<l>Die van hemelscen ghewerke</l>
<l>Dingle maecten indie vloet,</l>
<l n="120">Ende daermen sonder te nettene voet</l>
<l>Elx jaers ghinc up sinen dach.</l>
<l>Dien nam hi, aldaer hi lach,</l>
<l><pb n="3,221"/> Ende heeftene te Rome geleghet</l>
<l>Indie kerke, diemen noch seghet</l>
<l n="125">Die in siere eeren si.</l>
<l>Selve Cyrillus leeghter bi,</l>
<l>Want hi levede onlange daer naer,</l>
<l>Ende bat dat menne groeve daer.</l>
</div>
<div type="subchapter"><head type="subchapter">Van tempeeste die de viant dede. XLIII.</head>
<l>                   Int derde jaer van Loduwike</l>
<l>Dat hi quam ten keyserike,</l>
<l>Worden die Fransoysen gram</l>
<l>Up caluwen Karel, want hi hem nam</l>
<l n="5">Haer goet ende was hem wreet.</l>
<l>Dies so clageden si ghereet</l>
<l>Sinen broeder Loduwike,</l>
<l>Van Aelmaengen coninc rike,</l>
<l>Ende baden hem dat hi quame</l>
<l n="10">In Vrancrike ende anename</l>
<l>Tlant: si stonden hem in staden.</l>
<l>Loduwijc quam al onberaden</l>
<l>In sijns broeders conincrike,</l>
<l>Ende wart gesconfiert scandelike.</l>
<l n="15">                Ten selven tiden dat gheviel dat,</l>
<l>Ghevel bi Magensen der stat,</l>
<l>Dat die duvel in eere stede</l>
<l>Den lieden vele pinen dede;</l>
<l>Want hi lieden met stenen waerp,</l>
<l n="20">Ende slouch grote slagen scaerp,</l>
<l>Daert volc lach ende toehort.</l>
<l>Hi brochte vele dieften vort,</l>
<l>Ende maecte orloghe also wale</l>
<l>Onder die liede met sire tale.</l>
<l n="25">Hi verwerde alt volc gemene</l>
<l>Jegen enen man alleene,</l>
<l>Ghelijc alse om sine mesdade</l>
<l>Hem gheviele al die scade.</l>
<l>Daer des mans coren gehoept lach</l>
<l n="30">Verbrandijt al, daermen toesach.</l>
<l>Ghinc hi in een huus te hant,</l>
<l>Daer vlooch in des duvels brant,</l>
<l>So dat hi hem nieweren onthelt,</l>
<l>Die man, dan upt blote velt.</l>
<l n="35">Die papen metter clergien</l>
<l>Songhen hier jegen letanien,</l>
<l>Ende worpere jegen gewijet water.</l>
<l>Die viant, die helsche cater,</l>
<l>Waerper stene jegen ter stonde;</l>
<l n="40">Sulc hadde bule ende sulc wonde.</l>
<l>Doch begonstijs af te stane,</l>
<l>Ende alse die papen waren dane,</l>
<l>Vlo die duvel, die verdoemde,</l>
<l>Soe dat hi enen pape noemde,</l>
<l n="45">Dat hi schuulde onder sijn cleet</l>
<l>(Want hine niet en hadde leet),</l>
<l>Alsemen warp dat water daer.</l>
<l>Oec so wrougedi openbaer</l>
<l>Den pape van eenen wive,</l>
<l n="50">Dat hi speelde met haren live.</l>
<l>Drie jaer hevet hi al dit ghehert,</l>
<l>Onthier ent dorp al ydel wert.</l>
</div>
<div type="subchapter"><head type="subchapter">Vanden vierden grave van Vlaendren. XLIIII.</head>
<l>                Alse Loduwijc die jonghe,</l>
<l>Keyser vander Roemscer tonge,</l>
<l>Here was, wart int seste jaer</l>
<l>Grave in Vlaenderen vorwaer</l>
<l n="5">Die vierde, gheminnet onder de sine,</l>
<l>Ende hiet Boudene dyserine,</l>
<l>Een stout ridder ende een gheheer.</l>
<l>Die Walen heetene <hi rend="italic">Braes de feer.</hi> </l>
<l>Dese, alse wi hebben verstaen,</l>
<l n="10">Dede die buerch eerst anvaen</l>
<l>Te Brugge ende began die port,</l>
<l>Omme te werne der Denen mort.</l>
<l>Die brochte sente Donase van Riemen,</l>
<l>Die hi werder hadde dan iemen,</l>
<l n="15">Ende dedene leggen indie kerke,</l>
<l>Die naer den Aecscen gewerke</l>
<l>Ghemaect was onser Vrouwen teeren;</l>
<l>Ende omdat men daer soude eeren,</l>
<l><pb n="3,222"/> Gaf hire rente ende goet,</l>
<l n="20">Nadien dattem gescepen stoet.</l>
<l>                Dese Boudene was sere vrome:</l>
<l>Hier omme mindene die some,</l>
<l>Ende alremeest Karel caluwen sone,</l>
<l>Loduwijc so hiet die ghone,</l>
<l n="25">Die crone drouch van Vrancrike</l>
<l>Na den vader mogendelike.</l>
<l>Dese Loduwijc, so waer hi si,</l>
<l>Trac hem grave Boudene bi,</l>
<l>Omme sine stoutheit, om sine trouwe.</l>
<l n="30">                Te Senlijs so woende ene vrouwe,</l>
<l>Des coninx dochter, vrouwe Judit,</l>
<l>Die na haren man daer weduwe sit,</l>
<l>Den coninc Aybout van Inglant,</l>
<l>Want soe hem in huwelics bant</l>
<l n="35">Teenen wive was gegheven,</l>
<l>Ende hi hadde ghelaten tleven</l>
<l>Int eerste jaer dat soe quam dare;</l>
<l>Ende soe vercochte hare duware,</l>
<l>Ende quam ten vader in sulker wijs,</l>
<l n="40">Ende bleef wonende te Cenlijs,</l>
<l>Hare met eeren daer te houdene.</l>
<l>Dese verminde die grave Boudene,</l>
<l>Die haren broeder heimelic was.</l>
<l>Over een so droughen si das,</l>
<l n="45">Dat soe mettem varen woude,</l>
<l>Ende soe sijn wijf wesen soude.</l>
<l>In Vlaendren vloen si, dat al meest</l>
<l>Doe bossch was ende foreest.</l>
<l>Hier omme wart coninc Karel erre,</l>
<l n="50">Ende ontboot na ende verre,</l>
<l>Datmen inden banne brochte</l>
<l>Grave Boudene, die des rochte</l>
<l>Ene weduwe te nemene met rove.</l>
<l>Dus wart inder bisscoppe hove</l>
<l n="55">Grave Boudene brocht inden ban.</l>
<l>Boudene, die jonge man,</l>
<l>Voer te Rome indie stat</l>
<l>Tote Nyclause, die paues sat,</l>
<l>Ende ontbant hem sine dinghe,</l>
<l n="60">Ende hi vergaf den jongelinge</l>
<l>Sine mesdaet aldaer ten stonden,</l>
<l>Ende hevet sinen ban ontbonden,</l>
<l>Ende sendde mettem twee legate,</l>
<l>Die also spraken ter bate,</l>
<l n="65">Dat hi verzoende jegen den zweer,</l>
<l>Ende gaf hem meer dan hi hadde eer,</l>
<l>Ende meersde sijn graefscap mede.</l>
<l>Oec spreect die vraye waerhede</l>
<l>Inden Spieghel Ystoriale,</l>
<l n="70">Dat het waren altemale</l>
<l>Na desen Vlaemsce graven gecoren,</l>
<l>Ende de drie, diere waren te voren,</l>
<l>Liederijc ende sijn sone Ingelram,</l>
<l>Ende Audacre, die daer na quam,</l>
<l n="75">Dies selves Boudens yserijns vader,</l>
<l>Dat si waren alteghader</l>
<l>Forenstiere van foreeste,</l>
<l>Niet graven naer sine jeeste,</l>
<l>Ende dese Boudene sekerlike</l>
<l n="80">Eerst grave wart bi huwelike.</l>
</div>
<div type="subchapter"><head type="subchapter">Hoe Hollant eerst grave began te hebbene. XLV.</head>
<l>                Int VIIde jaer dat mogendelike</l>
<l>Vanden jongen Loduwike,</l>
<l>Lotharis sone, was beseten</l>
<l>Dat edel Roemsce rike vermeten,</l>
<l n="5">Int naeste jaer dat dyserijn Boudene</l>
<l>Vlaenderen began te houdene,</l>
<l>Also alsict bescreven vant,</l>
<l>Gewan den eersten grave Hollant;</l>
<l>Want sijt des seker ende ghewes,</l>
<l n="10">Dat dat gravescap van Hollant es</l>
<l><pb n="3,223"/> Een stic van Vrieselant genomen,</l>
<l>Alse ons es te voren comen;</l>
<l>Ende alsemen screef ons Heren jaer</l>
<l>VII<hi rend='sup'>C</hi> ende LXIII over waer,</l>
<l n="15">Kaluwe Karel sekerlike,</l>
<l>Die coninc was in Vrankerike,</l>
<l>Ende van Vrieselant hadde een deel,</l>
<l>Begonste stichten al gheel</l>
<l>Hollant uut sinen conincrike,</l>
<l n="20">Want hi gaeft eenen Diederike,</l>
<l>Enen edelen man van groten magen,</l>
<l>Alse wi den jeesten horen gewagen,</l>
<l>Dese lande, die wi te samen</l>
<l>Noemen sullen in ouder namen,</l>
<l n="25">Daer die hantveste dus af seghet,</l>
<l>Die tEggemonde lach of leghet:</l>
<l>"Ende was der hoocheden name:</l>
<l>Omme dat Gode es bequame,</l>
<l>Coninc van al Vrankerike.</l>
<l n="30">Bidi het es sekerlike</l>
<l>Die hoocheit vander coninc crone,</l>
<l>Te eerne met milden lone</l>
<l>Die onse vrient sijn ende getrouwe,</l>
<l>Dies willen wi datmen dit scouwe,</l>
<l n="35">Ende het kenlijc si jongen ende ouden,</l>
<l>Dies hem ane die kerke houden,</l>
<l>Die nu sijn ende sullen sijn mede:</l>
<l>Dat tonsere jegenwordichede</l>
<l>Ter Haghene eerlike die grave bat</l>
<l n="40">Onser goedertierheit dat,</l>
<l>Dat wi gaven Diederike,</l>
<l>Onsen getrouwen sekerlike,</l>
<l>Somege dingen nu ter stonde:</l>
<l>Dats die kerke van Egmonde,</l>
<l n="45">Met datter toe met rechte hort,</l>
<l>Dats van Sudaerdes haghe vort</l>
<l>Tote Vortrappe ende Kinehem.</l>
<l>Lievelike so horden wi hem</l>
<l>Ende ontfingen sine bede,</l>
<l n="50">Alst lovelijc was ende bidlijc mede,</l>
<l>Ende gheven onsen getrouwen man,</l>
<l>Wies name staet hier boven an,</l>
<l>Metten dienstlieden, diere in sijn al,</l>
<l>Ende die mer noch hebben sal,</l>
<l n="55">Ghemeenlike datmen hier boven seide,</l>
<l>Met bossce, mersce, water, weyde.</l>
<l>Wi heeten ende gebieden dit,</l>
<l>Gheliker wijs als hi besit</l>
<l>Ander goet ende ander steden</l>
<l n="60">In gerechter ervachticheden,</l>
<l>Dat hi van rechter hoveschede</l>
<l>Dat also ghebruke mede</l>
<l>Sekerlike te sinen live,</l>
<l>Ende sijn hoir dat van hem blive.</l>
<l n="65">Ende omme dattem dit sal bliven,</l>
<l>So gebieden wi in dit scriven,</l>
<l>Dat hi vrilike ditte</l>
<l>Beede nutte ende besitte,</l>
<l>Ende hi doe ende ordinere</l>
<l n="70">Naer sinen wille, na sinen ghere,</l>
<l>Daer mede bi Gods genadichede,</l>
<l>Dats hem niemene en doe onvrede.</l>
<l>Want wi willen, dat onse geven</l>
<l>Euwelike naer onse leven</l>
<l n="75">Worde ghehouden sonder breken,</l>
<l>Hebben wire die hant toegestecken,</l>
<l>Ende hieten datment zeglen soude</l>
<l>Met onsen vingerline van goude.</l>
<l>Ghegheven in ons Heren jaer</l>
<l n="80">VIII<hi rend='sup'>C</hi> ende daer naer</l>
<l>Drie waerf XX ende drie mede,</l>
<l>Tote Bladeke indie stede,</l>
<l><pb n="3,224"/> Een dorp dat upde Kempine steet,</l>
<l>IX daghe, alsemen weet,</l>
<l n="85">Voer midden somer sente Jans dach,</l>
<l>Daer sine geborte up ghelach."</l>
</div>
<div type="subchapter"><head type="subchapter">Wie graven van Hollant waren. XLVI.</head>
<l>                Dus, alsewijt conen bevinden,</l>
<l>Begonste eerst onderwinden</l>
<l>Hollant, dat het grave ontfinc.</l>
<l>Noch gheviel na dese dinc,</l>
<l n="5">Dat Karel des kaluwen broeder,</l>
<l>Die coninc was ende behoeder</l>
<l>Over Almaengen, alsemen las</l>
<l>Hier voren, daers gewagen was,</l>
<l>Desen selven Diederike</l>
<l n="10">Meer gaf ende maectene rike,</l>
<l>Bi ver Emmen sijns wijfs bede,</l>
<l>Die haren nerenst daertoe dede.</l>
<l>Hi gaf hem, hebben wi vereest,</l>
<l>Waesce, dat doe was foreest,</l>
<l n="15">Water, lant, mersch ende weide,</l>
<l>Lant ende onlant daertoe beide,</l>
<l>Ende wat sore toe behorde.</l>
<l>Nu hebben die lande andre worde,</l>
<l>Alse wi wanen, ende andere namen.</l>
<l n="20">Loduwijc gaf hem, alse wi vernamen,</l>
<l>Alse die brief spreect over waer,</l>
<l>In Jhesus Cristus ons Heren jaer</l>
<l>LXVII, ende also wel</l>
<l>VII<hi rend='sup'>C</hi> mede in Aprel.</l>
<l n="25">                Dese Diederic, alse ict bevant,</l>
<l>Deerste grave van Hollant,</l>
<l>Hadde enen broeder die hiet Walgeer,</l>
<l>Die wert was ende sere geheer,</l>
<l>Ende vernaemt van groten love</l>
<l n="30">In princen ende in coninx hove.</l>
<l>Geve hiet sijn wijf bi namen,</l>
<l>Daer die Hollantsce heren af quamen.</l>
<l>                In sinen tiden, in sinen stonden,</l>
<l>Wart sente Adelbrecht vonden;</l>
<l n="35">Dien dede die grave verdraghen</l>
<l>Teere stat, daer hi nu leget bi dagen,</l>
<l>Ende maecte up hem ene kerke</l>
<l>Van houte ende van sulken gewerke,</l>
<l>Alst lovelijc doe was ende zede.</l>
<l n="40">Nonnen sette hi daer in mede,</l>
<l>Die Gode ende sente Adelbrechte</l>
<l>Loven souden na kerstine rechte.</l>
<l>Dus was indien tijt Egmonde</l>
<l>Hovet ende beghin tier stonde</l>
<l n="45">Vanden gravescepe van Hollant,</l>
<l>Dus alsict bescreven vant.</l>
<l>                Dat dese twee coninge, dese broedere,</l>
<l>Van enen vader, van tween moedere,</l>
<l>Dese twee graefscape aldus uutsetten</l>
<l n="50">Beede in renten ende in wetten,</l>
<l>Daden die Normanne entie Denen,</l>
<l>Want si aldus verloren schenen,</l>
<l>Ende hadden liever die manscap daer af.</l>
<l>Dit was die redene datmen wech gaf</l>
<l n="55">Vlaenderen ende Hollant beede,</l>
<l>Datmen hilt met groten leede.</l>
<l>                Dese eerste grave van Hollant</l>
<l>Die was Diederic ghenant,</l>
<l>Ende sijn wijf die hiet ver Geve,</l>
<l n="60">Dat tlant sonder hoir niet bleve.</l>
<l>Dat was in ons Heren jaer,</l>
<l>Alse hier voren die bouc seit claer,</l>
<l>VIII<hi rend='sup'>C</hi> LX ende oec drie;</l>
<l>Maer van hem en saghic nie,</l>
<l n="65">Hoe lange hi was inden live.</l>
<l>                Dese wan an sinen wive</l>
<l>Enen sone, die Diederic hiet,</l>
<l>Dien hi tlant van Hollant liet.</l>
<l>Sijn wijf hiet ver Hildegaert.</l>
<l n="70">Soe brochte die tafle waert</l>
<l>TEgmonde, diemen daer noch siet.</l>
<l>Dese Diederic dat leven liet,</l>
<l>Alsemen screef ons Heren jaer</l>
<l>VIIII<hi rend='sup'>C</hi> over waer</l>
<l n="75">Ende LXXX ende VIII mede,</l>
<l>Dies men proeven mach de waerhede,</l>
<l><pb n="3,225"/> Dat dese twee hilden in hant</l>
<l>C jaer tlant van Hollant</l>
<l>Ende XX ende vive:</l>
<l n="80">Dit waren twee van langen live.</l>
<l>                Dander Diederic ende Hildegaert</l>
<l>Hadden eenen sone waert,</l>
<l>Die Arnout bi namen hiet,</l>
<l>Diemen tlant van Hollant liet.</l>
<l n="85">Die nam Luudgaerden te wive,</l>
<l>Eene edele vrouwe sere van live,</l>
<l>Des keysers dochter van Griekenlant,</l>
<l>Die Theophanus was genant.</l>
<l>An hare wan hi enen sone,</l>
<l n="90">Diederic so hiet die ghone.</l>
<l>Arnout was der jare vive</l>
<l>In Hollant grave bin sinen live.</l>
<l>Hi wart gheslegen up Winkelremaet</l>
<l>Vanden Vriesen, fel ende quaet,</l>
<l n="95">Met vele lieden up enen dach,</l>
<l>Alse dat incarnation gelach</l>
<l>IX<hi rend='sup'>C</hi> XC ende drie.</l>
<l>TEggemonde so leghet hie.</l>
<l>                Diederic sijn sone behilt den scilt.</l>
<l n="100">Een wijf haddi, hiet Otilt,</l>
<l>Ende was des hertogen dochter van Sassen.</l>
<l>Van hare es hem een sone gewassen,</l>
<l>Die Diederic hiet naden vader.</l>
<l>Hollant hilti in hant algader</l>
<l n="105">XLVI jaer, eer hi doot bleef.</l>
<l>Ons Heren jaer men doe screef</l>
<l>M ende XXXIX,</l>
<l>Alse hi staerf, die here gehertich.</l>
<l>                Twee sonen hi doe na hem liet,</l>
<l n="110">Daer doutste Diederic af hiet,</l>
<l>Dien bleef van Hollant den cheins;</l>
<l>Entie ander hiet Floreins,</l>
<l>Die wart up Vrieselant gegoet.</l>
<l>Diederic wart al onbehoet</l>
<l n="115">Te Duerdrecht gesleghen doot</l>
<l>Van sinen vianden met mesfalle groet,</l>
<l>Alse hi hadde IX jaer</l>
<l>Grave ghesijn, ende men voer waer</l>
<l>Dincarnation screef, alsic wachte,</l>
<l n="120">M jaer XL ende achte.</l>
<l>Hem en bleef dochter no sone.</l>
<l>                Floreins sijn broeder was die ghone,</l>
<l>Die Hollant naer sinen live</l>
<l>Nam, ende hadde te wive</l>
<l n="125">Ene vrouwe die Geertruut hiet,</l>
<l>Die was dochter, alsemen siet,</l>
<l>Van Sassen des hertoghen Herman.</l>
<l>An hare hi enen sone wan,</l>
<l>Die Diederic bi namen hiet.</l>
<l n="130">Die grave Floreins sijn leven liet</l>
<l>Te Hamerte van sinen vianden,</l>
<l>Diene slougen met haren handen,</l>
<l>Alsemen screef ons Heren jaer</l>
<l>MLX ende een daer naer.</l>
<l n="135">XIII jaer, alsict bevant,</l>
<l>Was hi grave van Hollant,</l>
<l>Ende van Vrieselant oec mede.</l>
<l>Geertruut quam in sine stede,</l>
<l>Sine weduwe, die metten kinden</l>
<l n="140">Haer deel lants conde bewinden,</l>
<l>Ende was vrouwe sonder man</l>
<l>Twee jaer des gravescaps vort an.</l>
<l>                Int jaer ons Heren LX ende drie</l>
<l>Ende M, dus lesen wie,</l>
<l n="145">Quam van Vlaendren grave Boudens sone,</l>
<l>Een hiet Robbrecht, ende nam de gone</l>
<l>Te wive, ende nam in vogedien</l>
<l>Florens kindere, entie paertien</l>
<l>Van Hollant swoeren hem hulde echt,</l>
<l n="150">Behouden der kindere recht.</l>
<l>Dus hadde Robbrecht de grave in hant</l>
<l>VII jaer tgraefscap van Hollant.</l>
<l>                Int jaer M ende X waerf zevene</l>
<l>Quam van Lottrike, stout van levene,</l>
<l n="155">Die buulriggede Godevaert,</l>
<l>Ende hevet verdreven ongespaert</l>
<l>Grave Robbrechte uten lande,</l>
<l>Ende stac an Hollant die hande,</l>
<l>Ende verdreef sone ende moeder.</l>
<l n="160">V jaer was hi des lants behoeder.</l>
<l>                Int jaer M LXX ende vive</l>
<l>Sciet met mesfalle vanden live</l>
<l><pb n="3,226"/> Metter bulen Godevaert.</l>
<l>Alse Diederic des geware waert,</l>
<l n="165">Grave Florens sone, quam hi int lant,</l>
<l>Ende nam sijn gravescap in hant,</l>
<l>Een jaer na Godeverts doot,</l>
<l>Ende was here ende grave groot</l>
<l>XV jaer naer dat orloghe.</l>
<l n="170">Hi nam eene vrouwe hoghe,</l>
<l>Die Otilt bi namen hiet.</l>
<l>Enen sone hi na hem liet,</l>
<l>Die Florens hiet over waer.</l>
<l>Diederic staerf in ons Heren jaer</l>
<l n="175">M XC ende een.</l>
<l>Daer af quam sinen vrienden ween.</l>
<l>                Florens wart grave bi wette,</l>
<l>Ende dese hiet Floreins die vette.</l>
<l>Grave was hi XXI jaer.</l>
<l n="180">Een wijf haddi van zeden claer,</l>
<l>Hiet Pieternelle, daer hi af liet</l>
<l>Eenen sone, die Diederic hiet.</l>
<l>Selve staerf hi overwaer,</l>
<l>Alsemen screef ons Heren jaer</l>
<l n="185">MC X ende twee:</l>
<l>Dies was sinen vrienden wee.</l>
<l>                Diederic, grave Florens sone</l>
<l>Des vetten, die was die ghone</l>
<l>Die grave was XLV jaer,</l>
<l n="190">Ende staerf, lesen wi voer waer,</l>
<l>Int jaer Gods M ende hondert</l>
<l>Ende LVII, wien soes wondert.</l>
<l>Een wijf haddi, hiet Soffie,</l>
<l>Daer hi met wettelike vrie</l>
<l n="195">Enen sone ane wan.</l>
<l>Florens was geheten die man.</l>
<l>                Dese grave Florens staerf int here</l>
<l>Indat lant van Over Mere,</l>
<l>Daer keyser Vrederic verdranc,</l>
<l n="200">Ende was begraven eer iet lanc</l>
<l>TAntoengen in die stat.</l>
<l>Teenen wive haddi ghehat</l>
<l>Des coninx dochter van Scollant,</l>
<l>Die vrouwe Ade was ghenant.</l>
<l n="205">Hi staerf alsemen screef vorwaer</l>
<l>XI<hi rend='sup'>C</hi> ende XC daer naer.</l>
<l>XXXIII jaer hilti in hant</l>
<l>Dat gravescap van Hollant.</l>
<l>                Bi ver Aden haddi eenen sone,</l>
<l n="210">Diederic so hiet die ghone,</l>
<l>Die XIII jaer alte gader</l>
<l>Hollant hilt naden vader,</l>
<l>Ende bleef sonder sone doot,</l>
<l>Alsemen ons Heren jaer gheboot</l>
<l n="215">XII<hi rend='sup'>C</hi> ende oec drie.</l>
<l>Sijn hoir en quaems te boven nie.</l>
<l>                Willem, Floreins sone ende Aden,</l>
<l>Sijn broeder, was dies beraden,</l>
<l>Dat hi Hollant onder hem dede.</l>
<l n="220">Twee jaer hadde tlant vrede,</l>
<l>Ende daer naer es hi doot bleven</l>
<l>XX jaer na sijns broeder leven.</l>
<l>Ende alse dese Willem doot bleef,</l>
<l>Lesen wi datmen doe screef</l>
<l n="225">Ons Heren jaer XII<hi rend='sup'>C</hi> XX ende drie.</l>
<l>Ene vrouwe hadde hie</l>
<l>Van Gelre, die ver Aleit hiet.</l>
<l>Eenen sone soe hem liet,</l>
<l>Diemen Florens noemen hort.</l>
<l n="230">An hem stont Hollant vort.</l>
<l>                Florens, grave Willems sone,</l>
<l>Nam eene vrouwe, entie gone</l>
<l>Hiet ver Machtilt van Brabant,</l>
<l>Hertoghe Heinrix dochter, alsict vant,</l>
<l n="235">Des eersts Heinrix vanden drien,</l>
<l>Diemen mach elc na andren sien.</l>
<l>Daer an wan hi eenen sone:</l>
<l>Willem was ghenant die ghone.</l>
<l>Grave Florens bleef inden tornoy</l>
<l n="240">Te Corbi: dat was vernoy.</l>
<l>Daer was gevellet sine baniere.</l>
<l>XII<hi rend='sup'>C</hi> XXX ende viere</l>
<l>So screefmen dat jaer ons Heren,</l>
<l>Alse ons die croniken leren.</l>
<l n="245">XI jaer lesen wi van desen,</l>
<l>Dat hi grave hadde ghewesen.</l>
<l>                Willem sijn sone berechte tlant</l>
<l>Sonder voghet, alsict vant,</l>
<l>Ende wart gecoren daer naer,</l>
<l n="250">Alse hi omtrent XX jaer</l>
<l>Of niet vele meer was out,</l>
<l>Coninc te sine met gewout</l>
<l><pb n="3,227"/> Over Almaengen, ende bleef doot</l>
<l>Ten Vriesen met rouwen groot,</l>
<l n="255">Alsemen screef ons Heren jaer</l>
<l>XII<hi rend='sup'>C</hi> ende daernaer</l>
<l>Vijftich ende oec daertoe vive.</l>
<l>Ghenomen haddi te wive</l>
<l>Des hertogen dochter van Brusewijc,</l>
<l n="260">Ene vrouwe lovelijc,</l>
<l>Die Lisebet bi namen hiet.</l>
<l>Van hare hi enen sone liet,</l>
<l>Die, alse hi staerf, hadde vorwaer</l>
<l>Lettel meer dan anderalf jaer.</l>
</div>
<div type="subchapter"><head type="subchapter">Vanden coninc van Bulgren. XLVII.</head>
<l>                Int selve jaer lesen wi dat began</l>
<l>Hollant grave te nemene an,</l>
<l>Pijnde die coninc Minnemijn</l>
<l>Van clene Bertaengen int herte sijn,</l>
<l n="5">Hoe hi Vrankerike besta</l>
<l>Ende berove ende tfolc versla.</l>
<l>Snachts sach hi ter selver wile</l>
<l>In sinen slaep sente Morile,</l>
<l>Die wilen bisscop was tAngiers,</l>
<l n="10">Die seide: "Wat es dattu visiers?"</l>
<l>Ende gaf hem up thovet enen slach,</l>
<l>Dat hi daer na saen doot lach.</l>
<l>                Int VIIIde jaer dat tkeyserike</l>
<l>Stont onder den jongen Loduwike,</l>
<l n="15">So hadde die coninc Lotthare,</l>
<l>Sijn broeder, sijn wijf ommare,</l>
<l>Ver Gherberghe die coninghinne,</l>
<l>Ende verstacse uut siere minne,</l>
<l>Omme eene amie, die hiet Waldraet.</l>
<l n="20">Omme dese onhovesche daet</l>
<l>Nycholaus, die heileghe here,</l>
<l>Die paues doe was met groter ere,</l>
<l>Deder vor hem omme daghen</l>
<l>Twee erdsche bisscoppe omder clagen,</l>
<l n="25">Ende hevet dese so verwonnen,</l>
<l>Dat si der amien bet jonnen,</l>
<l>Dan si der rechter vrouwen daden.</l>
<l>Vermeesamen ende ontgraden</l>
<l>Hevet hise beede ende ontset</l>
<l n="30">Ende ghesteken ter leeker wet.</l>
<l>                Int IXde jaer van Loduwike</l>
<l>Wart verbannen openbaerlike</l>
<l>Waldraet van eenen legaet.</l>
<l>Lotharis siet dat aldus staet,</l>
<l n="35">Ende wart vervaert omden ban.</l>
<l>Sijn wijf die vinc hi weder an,</l>
<l>Maer dit en mochte niet lange staen;</l>
<l>Hi stacse weder van hem saen,</l>
<l>Ende nam Waldraden siere amien,</l>
<l n="40">Noch nemmermeer om geen castyen</l>
<l>Ne wilde hise laten daer naer.</l>
<l>                In Loduwijcs Xde jaer</l>
<l>Ontfinc met al siere paertijen</l>
<l>Die coninc van Bulgerien</l>
<l n="45">Kerstijndoem ende sijn volc mede.</l>
<l>Van Rome sendemen daer ter stede</l>
<l>Wise lieden, van duegeden rike,</l>
<l>Die anden coninc Loduwike</l>
<l>Helpe namen, alst daertoe loept.</l>
<l n="50">Daer na wart die coninc ghedoopt</l>
<l>Met sinen volke, ende wart so goet,</l>
<l>Dat hi cortelike daer naer doet</l>
<l>Sinen sone coninc wesen,</l>
<l>Ende wart selve moenc na desen.</l>
<l n="55">Maer alse die sone dus was here,</l>
<l>Sette hi hem weder ten kere</l>
<l>Ter heidijnscap altenen gader.</l>
<l>Hier omme wart erre die vader,</l>
<l>Ende liet die monekie varen,</l>
<l n="60">Ende began alse riddere ghebaren,</l>
<l>Ende nam coninclijc abijt,</l>
<l>Ende hief upten sone strijt,</l>
<l>Ende lietene niewerinx gheroen,</l>
<l>Onthier ende hine hadde int prisoen.</l>
<l n="65">Sine ogen dedi hem uutbreken,</l>
<l>Enten joncsten sone heefti gesteken</l>
<l><pb n="3,228"/> Int rike, ende beette selve neder,</l>
<l>Ende so in sinen cloester weder.</l>
<l>Daer diendi Gode met genende</l>
<l n="70">Al tote an sijns levens ende.</l>
</div>
<div type="subchapter"><head type="subchapter">Lottharis doot van Lottrike. XLVIII.</head>
<l>                In Loduwijcs XIIste jaer</l>
<l>So quamen met orlogen swaer</l>
<l>Die Sarrasinen te Boenevente,</l>
<l>Ten orloghe, ten parlemente,</l>
<l n="5">Ende hevet jonge keyser Loduwijc</l>
<l>Onboden mede dies ghelijc</l>
<l>Van Lottrike sinen broeder Lothare,</l>
<l>Den coninc, dat hi come dare,</l>
<l>Ende helpe hem draghen die pine</l>
<l n="10">Jegen die felle Sarrasine.</l>
<l>Daer quamen met haren here</l>
<l>Beede die broedere ter were,</l>
<l>Ende vochten menegen sconen strijt</l>
<l>Uptie heidine tiere tijt.</l>
<l n="15">Uptie heidine so viel die dere,</l>
<l>Maer des coninx Lotharis here</l>
<l>Quam in scaden, in groter vrucht,</l>
<l>Bider ongetemperder lucht,</l>
<l>Entie coppen met haren venine</l>
<l n="20">Daden hem so grote pine,</l>
<l>Dat die coninc wart so verladen,</l>
<l>Dat hi te lande voer met scaden.</l>
<l>                Int XIIIste jaer van Loduwike</l>
<l>Vochten also vreselike</l>
<l n="25">Up Vrankerike die Normanne,</l>
<l>Datmen moeste van vresen danne</l>
<l>Met sente More selve dordien</l>
<l>Van danen in Bourgoengen vlien.</l>
<l>                Tien tiden was bleven doot</l>
<l n="30">Die heilege paues, die here groet,</l>
<l>Die paues te Rome was IX jaer,</l>
<l>Ende men coos te pauese daer</l>
<l>Den anderen paues Adriaen.</l>
<l>Coninc Lotharis hadde ghestaen,</l>
<l n="35">Dies coninx broeder, totier tijt</l>
<l>Inder heileger kerken strijt,</l>
<l>Omme Waldraden siere amien.</l>
<l>Te Rome voer hi met sire partien</l>
<l>Toten paues Adriaen,</l>
<l n="40">Int XVde jaer sonder waen,</l>
<l>Dat sijn broeder trike ontfinc,</l>
<l>Om tonsculdeghen sine dinc,</l>
<l>Ende om hem claerre maken</l>
<l>Van alsulken dorpren saken.</l>
<l n="45">Alsemen up hem parlemente,</l>
<l>Ontfingene ten sacramente</l>
<l>Die paues, diere hem mede diende,</l>
<l>Daertoe met al sine vriende,</l>
<l>Selve die paues Adriaen.</l>
<l n="50">Hi ende sijn raet sonder waen,</l>
<l>Die mettem daden die dulheit groet,</l>
<l>Bleven alle binden jare doot.</l>
<l>Selve so bleef doot die here</l>
<l>Te Plasensen inden kere.</l>
<l n="55">                In Loduwijcs XVIde jaer</l>
<l>Hilt men te Coelne over waer</l>
<l>Eenen seent metter clergien,</l>
<l>Omme datmen daer wilde wien</l>
<l>Die hooftkerke heilechlike.</l>
<l n="60">Aldaer waren van Lottrike</l>
<l>Drie erdsche bisscoppe na trecht:</l>
<l>Van Magensen bisscop Limprecht,</l>
<l>Ende Bertolf die bisscop van Trieren,</l>
<l>Ende van heilegher manieren</l>
<l n="65">Willebrecht van Coelne die stede.</l>
<l>Alsemen soude na heilegen zede</l>
<l>Dien doem wyen, mochtmen horen</l>
<l>Roepen indien nacht te voren</l>
<l>Indie lucht van quaden gheesten,</l>
<l n="70">Die riepen in droever feesten:</l>
<l>"Wi moeten rumen ende laten</l>
<l>Die stoele die wi besaten."</l>
</div>
<div type="subchapter"><head type="subchapter">Edelrics doot coninc van Inglant. XLIX.</head>
<l>                Ons seghet aldus Helynant</l>
<l>Inde ystorien van Ingelant,</l>
<l><pb n="3,229"/> Dat int XVIIde jaer sekerlike</l>
<l>Vanden coninc Loduwike,</l>
<l n="5">Dat hi was keyser ende here groot,</l>
<l>Bleef Edelrijd die coninc doot.</l>
<l>Na hem wart coninc tier tijt</l>
<l>Sijn broeder, ende hiet Edelfrijt,</l>
<l>Die wilen eer ontfinc de crone</l>
<l n="10">Te Rome vanden paues te lone,</l>
<l>Doe sijn vader gaf indie hant</l>
<l>Den paues dien cheins van Inglant.</l>
<l>Dese regneerde over waer</l>
<l>VI maende ende XXVIII jaer.</l>
<l n="15">                In sinen tiden ende oec danne</l>
<l>Waren die Denen entie Normanne</l>
<l>In Inglant, ende haddene gevaen.</l>
<l>IX jaer, vinden wi sonder waen,</l>
<l>Orloghedi up dat heidine diet.</l>
<l n="20">Teere tijt es hem ghesciet,</l>
<l>Daer hi in een eylant lach</l>
<l>Besloten up enen dach,</l>
<l>Dat hi thuus oec was alleene</l>
<l>(Sine ghesellen alle ghemene</l>
<l n="25">Waren getrocken ter rivieren,</l>
<l>Omme visschen na haerre manieren);</l>
<l>So dat sinen droeven lachame luste</l>
<l>Slapens, ende hi nam daer de ruste.</l>
<l>Al daer dochtem dat hi sach</l>
<l n="30">Voer hem staen, aldaer hi lach,</l>
<l>Sente Cubrecht, ende sprac dese wort:</l>
<l>"Hevestu iet van mi ghehort?</l>
<l>Ic bem Cubrecht; God hevet mi</l>
<l>Hier nu ghesent tote di,</l>
<l n="35">Dat ic di segge goede wort.</l>
<l>Ingelant hevet nu meer vort</l>
<l>Becocht sine dorperheden.</l>
<l>Nu so hebbent doch verbeden</l>
<l>Die heileghe, diere in sijn geboren,</l>
<l n="40">Dat God laet varen sinen toren.</l>
<l>Du selve die jammerlike</l>
<l>Gherovet best van dinen rike,</l>
<l>Du sult saen met grotere eeren</l>
<l>Weder te diere cronen keren,</l>
<l n="45">Ende dit sal dijn lijctekijn wesen:</l>
<l>Heden sullen comen naer desen</l>
<l>Dine visschers, ende bringen gevaen</l>
<l>Vele visscen sonder waen,</l>
<l>Ende dit machmen vor wonder horen;</l>
<l n="50">Want dat water es so vervroren,</l>
<l>Ende dat weder oec so cout,</l>
<l>Dat dit wonder es menechfout.</l>
<l>Ende alse dit gheluc ghesciet,</l>
<l>Sone saltu vergheten niet</l>
<l n="55">Siere bodscap ende sinen troost,</l>
<l>Die di aldus hevet verloest."</l>
<l>Desen selven droem so sach</l>
<l>Sijn moeder mede, daer soe lach,</l>
<l>Ende elc telde anderen sinen droem.</l>
<l n="60">Doe sagen si ende namen goem,</l>
<l>Waer dat hare visschers quamen,</l>
<l>Ende brochten vele visscen tsamen.</l>
<l>Cortelike naer dit doen</l>
<l>Rumde Edelfrijt sijn prisoen,</l>
<l n="65">Daerne die Deenen hadden gheleit,</l>
<l>Ende dede grote behendicheit.</l>
<l>Ter Deenen coninc ginc hi sciere</l>
<l>In eens spelemans maniere,</l>
<l>Dat niemen wiste groet no clene</l>
<l n="70">Dan een sijn heimelijc raet allene.</l>
<l>Daer speeldi naer sine dinc,</l>
<l>So dat hi indie camere ginc,</l>
<l>Ende hevet verhort ende versien</l>
<l>Der Deenen heimelicheit mettien,</l>
<l n="75">Ende was daer lange, horen wi tellen.</l>
<l>Doe keerdi weder tsinen ghesellen,</l>
<l>Ende seide wat hi hadde vernomen,</l>
<l>Ende es onversien saen comen</l>
<l>Uptie Deenen, daer si laghen,</l>
<l n="80">Ende dedem so grote plaghen,</l>
<l>Ende hevetse daertoe bedreven,</l>
<l>Dat si, diere levende bleven,</l>
<l>Metten coninc hem ghyselen lieten,</l>
<l>Ende beloveden ende behieten,</l>
<l n="85"><pb n="3,230"/> Dat si doopsel souden ontfaen,</l>
<l>Of uten lande varen saen.</l>
<l>Dese vorwaerde hilden si som,</l>
<l>Bidi haer coninc Gudrom,</l>
<l>Dien some jeesten heeten Gurimont,</l>
<l n="90">Wart kerstijn aldaer ter stont,</l>
<l>Met XXX, die de meeste sceenen,</l>
<l>Ende wel naer met alden Deenen;</l>
<l>Ende selve die coninc Edelfrijt</l>
<l>Ontfingene ter selver tijt</l>
<l n="95">Ter vonten, ende heeftene geheven.</l>
<l>Normannen ende Deenen, diere bleven,</l>
<l>Die niet kerstijn wilden wesen,</l>
<l>Rumden Ingelant na desen,</l>
<l>Ende maecter hovetman Astinc,</l>
<l n="100">Om te vorderne hare dinc,</l>
<l>Ende sijn also ter zee getoghen.</l>
<l>Alse wijs tijt hebben ende mogen,</l>
<l>Sullen wi van haren dingen</l>
<l>Tellen, hoe si hem verghingen.</l>
</div>
<div type="subchapter"><head type="subchapter">Van kalu Karles kinderen. L.</head>
<l>                In desen tiden dat dit ghevel,</l>
<l>So was daventure fel</l>
<l>Karel den caluwen van Vrancrike;</l>
<l>Want sine kindere niet hovescelike</l>
<l n="5">Hem proeven, alst hier volget an;</l>
<l>Bidi sijn sone Karleman,</l>
<l>Die clerc was ende dyaken,</l>
<l>Handelde qualike sine saken,</l>
<l>Want hi ter werelt es ghekeert,</l>
<l n="10">Ende pijnt hem hoe hi onteert</l>
<l>Den vader, ende wart also bestaen,</l>
<l>Rechts alse een ander Juliaen,</l>
<l>So dattene omme dese dinc</l>
<l>Sijn vader metten rade vinc,</l>
<l n="15">Ende dedene daer omme blenden,</l>
<l>Dat hi trike niet soude scenden.</l>
<l>Sijn ander sone, die Karel hiet,</l>
<l>Was so stout, dat hi verliet</l>
<l>Hem te vele up sine cracht,</l>
<l n="20">Ende hevet enen ridder ghewacht,</l>
<l>Enen ridder, hiet Albuijn,</l>
<l>Om te wetene die cracht sijn,</l>
<l>Ende bestontene tsiere scende.</l>
<l>Albuijn, diene niet en kende,</l>
<l n="25">Sloughene indie were doot.</l>
<l>Dies hadde die vader rouwe groot.</l>
<l>Dus en bleef hem der sonen waer een,</l>
<l>Loduwijc, daer die crone up versceen.</l>
<l>                In desen tiden dat dit gevel,</l>
<l n="30">Was te Constantinoble een orloge fel,</l>
<l>Want die keyser, die hiet Michael,</l>
<l>Dicken in frenesien vel,</l>
<l>Ende dede dan sine vriende verslaen.</l>
<l>Hier up so beriet hem Baselis saen,</l>
<l n="35">Een die was sijn upperste raet,</l>
<l>Ende hevet liever dat hi verslaet</l>
<l>Den keyser selve, dan hi blive</l>
<l>Altoes in vresen vanden live,</l>
<l>Ende slougene doot ende was daer naer</l>
<l n="40">Selve keyser XVII jaer.</l>
<l>Dese sendde den keyser Loduwike,</l>
<l>Die in Almaengen hilt trike,</l>
<l>Een kerstael groot ende diere,</l>
<l>Ende dat gemaect in scoenre maniere,</l>
<l n="45">Met dieren stenen ende met goude,</l>
<l>Daer in een stic, dor sine houde,</l>
<l>Vanden cruce ons Heren Jhesus.</l>
<l>                In desen tiden, wi lesent dus,</l>
<l>Was doot die paues Adriaen.</l>
<l n="50">Een Jan hevet den stoel ontfaen,</l>
<l>Die was die VIIIde vander namen,</l>
<l>Ende was paues X jaer te samen.</l>
<l>Dese screef met groten vlite</l>
<l>Des eersts sente Gregorius vite.</l>
<l n="55">                Te desen tiden geviel oec tgone,</l>
<l>Dat Karel, coninc Loduwijcs sone</l>
<l>Van Aelmaenyen, alse wijt weten,</l>
<l>Vanden viant wart beseten,</l>
<l>Daer die vader selve toesach,</l>
<l n="60">Ende menech prince updien dach;</l>
<l><pb n="3,231"/> Ende lijede selve wel,</l>
<l>Dat hem dat bidi ghevel,</l>
<l>Want hi sekeringe ende paertie,</l>
<l>In afyonsten ende in envie,</l>
<l n="65">Jeghen den vader wilde maken:</l>
<l>Bidi ghevielen hem die saken.</l>
</div>
<div type="subchapter"><head type="subchapter">Vander plaghen die gesciede. LI.</head>
<l>                In jonge Loduwijcs XIXde jaer,</l>
<l>Seget men, geviel dit over waer,</l>
<l>Dat te Brixen in Ytale,</l>
<l>Drie daghe ende drie nachte also wale,</l>
<l n="5">Vanden hemel reinde bloet.</l>
<l>In Gallen, alsict verstoet,</l>
<l>Quam van sprinclen eene plaghe,</l>
<l>Daer ic wonder af ghewaghe:</l>
<l>Meerre dan sprinclen wesen mogen,</l>
<l n="10">Die met VII vlogelen vloghen,</l>
<l>Ende met VI voeten sprongen mede;</l>
<l>Twee tande voren in hare stede,</l>
<l>Die harder waren dan een steen.</l>
<l>Een ghescaert here het scheen:</l>
<l n="15">Waer si henen te vlieghene coren,</l>
<l>Hare leetsheren senden si voren</l>
<l>Met cleenre menechte, die coren stede,</l>
<l>Daert here soude liggen mede.</l>
<l>Die leetsheren quamen te noenen daer,</l>
<l n="20">Ende ontbeiden dandere naer</l>
<l>Toter naester zonnen upganc,</l>
<l>Ende vlooch eens dages ommeganc</l>
<l>Ghoent here, ja niet so dunne,</l>
<l>Sine verdonkerden die sunne.</l>
<l n="25">Wide buke ende wide monde;</l>
<l>Wat so groene was tier stonde,</l>
<l>Waest an bome, waest an grase,</l>
<l>Dat ghinc al up te haren ase.</l>
<l>Hare dachvaert was vier milen of vive.</l>
<l n="30">Dus maecten si vele keytive;</l>
<l>Al Gallen daden si so we</l>
<l>West henen toter Baerdscher zee.</l>
<l>Daer quam hem ane een wint so zwaer,</l>
<l>Dat si indie zee bleven daer;</l>
<l n="35">Ende alsi rieken begonden,</l>
<l>Warpse die zee uut tien stonden.</l>
<l>Haer stanc maecte de lucht so swaer,</l>
<l>Dat menech moeste besterven daer.</l>
<l>                Groot honger es daer na comen,</l>
<l n="40">Die menegen tlijf heeft genomen,</l>
<l>So dat tderdendeel van Gallen</l>
<l>Vanden volke doot es ghevallen.</l>
<l>                Ten naesten jare, dat daer na leet,</l>
<l>Wart die winter lanc ende wreet;</l>
<l n="45">Die vorst began alre heilegen daghe,</l>
<l>Ende lach alsonder saghe</l>
<l>Al tote half Maerte toe vort.</l>
<l>Dat was, wanic, met zonden verbort.</l>
<l>                In desen tiden sekerlike</l>
<l n="50">Quam den coninc Loduwike</l>
<l>Van Almaengen in sinen drome</l>
<l>Sijn vader, wilen keyser van Rome,</l>
<l>Ende beswoerne daer ter stede</l>
<l>Bider namen der drievoudichede,</l>
<l n="55">Dat hine loeste uter pine,</l>
<l>Daer hem in stonde te sine,</l>
<l>Dat hi doch quame ter ghenaden.</l>
<l>Daer mede hevet hem die sone geladen,</l>
<l>Ende hevet aelmoesnen ghesent</l>
<l n="60">Ten Gods husen al ommetrent,</l>
<l>Ende halp den vader, daer hi mochte,</l>
<l>Die ghenaden an hem sochte.</l>
<l>                In desen tiden hadden hem gespreet</l>
<l>Die Deenen entie Normanne so breet</l>
<l n="65">In Vrankerike weder ende vort,</l>
<l>Dat si tAngiers indie port</l>
<l>Voeren wonen indiere ghebare,</l>
<l>Alse of si haer eyghijn ware.</l>
<l>Karel die caluwe van Vrancrike</l>
<l n="70">Die trac daer waert mogendelike</l>
<l>Metten coninc Salomone,</l>
<l>Die in Bertaengen drouch de crone,</l>
<l>Die gheviande waren nochtanne;</l>
<l>Maer die Deenen entie Normanne</l>
<l n="75">Waren hem so swaer in mesquamen,</l>
<l>Dat si doe vielen te samen</l>
<l>Voer Angiers, dat sise belaghen,</l>
<l>Ende daden hem so vele plaghen,</l>
<l><pb n="3,232"/> Dat si vielen in groten vare,</l>
<l n="80">Ende maecten eene vorworde dare</l>
<l>Jegen Karele met ghewelde,</l>
<l>Dat hise varen liete te velde,</l>
<l>Ende name die stat in siere ware.</l>
<l>Dat was alden heren ommare;</l>
<l n="85">Nochtan liet hise verdinghen,</l>
<l>Die heidine, ende dus ontspringhen,</l>
<l>Also dat si sident daden</l>
<l>Meer vernoys ende meerre scaden.</l>
</div>
<div type="subchapter"><head type="subchapter">Keyser Loduwijcs doot. LII.</head>
<l>                Loduwijc, die keyser van Rome,</l>
<l>Staerf ende liet sinen ome</l>
<l>Die name van sinen keyserike,</l>
<l>Dien kaluwen Karel van Vrancrike.</l>
<l n="5">Karel die caluwe wart here,</l>
<l>Ende ghewan des rikes eere</l>
<l>Int jaer ons Heren met ghewelt,</l>
<l>Alsemen dincarnation helt</l>
<l>VII<hi rend='sup'>C</hi> LXX ende sevene;</l>
<l n="10">Twee jaer was hijt in sinen levene.</l>
<l>                In sinen tiden ende indien</l>
<l>Hevet men die comete versien,</l>
<l>Die wreede sterre, die bediet</l>
<l>Plaghe, orloghe ende verdriet.</l>
<l n="15">Oec so quamere plaghe naer,</l>
<l>Want te hant int selve jaer</l>
<l>So wart het reinende so sere,</l>
<l>Dat het scaedde vele mere,</l>
<l>Dan ic u geseggen mach.</l>
<l n="20">Int lant van Sassen so lach</l>
<l>Een dorp, verre woch gestreken</l>
<l>Van rivieren ende van beken,</l>
<l>Dat met kerke ende met outare,</l>
<l>Met husen ende met hoven dare,</l>
<l n="25">Met beesten, met mannen ende met wiven,</l>
<l>Henen ginc metten watre driven,</l>
<l>So datter selve tekijn en bleef,</l>
<l>Waert dorp stont, datter wech dreef.</l>
<l>                In desen tiden, indit doen,</l>
<l n="30">Staerf die coninc Salomoen</l>
<l>Van Bertaengen, entie Bertoene</l>
<l>Worden verwerret in haren doene,</l>
<l>Ende vochten onderlinghe te samen.</l>
<l>Dese orloghe die benamen</l>
<l n="35">Den Bertoenen, dat si met vreden</l>
<l>Lieten der Fransoysen steden.</l>
<l>                Karel die caluwe, als wi eerst spraken,</l>
<l>Ghewan met mieden eerst de saken,</l>
<l>Dat hi quam ter keyser crone.</l>
<l n="40">Keyser wart hi gewijet scone</l>
<l>Vanden paues selve Jan.</l>
<l>Sijn broeder was een tornich man,</l>
<l>Loduwijc vanden Duutscen lande,</l>
<l>Ende gaderde here om sine ande,</l>
<l n="45">Want hijt harde gerne wrake,</l>
<l>Dat hij doen duerste sulke sake</l>
<l>Keyser te sine buten sinen rade.</l>
<l>Maer eer hi hem mochte doen scade,</l>
<l>Staerf hi in dat eerste jaer</l>
<l n="50">Van Karles keyserike, dats waer,</l>
<l>Ende liet drie sonen in sinen rike:</l>
<l>Den eenen noemen wi Lodewike,</l>
<l>Den anderen Kaerle daer an,</l>
<l>Enten derden Karleman.</l>
<l n="55">                Alst keyser Karel wiste al bloot,</l>
<l>Dat coninc Loduwijc was doot,</l>
<l>Sijn broeder, was hijs sere blide,</l>
<l>Ende ghereedde hem te stride,</l>
<l>Omme te wrekene uptie neven</l>
<l n="60">Die haetscap, die hi hadde verheven</l>
<l>Upten broeder, haren vader.</l>
<l>Sijn here dede hi te gader,</l>
<l>Ende trac in haren lande dan</l>
<l>Met L<hi rend='sup'>M</hi> ghewapender man,</l>
<l n="65">Ende es tote Coelne comen.</l>
<l>Loduwijc hevet dit vernomen,</l>
<l>Die joncste broeder vanden drien,</l>
<l>Want dandre wisten niet van dien,</l>
<l>Ende waren in anderen steden</l>
<l n="70">Ghelet met besicheden.</l>
<l>Anden oem hevet hi ghesent</l>
<l>Om vriendelijc parlement,</l>
<l><pb n="3,233"/> Maer dat en mochte niet gescien.</l>
<l>Die neve ghereeddem mettien</l>
<l n="75">Alse jegen den oem ter were,</l>
<l>Ende quam up hem met sinen here</l>
<l>Alse een onvervaert joncman,</l>
<l>So dat hi den zeghe wan,</l>
<l>Ende hevet den oem afgeslegen</l>
<l n="80">Menegen Fransoyscen deghen,</l>
<l>Ende sloughene uut sinen lande,</l>
<l>Met groter scaden, met meerre scande.</l>
</div>
<div type="subchapter"><head type="subchapter">Karel des caluwen zeden. LIII.</head>
<l>                Segebrecht spreect ons warede</l>
<l>Van des Karles kaluwen zede.</l>
<l>Karel, seit hi, wart verheven,</l>
<l>Sijnt hem trike wart gegeven:</l>
<l n="5">Hi onwerde die Vrancsche manieren,</l>
<l>Ende dede na de Griexe visieren;</l>
<l>Slepende cledere maecti rike,</l>
<l>Den roc, daer boven ene almatike,</l>
<l>Een diere breet gordel daer up gegort,</l>
<l n="10">Datmen baltoens noemen hort,</l>
<l>Dattem toten voeten ginc;</l>
<l>Sijn hovet gewonden in ene dine</l>
<l>Van siden, diere ende scone,</l>
<l>Daer boven sine coninc crone:</l>
<l n="15">Dus maecti hem selven te dwase.</l>
<l>Blodere was hi dan een hase,</l>
<l>Ende conste bet vlien dan volghen,</l>
<l>Ende dreghen, alse hi was verbolgen.</l>
<l>Sinen broeder Loduwike,</l>
<l n="20">Die in Almaengen hilt sijn rike,</l>
<l>Dregedi tsoukene tsier onwaerde</l>
<l>Met also menech hondert paerde,</l>
<l>Dat si dwater uutdrinken souden</l>
<l>Al dat die rivieren houden,</l>
<l n="25">Ende hi droges voets upte campaengen</l>
<l>Riden soude van Aelmaengen.</l>
<l>                In des Karles eerste jaer</l>
<l>So quam ene plaghe zwaer</l>
<l>Onder die zwijn int Duutsce lant.</l>
<l n="30">Doe quamen die honden te hant,</l>
<l>Die de verkine souden eten;</l>
<l>Ende eermens wort mochte weten,</l>
<l>Verloes men verkine ende honde,</l>
<l>Dat niemen geweten en conde,</l>
<l n="35">Wiese woch droughen ofte namen,</l>
<l>Ofte waer dat si henen quamen.</l>
<l>                Van desen Karel seget Elynant</l>
<l>Dit dat ic bescreven vant.</l>
<l>Hi scrivet aldus in sijn gedichte,</l>
<l n="40">Dat Karel die caluwe stichte</l>
<l>Te Compiengen indie stede,</l>
<l>In sente Cornelis werdichede ........</l>
<l>Dien dach, dien coninc Karel sette</l>
<l>TAken in sijn capiteel bi wette,</l>
<l n="45">Alse te comene ten aflate,</l>
<l>Sette dese te siere bate</l>
<l>Te sente Denijs in Vrankerike;</l>
<l>Ende want hi hadde geweldelike</l>
<l>Der kerken volc afgenomen,</l>
<l n="50">Die andere heren daer daden comen,</l>
<l>So dedi daer bringhen gheheel</l>
<l>Vander dornijnre cronen een deel,</l>
<l>Dat grote Karel wilen brochte</l>
<l>Van Constantinoble, dat hi besochte;</l>
<l n="55">Van Gods cruce een stic mede,</l>
<l>Ende enen naghel daer ter stede;</l>
<l>Die sudarie ons Heren</l>
<l>Liet hi te Compiengen, horen wi leren.</l>
<l>                Eermen togede ghemeenlike</l>
<l n="60"><pb n="3,234"/> Dit heilechdoem in Vrankerike,</l>
<l>So was daer so groot honger jaer,</l>
<l>Dat die liede, verre ende naer,</l>
<l>Aten ezelen ende paerde,</l>
<l>Eer die hongher voer sire vaerde.</l>
<l n="65">                Dese Karel die maecte mede</l>
<l>In Vlaenderen in meneghe stede</l>
<l>Kerken, beede groot ende cleene,</l>
<l>Daer te voren waren gheene,</l>
<l>Ende some, die waren tevallen,</l>
<l n="70">Dedi verniewen met allen.</l>
<l>                In sinen tiden, alsict vant,</l>
<l>Bescrivet ons Helynant,</l>
<l>So was meester Jan de Scot,</l>
<l>Die van clergien niet was sot,</l>
<l n="75">Die ute Ingelant was ghetoghen</l>
<l>Omme die pine van orloghen.</l>
<l>Teersten quam hi in Vrankerike</l>
<l>Te kaluwen Karele vriendelike,</l>
<l>Ende translateerde met sire pine</l>
<l n="80">Uten Griexen in Latine,</l>
<l>Dor Karles bede, die ierarchie</l>
<l>Vander inghelen heerscapie,</l>
<l>Daermen in mach leeren ende horen</l>
<l>Hoe si sijn in IX coren.</l>
<l n="85">In Ingelant keerdi over eene tijt,</l>
<l>Dorden goeden coninc Edelfrijt,</l>
<l>Ende voer te Malmesberghe wonen,</l>
<l>Ende leerde hogher lieder zonen,</l>
<l>Daermen ons af seget al bloot,</l>
<l n="90">Dat sine met greffien staken doot.</l>
</div>
<div type="subchapter"><head type="subchapter">Grave Boudene des yserinen doot. LIIII.</head>
<l>                Karel es te Rome ghevaren</l>
<l>In sijn ander jaer te waren,</l>
<l>Ende gaf siere nichten in huwelike</l>
<l>(Die van keyser Loduwike</l>
<l n="5">Gewonnen was, ende keyser sat</l>
<l>Voer hem te Rome indie stat)</l>
<l>Bosen, die was sijns wijfs broeder,</l>
<l>Ende maecten coninc ende behoeder</l>
<l>Over Provencen, ende dedem eere,</l>
<l n="10">Dat hi was onder coninge here.</l>
<l>Ende alse hi was te Rome waert,</l>
<l>So verhordi indie vaert,</l>
<l>Dat Karel ende Karleman,</l>
<l>Sine nevelinghe, menegen Aleman</l>
<l n="15">Versaemden up hem te comene,</l>
<l>Ende sijn rike te verdomene.</l>
<l>Droeve wart hi ende vervaert,</l>
<l>Ende keerde weder te lande waert.</l>
<l>Te Mantes staerf hi indie stat,</l>
<l n="20">Want een valsch Juede dede dat,</l>
<l>Die hem gaf een fel pusoen:</l>
<l>Dus moestire sinen ende doen.</l>
<l>                Die crone quam van Vrancrike</l>
<l>Up sinen sone Loduwike,</l>
<l n="25">Die Lodewijc die lispere hiet,</l>
<l>Want hi els genen sone en liet:</l>
<l>Die was in Vrankerike here</l>
<l>Twee jaer allene ende nemmere.</l>
<l>                Maer dat Roemsce rike gewint</l>
<l n="30">Jonge Karel, Loduwijcs kint</l>
<l>Van Almaengen, sijn recht sone:</l>
<l>Groeve Karel was die ghone;</l>
<l>Kaluwe Karel was sijn oem.</l>
<l>XII jaer, so namix ghoom,</l>
<l n="35">So drouch hi die crone met eren:</l>
<l>Hi ontfincse int jaer ons Heren</l>
<l>VIII<hi rend='sup'>C</hi> LXX ende neghene.</l>
<l>Vele orlogen stont hem te plegene.</l>
<l>                In dit selve jaer dede sinen ende</l>
<l n="40">Die vierde grave, alsict kende,</l>
<l>Van Vlaenderen, dyserine Boudene,</l>
<l>Ende hi liet sijn lant te houdene</l>
<l>Boudene den caluwen, sinen sone.</l>
<l>Begraven so was die ghone</l>
<l n="45">Tsente Pieters te Ghent, int graefscap sijn,</l>
<l>Dat doe hiet die berch Blandijn.</l>
<l>Some croniken seghet,</l>
<l>Dat hi tsente Bertijns leghet.</l>
<l><pb n="3,235"/> Sijnt dat hi ontfoerde vorwaer</l>
<l n="50">Sijn wijf Judit, was hi daer naer</l>
<l>XVII jaer grave int lant,</l>
<l>Vromech sere van sire hant.</l>
<l>                In jonge Karles eerste jaer</l>
<l>Worden die Normannen swaer</l>
<l n="55">Haren paues, den VIIIsten Jan,</l>
<l>Also dat sine vinghen dan,</l>
<l>Want hi den lispere Loduwike</l>
<l>Kiesen wilde ten keyserike,</l>
<l>Ende jongen Karele niet was hout.</l>
<l n="60">Rome rumdi omme die scout,</l>
<l>Ende was een jaer met Loduwike</l>
<l>Onthouden in Vrankerike.</l>
<l>                Sente Gregoris hooft gaf dese</l>
<l>Den bisscop van Sans, alsic lese.</l>
<l n="65">                In dit jaer enter selver tijt</l>
<l>Namen die Fransoyse enen strijt</l>
<l>Uptie Deenen entie Normanne,</l>
<l>Ende slougen hem af V<hi rend='sup'>M</hi> manne.</l>
</div>
<div type="subchapter"><head type="subchapter">Vanden Normannen enten Denen. LV.</head>
<l>                Hasting, alsic hier voren seide,</l>
<l>Moeste rumen lant ende heide</l>
<l>Van Ingelant, want Edelfrijt</l>
<l>Die wan uptie Denen enen strijt.</l>
<l n="5">Alse hi an Vrankerike quam,</l>
<l>Slouch hi ende rovede ende nam</l>
<l>Aldat hijs andie Seine vant</l>
<l>Tote Parijs, alse een viant,</l>
<l>Ende tusscen der Lore enter Seine</l>
<l n="10">Destruweerdijt al ghemeine,</l>
<l>Also dat hi Tours besat,</l>
<l>Ende vaste rike stat.</l>
<l>Daer setti tribucke ende engiene,</l>
<l>Ende warpse, dat hem stont onsiene,</l>
<l n="15">Den ghenen die waren indie stat.</l>
<l>Daer jegen dat breken soude tgat,</l>
<l>Drougen si sente Martine daer voren,</l>
<l>Want sijt al sagen verloren,</l>
<l>Dat die dode vordie sine,</l>
<l n="20">Diere leven, sine macht doe anscine.</l>
<l>Altehant so vlo daer heene</l>
<l>Hasting ende menech Deene,</l>
<l>Entie van Tours volgeden naer,</l>
<l>Ende jagedense VI milen daer.</l>
<l n="25">Daer maecten si eene kerke mede</l>
<l>In sente Martijns werdichede;</l>
<l>Ende Hasting die voer mogendelike</l>
<l>Van danen vort al tote Affrike</l>
<l>Orloghende steden ende lant,</l>
<l n="30">Alse ons seghet Helynant.</l>
<l>                XV jaer naer ghene vlucht,</l>
<l>Dat Hasting vlo met groter vrucht,</l>
<l>So quam Rolle uut Denemarke</l>
<l>Met menegen cogge, met here starke,</l>
<l n="35">Also alse Odo, abt van Clungi,</l>
<l>In sine ystorie seget mi.</l>
<l>Hi hadde Vlaenderlant gewonnen,</l>
<l>Ende tebroken ende dorronnen</l>
<l>Alle die vesten ghemeene,</l>
<l n="40">Sonder Brugge die borch allene,</l>
<l>Ende Senthomaers: dese twee</l>
<l>Liet hi staen, al waest hem wee.</l>
<l>Doe was kaluwe Boudene grave.</l>
<l>Dor dese noot wart sente Bave</l>
<l n="45">Ghevlucht uter stat van Ghent,</l>
<l>Ende te Nele in Brie ghesent;</l>
<l>Sente Rikier ende sente Walrike mede</l>
<l>Ghevlucht tSenthomars inde stede.</l>
<l>                Dese Rolle voer met ghewelt,</l>
<l n="50">Alse hi Vlaenderen hadde gevelt,</l>
<l>Pontien dore ende Normendie,</l>
<l>Ende vellet al met siere paertie,</l>
<l>Bertaengen ende Constantijn,</l>
<l>So dat hi metten volke sijn</l>
<l n="55">Belach eene vaste port,</l>
<l>Diemen in Latijn noemen hort</l>
<l>Cenomannum, dat seget men mi,</l>
<l><pb n="3,236"/> Dat Mantes in leker worde si.</l>
<l>Te Tours senddi here saen,</l>
<l n="60">Omme dat te makene onderdaen,</l>
<l>Maer die rivieren waren so groet,</l>
<l>Dat Tours doe bleef sonder noot.</l>
<l>Nu en stont niet verre vander stat</l>
<l>Sente Martijns cloester, ende dat</l>
<l n="65">Hebben si ter erden ghevelt.</l>
<l>XVI moenken met gewelt</l>
<l>Hebben si vermort daer sciere;</l>
<l>Maer dabt ende andre XX ende viere</l>
<l>Sijn in cysternen geslopen,</l>
<l n="70">Maer doch so wart die abt belopen,</l>
<l>Die Herberen bi namen hiet;</l>
<l>Maer omme torment, omme geen verdriet,</l>
<l>Sone mochtemen ghedwinghen te dat,</l>
<l>Dat hi de moenke noch der kerken scat</l>
<l n="75">Wroughen wilde, waer si waren.</l>
<l>Van al gherre moenken scaren,</l>
<l>Die sente Martijn daer behelt,</l>
<l>Sone warter niemene uutghetelt,</l>
<l>Hine wart sidert bisscop oft prelaet</l>
<l n="80">Van kerkeliker potestaet.</l>
<l>Sident lieten die Deenen die stede;</l>
<l>Die abt entie moenken mede</l>
<l>Worden ontfaen indie stede,</l>
<l>Met eeren ende met joien mede,</l>
<l n="85">Van sente Martijns canoenken doe,</l>
<l>Ende eerlike ghehouden al toe.</l>
<l>                Rolle wan in desen tiden</l>
<l>Mantes met vechtene ende met striden.</l>
<l>Doe vluchtemen sente Martine bet gheins,</l>
<l n="90">Van Tours tote Orlieins.</l>
<l>Daertoe was gheset tier hoede</l>
<l>Herberen, die goede abt, die vroede,</l>
<l>Ende sine XXIIII ghesellen,</l>
<l>Ende XII canoenken, horen wi tellen,</l>
<l n="95">Ende XII porters van Tours de stede,</l>
<l>Die hem den cost uutdaden mede.</l>
<l>Si vluchten sente Martine bet gheins</l>
<l>Te sente Bonoids bi Orlieins.</l>
<l>Mettien si niemare vernamen,</l>
<l n="100">Dat die Deenen tOrlieins quamen,</l>
<l>Ende Rolle selve voer indie port;</l>
<l>Doe vluchten sine tAutsure vort.</l>
</div>
<div type="subchapter"><head type="subchapter">Van sente Martijns miraclen. LVI.</head>
<l>                Alse sente Martijn tAutsure quam,</l>
<l>Sine herberghe dat hi nam</l>
<l>TAutsure in sente Germains kerke.</l>
<l>Daer gesciede menech vremt gewerke</l>
<l n="5">Van miraclen menegerande,</l>
<l>So datter quam van menegen lande</l>
<l>Menech zieke ende ongesonde.</l>
<l>Grote offrande quam daer tier stonde,</l>
<l>So dat sente Martijns clerke</l>
<l n="10">Entie van sente Germains kerke</l>
<l>Streden onderlinghe van desen,</l>
<l>Wies dofferande soude wesen.</l>
<l>Elc wilde sijn veinoot vanden lone,</l>
<l>Dordie eere van sinen patrone.</l>
<l n="15">Om desen strijt te scedene dan,</l>
<l>So nammen eenen zieken man,</l>
<l>Ende settene dor hare waerde</l>
<l>Tusscen hem tween ter middewaerde,</l>
<l>Daer elc in sire cassen lach.</l>
<l n="20">Met groter hoeden mer toe sach</l>
<l>Aldien nacht ende hoedet so.</l>
<l>Doe vantmen des margens vro</l>
<l>Den maladen man ghesont</l>
<l>Ter ziden daer sente Martijn stont,</l>
<l n="25">Ende dander side was niet ghenesen.</l>
<l>Ter naester nacht keerdemen na desen</l>
<l>Sente Martine die slinke zide,</l>
<l>Ende hi ghenas in corter tide;</l>
<l>Want sente Germain, die grote here,</l>
<l n="30">Deelde sinen gast die eere,</l>
<l>Niet omme dats hem macht gebrac</l>
<l>Te ghenesene tongemac.</l>
<l>                XIII jaer achter een</l>
<l>Daden die Denen groten ween</l>
<l n="35">Der cronen van Vranckerike.</l>
<l>                In desen tiden wan vromelike</l>
<l>Die goede coninc Edelfrijt</l>
<l>Ingelant bin siere tijt,</l>
<l><pb n="3,237"/> Dies ic hier te voren ghewouch,</l>
<l n="40">Die ghelettert was ghenouch,</l>
<l>Entie die heileghe kerke minde.</l>
<l>Sijn rike liet hi sinen kinde</l>
<l>Edewaerde, die goet was genoech,</l>
<l>Entie die crone na hem drouch.</l>
<l n="45">Sine eene dochter heefti gegheven</l>
<l>Te wive in sijn ghesonde leven</l>
<l>Den grave van Vlaendren, grave Boudene,</l>
<l>Te wetteliken wive te houdene,</l>
<l>Daer hi ane wan twee sonen:</l>
<l n="50">Deen hiet Arnout, enten ghonen</l>
<l>Liet hi Vlaenderen int behout;</l>
<l>Dander sone hiet Alout,</l>
<l>Ende berechte naer den vader</l>
<l>Tgravescap van Vlaendren algader.</l>
<l n="55">                In desen tiden daden scande</l>
<l>Vlaendren, Vrancrike, Ingelande,</l>
<l>Hollande, Brabande, Picardie,</l>
<l>Duudschen lande, met haerre partie</l>
<l>Die Normannen entie Deenen,</l>
<l n="60">Want si dorreden ende dormeenen</l>
<l>Met orloghen tlant upten Rijn,</l>
<l>Dat nu groot wonder soude sijn.</l>
</div>
<div type="subchapter"><head type="subchapter">Lodewijc des lispers doot. LVII.</head>
<l>                Int ander jaer dat karel de jonge,</l>
<l>Die grouf hiet in somege tonge,</l>
<l>Dat keyserike van Rome ontfinc,</l>
<l>Gesciede ene selsienlike dinc.</l>
<l n="5">Te noenen es die zonne vergaen,</l>
<l>Ende wart so donker sonder waen,</l>
<l>Datmen sterren sach anden trone.</l>
<l>Loduwijc, die de Vrancsce crone</l>
<l>Tien tiden drouch, ende lisper hiet,</l>
<l n="10">Tiere wilen vander werelt sciet,</l>
<l>Alse hi cume rechts twee jaer</l>
<l>Coninc hadde gewesen daer</l>
<l>Na kaluwen Karel, sinen vader.</l>
<l>Dies wart in twifele altegader</l>
<l n="15">Vrancrike, want menech viant</l>
<l>Lach doe met gewelde int lant,</l>
<l>Beede Deenen ende Normanne.</l>
<l>Die heren waren in twifele danne,</l>
<l>Om dat hi gheen kint en liet,</l>
<l n="20">Wie best ter Vrancscer cronen siet.</l>
<l>Sijn wijf, dat was emmer waer,</l>
<l>Die ginc doe met kinde zwaer,</l>
<l>Maer die vuerste was daer fel.</l>
<l>Sulke Fransoysen seiden wel,</l>
<l n="25">Datmen Bosen best gave tlant,</l>
<l>Die Provensen hadde in de hant,</l>
<l>Want hi was coninc Loduwijcs oem;</l>
<l>Sulke namen elwaer ghoem,</l>
<l>Ende wilden, want hem goet dochte,</l>
<l n="30">Datment an Almaengen knochte,</l>
<l>Want het wilen van enen quam;</l>
<l>Sulke waren hier omme gram,</l>
<l>Ende wilden datmen gave trike</l>
<l>Dien tween gebroedren gemeenlike,</l>
<l n="35">Die Loduwijc in kevese wan,</l>
<l>Dat was Loduwijc ende Karleman.</l>
<l>Die twee bastaerde namen trike,</l>
<l>Ende deeldent broederlike</l>
<l>Na Loduwike, haerre beeder vader,</l>
<l n="40">Ende deeldent beede te gader</l>
<l>In Vrankerike der jare vive.</l>
<l>Saen daer na wart van Loduwijcs wive</l>
<l>Een wettachtich sone geboren,</l>
<l>Dien wi Karel noemen horen,</l>
<l n="45">Die simpel hiet bi toenamen,</l>
<l>Die sident tlant hadde te samen.</l>
<l>Van Provensen coninc Bose</l>
<l>Entie bastaerde dreven nose</l>
<l>Om Vrancrike te berechtene,</l>
<l n="50"><pb n="3,238"/> Beede met rovene ende met vechtene.</l>
<l>                Die keyser Karel regneerde vort an;</l>
<l>Hem staerf sijn sone Karleman</l>
<l>In desen tiden, ende daer na saen</l>
<l>Loduwijc sijn broeder, sonder waen.</l>
<l n="55">Dus quam an hem tDuudsce lant,</l>
<l>Sonder dat som hadde in hant</l>
<l>Arnout sijn neve, dien wan</l>
<l>Sijn broeder coninc Karleman;</l>
<l>Ende alse hi twee jaer mogendelike</l>
<l n="60">Berecht hadde dat keyserike,</l>
<l>Quam hi te Rome ende ontfinc</l>
<l>Keyserlike ordine ende alle dinc</l>
<l>Van paues Janne, die doe was daer,</l>
<l>Ende regneerde sidert X jaer.</l>
<l n="65">                In sinen tiden, seghet Segebrecht,</l>
<l>Was in Vrancrike gevecht,</l>
<l>Niet verre te Parijs vander stat;</l>
<l>Daer slougen doot ende maecten mat</l>
<l>Die Fransoyse in eenen danne</l>
<l n="70">IX dusent der Normanne.</l>
<l>                In jonge Karles vierde jaer</l>
<l>Versaemden hem verre ende naer</l>
<l>Die Deenen entie Normanne mede,</l>
<l>Die dorvoeren met groter onvreden,</l>
<l n="75">Met overmoede, stoutelike,</l>
<l>Lottrike ende Vrankerike,</l>
<l>Ende destruweerden met ghewelt</l>
<l>Alle die porten neffens der Scelt.</l>
<l>Camerike ende Atrecht mede,</l>
<l n="80">Corbi ende Amiens die stede</l>
<l>Hebben si ghevelt ende testort;</l>
<l>In Pontien so traken si vort,</l>
<l>Ende sine lieten kerke no stat,</l>
<l>Sine velden neder dat;</l>
<l n="85">Daertoe Therenborch ende al Ternoys,</l>
<l>Vlaenderen ende Melentoys.</l>
<l>Sine lieten veste achter haren rugge,</l>
<l>Sonder Senthomaers ende Brugge,</l>
<l>Sine hebbense alle ghevelt.</l>
<l n="90">Zeelant dorvoeren si met ghewelt,</l>
<l>Ende Hollant ende Brabant mede,</l>
<l>Ende quamen met groter mogenthede</l>
<l>Te Numagen inden ompays,</l>
<l>Ende verbranden des keysers pallays,</l>
<l n="95">Ende lieten niet eenen stake</l>
<l>Staen in Batuen met gemake.</l>
</div>
<div type="subchapter"><head type="subchapter">Vander plagen die de Deenen ente Normannen daden. LVIII.</head>
<l>                Ten selven tiden orloge waert,</l>
<l>Want een coninc Godevaert</l>
<l>Ende die coninc Zeghefrijt,</l>
<l>Die beede ter selver tijt</l>
<l n="5">Over die Normannen heren waren,</l>
<l>Quamen met ongetelden scaren,</l>
<l>Ende hebben Utrecht ghevelt,</l>
<l>Ende so upwaert met ghewelt,</l>
<l>Ende verbranden Coelne die stat.</l>
<l n="10">Boenen velden si na dat;</l>
<l>Aken wonnen si die stede,</l>
<l>Ende indes keysers pallayse mede</l>
<l>Hebben si ghestallet hare paerde,</l>
<l>Den Roemscen rike teere onwaerde.</l>
<l n="15">Stat no veste en mochte sijn</l>
<l>Tusscen der Mase enten Rijn,</l>
<l>Noch cloester al Ardennen dure,</l>
<l>Sine velden huse ende mure.</l>
<l>Die moenken vloen aldat si mochten;</l>
<l n="20">Hare reliquien si brochten</l>
<l>Mettem ende hebbense ghevlucht,</l>
<l>Dorder heidinen grote ducht.</l>
<l>Prunen ende Stavelo,</l>
<l><pb n="3,239"/> Ende tsente Remakels also,</l>
<l n="25">Ende indevaert wart al verbrant.</l>
<l>Tricht uptie Mase ginc in hant,</l>
<l>Ende Ludeke ter selver stont;</l>
<l>Tongerne wart verbrant in den gront;</l>
<l>Sentruden ende al Haspengouwe</l>
<l n="30">Moeste smaken desen rouwe.</l>
<l>Nochtanne waest niet dus genouch,</l>
<l>Daerne was toe meerre ongevouch;</l>
<l>Want coninc Lotharis, daer ic af seide</l>
<l>Hier te voren, die hem meide</l>
<l n="35">Met Waldraden siere amien,</l>
<l>Daerne niet af mochte castien</l>
<l>Die paues van Rome, hadde eenen sone</l>
<l>Bi Waldraden, entie ghone</l>
<l>Hiet Hughe, ende wilde sijn gegoet,</l>
<l n="40">Ende dreef int lant groten overmoet;</l>
<l>Daertoe die coninc Bose mede,</l>
<l>Die Karel kaluwe wesen dede</l>
<l>Coninc van Provensen lant,</l>
<l>Slouch an Vrankerike die hant,</l>
<l n="45">Ende hevet Bourgoengen beraden</l>
<l>Vele pinen ende vele scaden.</l>
<l>                Int VIste jaer van Karles rike,</l>
<l>So quam hi selve mogendelike</l>
<l>Helpen den Duutscen enten Vranken,</l>
<l n="50">Ende wilds den Normannen danken</l>
<l>Hare overdaet ende haer vermeten,</l>
<l>Ende heefse also beseten,</l>
<l>Dat si nieweren mogen liden,</l>
<l>Sine moeten mettem striden.</l>
<l n="55">Die Nordsche coninc Godevaert</l>
<l>Maecte sinen pays ter vaert</l>
<l>Metten keyser Karel te hant,</l>
<l>Omme een deel van Vrieselant,</l>
<l>Up dat ment hem gheven wille,</l>
<l n="60">Ende Lotharis dochter Ghille,</l>
<l>Die coninc van Lottrike was.</l>
<l>Hi wille hem verbouden das</l>
<l>Selve kerstijndoem tontfane,</l>
<l>Enten keyser in hant te gane:</l>
<l n="65">Dit was gesproken ende gedaen.</l>
<l>Karel die keyser heeftene ontfaen</l>
<l>Ter vonten, daer hi doepsel ontfinc.</l>
<l>Dus wart ghepayst gene dinc.</l>
<l>Zeghefrijt wilde heidijn bliven;</l>
<l n="70">Dien moestemen met gewelt verdriven,</l>
<l>Of tRoemsce rike al aventuren.</l>
<l>Die nam scat ter selver uren,</l>
<l>Ende rumde Lottrike metter vaert,</l>
<l>Ende so te Vrankerike waert.</l>
</div>
<div type="subchapter"><head type="subchapter">Noch vander selver plaghe. LIX.</head>
<l>                Nochtoe regneerden in Vrancrike</l>
<l>Die twee bastaerden armelike,</l>
<l>Coninc Loduwijcs kindere tsamen:</l>
<l>Deen hiet Karleman bi namen,</l>
<l n="5">Ende dander die hiet Loduwijc.</l>
<l>Die sagen torloge ongelijc,</l>
<l>Ende spraken omme enen vrede,</l>
<l>Die XII jaer soude duren mede.</l>
<l>Loduwijc, Loduwijcs bastaert,</l>
<l n="10">Alse dus die dinc gepayset waert,</l>
<l>Ten selven jare sinen ende dede,</l>
<l>Ende gaven Zegefride tier stede</l>
<l>Wits selvers XII<hi rend='sup'>M</hi> maerc,</l>
<l>Ende maecten vorworde staerc;</l>
<l n="15">Ende ten naesten jare daer an</l>
<l>Staerf sijn broeder Karleman.</l>
<l>                Alse die bastaerde waren doot,</l>
<l>Quamen weder met here groot</l>
<l><pb n="3,240"/> Die Normannen up Vrankerike,</l>
<l n="20">Ende seiden: al hadsi gemeenlike</l>
<l>Metten coninc vrede gesproken,</l>
<l>Voerwaerde ware niet tebroken,</l>
<l>Sident dat die doot versciet;</l>
<l>Tlant en was inder vorwerden niet,</l>
<l n="25">Maer al eenlike die lanthere.</l>
<l>Die Fransoysen ontsagense sere,</l>
<l>Want haer rechte here was noch kint</l>
<l>Van VI jaren, ende hebben gesint</l>
<l>An jongen Karel, die keyser was,</l>
<l n="30">Ende daden hem gewagen das,</l>
<l>Dat hi in Vrancrike quame,</l>
<l>Ende hi tlant in handen name.</l>
<l>Daer wart hi coninc van Vrancrike,</l>
<l>Ende waest V jaer mogendelike.</l>
<l n="35">Karel es met here comen</l>
<l>Te Lovene, daer hi hevet vernomen</l>
<l>Dat die felle Normannen laghen.</l>
<l>Danen constise niet verjagen;</l>
<l>Nochtanne sendire twee werven,</l>
<l n="40">Al den lande te bederven,</l>
<l>Ende hi sciets af sonder eere.</l>
<l>                Int VIIIste jaer dat Karel die here</l>
<l>Tote Rome hadde gesijn,</l>
<l>So wart paues die ander Martijn;</l>
<l n="45">Een jaer was hijt ende lettel mere.</l>
<l>                In desen tiden scaedde sere</l>
<l>Hughe, coninc Lotharis sone</l>
<l>Ende Waldraden, alse die ghone</l>
<l>Die Lottrike hebben begaert.</l>
<l n="50">Anden coninc Godevaert,</l>
<l>Die hadde siere zuster Ghillen,</l>
<l>Voer hi omme vulcomen sijns willen,</l>
<l>Ende belovedem half sijn rike,</l>
<l>Wildi hem helpen broederlike.</l>
<l n="55">Hi riet hem dat hi in parlemente</l>
<l>Den keyser heescen soude rente:</l>
<l>Ontseidi hem, so haddi sake</l>
<l>Dat hi sinen vrede brake.</l>
<l>Omme te houdene dat parlement,</l>
<l n="60">So was vanden keyser gesent</l>
<l>Een hertoghe, Heinric bi namen;</l>
<l>Indie Batuwe quamen si te samen.</l>
<l>Daer wart die coninc Godevaert</l>
<l>Ende sijn volc mede verslegen ter vaert,</l>
<l n="65">Ende Hughe saen na dat parlement</l>
<l>Ghevaen ende te hant gheblent</l>
<l>Van hertoghe Heinrike, ende daerna saen</l>
<l>Te Prunen inden cloester gedaen.</l>
<l>                In coninc Karles IXde jaer</l>
<l n="70">Rumden die Normanne, niet dor vaer,</l>
<l>Lovene, ende over een si draghen,</l>
<l>Dat si die stat Parijs belaghen.</l>
<l>Up hem sendde mogendelike</l>
<l>Karel den hertoghe Heinrike,</l>
<l n="75">Entie Normanne leiden hem laghe:</l>
<l>Enen pit maecten si indien daghe,</l>
<l>Dien met paelgen al bedect,</l>
<l>Daer die hertoge henen trect.</l>
<l>Daer storti inne al onvorsien,</l>
<l n="80">Ende wart vermort mettien.</l>
<l>                Karel in sijn Xde jaer</l>
<l>Volgedi den Normannen naer</l>
<l>Met sinen here vromelike;</l>
<l>Ende alse hise uut Vrancrike</l>
<l n="85">Altoes verdriven niet en conde,</l>
<l>Maecti pays mettem tier stonde,</l>
<l>Ende gaf hem tlant van over Seine,</l>
<l>Omme dat die imborlinge gemeine</l>
<l>Emmer up hem wilden striden:</l>
<l n="90">Dat hiet Neustren tien tiden,</l>
<l>Ende omme die Nordsce paertie</l>
<l>Hiet vort meer Normendie.</l>
</div>
<div type="subchapter"><head type="subchapter">Jonghe Karles visioen. LX.</head>
<l>                Willem van Malmesberge seghet,</l>
<l>Daer vele wijsheit ane leghet,</l>
<l>Dat dese keyser Karel sach</l>
<l>Een visioen, al daer hi lach.</l>
<l n="5">Sijn brief spreect dus na desen kere:</l>
<l>"Inden name alre coningen Here,</l>
<l>Ic Karel, bider gratien ons Heren</l>
<l>Coninc ende keyser met eeren</l>
<l>Van Almaengen, van Vrancrike,</l>
<l n="10"><pb n="3,241"/> Ende oec mede dies ghelike</l>
<l>Van Rome patricius gheacht:</l>
<l>Up enen heileghen zonnacht,</l>
<l>Daer ic nader mattijn tijt</l>
<l>Rusten ginc in mijn calijt,</l>
<l n="15">Ende ic wilde slapen gaen,</l>
<l>Quam een vreselijc luut te mi saen</l>
<l>Ende seide: "Karel, in corter stonde</l>
<l>Vaert dijn gheest uut dinen monde."</l>
<l>Te hant wardic mijns geests gerovet,</l>
<l n="20">Entie mi voerde, des gelovet,</l>
<l>Die was wit ende sere claer.</l>
<l>Een cluwijn haddi indie hant daer,</l>
<l>Linijn claer, in diere ghelike</l>
<l>Alse offer een schijn ute blike</l>
<l n="25">Alst scinen dat uter sterren sciet.</l>
<l>Eenen draet hi daer af lopen liet,</l>
<l>Ende seide: "Nu nem desen draet,</l>
<l>Ende cnopene, dat hi vaste staet,</l>
<l>An dinen rechtren dume saen:</l>
<l n="30">Du moetster bi ter hellen gaen."</l>
<l>Alse hi dit sprac leeddi mi naer,</l>
<l>Ende ginc selve voren daer,</l>
<l>Ende leedde mi met dien twine,</l>
<l>Die claer was, indie helsche pine,</l>
<l n="35">Indie diepe dale, daer vlamme in liep,</l>
<l>Daer in sulpherine pitten diep,</l>
<l>Bernende van lode ende van peke,</l>
<l>Van wasse, van smoute dorperleke.</l>
<l>Daer vandic van bisscoppe grote scaren,</l>
<l n="40">Die met minen vader waren</l>
<l>Ende met minen oem wilenere;</l>
<l>Die saghic an met groten sere,</l>
<l>Ende vragedem, twi si dogeden daer</l>
<l>Torment ende pine so swaer.</l>
<l n="45">Doe seidsi: "Wi waren allegader</l>
<l>Bisscoppe dijns omes ende dijns vader,</l>
<l>Ende alse wi hem souden hebben geraden</l>
<l>Omme pays des lands ende om genaden,</l>
<l>Sayden wi orloge ende strijt,</l>
<l n="50">Ende rieden talre tijt;</l>
<l>Bidi doghen wi inder hellen</l>
<l>Torment, dien du ons sies quellen,</l>
<l>Metten anderen sonder ende vort,</l>
<l>Die roof minden ende mort.</l>
<l n="55">Dine bisscoppe sullen hier comen mede,</l>
<l>Ende dine princen, die minden onvrede."</l>
<l>Alsic dit horde in groten vaer,</l>
<l>Quamen swarte duvele daer</l>
<l>Met gloyende haken, die den draet claer</l>
<l n="60">Gherne wilden trecken daer,</l>
<l>Die ghecnocht was an mijn hant;</l>
<l>Maer die claerheit was hem viant,</l>
<l>So dat siere niet an comen conden.</l>
<l>Doe liepen si na mi tien stonden,</l>
<l n="65">Ende wilden mi trecken na ditte</l>
<l>Indie sulpherine pitte;</l>
<l>Maer mijn leetsman, diet cluwijn droech,</l>
<l>Warp den draet, dor mijn gevouch,</l>
<l>Over mine scoudere twivout,</l>
<l n="70">Ende trac mi na hem int behout.</l>
<l>Up hoghe berge quamen wi sciere,</l>
<l>Al van einseliken viere,</l>
<l>Daer ute marassche ende rivieren</l>
<l>Liepen van wallender manieren,</l>
<l n="75">Ende alrehande wallende metale.</l>
<l>Daer vandic zielen buten getale;</l>
<l>Mijns vader princen ende sine man</l>
<l>Ende mine broedere oec nochtan,</l>
<l>Die waren daer in geworpen dare,</l>
<l n="80">Som toten kinne, som toten hare,</l>
<l>Some toter navelen inden slike,</l>
<l>Die riepen ane mi jammerlike:</l>
<l>"In onsen tijt minden wi algader,</l>
<l>Met di ende met dinen vader,</l>
<l n="85">Met dinen broedere, met dinen magen,</l>
<l>Manslachte ende roof jaghen,</l>
<l>Omme die erdsche ghierechede:</l>
<l>Dies bernen wi al hier ter stede."</l>
</div>
<div type="subchapter"><head type="subchapter">Vanden selven. LXI.</head>
<l>                Blodelike traecic bet naer.</l>
<l>Doe horde ic achter mi daer:</l>
<l>"Die mogende zielen mogendlike</l>
<l><pb n="3,242"/> Ghetorment sijn euwelike."</l>
<l n="5">Upten oevere van ere riviere</l>
<l>Saghic an dander side sciere</l>
<l>Ovene met sulphere ende met peke,</l>
<l>Vul serpenten sekerleke</l>
<l>Ende grote draken ende scorpioene,</l>
<l n="10">Van harde messeliken doene.</l>
<l>Daer saghic princen, die wilen ere</l>
<l>Minen vader dienden, minen here,</l>
<l>Mine broedere ende minen oem,</l>
<l>Die riepen: "Wapene, nu nem goem!</l>
<l n="15">Karel, bekenne ende sie,</l>
<l>Wat tormente doghen wie</l>
<l>Omme onse hoverde, om onse quaet,</l>
<l>Ende omme onsen ongetrouwen raet,</l>
<l>Dien wi, omme onse bose gewin,</l>
<l n="20">Den heren staken inden zin."</l>
<l>Die draken wilden mi verslinden;</l>
<l>Mijn leedere die ginc mi winden</l>
<l>Om mi drievout den twijndraet,</l>
<l>Daer die lucht so groot uut gaet,</l>
<l n="25">Dat die draken weken daer.</l>
<l>Ic trac mettem vaste naer.</l>
<l>Doe quamen wi daer in een dal,</l>
<l>Daer deene side vul viers was al,</l>
<l>Ende dander side scone ende sochte,</l>
<l n="30">Scoenre dan ic geseggen mochte.</l>
<l>Ic keerde mi ter ziden waert,</l>
<l>Daert donker was ende swaert;</l>
<l>Daer saghic som mijn geslachte</l>
<l>Inden torment zwaer ende onsachte.</l>
<l n="35">Groot vaer quam mi in minen zin,</l>
<l>Want ic waende te hant daer in,</l>
<l>Om dat ic sach menegen ruese swart,</l>
<l>Die mi wilde indie stede hart</l>
<l>Werpen, indie pine swaer;</l>
<l n="40">Maer die twijndraet gaf tlicht so claer,</l>
<l>Dat ic sach an deene side</l>
<l>Eene claerheit, dies ic was blide,</l>
<l>Ende twee fonteinen springende gereet,</l>
<l>Daer die eene af was uutheet,</l>
<l n="45">Entie andere wel getempert claer,</l>
<l>Ende twee cupen saghic daer.</l>
</div>
<div type="subchapter"><head type="subchapter">Vanden selven noch. LXII.</head>
<l>                Alse ic darewaert henen ga,</l>
<l>Ende volgede minen drade na,</l>
<l>Ende ic up deene cupe sach,</l>
<l>Die al vul wallends waters lach,</l>
<l n="5">Saghic minen vader Loduwike,</l>
<l>Die dat Duutsche conincrike</l>
<l>In sinen tiden langhe besat.</l>
<l>Hi stont in gheent heete bat</l>
<l>Al inne neder over die dien.</l>
<l n="10">Groten rouwe haddi mettien,</l>
<l>Ende hi riep ane mi: "Karel, here!</l>
<l>En vervaert u min no mere;</l>
<l>Ic weet wel ende ic bems geleert,</l>
<l>Dat dine ziele te dinen vlesce keert.</l>
<l n="15">God hevet di daertoe ghenomen,</l>
<l>Dattu souts tonser pinen comen,</l>
<l>Omme dattu souds anescouwen,</l>
<l>Om wat sonden wi sijn in rouwen.</l>
<l>Up enen dach gescied mi dat</l>
<l n="20">Dat ic sta indit wallende bat,</l>
<l>Des anders dages in dit sachte mede;</l>
<l>Ende dat coemt al bider bede</l>
<l>Van sente Pietre ende sente Remij,</l>
<l>Want haerre beeder bede vri</l>
<l n="25">Doet dat noch heden up desen dach</l>
<l>Onse geslachte regneren mach.</l>
<l>Maer wiltu mi in staden staen,</l>
<l>Du ende dine bisscoppe saen,</l>
<l>Dine abden ende dine clerke mede,</l>
<l n="30">In offranden ende in ghebede,</l>
<l>In salmen lesen ende in waken,</l>
<l>In aelmoesne, in goeden saken,</l>
<l>Ic sal sijn sonder scade</l>
<l>Van desen droeven heeten bade;</l>
<l n="35">Want mijn broeder Lottharis es</l>
<l>Ende Loduwijc sijn sone des</l>
<l>Ghequijt bi sente Pieters bede</l>
<l>Ende bi sente Remijs mede,</l>
<l>Ende sijn verloest metten bliden."</l>
<l n="40">Doe seidi: "Sie tier rechter ziden."</l>
<l>Doe sagic daer twee diepe vaten,</l>
<l><pb n="3,243"/> Wallende sere utermaten,</l>
<l>Ende seide: "Dese twee sijn dijn,</l>
<l>Dune wilt noch beter sijn,</l>
<l n="45">Ende dune beters dine sonden</l>
<l>Ende dine mesdaet in corten stonden."</l>
<l>Doe wardic dor sere vervaert:</l>
<l>Mijn leedere doe gheware waert,</l>
<l>Dat mi die vaer so naer ginc:</l>
<l n="50">"Volch mi," seide die jongelinc,</l>
<l>"Ten widen dale, ter rechter zide</l>
<l>Vanden paradise blide."</l>
<l>Alse wi woch gingen hebbe ic versien,</l>
<l>In grotere claerheden mettien,</l>
<l n="55">Met coningen in groter eere,</l>
<l>Minen oem sitten, minen here</l>
<l>Lottharise, up eenen steen,</l>
<l>Die een edel topaes sceen,</l>
<l>Duere groot ende dore scone,</l>
<l n="60">Ghecroent met eere dierre crone;</l>
<l>Bi hem Loduwijc sijn sone:</l>
<l>Chierlike was gecroent die ghone.</l>
<l>Alse hi mi sach riep hi mi</l>
<l>Goedertierlike hem doe bi:</l>
<l n="65">"Karel, du best sekerlike</l>
<l>Mine aerfname int Roemsce rike,</l>
<l>Entie derde nu in corter stont.</l>
<l>Du best comen, dats mi cont,</l>
<l>Dordie stat van pinen sekerlike,</l>
<l n="70">Daer du saghes in Loduwike,</l>
<l>Minen broeder, dinen vader,</l>
<l>Om sine sonden staen algader;</l>
<l>Maer bider ontfarmecheit ons Heren</l>
<l>Sal hi saen van danen keren,</l>
<l n="75">Alse wi bi sente Pieters bede</l>
<l>Ende bi sente Remijs mede</l>
<l>Verloost sijn, want hem heeft ghegheven</l>
<l>Over onse coningen ende over onse neven</l>
<l>Ende over tfolc van Vrankerike</l>
<l n="80">God grote macht van hemelrike;</l>
<l>Want, haddensi niet gebeden met machte</l>
<l>Over trelief van onsen geslachte,</l>
<l>Hare macht ware al tegaen.</l>
<l>Nu wetic wel, alsonder waen,</l>
<l n="85">Dat men di sal cortelike</l>
<l>Afnemen dat Roemsche rike."</l>
<l>Loduwijc keerdem te mi,</l>
<l>Ende seide: "Tkeyserike, dat di</l>
<l>Van rechten oire es angegaen,</l>
<l n="90">Dat sal hebben ende ontfaen</l>
<l>Loduwijc, miere dochter sone."</l>
<l>Ende altehant dochte mi tgone,</l>
<l>Dat Loduwijc daer quam, dat kint.</l>
<l>Mijn oem Lotharis sprac: "Ontbint</l>
<l n="95">Van dinen dume den twijndraet,</l>
<l>Ende gef desen die potestaet</l>
<l>Vanden rike, dies du best here."</l>
<l>Ende dus dede ic min no mere,</l>
<l>Ende tcluwijn, claer ghelijc der zonnen,</l>
<l n="100">Quam al in sine hant gheronnen.</l>
<l>Na dit visioen so quam</l>
<l>Mijn gheest, daer hi sijn vleesch annam,</l>
<l>Ende ic was moede ende sere vervaert,</l>
<l>Want ic ghepijnt aldus waert."</l>
</div>
<div type="subchapter"><head type="subchapter">Hoe coninc Arnout keyser wart. LXIII.</head>
<l>                Dit visioen scrivet dus van hem</l>
<l>Van Malmesberge selve Willem,</l>
<l>Ende jonge Karel oec hier naer</l>
<l>Cume levede twee jaer.</l>
<l n="5">Van desen Karle seghet echt</l>
<l>Die wise moenc Seghebrecht,</l>
<l>Dat hi wantrouwede sinen wive,</l>
<l>Die reine was van haren live,</l>
<l>Want hem dochte dat hi sach,</l>
<l n="10">Dat soe heimelicheden plach</l>
<l>Met eenen bisscop alte vele,</l>
<l>Ende ontsach hem van overspele,</l>
<l>Ende deedse vor tpaepscap ontbieden,</l>
<l>Ende seide, het ware recht dat si scieden,</l>
<l n="15">Want hi nie met haren live</l>
<l>Ghespeelt en hadde, alse man met wive.</l>
<l>Vro was die vrouwe openbare,</l>
<l>Dat hi lyede dat soe maget ware,</l>
<l>Ende scaltene ghewillike quite,</l>
<l n="20">Ende so in nonnen abite,</l>
<l><pb n="3,244"/> Daer soe Gode toter doot</l>
<l>Diende in weldaden groot.</l>
<l>                In jonge Karles XIIste jaer</l>
<l>Wart die Karel cranc ende zwaer,</l>
<l n="25">Dat hi onnutte was ten rike.</l>
<l>Sine prencen ghemeenlike,</l>
<l>Want hem orloghe anelach,</l>
<l>Daer hi selve niet toe en sach,</l>
<l>Hebbene begeven ende ghelaten,</l>
<l n="30">Ende coren te haerre baten</l>
<l>Arnoude, coninc van Vrankenlant,</l>
<l>Ende gaven hem trike in hant.</l>
<l>Dese Arnout was Karlemans sone,</l>
<l>Karles broeder, entie ghone</l>
<l n="35">Ontfinc trike, alst recht sceen,</l>
<l>Alsemen VIII<hi rend='sup'>C</hi> XC ende een</l>
<l>Screef Jhesus incarnatioen;</l>
<l>XII jaer hilt hijt in sijn doen.</l>
<l>                Sinen oem Karel, alse wi lesen,</l>
<l n="40">Dien hiet hi ghereet wesen,</l>
<l>Want hi eerst Karel was, van al</l>
<l>In Almaengen int upval,</l>
<l>Die cume een jaer mochte leven,</l>
<l>Sijnt dat hi trike moeste begeven.</l>
<l n="45">                TRoemsche rike scuerde altemale,</l>
<l>Want twee heren in Ytale,</l>
<l>Deen hiet Wijt, dander Berengier,</l>
<l>Die mogende waren ende fier,</l>
<l>Streden onderlinge om trike.</l>
<l n="50">Oec wart te nieute Vrankerike</l>
<l>Wel naer mede altemale,</l>
<l>Want Karel die keyser, dies wi tale</l>
<l>Hier te voren hebben ghehat,</l>
<l>Die Vrankerike te voren besat</l>
<l n="55">Metten keyserike vijf jaer,</l>
<l>Die staerf, entie Fransoyse daer naer</l>
<l>Lieten Lodewike des lispers sone,</l>
<l>Die Karel hiet, entie ghone</l>
<l>Soude coninc hebben gesijn na recht,</l>
<l n="60">Maer het was te jonc een knecht,</l>
<l>Bore wat meer dan X jaer out,</l>
<l>Ende maecten coninc met gewout</l>
<l>Oden, des graven Robbrechts sone</l>
<l>Van Angiers, ende was die ghone</l>
<l n="65">Die met Ranolve den hertoghe</l>
<l>Ghesleghen was in dat orloghe</l>
<l>Bi Angiers, met vele mannen,</l>
<l>Vanden Deenen enten Normannen.</l>
<l>Dese Odo wart geweldelike</l>
<l n="70">Coninc ghemaect in Vrancrike,</l>
<l>Ende regneerde IX jaer.</l>
<l>                Ende paertie voer daer naer</l>
<l>Vanden Fransoysen om Loduwijcs sone</l>
<l>(Karel die simpel hiet die ghone),</l>
<l n="75">Die doe out was XII jaer,</l>
<l>Ende brachtene inden lande daer,</l>
<l>Dat seggic u, met groten volke,</l>
<l>Toten erdschen bisscop Folke,</l>
<l>Tote Riemen indie stat.</l>
<l n="80">Daer es hi inden stoel ghesat</l>
<l>Ende te coninghe daer gewyet.</l>
<l>Langhe orloge wasset ende dyet</l>
<l>Tusscen dese twee coningen ende gevecht,</l>
<l>Want elc vacht daer om sijn recht.</l>
</div>
<div type="subchapter"><head type="subchapter">Vander Deenen plaghe. LXIIII.</head>
<l>                In keyser Arnouds eerste jaer</l>
<l>Begonsten met orlogen swaer</l>
<l>Die Normannen vor Parijs;</l>
<l>Sine constent gewinnen in gere wijs,</l>
<l n="5">Ende maecten hem te Borgoengen waert;</l>
<l>Sans belagen si metter vaert,</l>
<l>Dat si ghewinnen niet en mogen;</l>
<l>Te Troys sijn si vort ghetoghen,</l>
<l>Ende hebben die stat verbrant.</l>
<l n="10">Si verherijeden aldat lant,</l>
<l>Ende en lieten veste noch tuun</l>
<l>Al van Toel tote Verduun.</l>
<l>                Tien tiden was Martijn doot,</l>
<l>Ende wart paues ende here groot</l>
<l n="15">Die derde paues Adriaen,</l>
<l><pb n="3,245"/> Ende hiet ende gheboot saen,</l>
<l>Dattem die keyser niet bewonde</l>
<l>Van paues te kiesene te genen stonde.</l>
<l>Saen sciet hi van desen levene.</l>
<l n="20">Doe wart paues een, hiet Stevene,</l>
<l>In keyser Arnouds vijfte jaer.</l>
<l>                Tien tiden daden plaghe zwaer</l>
<l>Die Normannen entie Denen mede</l>
<l>In Lotterike in meneger stede.</l>
<l n="25">Bi Ludeke quamen si te wighe</l>
<l>Die kerstine met groten prighe,</l>
<l>Ende wonnen met ghewelt</l>
<l>Beede den zeghe ende dat velt,</l>
<l>Ende traken up ten Rine waert,</l>
<l n="30">Daer sijt al wonnen andie vaert.</l>
<l>Tote Wormse sijn si comen,</l>
<l>Daer si tlijf hebben genomen</l>
<l>Van Magensen den erdschen bisscop mede,</l>
<l>Ende daden grote mort indie stede.</l>
<l n="35">Keyser Karel hevet dit vernomen,</l>
<l>Ende es tote Beyeren comen</l>
<l>Met groten here nederwaert</l>
<l>Uptie Normannen ter vaert,</l>
<l>Ende vantse ter selver wile</l>
<l n="40">Up een water, heet die Yle.</l>
<l>Hi begonstse met wighe te voet;</l>
<l>Daer verkeerdi water in haer bloet,</l>
<l>Ende dede so grote mort</l>
<l>Uptie Deenen, dat ongehort</l>
<l n="45">Ware te seggene dat ghetal,</l>
<l>Want het blever bi naer al</l>
<l>Dat ongetelde heidijn diet.</l>
<l>Cume blevere bode of iet,</l>
<l>Die de mare te scepe drouch,</l>
<l n="50">Hoemen dat volc dus verslouch.</l>
<l>Die Normannen, diere bleven,</l>
<l>Sijn dor Ardennen verdreven,</l>
<l>Ende maecten al te dwase</l>
<l>Tlant tusscen den Rijn enter Mase,</l>
<l n="55">Ende so ter zee uten lande,</l>
<l>Te haerre scaden, te haerre scande.</l>
<l>Van desen daghe vorwaert mere</l>
<l>Ne derden die Normanne niet so sere</l>
<l>Entie Deenen dies ghelike</l>
<l n="60">Der cronen van Vranckerike.</l>
</div>
<div type="subchapter"><head type="subchapter">Hoe die Normanne ondergingen. LXV.</head>
<l>                Rolle ende sijn neve Ghelle,</l>
<l>Twee Deenen, daer ic af telle,</l>
<l>Die heren waren al nochtanne</l>
<l>Over Deenen ende Normanne,</l>
<l n="5">Indie crone van Vrankerike,</l>
<l>Belaghen si mogendelike</l>
<l>Menege borch ende menege port,</l>
<l>Ende daden menege grote mort.</l>
<l>Dese Rolle was een edel Deene,</l>
<l n="10">Maer sijn geslachte was al heene</l>
<l>Ende verstorven harde sere.</l>
<l>In Denemaerken was hi here.</l>
<l>Een coninc, die Elrus hiet,</l>
<l>Diene uten lande schiet;</l>
<l n="15">Doch rumde mettem menech tlant:</l>
<l>Die hem rovens onderwant,</l>
<l>Of die hem niet gheneren en conde,</l>
<l>Viel an hem. Dus tier stonde</l>
<l>Begonste Rolle stoken die zee,</l>
<l n="20">Ende quam in Vrancrike, daer hi wee</l>
<l>Den conincrike sere dede.</l>
<l>Te Chaertes viel hi vordie stede,</l>
<l>Daer binnen lach die hertoge Ricaerd,</l>
<l>Die sidert hertoghe in Borgoengen waert,</l>
<l n="25">Ende mettem lagere in echt</l>
<l>Van Parijs grave Robbrecht,</l>
<l>Coninc Oden broeder, dien daer te voren</l>
<l>Die Fransoyse over coninc koren.</l>
<l>So groot was der Denen macht,</l>
<l n="30">Dat sise daer met haerre cracht</l>
<l><pb n="3,246"/> An te stridene niet en betrouwen.</l>
<l>An Marien onser Vrouwen</l>
<l>Hebben si gheset haren troost,</l>
<l>Die menegen uter noot verloost.</l>
<l n="35">Eene heileghe scone baniere</l>
<l>Maecten si van binnen sciere</l>
<l>Vanden hemde, dat Marie</l>
<l>Moeder ende maget drouch, die vrie,</l>
<l>Dat kalu Karel brochte wilen</l>
<l n="40">Van Constantinoble, sonder ghilen.</l>
<l>Enen vane maecten sire af ter ure,</l>
<l>Ende settene boven upten mure.</l>
<l>Die heidine saghen themde ane,</l>
<l>Ende bespotten sulken vane.</l>
<l n="45">Up dat hemde gingen si scieten,</l>
<l>Maer des en mochtsi niet genieten,</l>
<l>Want hem verdonkerden die ogen,</l>
<l>Sine consten tupsien niet gedogen.</l>
<l>Dies worden donse daer geware,</l>
<l n="50">Ende si up hem met haerre scare,</l>
<l>Ende sloughen hem af so menegen man,</l>
<l>Dat ment ghetellen niet en can.</l>
<l>Maer Rolle die es ontfaren.</l>
<l>                Nu hadden die Denen binnen XL jaren</l>
<l n="55">Ende langere entie Normanne</l>
<l>Vrankerike met so groten banne</l>
<l>So gheplaghet, dat onse Here</l>
<l>Des lants began ontfaermen sere,</l>
<l>Ende gaf den heidinen sulke ghave,</l>
<l n="60">Dat si des vechtens stonden ave,</l>
<l>Ende beloveden manscap tanevane,</l>
<l>Ende oec doepsel tontfane,</l>
<l>Tlant si wonnen met stride.</l>
<l>Karel die simpel was blide,</l>
<l n="65">Die de Vrancsce crone drouch,</l>
<l>Ende wart gemaect alsulc gevouch,</l>
<l>Omden moet te makene sochter,</l>
<l>Dat hi Ghillen siere dochter</l>
<l>Rollen teenen wive gaf,</l>
<l n="70">Ende hi des heidijnscaps stont af.</l>
<l>Rolle wart kerstijn in derre wijs,</l>
<l>Ende Robbrecht hievene van Parijs,</l>
<l>Ende was Robbrecht na hem genant.</l>
<l>Dit was deerste Robbrecht, es becant,</l>
<l n="75">Van Normendien, dat Neustren hiet.</l>
<l>Van hem quam sidert edel diet,</l>
<l>Want Robbrecht Rolle liet na hem</l>
<l>Enen sone, hiet Willem,</l>
<l>Die goet man was ende waert;</l>
<l n="80">Willems sone hiet Ricaert;</l>
<l>Ricaerd oec enen sone liet</l>
<l>Naer hem, die Ricaerd hiet,</l>
<l>Ende eenen andren, hiet Robbrecht:</l>
<l>Dese wan met wapenen echt</l>
<l n="85">Poelyen, Calabren ende Cycile;</l>
<l>Dese verwan up eene wile</l>
<l>Die van Venegen, ende daertoe mede</l>
<l>Den keyser van Constantynoble der stede,</l>
<l>Alexise; des wart hi waert.</l>
<l n="90">Dese hiet Robbrecht Wiscaert:</l>
<l>Die was Willems Bastaerds vader,</l>
<l>Die Ingelant wan al te gader,</l>
<l>Enten coninc Arolt te doot slouch,</l>
<l>Ende crone daer inden lande drouch.</l>
<l n="95">Dus ghedeech tgeslachte dat hi wan,</l>
<l>Rolle die Deene, die edel man.</l>
</div>
<div type="subchapter"><head type="subchapter">Van Ghellen, daer die van Bloys af camen. LXVI.</head>
<l>                Nu hadde enen neve, enen geselle,</l>
<l>Robbrecht Rolle, entie hiet Gelle,</l>
<l>Die daer doopsel mede ontfinc.</l>
<l>Karel die simpel desen anevinc</l>
<l n="5">Ende gaf hem Bloys, dat een berch was;</l>
<l>Daer maecti, sijt seker das,</l>
<l>Ene borch ende ene stat,</l>
<l>Daer hi grave ende here in sat,</l>
<l>Ende was deerste grave van Bloys,</l>
<l n="10">Niet Pertonopeus die Fransoys,</l>
<l>Die noit gewonnen was no geboren.</l>
<l><pb n="3,247"/>                 Dese Gelle wan, alse wijt horen,</l>
<l>An eene vrouwe van hoghen magen</l>
<l>Den ouden Tybaut, horic gewagen,</l>
<l n="15">Die niet gheprijst was metten bloden.</l>
<l>Tybaut wan sinen sone Oden,</l>
<l>Die de name Champenoys behelt,</l>
<l>Want hi was geboren upt velt,</l>
<l>Lichte in orloghe ende in gewere,</l>
<l n="20">Daer die vrouwe ghelach int here.</l>
<l>Haer vader, alst bescreven staet,</l>
<l>Was deerste keyser Coenraet.</l>
<l>Dese Odo eenen sone liet,</l>
<l>Die Odo naden vader hiet;</l>
<l n="25">Twee sonen wan hi in sinen levene,</l>
<l>Tybaude ende eenen Stevene.</l>
<l>Stevene eenen sone liet,</l>
<l>Die de grave Tybaut hiet.</l>
<l>Dit es Gellen geslachte des Deenen,</l>
<l n="30">Al seggen Fransoyse ende quenen,</l>
<l>Dat die van Bloys sijn algader</l>
<l>Van Gauloene den verrader.</l>
<l>                Dus endde in desen daghe</l>
<l>Der Deenen enter Normannen plaghe.</l>
<l n="35">Wat so kerstijn niet en waert,</l>
<l>Dat bleef doot ende vor tswaert,</l>
<l>Int Duutsche lant, in Vrancrike,</l>
<l>Of si weken alle gemeenlike</l>
<l>In Denemaerken over die zee:</l>
<l n="40">Sine keerden sidert nemmermee.</l>
<l>                Willem van Malmesberghe seghet</l>
<l>Dese redene, die hier na leghet:</l>
<l>Karel die simpele van Vrancrike</l>
<l>Nam te wive wettelike</l>
<l n="45">Edewaerds dochter van Ingelant,</l>
<l>Die na den vader trike hadde in hant,</l>
<l>Edelfride, entie coninc crone.</l>
<l>Ghillen, siere dochter scone,</l>
<l>Gaf hi Rollen den Norman, Robbrecht,</l>
<l n="50">Dat daer bi enden soude tgevecht,</l>
<l>Ende gaf hem Normendien mede,</l>
<l>Dat Neustren hiet doe ter stede,</l>
<l>Ende hijt van hem te leene ontfinge.</l>
<l>Ende daer menech stont te ringe,</l>
<l n="55">Hiet men Rollen, al daer hi stoet,</l>
<l>Dat hi custe des coninx voet.</l>
<l>Rolle veronwerde mettien</l>
<l>Daer te valne up sine knien:</l>
<l>Den voet nam hi metter vaert,</l>
<l n="60">Ende hievene ten monde waert,</l>
<l>Entie coninc gaf enen val.</l>
<l>Van lachghene wart daer groet gescal</l>
<l>Onder die Normannen, maer die Walen</l>
<l>Begonsten seggen ende talen,</l>
<l n="65">Dat Rolle in onwerden dede.</l>
<l>Rolle seide het ware zede</l>
<l>In sinen lande, want mens daer plaghe:</l>
<l>Dus bleef dat scelden entie claghe.</l>
</div>
<div type="subchapter"><head type="subchapter">Hoe sente Martijn wederkeerde te Tours. LXVII.</head>
<l>                Alsemen mare horde das,</l>
<l>Dat Robbrecht Rolle kerstijn was,</l>
<l>So brachtmen die heilege weder,</l>
<l>Die ghevlucht waren up ende neder</l>
<l n="5">Omme der Normannen torment.</l>
<l>Sente Bave quam weder te Ghent</l>
<l>Van Nele, dat in Brie staet.</l>
<l>Die van Tours namen haren raet,</l>
<l>Dat si tote Autsure varen</l>
<l n="10">Omme sente Martine sonder sparen.</l>
<l>Daer men sente Martine brochte,</l>
<l>Niemen en was dies ontgaen mochte,</l>
<l>Was hi creupel ofte blent,</l>
<l>Ofte met anderen evele ghescent,</l>
<l n="15">Hine ghenas, waest leet of lief.</l>
<l>Want, also seghet ons die brief,</l>
<l>Datter waren twee ychtege man,</l>
<l>Want si lijftocht wonnen daer an,</l>
<l>An hare cranke ongesonde,</l>
<l n="20">So wilden si vlien ter selver stonde,</l>
<l>Dat si ghenesen niet en souden,</l>
<l>Want si met beden leven wouden.</l>
<l>Doen si die crucke setten ane,</l>
<l>Omme also tontfliene dane,</l>
<l n="25">Slepende meer hare lede</l>
<l>Dan te crupene vander stede,</l>
<l><pb n="3,248"/> Worden si, al waest hem leet,</l>
<l>Beede ghesont aldaer ghereet.</l>
<l>Sident, want si en dorstent laten,</l>
<l n="30">Sone ghenieten si der baten.</l>
<l>                Alse Martijn quam, die hemelbloeme,</l>
<l>Van Tours binnen sinen bisscopdoeme,</l>
<l>So waest up sente Lucien dach.</l>
<l>Cruut ende bloemen, daermen toesach,</l>
<l n="35">Ontfinc loof aldaer ter stede;</l>
<l>Kersen ende lampten mede</l>
<l>Ontstaken groot ende cleene;</l>
<l>Die clocken luudden alle gemeene,</l>
<l>Daermenne drouch hier ende daer.</l>
<l n="40">Dit was int XXXIste jaer,</l>
<l>Datmenne vordie Deenen vluchte</l>
<l>Tote Autsure, van groter vruchte.</l>
<l>Desen dach vierdmen noch dor roem</l>
<l>Tote Tours int bisscopdoem.</l>
<l n="45">                In keyser Arnouds tiende jaer</l>
<l>Was paues Steven doot vorwaer,</l>
<l>Die vijfte van sulker namen.</l>
<l>Naer hem die van Rome quamen</l>
<l>Ende coren enen die Formosus hiet,</l>
<l n="50">Die tbisscopdoem wilen van Portue liet,</l>
<l>Want hem die VIIIde paues Jan</l>
<l>Eene sorghe doe leide an.</l>
<l>Doe dedene die paues ontbieden,</l>
<l>Maer hine dorste des niet genieden</l>
<l n="55">Dat hi wedercomen ware.</l>
<l>Doe verwiet hine openbare,</l>
<l>Ende aldus bleef hi inden ban,</l>
<l>Onthier entie paues Jan</l>
<l>In Vrankerike quam bi rade.</l>
<l n="60">Daer quam Formosus bi ghenade,</l>
<l>Maer dat en mochte niet ghescien;</l>
<l>Hi dedene ontwijen mettien,</l>
<l>Ende stakene in leec abijt,</l>
<l>Ende sweren daer ter tijt,</l>
<l n="65">Dat hi daer na nemmermere</l>
<l>Ter stede van Rome en kere,</l>
<l>Noch te sinen bisscopdoeme mede.</l>
<l>Na paues Janne was indie stede</l>
<l>Te Rome paues dander Martijn,</l>
<l n="70">Ende gaf hem weder tbisdoem sijn:</l>
<l>Dat nam hi jegen sinen eet.</l>
<l>Te Rome te comene hi niet vermeet,</l>
<l>Hine wart oec te pauese verheven</l>
<l>Naer den vijften paues Steven;</l>
<l n="75">Doch wilden sulke eenen maken,</l>
<l>Hiet Sergius, die was dyaken.</l>
<l>Van deser dinc so rees daer naer</l>
<l>Meneghe scande, die menech jaer</l>
<l>Uptie heileghe kerke stont,</l>
<l n="80">Alse u hier na wel wert cont;</l>
<l>Want sulc seide ende oec lijede:</l>
<l>Alle, die Formosus wijede,</l>
<l>Dat si ongewijet waren.</l>
<l>Andere wildere jegen varen,</l>
<l n="85">Ende seiden: dan es min no mere,</l>
<l>Want hi was paues ende here,</l>
<l>Ende quite ghescouden der eede sine</l>
<l>Biden paues selve Martine.</l>
</div>
<div type="subchapter"><head type="subchapter">Keyser Arnouds doot ende ander dinc. LXVIII.</head>
<l>                Om dese werringe, om dese noot,</l>
<l>Die paues Formosus ontboot</l>
<l>Keyser Arnoude, dat hi te Rome quame,</l>
<l>Ende ware ter kerken name.</l>
<l n="5">Arnout quam met staerker roten,</l>
<l>Maer Rome es voer hem ghesloten.</l>
<l>Daer viel ene vremde aventure:</l>
<l>Een hase quam ter selver ure</l>
<l>Lopende tusscen den here enter stat.</l>
<l n="10">Alse des keysers volc sach dat,</l>
<l>Liepen si met roupene naer.</l>
<l>Die van Rome hadden vaer,</l>
<l>Die daer stonden ten tinnen;</l>
<l>Den muur lietsi ende liepen binnen,</l>
<l n="15">Ende dandere versaghen den vaer,</l>
<l>Ende liepen upten muur daer,</l>
<l>Daer si mede wonnen die stat.</l>
<l><pb n="3,249"/> Keyser Arnout quam in nadat,</l>
<l>Ende alle die ghene die wilden nosen</l>
<l n="20">Met gewelde den paues Formosen,</l>
<l>Daer hi mochte, dedi vaen,</l>
<l>Ende hem allen thovet afslaen.</l>
<l>Daer wart hi ghebenedijet</l>
<l>Van paues Formosuse ende ghewijet.</l>
<l n="25">                X jaer daer na, alse wijt horen,</l>
<l>Dat hi keyser wart gecoren,</l>
<l>In Ytalen vant hi tiere tijt</l>
<l>Enen, ende hiet die coninc Wijt,</l>
<l>Die keyser wilde sijn met gewelt.</l>
<l n="30">Dien wan hi af lant ende velt.</l>
<l>Noch borch, casteel nochte stede</l>
<l>En mochte die Wijt behouden mede,</l>
<l>Hoe so si waren bevest.</l>
<l>Dat vlien dochtem alre best,</l>
<l n="35">Anders en haddi gheene were.</l>
<l>Die coninc belach met sinen here</l>
<l>Des coninx Widen wijf in vasten borge,</l>
<l>So dat soe quam in groter sorghe,</l>
<l>Ende soe mercte ende besochte,</l>
<l n="40">Dat soet verweren niet en mochte.</l>
<l>Met ghichten ende met groter mieden</l>
<l>Verwan soe enen van skeysers lieden,</l>
<l>Diere inne mesdeden sere,</l>
<l>Dat si ghevenijnden den here</l>
<l n="45">Met eenen dranke, dien soe hem sende.</l>
<l>Dus quam hier af grote scende,</l>
<l>Want teerst dats die keyser dranc,</l>
<l>Sliep hi so vaste an sinen danc,</l>
<l>Dat hi drie daghe sliep tere stede,</l>
<l n="50">Ende alse hi die ogen updede,</l>
<l>Condi ghevoelen noch gespreken.</l>
<l>Dus moeste sijn here upbreken</l>
<l>Ende te lande waert hem pinen.</l>
<l>Wijt die volgedem metten sinen,</l>
<l n="55">Omme hem te doene scade groot,</l>
<l>Maer God selve hi sloughene doot.</l>
<l>Dit was in Arnouds XIste jaer.</l>
<l>                Paues Formosus staerf, ende daer naer</l>
<l>Wart paues Bonefacis die here,</l>
<l n="60">XXV daghe ende nemmere.</l>
<l>                Keyser Arnout wart so zwaer</l>
<l>Ende so ziec in sijn ellefste jaer,</l>
<l>Dat hij niet en conde genesen,</l>
<l>Ende croniken seggen van desen,</l>
<l n="65">Dat hem ghene medicine</l>
<l>Mochte helpen vander pine,</l>
<l>Die hem vanden lusen quam,</l>
<l>Sine atene doot, alsict vernam.</l>
<l>Dit was die leste keyser van machte</l>
<l n="70">In des groots Karles geslachte;</l>
<l>Hi was die vierde van Karle comen,</l>
<l>Dien wi groot bi namen noemen.</l>
</div>
<div type="subchapter"><head type="subchapter">Vanden keyser Loduwijc, Arnouds sone. LXIX.</head>
<l>                Int jaer dat keyser Arnout staerf,</l>
<l>Lesen wi, dat tpauescap verwaerf</l>
<l>Up eenen, die hiet die VIIde Stevene,</l>
<l>Die waest onlange in desen levene.</l>
<l n="5">Die paues Formosus hadde desen</l>
<l>Bisscop gemaect, alse wi lesen,</l>
<l>Tote Araenyen indie stede.</l>
<l>Nu hort wat danke hijs hem dede.</l>
<l>Alle wijnghe hiet hi tegaen,</l>
<l n="10">Die Formosus hadde ghedaen,</l>
<l>Ende andere onhovesce wort,</l>
<l>Die elken wonderen mach diese hort.</l>
<l>Men leset dat hi consilie helt,</l>
<l>Ende dede ontgraven met ghewelt</l>
<l n="15">Formosuse den paues, daer hi lach,</l>
<l>Ende dede hem afdoen updien dach ware,</l>
<l>Sine paueselike gheghare,</l>
<l>Ende dedene cleden alst een leec man</l>
<l>Ende vander rechter hant afsniden</l>
<l n="20">Sine twee vingheren tien tiden,</l>
<l>Ende daerna werpen indie riviere;</l>
<l>Maer hi staerf daerna selve sciere.</l>
<l>                Doe was daer een paues ontfaen,</l>
<l>Die gheheeten was Romaen,</l>
<l n="25">Die vier maende indie stat</l>
<l>Tote Rome paues sat.</l>
<l><pb n="3,250"/>                 Nu willen wi vanden keyseren spreken.</l>
<l>Van keyser Arnoude lieten wijt breken,</l>
<l>Die die achterste keyser was</l>
<l n="30">Van keyser Karel, alsict las.</l>
<l>Alse keyser Arnout doot was bleven,</l>
<l>So wart int Duudsche lant verheven</l>
<l>Te keysere Loduwijc sijn sone:</l>
<l>X jaer regneerde die ghone.</l>
<l n="35">Hi begonsts, dat lesen wie,</l>
<l>Int jaer Gods VIIII<hi rend='sup'>C</hi> ende drie.</l>
<l>Aldaer drouch hi X jaer crone;</l>
<l>Maer die cronike gevet hem te lone</l>
<l>Der jare nemmeer danne sesse,</l>
<l n="40">Want van nemmeer hevet soe gedincnesse</l>
<l>Van mogentheit van Rome die stat.</l>
<l>Bidi dat in Ytalen sat</l>
<l>Menech tyrant, die der kerken</l>
<l>Scade daden enten clerken,</l>
<l n="45">Ende hem die Vranken niet staen in staden,</l>
<l>So wart die kerke van Rome verladen,</l>
<l>Ende si den Vranken ghemeenlike</l>
<l>Ontseiden dat Roemsche rike,</l>
<l>Ende trike scuerde altemale;</l>
<l n="50">Want some regneerden in Ytale,</l>
<l>Ende some inden Duudscen lande,</l>
<l>Ende waren onderlinghe viande,</l>
<l>Onthier entie eerste Otte quam,</l>
<l>Ende in beeden siden nam</l>
<l n="55">In sine hant dat keyserrike,</l>
<l>Ende wart keyser mogendelike.</l>
<l>                In coninc Loduwijcs eerste jaer</l>
<l>Was paues Romanus doot vorwaer.</l>
<l>Theodosius die wan die stede</l>
<l n="60">Des paues entie moghenthede.</l>
<l>Dese was jegen den paues Steven,</l>
<l>Die vander ordine hadde verdreven</l>
<l>Die ghene die Formosus wijede.</l>
<l>Hi ontfincse ende benedijede,</l>
<l n="65">Ende ontbandse vanden banden,</l>
<l>Maer hi staerf daer na te handen.</l>
</div>
<div type="subchapter"><head type="subchapter">Coninc Loduwijcs doot. LXX.</head>
<l>                Ten eersten jare van Loduwike</l>
<l>So wart paues mogendelike</l>
<l>Te Rome die IXde Jan.</l>
<l>Alse dese den paues stoel gewan,</l>
<l n="5">Setti hem daertoe in rechter sake,</l>
<l>Hoe hi dat consilie gebrake,</l>
<l>Dat die paues Steven hadde gheset</l>
<l>Jegen paues Formosus wet,</l>
<l>Ende versaemde indiere maniere</l>
<l n="10">LXX bisscoppe ende viere,</l>
<l>Ende erdsche bisscoppe dies gelike,</l>
<l>Van Vranclant ende van Vrancrike,</l>
<l>Ende wart te Ravene gheset</l>
<l>Bider heilegher kerken wet,</l>
<l n="15">Dat men dien seent verbernen soude,</l>
<l>Die de seste Stevene woude,</l>
<l>Ende wat die paues Formosus dede</l>
<l>Soude bliven staende mede.</l>
<l>                Niet vele meer dan een jaer</l>
<l n="20">Was dese jan paues daer naer.</l>
<l>                Int ander jaer van Loduwike</l>
<l>Wart paues te Rome mogendlike</l>
<l>Die vierde Benedictus, gheboren</l>
<l>Uter stat van Rome, alse wijt horen,</l>
<l n="25">Die onlanghe den stoel besat.</l>
<l>                Die seste Leo quam na dat,</l>
<l>Die en was paues waer XL daghe:</l>
<l>Dit was indie kerke plaghe,</l>
<l>Want een sijn pape Kerstoffels hiet,</l>
<l n="30">Diene onreinelike verriet,</l>
<l>Ende wart paues met ghewelt;</l>
<l>Den paues in enen kaerker hi helt.</l>
<l>                Daer na in Loduwijcs vijfte jaer</l>
<l>So quam Sergius daer naer,</l>
<l n="35">Die wilen in keyser Arnouds tiden,</l>
<l>Alse die kerke begonde striden,</l>
<l>Jeghen Formosuse was ghecoren,</l>
<l>Ende biden Vranken, alse wijt horen,</l>
<l>Hevet hi Kerstoffele gevaen</l>
<l n="40">Heimelike, ende es gegaen</l>
<l>In dat pauescap met crachte.</l>
<l>So verre hi die Romeine brachte</l>
<l>Met dreghene ende met verdriete,</l>
<l>Dat si wijsden al te niete</l>
<l n="45"><pb n="3,251"/> Dat Formosus hadde ghewijet;</l>
<l>Noch meer dat scande es datmens lijet:</l>
<l>Men trac Formosuse uter erde,</l>
<l>Ghecleet na paues dor sire werde,</l>
<l>Ende settene in sinen stoele saen,</l>
<l n="50">Ende dedem thovet aveslaen,</l>
<l>Ende sine drie vingren voren afsniden,</l>
<l>Ende indie Tybere werpen tien tiden.</l>
<l>In wraken, dat hi vor hem besat</l>
<l>Den Roemscen stoel, so dedi dat;</l>
<l n="55">Entie Formosus wijede echt,</l>
<l>Die ontwijedi jegen recht,</l>
<l>Ende verwietse naer das,</l>
<l>Dat noch meerre onrecht was.</l>
<l>Des paues Formosus lachame vonden</l>
<l n="60">Visschers in die Tybre tien stonden,</l>
<l>Ende leidene scone in een vat,</l>
<l>Ende groevene daer na dat</l>
<l>Te Rome in sente Pieters kerke.</l>
<l>Die ymagine vanden gewerke</l>
<l n="65">Anebedene, daer menne drouch, ende neghen,</l>
<l>Ende gaven hem groeten, als vriende plegen.</l>
<l>Welc haerre dat dese onhovesceit dede,</l>
<l>Die wi scriven hier ter stede,</l>
<l>So paues Sergius, so paues Steven,</l>
<l n="70">Want hets up hem beeden bescreven,</l>
<l>Dan es mi niet te vullen cont;</l>
<l>Maer diet dede was een hont.</l>
<l>                In coninc Loduwijcs seste jaer</l>
<l>Was hem een prince, hiet Adelbrecht, zwaer,</l>
<l n="75">Die here was in Oesterike,</l>
<l>Ende VII jaer street up Loduwike.</l>
<l>Die bisscop van Magensen Hatoen</l>
<l>Dedere also toe sijn doen,</l>
<l>Dat hire omme onthovet waert.</l>
<l n="80">                Loduwijc sette sine vaert</l>
<l>In Ytale jeghen Berengiere,</l>
<l>Die regneerde na keysers maniere,</l>
<l>Ende heeftene met wighe gesconfiert;</l>
<l>Ende alse hi merct ende visiert</l>
<l n="85">Omme tontfane die keysercrone,</l>
<l>Wart hi ghevaen te Verone</l>
<l>In Lumbaerdien, ende gheblent,</l>
<l>Ende staerf daer na, alsemen kent,</l>
<l>Int tiende jaer van sinen rike,</l>
<l n="90">Coninc, niet keyser, aleenlike.</l>
<l>                Den eersten bouc willic hier enden,</l>
<l>Want God liet tkeyserrike venden</l>
<l>Den geslachte van Karel den groten,</l>
<l>Daer geen volc jegen mochte genoten.</l>
</div>
</div>
<div type="chapter"><head type="chapter"><pb n="3,252"/> IV PARTIE. II BOEK.</head>
<div type="subchapter"><head type="subchapter">Hoe dordine van Clungy began. I.</head>
<l>                Alle erdersche mogenthede</l>
<l>Staet onlange tere stede:</l>
<l>Dat leert ons des groots Karles gheslachte,</l>
<l>Dat eerst so groot was van machte,</l>
<l n="5">Ende regneerde int Roemsche rike</l>
<l>C ende XI jaer mogendelike:</l>
<l>Nu verloest die Roemsche crone.</l>
<l>Dat was bidi, want si onscone</l>
<l>Die kerken crancten ende niet verlichten,</l>
<l n="10">Die hare vorders wilen stichten.</l>
<l>Nu sullen wi u die jaren leeren</l>
<l>Biden Almaenschen heren,</l>
<l>Daer sidert toe quam harde scone</l>
<l>Die Romeinsche keysercrone.</l>
<l n="15">                Int jaer ons Heren naden ghes eiene</l>
<l>IX hondert jaer ende XIII,</l>
<l>Doe ontfinc dAlemaensce crone</l>
<l>Een Coenraet, ende drouchse scone</l>
<l>In sinen tiden VII jaer;</l>
<l n="20">Maer hine was niet overwaer</l>
<l>Keyser vanden pauses gewijet.</l>
<l>                Int selve jaer wast ende dijet</l>
<l>Ende began, dus lesen wi,</l>
<l>Die swarte ordine van Clungi.</l>
<l n="25">Odo, die goede musicien,</l>
<l>Was dalre eerste abt van dien.</l>
<l>Die ordine was wert int beghin;</l>
<l>Nu esser laeuwijt comen in,</l>
<l>Want rijcheit, ledicheit ende weelde</l>
<l n="30">Die versmort ons Heren heelde.</l>
<l>                Dese Odo, dese heileghe man,</l>
<l>Die dordine van Clungi began,</l>
<l>Dede menech wonder in sinen tiden.</l>
<l>Eens soudi dor rovers liden:</l>
<l n="35">Een groot rovere, een jonc man,</l>
<l>Sach dien heileghen abt an,</l>
<l>Ende in dat selve anescouwen</l>
<l>Begonstem sine sonden rouwen.</l>
<l>Te sinen voeten viel hi ter steden,</l>
<l n="40">Ende hevet hem genaden gebeden.</l>
<l>Die abt sprac: "Ganc henen ter stede,</l>
<l>Ende betre eersten dine zeden,</l>
<l>Ende doe ane moencs abijt."</l>
<l>Dit dede die ghone ter selver tijt,</l>
<l n="45">Ende hevet hem te Clungi begeven.</l>
<l>Den kelrewaerdere was hi beneven</l>
<l>Gheset omme hem te dienne alleene.</l>
<l>Hine conste lesen groot no clene.</l>
<l>Twiersins so leerdemen desen:</l>
<l n="50">Teen was dat hi leere lesen,</l>
<l>Tander te dienne den kelnare.</l>
<l>Hiertoe nam hi so groten ware,</l>
<l>Dat hi deene hant ten dienste dede</l>
<l>Entie andere ten zoutre mede.</l>
<l n="55">Alse sijn leven quam ten ende,</l>
<l>Bat hi hem te sine ghehende</l>
<l>Den abt Oden, omme beraden,</l>
<l>Ende doe bat hi hem ghenaden.</l>
<l><pb n="3,253"/> Dabt vragede of hi te valle quam</l>
<l n="60">Oint sidert dat hi tabijt annam.</l>
<l>"Vader," seiti, "sonder dinen orlof,</l>
<l>Vergevet mi, so trakic minen roc of,</l>
<l>Ende gavene enen naecten verholen;</l>
<l>Ende een harijn zeel hebbic verstolen</l>
<l n="65">Den kelderwaerdere tere stede."</l>
<l>Dabt seide: "Wat daetsture mede?"</l>
<l>Hi antworde: "Mijn ghulse lijf,</l>
<l>Dat bandickere mede keytijf."</l>
<l>Den abt wonderets te hant,</l>
<l n="70">Ende alse hi hem gheent zeel ontbant,</l>
<l>So volghedem die huut daer mede,</l>
<l>Ende vele etters ran uter stede.</l>
<l>Doe begonste die zieke lijen:</l>
<l>"Ic sach," sprac hi, "die moeder Marien</l>
<l n="75">Te nacht, alse mi dochte, scone,</l>
<l>Want eene eerlike persone</l>
<l>Ghemoete mi ende seide: "Sie</l>
<l>Ende sech oftu kennes mie."</l>
<l>"Neen ic, vrouwe," sprac ic ter stede.</l>
<l n="80">"Ic bem der ontfaermechede</l>
<l>Moeder," seidsoe tote mi.</l>
<l>"Vrouwe," seidic, "wat ghebiedi?"</l>
<l>"Naden derden dach," sprac soe, "so vare</l>
<l>Te deser stont ende com te mi hare."</l>
<l n="85">Ter selver stont so bleef doot</l>
<l>Die rovere ende voer ter bliscap groot,</l>
<l>Dat hi sprac dattene onse Vrouwe</l>
<l>Hiet sceden vanden erdschen rouwe.</l>
</div>
<div type="subchapter"><head type="subchapter">Wanen dOngeren eerst quamen. II.</head>
<l>                In desen tiden dat tDuutsche lant</l>
<l>Was in coninc Coenraets hant,</l>
<l>So regneerde in Ytale</l>
<l>Berengier niet altemale,</l>
<l n="5">Maer andere heren waerre mede,</l>
<l>Die der kerken pijnlichede</l>
<l>Ende some hem keysere heten daden;</l>
<l>Ende een coninc Hughe, die vele scaden</l>
<l>Den lande dede, was daer mede,</l>
<l n="10">Een prence van groter moghenthede,</l>
<l>Die some croniken over dat houden,</l>
<l>Dat si keysers wesen souden;</l>
<l>Doch willen wijs andie Duutsce keren,</l>
<l>Want si waren die meeste heren.</l>
<l n="15">                In coninc Coenraets ander jaer</l>
<l>So rees eene orloghe swaer,</l>
<l>Want die prencen vanden rike</l>
<l>Entie heren ghemeenlike</l>
<l>Hebben hem jeghen hem gheset.</l>
<l n="20">Dat hevet die here also belet</l>
<l>Met mogenthede, met wisen rade,</l>
<l>Dat hi bleef al sonder scade,</l>
<l>Ende te siere vriendscepe quamen</l>
<l>Bi naer alle gader te samen,</l>
<l n="25">Sonder die hertoghe Arnout</l>
<l>Van Beyeren, die was hem onhout,</l>
<l>Die en mochte die vriendscap niet gewouden,</l>
<l>Noch sijn lant jegen hem behouden,</l>
<l>Ende es ten Hongeren gheweken,</l>
<l n="30">Met wive, met kinderen wech gestreken.</l>
<l>Daer bleef hi ter selver waerf,</l>
<l>Onthier entie coninc staerf.</l>
<l>                Nu willen wider Hongeren gewaghen,</l>
<l>Dies wi te voren niet en plaghen;</l>
<l n="35">Want was een onbekennet diet,</l>
<l>So sullen wire nu af seggen iet.</l>
<l>                Dese Hongeren, alse wi bescreven horen,</l>
<l>Die sijn uut Sycien gheboren,</l>
<l>Danen die Goten alle quamen</l>
<l n="40">Entie Bulgren alle te samen.</l>
<l>Dese quamen in keyser Karles tiden,</l>
<l>Daer wi die redene af lieten liden,</l>
<l>Die keyser was voer Arnoude,</l>
<l>Ende wonnen Pannonie met gewoude,</l>
<l n="45">Dat der Hunen geslachte besat,</l>
<l>Dat grote Karel maecte mat.</l>
<l>Si hebben dinborlinghe verdreven,</l>
<l><pb n="3,254"/> Ende sijn int lant sittende bleven,</l>
<l>Ende sittenre noch heden den daghe.</l>
<l n="50">Dese daden grote plaghe</l>
<l>Dat Roemsche rike, dat wilen helt</l>
<l>Al die werelt in siere ghewelt,</l>
<l>Ende waren so wilt also,</l>
<l>Dat si aten vleesch al ro,</l>
<l n="55">Ende dronken menschen bloet.</l>
<l>Hier naer suldijs wesen vroet,</l>
<l>Dat si menegen daden vaer.</l>
<l>                In coninc Coenraets vierde jaer</l>
<l>Quamen die Sarrasine gevallen</l>
<l n="60">Met groter cracht ant lant van Gallen,</l>
<l>Maer danen scieden si sonder scade,</l>
<l>Ende so met ghemeenen rade</l>
<l>In dat lantscap van Ytale;</l>
<l>Dat scenden si meest altemale,</l>
<l n="65">Ende Poelgen ende Calabren mede</l>
<l>Ende omtrent Bonevente de stede.</l>
<l>                In coninc Coenraets vijfte jaer</l>
<l>Staerf in Vlaenderen over waer</l>
<l>Grave Boudene, die de caluwe hiet,</l>
<l n="70">Daermen af bescreven siet,</l>
<l>Dat hi Brugge veste die port,</l>
<l>Ende haelde die steene, alsemen hort,</l>
<l>Tot Oudenburch, dat wilen velde</l>
<l>Coninc Ettel met gewelde.</l>
<l n="75">Die borch te Brugge enten casteel</l>
<l>Maecte sijn vader gheheel,</l>
<l>Boudene dyserine, in sijn leven,</l>
<l>Alst hier voren staet bescreven.</l>
<l>Boudene die caluwe hadde te wive</l>
<l n="80">Estruden die vrouwe, scone van live,</l>
<l>Edelfrijts dochter van Ingelant.</l>
<l>An hare wan hi, dats becant,</l>
<l>Arnoude den groten, die grave vorwaer</l>
<l>In Vlaenderen was XLVI jaer.</l>
<l n="85">Boudene die caluwe was brocht ter erde</l>
<l>Te Ghent met groter werde,</l>
<l>Te sente Pieters upten berch Blandijn,</l>
<l>Daer leghet meest dat geslachte sijn.</l>
</div>
<div type="subchapter"><head type="subchapter">Coninc Coenraets doot. III.</head>
<l>                In coninc Coenraets seste jaer</l>
<l>So rees eene orloge zwaer</l>
<l>Tusscen coninc Coenrade, an deen side,</l>
<l>Enten bisscop Hatoene, die tien tide</l>
<l n="5">Te Magensen den stoel besat,</l>
<l>Want die bisscop stont na dat,</l>
<l>Dat hi gerne hadde brocht ten rike</l>
<l>Van Zassen den hertoghe Heinrike,</l>
<l>Dien hi hadde gemaect eene crone;</l>
<l n="10">Maer sijn raet quam uut onscone.</l>
<l>Doe staerf hi binden derden daghe</l>
<l>Van rouwen, seget somege zaghe;</l>
<l>Some seggen si al bloot,</l>
<l>Dattene slouch die donre doot.</l>
<l n="15">Alle, diere raet toe hadden gegheven,</l>
<l>Worden daer te hant verdreven.</l>
<l>Coninc Coenraet sendde here</l>
<l>Jegen die Sassen ter were</l>
<l>Up Heinrike, dien hi was gram.</l>
<l n="20">So grote scade hi ghinder nam,</l>
<l>Dat hi verloos up dat velt</l>
<l>Een groot here onghetelt,</l>
<l>Want die Sassen slougenre so vele,</l>
<l>Dat si riepen, die menestrele:</l>
<l n="25">"Wanen sal so grote helle comen,</l>
<l>Die dus vele zielen sal doemen?"</l>
<l>                Alse Coenraet hadde in desen levene</l>
<l>Gheregneert der jare sevene,</l>
<l>Wart hi ziec ende bekende</l>
<l n="30">Dat hi nakede sinen ende.</l>
<l>Hi peinsde hoe hi lant ende steden</l>
<l>Best naer sijn lijf sette in vreden.</l>
<l>Hi maecte sijn testament,</l>
<l>Daer sine princen stonden omtrent,</l>
<l n="35">Ende gaf die coninc crone</l>
<l>Heinrics Otten sone te lone,</l>
<l>Des hertoghen van Sassen sone.</l>
<l>XVIII jaer regneerde die ghone.</l>
<l>Hi wart coninc over waer</l>
<l n="40"><pb n="3,255"/> Alsemen screef ons Heren jaer</l>
<l>IX hondert ende twintech mede,</l>
<l>Maer hine quam niet ter moghenthede</l>
<l>Dat hi keysers name ontfinc,</l>
<l>Want in Ytale stoet so die dinc,</l>
<l n="45">Dat die ander Berengier</l>
<l>Daer regneerde, die sere was fier,</l>
<l>Die keyser wilde gheheten wesen.</l>
<l>                In desen tiden, alse wi lesen,</l>
<l>Was een heilech man in Brabant,</l>
<l n="50">Die sente Wybrecht was ghenant,</l>
<l>Een ridder ende een heilech here,</l>
<l>Die liet varen die werelt ere,</l>
<l>Weelde ende ridders leven,</l>
<l>Ende hevet hem moenc begeven.</l>
<l n="55">Ghembloys stichti tien male,</l>
<l>Dabdie, weetmen wale,</l>
<l>Ende daer dedi sinen ende,</l>
<l>Ende diende Gode sonder scende.</l>
<l>                In desen tiden hebben wi verstaen,</l>
<l n="60">Hebben kerstijndoem ontfaen</l>
<l>Die van Beheem, neder ende hoghe,</l>
<l>Want Spitegnus die hertoge</l>
<l>Ontfinc doopsel ende niet node,</l>
<l>Ende was met eeren ende met Gode</l>
<l n="65">Here alsijn leven vort,</l>
<l>Ende gewan kerstijnlike wort.</l>
<l>Naer hem Wentelanus sijn sone;</l>
<l>Een groot heilech man was die ghone,</l>
<l>Ende wart sidert martelare,</l>
<l n="70">Alse ghi horen sult hier nare.</l>
<l>                In coninc Heinrix derde jaer</l>
<l>Quamen met orloghen zwaer</l>
<l>Die Hongre ghevaren tote Pannone,</l>
<l>Ende verwonnen die Duutsce crone.</l>
<l n="75">Si destruweerden utermaten</l>
<l>Vrankerike ende Elsaten,</l>
<l>Alemaengen ende Sassen,</l>
<l>Ende quamen so swaer up hem gewassen,</l>
<l>Den coninc Heinricke, bi Mersenborgen,</l>
<l n="80">Dat hi der cronen was in sorghen.</l>
<l>Daer belovedi onsen Here,</l>
<l>Waerd dat hi hem dade die eere</l>
<l>Dat hi die Hongeren onderdade,</l>
<l>Hi wilde met ghemeenen rade</l>
<l n="85">Symonie slichts verjaghen</l>
<l>Uut sinen rike in corten daghen;</l>
<l>Ende God gaf hem den zege so groot,</l>
<l>Dat hi die meerre heelt slouch doot.</l>
</div>
<div type="subchapter"><head type="subchapter">Grave Robbrechts doot ende ander dinc. IIII.</head>
<l>                Dese Heinric vant te rade,</l>
<l>Alse hi moete hadde ende stade,</l>
<l>Alse hi vechters hadde noot,</l>
<l>Dat hi vriendelike ontboot</l>
<l n="5">Voer hem morderen ende dieve,</l>
<l>Ende tracse an sine lieve,</l>
<l>Die hi staerc vant ende stout,</l>
<l>Ende vergaf hem hare scout,</l>
<l>Ende gaf hem wapene ende lant,</l>
<l n="10">Omme te stridene metter hant</l>
<l>Uptie Hongren, die fel waren.</l>
<l>Van desen so maecti scaren,</l>
<l>Ende hare waren dat si verstreden,</l>
<l>Up dat si der vrienden vermeden.</l>
<l n="15">                In desen tiden so ghevel</l>
<l>Dat in Vrankerike also wel</l>
<l>Van Karel den simpel, die coninc was,</l>
<l>Alsemen hier te voren las,</l>
<l>Die de Normanne kerstijn dede,</l>
<l n="20">Ende maecte mettem zoene ende vrede.</l>
<l>                Die grave Robbrecht van Parijs,</l>
<l>Die moghende was ende wijs,</l>
<l>Up hem orloghen begonde,</l>
<l>Ende eeschede hem ter selver stonde</l>
<l n="25">Die crone, want het hadse gedregen</l>
<l>Ode sijn broeder, eer ghedeghen</l>
<l>Simpel Karel was te manne.</l>
<l>Dit wilde Karel weren danne.</l>
<l><pb n="3,256"/> Die Lottrikers trac hi hem ane,</l>
<l n="30">Om grave Robbrechte te bestane.</l>
<l>Bi Sissoen quamen si te wighe.</l>
<l>Daer vachtmen met groten prige,</l>
<l>Ende grave Robbrecht blever doot</l>
<l>Met menegen anderen prince groot.</l>
<l n="35">Ende want hi machtich was van magen,</l>
<l>Hevet coninc simpel Karel gedragen</l>
<l>Hem selven ende sijn conincrike</l>
<l>Onder den coninc Heinrike;</l>
<l>Ende in vaster sekeringen,</l>
<l n="40">Dat ghestade bliven die dinghen,</l>
<l>Sendde hi die hant van sente Denise,</l>
<l>Besleghen in subtijlre wise</l>
<l>Met dieren steenen ende met goude,</l>
<l>Den coninc Heinrike dor sine houde.</l>
<l n="45">                Nu was die paues Sergius doot,</l>
<l>Die de overdaet so groot</l>
<l>Upten paues Formosus dede,</l>
<l>Ende men coos in sine stede</l>
<l>Anastasius al daer,</l>
<l n="50">Die oec paues was twee jaer.</l>
<l>Lando daer na, van Rome geboren,</l>
<l>Was VI maent paues, alse wijt horen.</l>
<l>Daer na was paues die tiende Jan,</l>
<l>Dien Sergius die paues wan.</l>
<l n="55">                In sinen tiden die Sarrasine</l>
<l>In Affrike daden grote pine</l>
<l>Den lande van Rome ende al Ytale,</l>
<l>Want si hadden ghevest wale</l>
<l>Den berch Mont Galeriaen.</l>
<l n="60">Dese Sarrasine hevet bestaen</l>
<l>Metten rovers die paues Jan,</l>
<l>Ende in siere hulpen was nochtan</l>
<l>Des keysers here van Grieken Romein.</l>
<l>Bi Rome streetmen in een plein;</l>
<l n="65">Daer bleven die Sarrasinen doot</l>
<l>Met al harre menichte groot:</l>
<l>Niet een mensche mochter ontgaen,</l>
<l>Hine bleef doot of ghevaen.</l>
<l>Vele lieden seiden dat,</l>
<l n="70">Dat si saghen daer ter stat</l>
<l>Pietren ende Pauluse te samen,</l>
<l>Die den kerstinen te hulpen quamen.</l>
<l>                Daer naer hevet die paues vernomen,</l>
<l>Dattere vele in Poelyen comen,</l>
<l n="75">Ende metten maercgrave Alberike</l>
<l>Slouch hi die oec vromelike.</l>
<l>Sident ginc den Romeinen ave</l>
<l>Alebrecht die selve maercgrave,</l>
<l>Ende es andie Hongre comen,</l>
<l n="80">Ende heefse in sire hulpen genomen.</l>
<l>Mettem quamen si in Tusscane;</l>
<l>Alden roof traken si hem ane</l>
<l>Vanden lande met haerre paertijen,</l>
<l>Ende keerden in Hongherien.</l>
<l n="85">Ende alse die Hongren woch waren,</l>
<l>So sijn die Romeine ghevaren</l>
<l>An Aelbarike den maercgrave,</l>
<l>Ende wonnen hem lant ende leven ave.</l>
</div>
<div type="subchapter"><head type="subchapter">Karles des simpels doot. V.</head>
<l>                Coninc Heinric maecte daer naer,</l>
<l>In sijns riken vijfte jaer,</l>
<l>Metten wreden Hongren vrede,</l>
<l>Om hare grote mogenthede,</l>
<l n="5">IX jaer vast al achter een.</l>
<l>                In dit selve jaer ghesciede ween</l>
<l>In Vrankerike ende groot leet;</l>
<l>Want Karel, diemen den simpele heet,</l>
<l>Die grave Robbrechte slouch doot</l>
<l n="10">Bi Sissoen in enen wighe groot,</l>
<l>Quam ghevaren bi Perone,</l>
<l>Daer hi verraden wart onscone;</l>
<l>Want Herbrecht, van Vermendoys grave,</l>
<l>Een verrader ende ongave,</l>
<l n="15">Die te wive hadde tier tijt</l>
<l>Grave Robbrechts suster, die inden strijt</l>
<l>Bi Sissoen sijn leven liet,</l>
<l>Den coninc sinen dienst hi biet,</l>
<l>Ende nooddenne mettem naer.</l>
<l n="20"><pb n="3,257"/> Daer voer hi mettem sonder vaer.</l>
<l>Verradenlike wart hi ghevaen</l>
<l>Ende in enen caerker ghedaen,</l>
<l>Daer hi ellendich martelare</l>
<l>Bleef met tormente zware.</l>
<l n="25">Sijn wijf vlo woch altehant</l>
<l>Met haren kinde in Ingelant</l>
<l>Te haren vader Edewaerde,</l>
<l>Want soe hare des kints vervaerde:</l>
<l>Loduwijc so hiet dat clene kint,</l>
<l n="30">Doch so wart het coninc sint.</l>
<l>                Die Fransoysen te coninge coren</l>
<l>Van Bourgoengen, alse wijt horen,</l>
<l>Coninc Roedolve Ricaerds sone.</l>
<l>Die selve Ricaert was die ghone,</l>
<l n="35">Die te Tsaerters die Deenen verwan</l>
<l>Met grave Robbrechte den tyran,</l>
<l>Daermen upstac themde Marien.</l>
<l>Dese selve Roedolf, horen wi lijen,</l>
<l>Regneerde int lant van Vrancrike</l>
<l n="40">XIII jaer scone ende mogendelike.</l>
<l>                In desen tiden wart paues Jan</l>
<l>Ghevaen van sgraven Wijden man,</l>
<l>Die regneerde in Ytale.</l>
<l>Inden kaerker leidemenne also wale.</l>
<l n="45">Daer warp men hem upten mont</l>
<l>Een cussijn ter selver stont,</l>
<l>Ende also wart hi vermort</l>
<l>Ende onhoveschelike versmort.</l>
<l>                In desen tiden die van Ytale</l>
<l n="50">Senden boden also wale</l>
<l>An Roedolve coninc van Vrancrike,</l>
<l>Dat hi quame mogendelike:</l>
<l>Si wilne te coninge ontfaen,</l>
<l>Ende Berengiere uten lande slaen.</l>
<l n="55">Coninc Roedolf quam int lant,</l>
<l>Ende vacht zeghe metter hant</l>
<l>Up Berengiere mogendelike,</l>
<l>Ende wan hem af sijn rike,</l>
<l>Ende was coninc in Ytale</l>
<l n="60">Daer naer drie jaer also wale.</l>
<l>                Nu seghet van Malmesberghe Willem</l>
<l>Van Inglant, wat onder hem</l>
<l>Nu gheviel indien tiden,</l>
<l>Daer wi die redene af overliden.</l>
</div>
<div type="subchapter"><head type="subchapter">Van coninc Edewaerde van Inglant. VI.</head>
<l>                Naer den coninc Edewaert,</l>
<l>Die in Inglant crone ende swaert</l>
<l>Met eren drouch XXIII jaer,</l>
<l>Wart sijn sone coninc daer,</l>
<l n="5">Edelwaen die stoute man,</l>
<l>Dien hi in bastaerdien ghewan,</l>
<l>Die dus was ghewonnen mede:</l>
<l>                Een herde was in eere stede;</l>
<l>Ene dochter haddi, een scone kint,</l>
<l n="10">Dien God desen droem anesint.</l>
<l>Hare dochte, daer soe lach,</l>
<l>Dat soe die mane schinen sach</l>
<l>Uut haren lachame ende verclaren</l>
<l>Al Ingelant te waren.</l>
<l n="15">Dat seidsoe haren ghesellinnen,</l>
<l>Ende si dadent vort bekinnen</l>
<l>Eere scoutetinnen ghinder,</l>
<l>Die uphilt des coninx kinder.</l>
<l>Met hare namse die scoutetinne,</l>
<l n="20">Ende leide an hare dochterminne.</l>
<l>Die minde die coninc Edewaert,</l>
<l>So dat an hare ghewonnen waert</l>
<l>Dese coninc Edelwaen,</l>
<l>Die Gods huse minde, sonder waen.</l>
<l n="25">                Den coninc van Nord Umberlant</l>
<l>Gaf hi siere suster te hant,</l>
<l>Die Zidrijc bi namen hiet,</l>
<l>Die daer naer saen sijn leven liet.</l>
<l>Doe wan hi daer na sijn rike,</l>
<l n="30">Ende hi verdreef dies ghelike</l>
<l>Der Waloyse coninc Windwale,</l>
<l>Ende daertoe mede altemale</l>
<l>Van Scollant coninc Constantijn,</l>
<l>Ende maecte haer lantscap sijn.</l>
<l n="35">Sidert dedi hem ghenaden,</l>
<l>Omme dat si hem manscap daden,</l>
<l>Ende lietse onder hem regneren.</l>
<l>                Sidert moesti hem verweren</l>
<l><pb n="3,258"/> Jegen coninc Zidrijcs sone:</l>
<l n="40">Adelaen so hiet die ghone.</l>
<l>Die Adelaen die wart vervaert,</l>
<l>Ende so tes coninx hove waert</l>
<l>(Daer hi sijn here bringhen began),</l>
<l>Recht of hi ware een speleman;</l>
<l n="45">Ende ghinc met ere haerpen staen</l>
<l>Vor tpawelyoen daer Adelwaen</l>
<l>Selve in sat, ende sanc daer buten.</l>
<l>Men dedem die dore ontsluten,</l>
<l>Ende lietene ter maeltijt comen.</l>
<l n="50">Ghesien hevet hi ende vernomen</l>
<l>Ende verhort hoet ghinder was.</l>
<l>Nader maeltijt jonstemen hem das,</l>
<l>Datmen hem loen gaf vanden sange,</l>
<l>Ende stierdene heenen tsinen gange.</l>
<l n="55">Tghelt haddi te houdene onwaerde,</l>
<l>Ende staect daer indie aerde.</l>
<l>Een ridder wart geware das,</l>
<l>Die daer te voren mettem was,</l>
<l>Ende seit den coninc Edelwane,</l>
<l n="60">Die hem swaerlike sprac ane,</l>
<l>Dat hi sine vaert kende,</l>
<l>Ende hine hem niet ghehende.</l>
<l>Doe sprac die ghene: "Ic hebbe gesworen</l>
<l>Alse wel hem trouwe hier te voren,</l>
<l n="65">Alsic di hebbe; laet di genoegen.</l>
<l>Hier omme wildickene u niet wroegen.</l>
<l>Doet minen raet, set dijn ghetelt</l>
<l>Bet achter up een scone velt,</l>
<l>Tote dat dijn volc versament al,</l>
<l n="70">Dat di niet ghescie mesfal."</l>
<l>Nachts quam up hem Adelaen,</l>
<l>Ende hevet enen bisscop begaen,</l>
<l>Die navonds was te hem comen;</l>
<l>Dien hevet hi dat lijf ghenomen</l>
<l n="75">Met sinen volke metter vaert.</l>
<l>Vort trac hi ten coninc waert,</l>
<l>Die hier omme niet en meet;</l>
<l>Dien hevet hi sonder danc ghewect.</l>
<l>Die coninc die es upghestaen</l>
<l n="80">Ende troost sijn volc ten stride saen,</l>
<l>Ende sijn zwert hem saen ontscoot</l>
<l>Uut siere scheden tsiere noot.</l>
<l>Gode ende sente Adeline</l>
<l>Riep hi ane in sire pine,</l>
<l n="85">Want hi was, alse wi verhoren,</l>
<l>Van sente Adelijns maghen geboren.</l>
<l>Mettien slouch hi sijn hant ter scede,</l>
<l>Ende vant daer in sijn zwert gerede.</l>
<l>Om dese miracle houdmen dat</l>
<l n="90">Noch heden onder der kerken scat,</l>
<l>Ende es een eenegde swaert,</l>
<l>Daer noint an gheleit en waert</l>
<l>Werc van selvere no van goude,</l>
<l>Want het noit gheen houden woude.</l>
<l n="95">Doe hem God dese ghifte sende,</l>
<l>Vacht hi den dach dore met genende,</l>
<l>Ende veryaghede Adelane</l>
<l>Met al sinen here dane.</l>
<l>Coninc Constantijn van Scollant</l>
<l n="100">Bleef versleghen daer upt sant,</l>
<l>Een out stout man ende niet bose,</l>
<l>Ende in wighe niet roukelose.</l>
<l>Daer bleven onder coninge vive,</l>
<l>Ende XII graven gherooft van live,</l>
<l n="105">Ende menech heidijn barbarien.</l>
<l>Diemen te live hilt van dien,</l>
<l>Dit was ene meneghe clene,</l>
<l>Omme doopsel tontfane alleene.</l>
</div>
<div type="subchapter"><head type="subchapter">Van Constantijns spere. VII.</head>
<l>                Die coningen van Cornewaelye</l>
<l>Dedi hem allen gelden taelye,</l>
<l>Des jaers C maerc van goude,</l>
<l>Ende CCC met ghewoude</l>
<l n="5">Gaven si hem selverine maerke,</l>
<l>Ende XX ossen staerke,</l>
<l><pb n="3,259"/> Ende honden ende valken also vele</l>
<l>Alse hi wilde te sinen spele.</l>
<l>Coninc Arolt van Nortwike</l>
<l n="10">Senddem eene galeyde rike,</l>
<l>Die met goude was verdect,</l>
<l>Ende daer up een zeil ghetrect</l>
<l>Van puerpere, diere ende goet;</l>
<l>Dat scip verhult ende behoet</l>
<l n="15">Met scilt rament menechfoude,</l>
<l>Verlicht met steenen ende met goude.</l>
<l>                Desen selven Edelwaen</l>
<l>Hadden in Wincheestre ghevaen</l>
<l>Omme nijt, naer sijns vaders doot,</l>
<l n="20">Sine vianden met nide groot,</l>
<l>Omme dat sijs ghelosen wouden,</l>
<l>Ende omdat sijs niet dorsten houden,</l>
<l>Moest sijs ghelosen, al waest hem leet.</l>
<l>Tgheent teechmen eenen hiet Edelfreet.</l>
<l n="25">Dien sendemen te Rome dan,</l>
<l>Dat hi vor den paues Jan</l>
<l>Hem met sinen eede verclare,</l>
<l>Dat hi dies onschuldich ware.</l>
<l>Alse hi vorden paues quam,</l>
<l n="30">Ende hi up sinen eet dat nam,</l>
<l>Dat hi hem onschuldich kende</l>
<l>Van so dorperliker scende,</l>
<l>Voer sente Pieters outaer</l>
<l>Swoer hi ghene loghene zwaer,</l>
<l n="35">Ende viel up ghene erde te hant.</l>
<l>Die cnapen sloughere toe die hant,</l>
<l>Ende droughene woch met rouwen groot.</l>
<l>Des derds daghes bleef hi doot.</l>
<l>Die dinc, die wi hier overliden,</l>
<l n="40">Ghesciede in coninc Heinrix tiden</l>
<l>In dat lant van Ingelant.</l>
<l>                In desen tiden, alsict vant,</l>
<l>In coninc Heinrix XVste jaer,</l>
<l>Vernam die coninc overwaer,</l>
<l n="45">Heinric, die in Aelmaenge droech crone,</l>
<l>Ene precieuse dinc, ene scone.</l>
<l>Hi vernam dat diere spere,</l>
<l>Dat Constantijn drouch in sijn here,</l>
<l>Alse hi voer ter orloghen waert.</l>
<l n="50">Dat was ghemaect met groter aert</l>
<l>Van dieren goude, van dieren stenen,</l>
<l>Van dieren werke, niet van clenen,</l>
<l>Ende daer in ons Heren naghele,</l>
<l>Sere verchiert ende behaghele.</l>
<l n="55">Hem was gheseit dat grave Samsoen</l>
<l>Den coninc Roedolf den Borgenyoen,</l>
<l>Die in Borgoengen in Vranckerike</l>
<l>Ende in Ytale dies ghelike</l>
<l>Drouch die coninclike crone,</l>
<l n="60">Ghegheven hadde dat prosent scone.</l>
<l>Daer dreghedi omme ende bat,</l>
<l>Ende gavere omme lant ende scat,</l>
<l>Dat was een groot deel van Zwaven,</l>
<l>Omme here te sine van sulker haven.</l>
<l n="65">Gheent spere heefti also gewonnen,</l>
<l>Ende hevets den Duudscen lande gejonnen,</l>
<l>Omme te blivene den keyserike.</l>
<l>Noch eist tspere vanden rike,</l>
<l>Ende men waent, ennes niet quaet,</l>
<l n="70">Datter trike bi ghestaet.</l>
</div>
<div type="subchapter"><head type="subchapter">Coninc Heinrix doot ende ander dinc. VIII.</head>
<l>                In coninc Heinrix XVste jaer</l>
<l>Senddi in Inglant boden naer</l>
<l>Om des coninx zuster Adelanen,</l>
<l>Ende deedse te wive ontspanen</l>
<l n="5">Otten sinen outsten sone;</l>
<l>Sidert wart keyser de ghone.</l>
<l>                In sijn XVIde jaer ghesciede dat</l>
<l>Tote Geneven indie stat,</l>
<l>Dat daer eene fonteine ontsprane</l>
<l n="10">Van bloede uter erden stranc,</l>
<l><pb n="3,260"/> Dies menech hadde wonder daer.</l>
<l>Doe gheviel int selve jaer,</l>
<l>Dat die van Affrike quamen</l>
<l>Met vele scepen te samen,</l>
<l n="15">Ende slougen ende vingen al</l>
<l>Datter was, groot ende smal,</l>
<l>Tote Geneven indie stede,</l>
<l>Ende namen aldie rijcheit mede;</l>
<l>Sonder wive ende clene kinder</l>
<l n="20">Die lieten si allegader ghinder.</l>
<l>                In coninc Heinrijcs XVIIsten jare</l>
<l>Vernam die coninc Ingherware,</l>
<l>Die crone in Rusen hadde ontfaen,</l>
<l>Dat van Constantinobele keyser Romaen</l>
<l n="25">Alle sine scepe ende al sijn here</l>
<l>Hadde ghevaen, om te doene were</l>
<l>Al ommetrent om die eylande,</l>
<l>Om die Sarrasijnsche viande</l>
<l>Te verdrivene ende te vermoedene</l>
<l n="30">Ende sijn lantscap te behoedene.</l>
<l>Doe quam hi met sinen here,</l>
<l>Omme te winne sonder were,</l>
<l>Met meer dan met M scepen</l>
<l>Te Constantinoble, dus eist begrepen.</l>
<l n="35">So seker was hi vanden zeghe,</l>
<l>Dat hi gheboot alle weghe,</l>
<l>Datmen niet en soude slaen</l>
<l>Die Grieken, maer alle vaen.</l>
<l>Romein die keyser hevet vernomen</l>
<l n="40">Ende es met clenen volke comen</l>
<l>Jegen die Rusen onghier,</l>
<l>Ende warp in hare scepe Griex vier,</l>
<l>So dat hi volc, scepe ende spise</l>
<l>Al verbrande in sulker wise,</l>
<l n="45">Datter cume enech scip ontginc.</l>
<l>Alle die ghene die hi vinc</l>
<l>Dien dedi dat hovet afslaen:</l>
<l>Dus es dat orloghe vergaen.</l>
<l>                In coninc Heinrix XVIIIste jaer</l>
<l n="50">So ghescieden tekine claer:</l>
<l>Die zonne verginc, daermen toesach,</l>
<l>Up enen sconen claren dach.</l>
<l>Oec gheviel in een lant,</l>
<l>Dat men enen afslouch de hant,</l>
<l n="55">Die luchter hant waest openbare,</l>
<l>Ende hem na den eersten jare</l>
<l>Ene ander hant weder anliep,</l>
<l>Aldaer hi lach ende sliep;</l>
<l>Niet so vulcomen, alsict las,</l>
<l n="60">Was dachterste alse deerste was.</l>
<l>Een tekijn quam hem daer ter steden</l>
<l>Daer soe hem af was gesneden,</l>
<l>Alset rechts een root draet ware.</l>
<l>                Doe staerf inden selven jare</l>
<l n="65">Coninc Heinric die zegevrie,</l>
<l>Die vele eeren met sire paertije</l>
<l>In orloghen dicken wan;</l>
<l>Daertoe was hi een vredelijc man.</l>
<l>Den berch, daer menne in grouf,</l>
<l n="70">Warp sidert dicken vier uut grouf.</l>
<l>Maer, want hi hem niet en bewant</l>
<l>Der tyerannen van Ytalen lant</l>
<l>Te verdrivene noch te verwinne,</l>
<l>Die der kerken daden omminne,</l>
<l n="75">Ende die den lande daden verdriet,</l>
<l>Alse of sire toe waren ghemiet,</l>
<l>Deen voren, dander naer,</l>
<l>Dies en mochti in sine jaer</l>
<l>Niet verdienen, dat es tware,</l>
<l n="80">Dat hi ghesacreert coninc ware.</l>
<l>Sijn wijfhiet Machtilt ende was ghewassen</l>
<l>Uten lande datmen heet Sassen.</l>
<l>Coninc Diederic hiet haer vader;</l>
<l>Sassen was sijn altegader.</l>
<l n="85">Bi hare haddi eenen sone,</l>
<l>Hiet Otte; sident was de ghone</l>
<l>Keyser van Rome, alst staet hier naer.</l>
<l>                Oec staerf in dat selve jaer</l>
<l>Dat Heinric staerf deerste abt Ode</l>
<l n="90">Van Clungi, al was hijt node.</l>
<l>Na hem was Heimaer abt vercoren,</l>
<l>Die bejagede, alse wijt horen,</l>
<l>Groot goet te Clungi ter stede,</l>
<l>Ende staerf in grotre heilechede.</l>
</div>
<div type="subchapter"><head type="subchapter"><pb n="3,261"/> <hi rend="italic">Vanden eersten Aelman die keyser wart</hi>. IX.</head>
<l>                Na coninc Heinrike quam sijn sone</l>
<l>Deerste Otte, ende die ghone</l>
<l>Was deerste keyser Aleman.</l>
<l>Hi was die dat rike nam an</l>
<l n="5">Int jaer Gods IX<hi rend='sup'>C</hi> XXX ende achte,</l>
<l>Ende regneerder in met crachte</l>
<l>XXXVI jaer achter een.</l>
<l>                In dit jaer ghesciede ween</l>
<l>In Beheem, daer hertoghe in was</l>
<l n="10">Wentellaus, alsict las.</l>
<l>Dien slouch boselike doot</l>
<l>Sijn broeder om sine felheit groet,</l>
<l>Die Boyselaus hiet bi namen,</l>
<l>Ende besat Beheem alte samen.</l>
<l n="15">Dese Wentellaus die hertoge plach,</l>
<l>Dat hi nachts upstont van daer hi lach</l>
<l>Met enen knecht, ende ginc int wout,</l>
<l>Ende haelde up sinen halse hout,</l>
<l>Ende leit vor der aermer lieder dueren.</l>
<l n="20">Milde was hi van natueren,</l>
<l>Goedertiere ende vruchte Gode,</l>
<l>Ende hilt gherne sine ghebode.</l>
<l>Maertelare es hi vonden,</l>
<l>Alst menege miraclen orconden.</l>
<l n="25">Om te wrekene sine doot</l>
<l>Keyser Otte sijn here ontboot,</l>
<l>Ende vacht up Boyselause daer naer</l>
<l>Achter een wel XIII jaer.</l>
<l>                In desen jare so bleef doot</l>
<l n="30">Roedolf, die was here groot,</l>
<l>Want hi was coninc van Vrancrike</l>
<l>Ende van Bourgoenyen dies gelike,</l>
<l>Ende van Ytalen also wel.</l>
<l>Men groevene te Sans, alsonder spel,</l>
<l n="35">In sente Colummen kerke binnen.</l>
<l>                Alse hem die Fransoysen bekinnen</l>
<l>Sonder coninc indien daghen,</l>
<l>Hebben si over een ghedraghen,</l>
<l>Ende namen raet, goet ende gans,</l>
<l n="40">Te sendene bisscop Willemme van Sans</l>
<l>Ter coninghinnen van Vrankerike</l>
<l>In Ingelant, dat soe Loduwike</l>
<l>Haren sone ter cronen sende;</l>
<l>Want als soe verraden kende</l>
<l n="45">Karel den simpele haren man,</l>
<l>Vloe die vrouwe selve dan</l>
<l>In Ingelant woch haerre vaerde</l>
<l>Tote haren vader Edewaerde.</l>
<l>Nu hevet men omden sone ghesent.</l>
<l n="50">Alst al was gheparlement,</l>
<l>Sone wilde soe den sone Loduwike</l>
<l>Niet senden in Vrankerike,</l>
<l>Eermen hare sekerhede dede</l>
<l>Met ghisele ende met eede mede;</l>
<l n="55">So dat die bisscop van Sans Willem</l>
<l>Quam in Vrancrike met hem,</l>
<l>Ende men dedene sacreren mede</l>
<l>Te Lodine indie vaste stede.</l>
<l>In Vrankerike was hi daer naer</l>
<l n="60">Coninc XIX jaer.</l>
<l>Dit was in Otten eerste jaer.</l>
<l>                Int derde jaer gheviel daer naer,</l>
<l>Dat keyser Otte ghereede hem</l>
<l>Ende voer int lant van Beheem</l>
<l n="65">Up Boyslause orloghen,</l>
<l>Die jeghen hem quam ghetoghen,</l>
<l>Ende keyser Otte vachter zeghe.</l>
<l>Het bleef al doot of vlo enweghe</l>
<l>Dat met Boyslause quam.</l>
<l n="70">Alse keyser Otte den zeghe nam,</l>
<l>Ende sijn volc daer zeghe vacht</l>
<l>Ende hebben waent, enen sekeren nacht</l>
<l>Quam Boyslaus met ere laghen</l>
<l>Uptie Aelmanne, daer si laghen,</l>
<l n="75">Ende slouch den leetsman vanden here</l>
<l>Met menegen man met groter were;</l>
<l>Maer keyser Otte hevet dorreden</l>
<l>In Behem lant ende steden,</l>
<l>Ende verheriede met sinen here</l>
<l n="80">Beheem alduere sonder were.</l>
</div>
<div type="subchapter"><head type="subchapter"><pb n="3,262"/> <hi rend="italic">Hoe coninc Edmont vermort was</hi>. X.</head>
<l>                Int selve jaer daer dit in was,</l>
<l>Ghewaget Willem dIngelsce das</l>
<l>Van Malmesberghe, so hevet ontfaen</l>
<l>Des coninx broeder Adelwaen</l>
<l n="5">Die coninc crone van Inghelant,</l>
<l>Ende die was Edmont ghenant,</l>
<l>Ende was doe out XVIII jaer,</l>
<l>Ende regneerde int lant aldaer</l>
<l>VI&#x00BD; jaer moghendelike.</l>
<l n="10">Dese maecte sere rike</l>
<l>Die heileghe kerke van Glascoen.</l>
<l>Hi verbannede omme dit doen</l>
<l>Eenen mordere, die Lef hiet,</l>
<l>Die VI jaer uten lande sciet.</l>
<l n="15">Naer VI jaer es hi weder comen</l>
<l>Ende hevet eene feeste vernomen</l>
<l>Upten dach van sente Augustine</l>
<l>Van Cantelbergen; dan plagen te sine</l>
<l>DInghelsche in groter feeste.</l>
<l n="20">Alle die hogheste entie meeste</l>
<l>Hilden metten coninc hof</l>
<l>Om des bisscops Augustijns lof,</l>
<l>Die Inghelant eerst kerstijn dede.</l>
<l>Lef die rovere quamer mede</l>
<l n="25">Ter feesten, daer die andre saten.</l>
<l>Van allen den ghenen diere aten</l>
<l>Sone kendene niemen, groet no clene,</l>
<l>Sonder die coninc alleene,</l>
<l>Want dandre dronken groot ende diep.</l>
<l n="30">Die coninc erre van etene liep</l>
<l>Ende vlooch den rovere indat haer,</l>
<l>Ende waerpene ter erden daer,</l>
<l>Die onder hem hadde enen knijf,</l>
<l>Ende stac den coninc dor dat lijf.</l>
<l n="35">Te hant so viel hi doot neder,</l>
<l>Ende tfolc liep toe vort ende weder,</l>
<l>Ende sloughen den mordenare doot,</l>
<l>In sticken cleene ende groot.</l>
<l>Doch eer hi staerf ter selver stont,</l>
<l n="40">Hevet hise some ghewont.</l>
<l>                Dat dese dinc dus soude vergaen,</l>
<l>Versach die grote sente Donstaen,</l>
<l>Daermen sal hier na af scriven,</l>
<l>Eer die redene achterbliven.</l>
<l n="45">Hi sach den duvel vor hem pleyen</l>
<l>Ende hem met groter feesten meyen.</l>
<l>Doe peinsdi om des coninx mesfaert.</l>
<l>Een paert nam hi ende darewaert,</l>
<l>Ende so ten hove daer si saten,</l>
<l n="50">Die coninc entie sine, ende aten;</l>
<l>Maer eenen bode heefti ghemoet,</l>
<l>Die hem die dinc te wetene doet.</l>
<l>Den coninc groufmen te Glascoen</l>
<l>Eerlike naer coninx doen,</l>
<l n="55">Ende tdorp, daer hi in was vermort,</l>
<l>Bleef der kerken eyghijn vort.</l>
<l>                In desen tiden wart Vrancrike</l>
<l>Jegen den coninc Loduwike</l>
<l>Revelerende met ghescalle;</l>
<l n="60">Maer meest vordie andere alle,</l>
<l>Beede ridderen ende ghenote,</l>
<l>Sette hem Hughe de grote,</l>
<l>Grave van Parijs, jegen sinen here,</l>
<l>Omme te hebbene der cronen ere.</l>
<l n="65">Sijn vader was Robbrecht de tyran,</l>
<l>Dien de simpel Karel verwan</l>
<l>Bi Sissoen in enen strijt.</l>
<l>Also wart ter selver tijt</l>
<l>Coninc Loduwijc bedroghen</l>
<l n="70">Van sinen princen, van sinen hogen,</l>
<l>Dattene die Normanne vingen.</l>
<l>Hughe die grote dedene bringhen</l>
<l>Te Banchin, daer hi bleef gevaen.</l>
<l>Sijn outste sone en consts ontgaen,</l>
<l n="75">Karleman, hine wart mede</l>
<l>Te Ruem gevaen brocht inde stede,</l>
<l><pb n="3,263"/> Daer hi dede sinen ende.</l>
<l>Alse keyser Otte dit bekende,</l>
<l>Trac hi daerwaert dit tondoene,</l>
<l n="80">Met XXVII legyoene.</l>
<l>Elc legioen, wien dats wondert,</l>
<l>Hadde VI<hi rend='sup'>M</hi> ende VI hondert</l>
<l>Ende LXVI man,</l>
<l>Omme Loduwike te helpene dan.</l>
<l n="85">Hieromme lieten die Normanne</l>
<l>Den coninc uten banden danne.</l>
<l>                Dese Loduwijc van Vrankerike</l>
<l>Hadde te wive wettelike</l>
<l>Gheerberghen, alsict bescreven las,</l>
<l n="90">Die keyser Otten zuster was.</l>
<l>Hier omme waest, alsict vernam,</l>
<l>Dat hi hem te hulpen quam.</l>
</div>
<div type="subchapter"><head type="subchapter">Keyser Otten strijt jegen sinen broeder. XI.</head>
<l>                Dit was in Otten derde jaer</l>
<l>Dat dit orloghe was so swaer.</l>
<l>Nochtan naectem meerre pine;</l>
<l>Want Heinric, palesgrave vanden Rine,</l>
<l n="5">Ende Ghiselbrecht, hertoge van Lottrike,</l>
<l>Orlogeden beede sekerlike</l>
<l>Upten keyser haren here.</l>
<l>Oec vingen si, al waest hem geen ere,</l>
<l>Heinricke, die skeysers broeder was,</l>
<l n="10">Ende leiden hem te voren das,</l>
<l>Dat rechter ware ende noch als scone,</l>
<l>Dat hi hadde die keyser crone,</l>
<l>Want hi sident wart geboren</l>
<l>Dat hi keyser wart vercoren</l>
<l n="15">Ter cronen vanden keyserike,</l>
<l>Ende Otte ware sine ongelike,</l>
<l>Die voer die crone geboren was.</l>
<l>So nerenstelike spraken si das,</l>
<l>Dat hi hem omme dese dinge</l>
<l n="20">Warp an hare sekeringhe.</l>
<l>Dus quamen si met orlogen zwaer</l>
<l>In keyser Otten vijfte jaer</l>
<l>Met Heinrike, keyser Otten broeder,</l>
<l>Die wel mochte hebben gesijn vroeder,</l>
<l n="25">Teenen wighe upten Rijn,</l>
<l>Ende comen ghevaren daer sijn</l>
<l>Van des keysers volke ene scare.</l>
<l>Die meerre macht was daer hare.</l>
<l>Dus hebben si den wijch bestaen,</l>
<l n="30">Daer si stoutelike sijn ontfaen.</l>
<l>Die keyser was an dander side</l>
<l>Ende sach die sine in stride.</l>
<l>Hi ginc vor theilege spere ons Heren;</l>
<l>Daer so bat hi Gode teeren</l>
<l n="35">Voer Gods naghelen diere in staken.</l>
<l>Cortelike daer na dorbraken</l>
<l>Sine lieden sijns broeders here,</l>
<l>Ende si vloen met groten ghere.</l>
<l>Sijn broeder wart inden aerm gewont,</l>
<l n="40">Ende nemmermeer daer in gesont.</l>
<l>                In desen naesten jare daer an</l>
<l>Viel keyser Otte met menegen man</l>
<l>Voer Brisachie in Elsaten,</l>
<l>Daer binnen in, met groter onmaten,</l>
<l n="45">Des palesgraven lieden laghen,</l>
<l>Ende des hertoghen indien daghen.</l>
<l>In dat liggen so ghesciede,</l>
<l>Dat den keyser sine liede</l>
<l>Vele afghinghen ende afbraken</l>
<l n="50">Biden lande ende bider spraken</l>
<l>Vrederix, die doe bisscop sat</l>
<l>Tote Magensen indie stat,</l>
<l>Dies den keyser onhout was.</l>
<l>Diere bleven vervaerden hem das;</l>
<l n="55">Die keyser bleef al onvervaert.</l>
<l>Hier binnen quamen ghescaert</l>
<l>Dies keysers vrienden een, hiet Coenraet,</l>
<l><pb n="3,264"/> Die broeder was, alst bescreven staet,</l>
<l>Des hertoghen Hermans van Swaven,</l>
<l n="60">Ende mettem ridderen ende graven,</l>
<l>Ende bestaen in een ghevecht</l>
<l>Den hertoghe Ghiselbrecht</l>
<l>Enten palesgrave Everaert,</l>
<l>Die rovende voer ongespaert</l>
<l n="65">Neven den Rine dat conincrike.</l>
<l>Daer wart ghevochten bitterlike.</l>
<l>Die palesgrave blevere doot.</l>
<l>Die hertoghe vlo dor dien noot</l>
<l>Ende waende ontswemmen, maer si sijn</l>
<l n="70">Verdronken inden diepen Rijn;</l>
<l>Maer some meest si ghevaen sijn.</l>
<l>Die hertoghe dedere sinen fijn,</l>
<l>Want hi inden Rijn verdranc;</l>
<l>Ende alle dandere, dits tcort ende tlanc,</l>
<l n="75">Sonder ene menechte cleene,</l>
<l>Die bleven verslegen, ende menech ene,</l>
<l>Alse saghe ginc van deser maren,</l>
<l>Die den keyser onhout waren,</l>
<l>Worden sere tebarenteert.</l>
<l n="80">Brisachen wart onlange geweert,</l>
<l>Ende Elzaten ginc in hant.</l>
<l>Des keysers vriende ontfingen tlant.</l>
<l>                Indit selve jaer ghevel</l>
<l>In Normendien also wel,</l>
<l n="85">Dat Robbrechts Rollen sone Willem,</l>
<l>Die Normendien hilt onder hem,</l>
<l>In Vrankerike wart vermort.</l>
<l>An sinen rieme, daer hi lach gegort,</l>
<l>Was een slotel vonden mede,</l>
<l n="90">Die horde tsire scrinen heimelichede.</l>
<l>Daer in was vonden moenx abijt,</l>
<l>Want hi noint en was in strijt</l>
<l>Noch in werelikere pine,</l>
<l>Hine hadde achtinge moenc tsine</l>
<l n="95">Teenen cloestre hiet Gymegyum,</l>
<l>Dat wilen algader ende niet sum</l>
<l>Hastinc die Deene destruweerde;</l>
<l>Ende sident maket ende fondeerde</l>
<l>Dese Willem eerlike ende wel,</l>
<l n="100">Ende daer groufmenne ende niewer el.</l>
</div>
<div type="subchapter"><head type="subchapter">Van sente Donstane ende ander dinc. XII.</head>
<l>                In keyser Otten sevende jaer</l>
<l>So verginc die zonne claer,</l>
<l>So einselijc dat ginc buten ghilen,</l>
<l>Ende was vor middach drie wilen:</l>
<l n="5">Up enen Vrijndach dat gevel.</l>
<l>                Up enen dach gesciede also wel,</l>
<l>Dat men in Spaenyen enen wijch vacht</l>
<l>Uptie heidine met groter cracht;</l>
<l>Ende was die coninc Rademier</l>
<l n="10">Van Galissien, ten wapene fier,</l>
<l>Van kerstijndoeme goet ende fijn,</l>
<l>Up eenen coninc Sarrasijn,</l>
<l>Die Addarayn bi namen hiet,</l>
<l>Die daer upten velde liet</l>
<l n="15">Menegen heidinen liggen doot,</l>
<l>Want die zeghe entie ere groot</l>
<l>Bleef den kerstinen updien dach.</l>
<l>                Updien selven tijt men sach</l>
<l>Die felle comete in Ytale,</l>
<l n="20">Groot ende sere tontsiene wale,</l>
<l>Ende bediedde thongher jaer,</l>
<l>Datter volgede te hant naer.</l>
<l>                In Otten VIIIde jaer ghevel</l>
<l>Dat Lottrike al bi naer wel</l>
<l n="25">Hem algader ghinc in hant,</l>
<l>Sonder dat hem was viant</l>
<l>Van Mes die bisscop Adelbetoen,</l>
<l>Diene wilde onder hem niet doen.</l>
<l>                Int IXde jaer van sinen rike</l>
<l n="30">Ghesciede sinen broeder Heinrike,</l>
<l>Dat hi in Mesborch was belegen</l>
<l>Vanden broeder die hem was jegen,</l>
<l><pb n="3,265"/> So dat hi sine wapene afdede</l>
<l>Ende sochte ghenadichede</l>
<l n="35">Voer sijns broeder voete saen.</l>
<l>Uptie stat wart hi ghevaen</l>
<l>Ende gheleit in vaster stede.</l>
<l>Daerdsch bisscop van Magensen mede</l>
<l>Wart ghesloten uut sire stat,</l>
<l n="40">Want hi den keyser was gehat.</l>
<l>                In dit selve jaer also wel</l>
<l>Scrivet Willem dIngelsce dat gevel,</l>
<l>Dat Edmons broeder, die vermort</l>
<l>Indie feeste was, alsemen hort,</l>
<l n="45">Die Edret doe was ghenant,</l>
<l>Regneerde in Inghelant.</l>
<l>X&#x00BD; jaer drouch hi crone</l>
<l>Ende berechte trike scone.</l>
<l>Sente Donstaen horde mare,</l>
<l n="50">Dat coninc Edret siec ware,</l>
<l>Ende nam een paert, daert hem was naest,</l>
<l>Ende so ten coninc metter haest,</l>
<l>Ende alse hi was up sine vaert,</l>
<l>Horde hi roupen te hemele waert:</l>
<l n="55">"Coninc Edret doet sinen ende,"</l>
<l>In Junij uptie seste kalende.</l>
<l>                Dese Donstaen, daer wi dit af horen,</l>
<l>Was in Ingelant geboren,</l>
<l>Daer God in sine kintschede</l>
<l n="60">Meneghe scone miracle dede,</l>
<l>Ja doene sijn moeder drouch.</l>
<l>Ghelettert was hi ghenouch.</l>
<l>Daerdsche bisscop Anthellijn</l>
<l>Van Cantelbergen was die oem sijn,</l>
<l n="65">Die heeftene ghedaen ontfaen</l>
<l>Metten coninc Adelwaen,</l>
<l>Daer wij hier te voren af screven.</l>
<l>In sinen pallayse es hi bleven</l>
<l>Ende hilt hem wiselike ende wel.</l>
<l n="70">Somwile hi indie bede vel,</l>
<l>Ende alse hi den coninc in somen stonden</l>
<l>Metten sorghen sach ghebonden,</l>
<l>So haerpti voer hem, want hi wel</l>
<l>Conste alselkerhande spel;</l>
<l n="75">Doch benijdde die duvel dat</l>
<l>Ende maecten metten coninc gehat.</l>
<l>Doe rumdi thof ende voer sire straten</l>
<l>Ende quam gevaren tsiere baten</l>
<l>Tote enen bisscop, die was sijn neve.</l>
<l n="80">Hi bat hem dat hi begeve</l>
<l>Die werelt ende lietem moenc maken.</l>
<l>Doe antworddi nu dus tien saken:</l>
<l>"Hi es vele meer eeren waert,</l>
<l>Die indie werelt levet ende vaert</l>
<l n="85">Ende dan levet tote sire oude</l>
<l>Sonder smette ende grote scoude,</l>
<l>Ende dan als een moenc levet,</l>
<l>Dan die hem moenc beghevet,</l>
<l>Ende anders weldaet en doet niet</l>
<l n="90">Dan sine regele ghebiet;</l>
<l>Want een van rechte sculdich es,</l>
<l>Ende dander volget onbedwongen des."</l>
<l>Die bisscop seide: "Eene noot</l>
<l>Dwinget ons allen clene ende groet,</l>
<l n="95">Dats die der hellen wille ontflien,</l>
<l>Dat hi hem moet ontien</l>
<l>Die ghenouchte vanden lachame,</l>
<l>Die vele leghet ander vriheit name.</l>
<l>Nu bidt dat liefste, dats de vriheit,</l>
<l n="100">Ende gheefse Gode, radic, ghereit."</l>
</div>
<div type="subchapter"><head type="subchapter">Hoe die duvel Donstane corde. XIII.</head>
<l>                Donstaen peinsde in sinen zin,</l>
<l>Daer moenx gepeins luuste in:</l>
<l>"Der mageden sone heeft mi tote heden</l>
<l><pb n="3,266"/> Ghehouden in reinecheden;</l>
<l n="5">Nu gheve ic mi met reinen zinne</l>
<l>Marien der maget coninghinne."</l>
<l>Dus wart hi moenc ende priester saen</l>
<l>Vanden bisscop, diene heeft gevaen.</l>
<l>Die duvel, diene eersten altemale</l>
<l n="10">Verdreef uut des coninx zale,</l>
<l>Wildene oec uten cloester driven.</l>
<l>Een chellekijn haddi buten wiven,</l>
<l>Daer plach hi in ledicheden</l>
<l>Some subtilen saken smeden.</l>
<l n="15">Teenen veinsterkine so quam</l>
<l>Die duvel, die up hem was gram,</l>
<l>In menschen vorme daer ter steden,</l>
<l>Ende bat hem omme een ding sijn smeden.</l>
<l>Donstaen hevet in goede verstaen</l>
<l n="20">Ende began tgheent smeden saen.</l>
<l>Hier binnen began die viant callen</l>
<l>Van sconen vrouwen ende liet vallen</l>
<l>Sine tale ter onsuverhede.</l>
<l>Saen began hi daer ter stede</l>
<l n="25">Te calne van religyoene,</l>
<l>Ende emmer in allen doene</l>
<l>Es hi ter onsuverheit ghevallen.</l>
<l>Donstaen hevet verstaen sijn callen,</l>
<l>Ende quam met eere gloyender tangen,</l>
<l n="30">Ende greep den duvel biden wangen,</l>
<l>Ende trakene in dat veinstergat.</l>
<l>Die duvel brac aldaer ter stat</l>
<l>Die want ontwee ende es ontgaen,</l>
<l>Ende riep: "Wapene, Donstaen,</l>
<l n="35">Calu scalc! wat doestu mi?"</l>
<l>Alle diere waren bi</l>
<l>Worden vanden lude vervaert.</l>
<l>Doe sprac Donstaen ten volke waert:</l>
<l>"Hoet u vanden viant bet uut,</l>
<l n="40">Ghine const gedogen selfs sijn luut."</l>
<l>                Alse coninc Edelwaen was doot,</l>
<l>Daer bi Donstaen was here groot,</l>
<l>Alse die bouc hier voren telt,</l>
<l>Nam Edmont die ghewelt,</l>
<l n="45">Die dedem maken te Glauscoene</l>
<l>Eenen clooster tsinen doene.</l>
<l>Daer wart hi deerste abt gecoren</l>
<l>Ende hadder moenke, alse wijt horen,</l>
<l>Die sidert met groter werdicheden</l>
<l n="50">Bisscoppen waren in vele steden.</l>
<l>                Dese Donstaen, dese here groot,</l>
<l>Versach des coninx Edmonds doot,</l>
<l>Want die duvel voer hem spranc,</l>
<l>Alst staet inder ystorien ganc.</l>
<l n="55">Ende naer Edmonde so ontfinc</l>
<l>Sijn broeder Edret die dinc;</l>
<l>Die coninc Edret horde Donstaen</l>
<l>Met Gode in sire doot ontfaen.</l>
<l>                Na coninc Edret, so lesen wi,</l>
<l n="60">Ontfinc die crone Edwi;</l>
<l>Coninc Edmont was sijn vader.</l>
<l>Dese wart verdort altegader.</l>
<l>Hi liet die wise metten ouden</l>
<l>Ende hevet hem an kindere gehouden,</l>
<l n="65">Ende an onsuverheit sonder mate.</l>
<l>Donstaen balch hem om dese onsate</l>
<l>Ende scalt den coninc, want hi was sot,</l>
<l>Maer hi hiltere omme sijn spot.</l>
<l>Alse hi dat sach, liet hijt liden</l>
<l n="70">Ende scuwedene vort tallen tiden,</l>
<l>Ende es in sinen cloester bleven,</l>
<l>Ende bleef heilech al sijn leven.</l>
</div>
<div type="subchapter"><head type="subchapter">Vanden coninc Edwi ende Donstane. XIIII.</head>
<l>                Doch moeste die dinc also vergaen:</l>
<l>Die onnutte coninc moeste ontfaen</l>
<l>Sine sacrificie ende was gewijet,</l>
<l>Ende alse coninc ghebenediet.</l>
<l n="5">Des selves dages heefti hem besmet,</l>
<l>Jegen redene ende jeghen wet,</l>
<l>Openbare met ere amien,</l>
<l>So dattene tfolc began vermaledien,</l>
<l><pb n="3,267"/> Ende Donstaen wart daer gehaelt,</l>
<l n="10">Die so verre ten dinghen taelt,</l>
<l>Dat hi den coninc entie quade</l>
<l>Versciet al met overdade</l>
<l>Int bedde, daer si te samen laghen,</l>
<l>Ende brachtse vort ende maecte clagen</l>
<l n="15">Vorden erderscen bisscop Oden</l>
<l>Van Cantelberghe van sulken noden,</l>
<l>Dat ghescien soude sulke scande,</l>
<l>Daer al tfolc ware vanden lande.</l>
<l>Die baroene met Donstane</l>
<l n="20">Vingen dese claghe ane,</l>
<l>Maer des coninx macht verwan,</l>
<l>Ende twijf beriet hem enen ban,</l>
<l>So dat hi was des lants verdreven,</l>
<l>Donstaen selve ende sine neven.</l>
<l n="25">Hier omme was Inglant in roere,</l>
<l>Ende wart eene vremde voere</l>
<l>Upten coninc Edwi begonnen,</l>
<l>Want hem alle die lieden quaet jonnen</l>
<l>Ende jageden woch, ende sine amie</l>
<l n="30">Soe wart ghevaen inde partie,</l>
<l>Ende hare senewe gesneden ontwee,</l>
<l>Dat soe manc bleef emmermee,</l>
<l>Entie coninc wart verjaget.</l>
<l>Dat edel volc over een draget,</l>
<l n="35">Dat sine wisen ter cronen onwaert,</l>
<l>Ende nemen sinen broeder Edegaert,</l>
<l>Ende maectene coninc vanden rike,</l>
<l>Die beterde ghewillechlike</l>
<l>Dat sijn broeder hadde mesdaen,</l>
<l n="40">Enten heilegen man Donstaen,</l>
<l>Die des lands was verdreven,</l>
<l>Hevet hi tsine weder ghegheven.</l>
<l>Saen daer na staerf coninc Edwi,</l>
<l>Ende om sine mesdaet wart hi</l>
<l n="45">Den vianden ghewiset ane,</l>
<l>Up dat ordeel van Donstane,</l>
<l>Die verbadene vander hellen,</l>
<l>Dat hi aernen moeste ende quellen</l>
<l>Sine sonden int vaghevier,</l>
<l n="50">Ende niet indie helle fier.</l>
<l>                Hier binnen bleef die here groot</l>
<l>Van Cantelbergen die bisscop doot,</l>
<l>Een heilech man entie hiet Ode.</l>
<l>Doe moeste Donstaen, al dedijt node,</l>
<l n="55">Terdersch bisscopdoem nemen in hant,</l>
<l>Patriaerc te sine in Ingelant,</l>
<l>Ende voer te Rome ten paues Jan,</l>
<l>Daer hi die werdicheit an wan,</l>
<l>Ende quam weder in Ingelant,</l>
<l n="60">Daer hi menegen vrient in vant.</l>
<l>Ende daer hi sine feeste dede</l>
<l>Met harde groter werdichede,</l>
<l>Daer sach die coninc ene nonne,</l>
<l>Scone ende van edelen geconne.</l>
<l n="65">Hare joget heefti hare genomen.</l>
<l>Dits openbare utecomen,</l>
<l>So dat oec Donstaen vernam,</l>
<l>Ende hi toten coninc quam,</l>
<l>Ende scaltene also sere daer,</l>
<l n="70">Dat hine dede VII jaer</l>
<l>Penetencie doen vort an.</l>
<l>Tkint dat hi an die nonne wan</l>
<l>Doopte Donstaen ende hiet Edewaert,</l>
<l>Ende settet te siere hoeden waert.</l>
<l n="75">                Ontfaermech was hi ende gerecht,</l>
<l>Ende dede menege miracle echt,</l>
<l>Die scone waren ende groot,</l>
<l>In sijn leven ende na sine doot.</l>
<l>Hi soude eene kerke wijen,</l>
<l n="80">Ende alse hise soude benedien,</l>
<l>Ghebrac daer water tsinen dingen;</l>
<l>Daer dedi ene fonteine springen,</l>
<l>Die noch heden inden daghe</l>
<l>Stoppet evel ende plaghe,</l>
<l n="85">Ende noch naer hem es genant.</l>
<l>                Ene andere kerke stont int lant,</l>
<l>Die bisscop Donstaen wijen ginc;</l>
<l>Ende alse hi verstont die dinc,</l>
<l>Dat soe ten oesten niet wel en stont,</l>
<l n="90">Sette hi ter selver stont</l>
<l><pb n="3,268"/> Sine scouderen daer onder,</l>
<l>Ende settedse omme, dit was wonder.</l>
</div>
<div type="subchapter"><head type="subchapter">Bisscops Donstaens gescienessen. XV.</head>
<l>                Het ghesciede, alsict bevant,</l>
<l>In sinen tiden in Ingelant,</l>
<l>Dat die clergie achter lande</l>
<l>Leveden in so groter scande,</l>
<l n="5">Dat si niet alleene en waren</l>
<l>Ongebonder dan leeke scaren,</l>
<l>Maer aerger vele ende min bedect.</l>
<l>Die clergie heeft tsamen getrect</l>
<l>Ende dadent Donstane verstaen,</l>
<l n="10">Omme dat hi hadde ontfaen</l>
<l>Dat patriaercscap van Ingelant.</l>
<l>Doe leidire an sinen bant,</l>
<l>Of dat si leveden clerkelike,</l>
<l>Of dat si lieten ghemeenlike</l>
<l n="15">Der kerken goet ende voeren dane.</l>
<l>Sulke nament hem so ane,</l>
<l>Dat si hem betren niet en wouden;</l>
<l>Dien liet hi thare niet behouden,</l>
<l>Want Donstaen heeftse met rechte</l>
<l n="20">Alle verwonnen in haren gevechte.</l>
<l>Doch hebben sijt so verre besocht,</l>
<l>An heren ende an baroenen brocht,</l>
<l>Dat men die inder kerken saten</l>
<l>Soude driven haerre straten,</l>
<l n="25">Ende diere uut verdreven waren</l>
<l>Souden inder kerken varen.</l>
<l>Alse dat was sachmen enen vane,</l>
<l>Daer ons Heren beelde stont ane,</l>
<l>Alse andie cruce staende ghescreven,</l>
<l n="30">Ende sprac oft hadde ontfaen leven:</l>
<l>"Dat en mach ghescien nemmermere,</l>
<l>Dat die dinc also verkere."</l>
<l>Die coninc ende alle die heren</l>
<l>An dit wort hem te hant keren,</l>
<l n="35">Ende loveden Gode, diet al kent;</l>
<l>Dus wart ghent parlement gehent.</l>
<l>Aldus scieden die clerken dane.</l>
<l>Sidert quamen si up Donstane</l>
<l>Parlementen omme die dinc,</l>
<l n="40">Want hem qualike verginc;</l>
<l>Want die solre, daer si up stonden,</l>
<l>Die viel neder in afgronden,</l>
<l>Ende si blevenre alle doot.</l>
<l>Donstane en scadet clene no groot.</l>
<l n="45">                Nu staerf die coninc Edegaert,</l>
<l>Ende liet sinen sone Edewaert,</l>
<l>Die sine crone ende sine zede</l>
<l>Hilt met grotre machtichede.</l>
<l>Dien maecte coninc sente Donstaen,</l>
<l n="50">Al wilder menech jegen staen</l>
<l>Vanden besten vanden rike.</l>
<l>Na terde jaer wart hi mordelike</l>
<l>Vermort van siere stiefmoeder,</l>
<l>Ende Edelteet, hiet sijn broeder,</l>
<l n="55">Was coninc in sine stede.</l>
<l>Al waest dat Donstaen dit wee dede,</l>
<l>Hine wilder jeghen stunen niet,</l>
<l>Want hi des coninx sone hiet;</l>
<l>Maer des daghes dat hine croende,</l>
<l n="60">Met desen worde hijt hem loende:</l>
<l>"Want di die crone es ghegheven</l>
<l>Ent dinen broeder coste sijn leven,</l>
<l>Sone sal dat zwert der wrake ons Heren</l>
<l>Van dinen huse hem niet keren,</l>
<l n="65">Tote dat dijn rike es so verdoemt,</l>
<l>Dat het an vremde lieden coemt.</l>
<l>Dits dire quader stiemoeder scout,</l>
<l>Diet di dede met ghewout."</l>
<l>                Dese miraclen die hier staen</l>
<l n="70">Dede die bisscop Donstaen</l>
<l>Van Cantelberghe, ende menege mede</l>
<l>Die niet en staen hier ter stede.</l>
<l>So heimelijc was hi onser Vrouwen,</l>
<l>Dat hise sien mochte ende scouwen,</l>
<l n="75">Ende metten mageden van hemelrike</l>
<l>Horen singhen blidelike.</l>
<l>Hier gaen wi ter ystorien weder,</l>
<l>Die wi dor Donstane leiden neder.</l>
</div>
<div type="subchapter"><head type="subchapter"><pb n="3,269"/> <hi rend="italic">Wat in keyser Otten tijt ghevel</hi>. XVI.</head>
<l>                In keyser Otten XIIste jaer,</l>
<l>Scrijft ons Segebrecht over waer,</l>
<l>Quam Taxis coninc van Hongerien</l>
<l>Ghevaren met sire paertien</l>
<l n="5">In dat lantscap van Ytale.</l>
<l>Berengier die altemale</l>
<l>Over berch was coninc ende here,</l>
<l>Ende ontsach hem harde sere,</l>
<l>So dat men sprac om gevouch,</l>
<l n="10">Ende coninc Taxise in zoenen drouch</l>
<l>X mudden peneghen te mieden,</l>
<l>Up dat hi met sinen lieden</l>
<l>Keren wilde in Hongerien</l>
<l>Sonder strijt met sire partien.</l>
<l n="15">                In keyser Otten XVIde jaer</l>
<l>Staerf te Coelne, dats waer,</l>
<l>Die bisscop Winaert, een goet man.</l>
<l>Den stoel van Coelne doe gewan</l>
<l>Brune des keysers Otten broeder.</l>
<l n="20">Beter, heilegher nochte vroeder</l>
<l>Sone was in meneghe stat;</l>
<l>Sine vite tellet wel dat.</l>
<l>Hi brochte sente Pieters staf</l>
<l>Te Coelne, die hem de paues gaf,</l>
<l n="25">Ende ander heilechdoem mede,</l>
<l>Datmen daer noch eert inde stede.</l>
<l>                In Otten XIXde jaer</l>
<l>So staerf, na menech orloge zwaer,</l>
<l>Loduwijc coninc van Vrancrike,</l>
<l n="30">Ende wart begraven coninclike</l>
<l>Te Riemen, te sente Remijs.</l>
<l>Hi hadde eene vrouwe wijs</l>
<l>Te wive, die Gheerberghe hiet,</l>
<l>Die hem twee sonen van hare liet:</l>
<l n="35">Lottharis, die coninc daer naer</l>
<l>In Vrancrike was XXXI jaer;</l>
<l>Sijn broeder was Karel genant,</l>
<l>Die wart hertoghe in Brabant.</l>
<l>Ene andere zuster dies gelike</l>
<l n="40">Hadde keyser Otte in Vrancrike,</l>
<l>Die hiet bi namen Heilewijf:</l>
<l>Scone ende gheraect was haer lijf;</l>
<l>Die hadde van Parijs Huge de grote.</l>
<l>Sijn vader ende vele ghenote</l>
<l n="45">Bleven bi Sassen versleghen,</l>
<l>Daer simpel Karel hem quam jegen,</l>
<l>Ende hiet Robbrecht die tyran.</l>
<l>Bi desere Heilewijf Hughe wan</l>
<l>Hughen Capetten, die mogendlike</l>
<l n="50">Coninc wart in Vrancrike.</l>
<l>                Na coninc Loduwijcs simpels doot</l>
<l>So wart gewijet die here groet,</l>
<l>Lotharis, coninc van Vrancrike;</l>
<l>Ende om te levene payselike,</l>
<l n="55">Maecti siere moyen man,</l>
<l>Hughen den groten, vorwaert an</l>
<l>Hertoghe van al Vrancrike.</l>
<l>Ende daer naer wel cortelike</l>
<l>Staerf Huge die grote van Parijs,</l>
<l n="60">Ende wart begraven tsente Denijs,</l>
<l>Ende Hughe Capet wart daerna mede</l>
<l>Hertoghe in sijns vaders stede.</l>
<l>                In dit jaer, seget Willem mi,</l>
<l>Wart coninc gemaect Edwi</l>
<l n="65">In Ingelant, daer ic eerst af screef,</l>
<l>Die sente Donstane verdreef</l>
<l>In Vlaenderen ute Ingelant.</l>
<l>Die was alre moenken viant.</l>
<l>Vier jaer so drouch hi die crone,</l>
<l n="70">Ende staerf verdreven ende onscone.</l>
<l>                Nu willen wi ten pauesen keren</l>
<l>Ende hare aventuren leren.</l>
<l>                Naer den Xden paues Jhan,</l>
<l>Die vermorden sgraven Widen man</l>
<l n="75">Met eenen cussine up sine mont,</l>
<l>Alse ons dystorie maket cont,</l>
<l>So wart paues een ander Jan.</l>
<l>Ende want hi onwettelike wan</l>
<l>Den stoel van Rome, es hi verdreven</l>
<l n="80">Uter croniken ende niet bescreven.</l>
<l><pb n="3,270"/>                 Naer hem die sevende Leo quam,</l>
<l>Die cortelike sinen ende nam.</l>
<l>                Daerna quam die sevende Stevene,</l>
<l>Die na twee maent sciet vanden levene.</l>
<l n="85">                Daerna quam die XIste Jan,</l>
<l>Ende vier jaer was hi daer an.</l>
<l>                Die VIIIde Leo quamer naer,</l>
<l>Ende was paues meer dan drie jaer.</l>
<l>                Daerna quam die VIIIde Stevene,</l>
<l n="90">Ende was verminct bin sinen levene</l>
<l>Vanden Romeinen vander stat.</l>
<l>                Naer hem inden stoele sat</l>
<l>Die derde Martijn meer dan drie jaer;</l>
<l>Dander Agapitus quamer naer.</l>
</div>
<div type="subchapter"><head type="subchapter">Van coninc Edegaerde van Inghelant. XVII.</head>
<l>                Tien tiden dat keyser Otte trike</l>
<l>Berechte sere vromelike,</l>
<l>In sijn XXste jaer, so sat</l>
<l>Te Rome paues indie stat</l>
<l n="5">Die XIIste paues Jhan,</l>
<l>Ende was sijns lijfs een dorper man.</l>
<l>                Doe viel int lantscap van Ytale</l>
<l>Een donresteen, men weet dat wale,</l>
<l>So groot dat menegen wonder dochte,</l>
<l n="10">Hoene die lucht gedragen mochte.</l>
<l>In vele steden, hebbe ic verheest,</l>
<l>Dat die blexeme entie tempeest</l>
<l>Braken kerken ende slougen doot</l>
<l>Papen, lieden, clene ende groot.</l>
<l n="15">Vreese ghesciede harentare,</l>
<l>Dat wonder te seggene ware.</l>
<l>                In Otten XXIIste jaer</l>
<l>Ghesciede wonder, dat menegen vaer</l>
<l>Dede ende in menegher stede,</l>
<l n="20">Ende daer men sonde om liet mede;</l>
<l>Want vele lieden gecruust vonden</l>
<l>Hare clederen indien stonden,</l>
<l>Ende some cledere waren gedaen</l>
<l>Of si lazerscap hadden ontfaen,</l>
<l n="25">Ende men wiste waer af dat quam.</l>
<l>                Int ander jaer, alsict vernam,</l>
<l>Als coninc Edwi was verdreven,</l>
<l>Wart in Ingelant verheven</l>
<l>Ter cronen sijn broeder Edegaert,</l>
<l n="30">Daer af, alse hi gheboren waert,</l>
<l>Donstaen den inghel horde spreken:</l>
<l>"Pays ende vrede sal niet gebreken</l>
<l>In Inglant, als dit kint regnert;</l>
<l>Sente Donstaen hevet den sone wert."</l>
<l n="35">XVI jaer was hi coninc daer,</l>
<l>Ende bi naer in elc jaer</l>
<l>Maecti niewe cloostre int lant.</l>
<l>                Kinnade, den coninc van Scollant,</l>
<l>Van Cause coninc Maltun mede,</l>
<l n="40">Enen hooft rovere die wonder dede,</l>
<l>Hiet Maerceris indie lants tale,</l>
<l>Die Waloysche coningen also wale,</l>
<l>Diere vive waren indien stonden,</l>
<l>Hevet hi met vare so ghebonden,</l>
<l n="45">Dat hise zweren dede bi Gode</l>
<l>Euwelike tsine tsinen ghebode.</l>
<l>Die dedi alle te Lonnen comen,</l>
<l>Ende heeftse in een scip ghenomen,</l>
<l>Daer hi voren selve in sat,</l>
<l n="50">Ende deedse royen duer die stat</l>
<l>Lanx der Teemsen teere scaren,</l>
<l>Te siene dat si onder hem waren.</l>
<l>Sinen name wart so groet mettien,</l>
<l>Dattene quamen bezien</l>
<l n="55">Sassen, Deenen, Vlaminghe mede;</l>
<l>Al daer drierande sede</l>
<l>Die Ingelsche af leeren begonden:</l>
<l>Ongemate wreetheit gelijc honden</l>
<l>Leerden si vanden Sassen;</l>
<l n="60">Vanden Deenen es hem angewassen</l>
<l>Dat si drinken sonder gront;</l>
<l>An die Vlaminghe leerdsi tier stont</l>
<l>Sachte leven naer des vlees wille,</l>
<l>Ledicheit ende liggen stille.</l>
<l n="65">Bisscop Donstaen wart geware,</l>
<l>Dat in Ingelant doe was mare</l>
<l>Dat dat drinken so upghinc.</l>
<l><pb n="3,271"/> Doe visierdi niewe dinc:</l>
<l>In nappen met diepen gronde</l>
<l n="70">Dedi slaen ter selver stonde</l>
<l>Lange prieme, some van goude,</l>
<l>Some van selvere; want hijt woude,</l>
<l>Dat niemen vorder drinken soude,</l>
<l>Die wilde datmen niet en scoude,</l>
<l n="75">Noch doen drinken eenegen man,</l>
<l>Dan dat hem die prieme quamen an.</l>
</div>
<div type="subchapter"><head type="subchapter">Van coninc Edegaerds vromecheit. XVIII.</head>
<l>                Dese coninc Edegaert</l>
<l>Hadde Inglant so bewaert,</l>
<l>Dat gheen here was no vuerste</l>
<l>Die den lande roven duerste,</l>
<l n="5">Noch gheen rover en waser bleven,</l>
<l>Dan die aventuren wilde sijn leven;</l>
<l>Noch nieweren en liet hi in al sijn lant,</l>
<l>Daer hijt bevreeste ende vant,</l>
<l>Wulf noch bitende beeste doe.</l>
<l n="10">Oec gheboot hi mede daertoe</l>
<l>Den coninc van Wales Wijdwale,</l>
<l>Dat hi hem elx jaers also wale</l>
<l>CCC wulve ghave te tribute.</l>
<l>Binnen drien jaren vinc hise so ute,</l>
<l n="15">Dat hi ontboot ten vierden jare,</l>
<l>Dat binnen Waels geen wulf en ware.</l>
<l>                Magher was hi van lachamen,</l>
<l>Ende vele machts daer in te samen.</l>
<l>So staerken en condi ghesien,</l>
<l n="20">Hine wilde worstelen jegen dien.</l>
<l>Oec sorgedi dattem sulc een spel</l>
<l>Noch te live soude sijn te fel.</l>
<l>Na Paschen hiet hi telken jare,</l>
<l>Dat sijn scipvolc te samen ware.</l>
<l n="25">So voer hi danne sijn lant al omme,</l>
<l>Oest, West, Zuud, al tere summe,</l>
<l>Om te vreeschene oft hi vonde</l>
<l>Roveren eenegen tier stonde.</l>
<l>Winters es hi tlant dorreden</l>
<l n="30">Van lande te lande, van stede te steden,</l>
<l>Omme te proevene of die heren</l>
<l>Recht vercopen of verkeren.</l>
<l>                Up eenen tijt heefti gheacht</l>
<l>Dat hi varen wilde ter jacht,</l>
<l n="35">Ende hevet bisscop Donstane gebeden,</l>
<l>Die daer bi hem was ter steden,</l>
<l>Dat hi die messe niet an en name,</l>
<l>Eer hi selve wederquame.</l>
<l>Alse het quam ter rechter tijt,</l>
<l n="40">Nam Donstaen dat heilege abijt</l>
<l>Ende ginc ten outare staen,</l>
<l>Ende beidde of hi quame saen.</l>
<l>Up sine aerme heefti hem gerust,</l>
<l>Ende omdat hem slapens lust,</l>
<l n="45">Es hi up sinen aerm gelegen.</l>
<l>Doe wart hi inden troen gedregen</l>
<l>Gheestelike ende horde mede</l>
<l>Die ingelen loven die drievoudichede,</l>
<l>Die songhen <hi rend="italic">kyrieleison</hi>.</l>
<l n="50">Wel onthilt hi ghenen son,</l>
<l>Ende es them selven weder comen,</l>
<l>Ende hevet gevraget ende vernomen,</l>
<l>Of die coninc iet quame doch.</l>
<l>Men seide: "Here, neen hi noch."</l>
<l n="55">Echt rusti ter selver stede,</l>
<l>Ende viel echt in siere gebede.</l>
<l>Sijn gheest wart oec gedregen boven,</l>
<l>Daer die inghelen Gode loven</l>
<l>Ende men: "<hi rend="italic">Yte, missa est</hi>," sanc,</l>
<l n="60">Ende antworden Gode lof ende danc.</l>
<l>Na <hi rend="italic">Deo gratias</hi> quam Donstaen</l>
<l>Weder te hem selven saen,</l>
<l>Entie heren quamen dare,</l>
<l>Ende seiden dat die coninc comen ware.</l>
<l n="65">Doe seidi: hi hadde messe gehort,</l>
<l>Ende hine soude ghene andre vort</l>
<l>Noch weder lesen noch singen.</l>
<l>Doe vragedemen hem bi wat dingen.</l>
<l>Doe seidi wat hi hadde gesien,</l>
<l n="70"><pb n="3,272"/> Ende verboot den coninc nadien,</l>
<l>Dat hi nemmermeer en jage</l>
<l>Voert meer inden Sonnedaghe.</l>
<l>Dat <hi rend="italic">kyrieleison</hi>, dat hi schone</l>
<l>Singhen horde inden trone,</l>
<l n="75">Leerdi sinen clerken vort.</l>
<l>Noch so vintmen menege port</l>
<l>In Inglant daert es gescreven,</l>
<l>Ende daerre memorie af es bleven.</l>
<l>Dit was in keyser Otten daghen.</l>
<l n="80">Nu willen wi ter jeesten draghen.</l>
</div>
<div type="subchapter"><head type="subchapter">Hoe dAelmannen die keyserstat ghecreghen. XIX.</head>
<l>                In Otten XXVste jaer</l>
<l>Staerf sente Wibrecht overwaer,</l>
<l>Die in Brabant, alsict las,</l>
<l>Een over edel grave was,</l>
<l n="5">Ende Gembloys oec van sire erven</l>
<l>Maecte om sire zielen bederven.</l>
<l>                Int naeste jaer bleef in Vlaendren doot</l>
<l>Die grave Arnoud, diemen hiet groet</l>
<l>Om grote dueget die hi dede.</l>
<l n="10">Hi maecte te Brugge indie stede</l>
<l>Ene canesie in sente Donaes kerke,</l>
<l>Ende settre in canoenke ende clerke,</l>
<l>XII provende hem te behoudene.</l>
<l>Want sijn oudervader Boudene,</l>
<l n="15">Diemen hiet yserijn bi toenamen,</l>
<l>Hadde daer, eer die Deenen quamen,</l>
<l>Sente Donase van Riemen ghehaelt,</l>
<l>Ende dese hevet die provenden betaelt.</l>
<l>Dese Arnout hadde eene vrouwe,</l>
<l n="20">Hiet Adele, goet ende ghetrouwe,</l>
<l>Die des graven dochter was</l>
<l>Van Vermendoys, alsict las,</l>
<l>Daer hi den jongen Boudene an wan,</l>
<l>Die naer hem nam Vlaendren an.</l>
<l n="25">XLVI jaer was Arnout grave,</l>
<l>Ende was begraven met groter have</l>
<l>Te Ghent upten berch Blandijn,</l>
<l>Daer nu die swarte moenke sijn.</l>
<l>Die kerke stichti met sire haven,</l>
<l n="30">Aldaer hi in leghet begraven.</l>
<l>                Int jaer dat grave Arnout staerf,</l>
<l>So verwerrede ende verdaerf</l>
<l>Die Roemsce kerke met scanden groot,</l>
<l>Want die paues Agapitus was doot,</l>
<l n="35">Ende was paues die XIIste Jan,</l>
<l>Sijns lives een oncuusch man.</l>
<l>Dicken was hi dies gecastiet,</l>
<l>Want hi als een vermalendijet</l>
<l>Sine amie hilt al openbare.</l>
<l n="40">Doe dies die kerke wart geware,</l>
<l>Hebben si om keyser Otten gesent,</l>
<l>Die nochtoe niet was keyser bekent</l>
<l>Vander heilegher kerken van Rome,</l>
<l>Dat hi merke ende ghome</l>
<l n="45">Vander Roemscer cronen dien staet,</l>
<l>Want die paues ware quaet;</l>
<l>So dat selve die paues Jan</l>
<l>Sijn merken oec leide daer an,</l>
<l>Ende hevet der wroegers boden gevaen.</l>
<l n="50">Selken dedi die hant afslaen,</l>
<l>Ende sulken die nese afsniden,</l>
<l>Eer si ten keyser mochten tiden;</l>
<l>Doch dats Otte gheware waert,</l>
<l>Ende sette te Rome sine vaert</l>
<l n="55">In sijn XXVste jaer,</l>
<l>Dat hi crone ontfinc voer waer</l>
<l>Tote Aken over tDuutsche lant,</l>
<l>Ende quam tontfane in sine hant</l>
<l>Lumbaerdien ende Tuscane,</l>
<l n="60">Entie Roemsce crone te vangen ane.</l>
<l>                Tien tiden was een coninc fier</l>
<l>In Ytale, hiet Berengier,</l>
<l>Die hem keyser heten dede,</l>
<l>Ende was die vierde Berengier mede,</l>
<l n="65">Die nader Kaerlinghe ghewelt</l>
<l>Tlant van Lumbaerdien helt.</l>
<l>Dese dede den keyser enten lande</l>
<l>Vele scaden ende scande,</l>
<l>Ende hadde eene vrouwe ghevaen,</l>
<l n="70">Die weduwe was, hebbic verstaen,</l>
<l>Eens Lotharis die keyser hiet</l>
<l>In Lumbaerdien, alsemen siet,</l>
<l><pb n="3,273"/> Voer desen fellen Berengier.</l>
<l>Otte quam up hem stout ende fier,</l>
<l n="75">Ende hevet Berengiere verdreven,</l>
<l>Entie vrouwe uten karkere verheven,</l>
<l>Aldaer soe in lach ghevaen,</l>
<l>Entie vrouwe te wive ontfaen,</l>
<l>Ende hilt die feeste vrie</l>
<l n="80">Indie stat te Pavye</l>
<l>Up Kerstdach na sine maniere.</l>
<l>Sindent vinc hi Berengiere,</l>
<l>Ende sendene in Beyeren gevaen,</l>
<l>Ende voer tote Rome saen,</l>
<l n="85">Daer hi grootlike was geheert</l>
<l>Ende keyser ghesakereert.</l>
<l>Dit was deerste Duutsche man</l>
<l>Die die keysercrone gewan,</l>
<l>Sindent dat die Karlinge verloren</l>
<l n="90">Dat rike, alset staet hier voren.</l>
<l>Dat keyserike wart altemale</l>
<l>Afghenomen dien van Ytale,</l>
<l>Ende wart den Aelmannen gegeven.</l>
<l>Noch heden so eist met hem bleven.</l>
</div>
<div type="subchapter"><head type="subchapter">Hoe keyser Otte Rome belach. XX.</head>
<l>                In Otten XXVIste jaer</l>
<l>Versaemde men verre ende naer</l>
<l>Die bisscoppen van Ytale,</l>
<l>Om ene consilie te houdene wale.</l>
<l n="5">Daer wart gewroeget die paues Jan</l>
<l>Van dingen daer scande lach an.</l>
<l>Daer was hi driewaerf gedaghet.</l>
<l>Ten lesten hem so wanhaghet,</l>
<l>Dat hi te vorschine es comen,</l>
<l n="10">Maer sine consilie es niet genomen.</l>
<l>Ontset wart hi daer ter stede</l>
<l>Ende een ander ghecoren mede,</l>
<l>Die Leo hiet ende leec oec was.</l>
<l>Nochtan so ghehinghde das</l>
<l n="15">Die keyser entie cardenale.</l>
<l>Dus dede die Leo altemale</l>
<l>Dat den paues te doene bestaet,</l>
<l>Maer cortelike verkeerde de raet.</l>
<l>Die Romeinen, die daer te voren</l>
<l n="20">Trouwe den keyser hadden gesworen,</l>
<l>Namen weder den paues Jhan,</l>
<l>Ende maecten enen send nochtan,</l>
<l>Daer sijt al in maecten onwet</l>
<l>Dat paues Leo hadde gheset.</l>
<l n="25">Oec mede die paues Jan</l>
<l>Die Romeine daertoe nochtan</l>
<l>Den keyser daer anestreden,</l>
<l>Die te Rome lach binder steden</l>
<l>Ende ruste met cleenen here;</l>
<l n="30">Doch hadden die Duutsce sulke were,</l>
<l>En hadt die keyser niet benomen</l>
<l>Entie paues Leo, diere was comen,</l>
<l>Die Romeine waerre alle bleven.</l>
<l>Paues Leo hevet so bedreven,</l>
<l n="35">Dat die Romeinen alle te samen</l>
<l>Weder tes keysers hulde quamen,</l>
<l>Ende hebben paues Leo ontfaen.</l>
<l>Doe sciet die keyser van Rome saen,</l>
<l>Ende paues Leo hevet versien,</l>
<l n="40">Dat menne verraden wille mettien,</l>
<l>Ende vlo den keyser an.</l>
<l>Saen die valsce paues Jan</l>
<l>Wart berovet vanden live,</l>
<l>Daer hi met eens mannes wive</l>
<l n="45">Hadde sine ghenouchte groot;</l>
<l>Daer slougene die duvel doot.</l>
<l>Sonder bijechte es hi bleven.</l>
<l>                Nu hebben die Romeine gedreven</l>
<l>Jegen den eet, dien si zworen</l>
<l n="50">Keyser Otten daer te voren,</l>
<l>Dat si sonder bi hem mede</l>
<l>Paues meer cosen indie stede.</l>
<l>Enen niewen paues hebsi verheven,</l>
<l>Hiet Benedictus, dus eist bescreven,</l>
<l n="55">Ende was die vijfte vander name.</l>
<l>Dit was den keyser onbequame,</l>
<l>Ende want dat si daden tghone</l>
<l><pb n="3,274"/> Jeghen hem ende sinen sone,</l>
<l>Dien si hadden gedaen den eet,</l>
<l n="60">Dies togedi dat hi hem was wreet,</l>
<l>Ende besat Rome die stat,</l>
<l>Ende makedse daer so mat</l>
<l>Beede met hongre ende met stride,</l>
<l>Dat sijs int ende waren blide,</l>
<l n="65">Dat si den paues Leo ontfingen,</l>
<l>Ende sijs oec moesten gehingen,</l>
<l>Datmen Benedictus verstiet,</l>
<l>Ende hi niet alleene en liet</l>
<l>Des paues name vander stede,</l>
<l n="70">Maer hi wart ondordijnt mede</l>
<l>Van paues Leo, hoe soet quame,</l>
<l>Ende ontseit oec priesters name.</l>
<l>Omtrent haddi een half jaer</l>
<l>Paues gheweest aldaer.</l>
<l n="75">Keyser Otte heeftene ghevaen</l>
<l>Ende in enen kaerker ghedaen,</l>
<l>Daer hine vermorderen dede,</l>
<l>Alse die croniken scriven mede,</l>
<l>Ende doe wart Leo na dat</l>
<l n="80">Paues van Rome indie stat.</l>
</div>
<div type="subchapter"><head type="subchapter">Vanden hove dat Otte hilt. XXI.</head>
<l>                Nu quam keyser Otte daer naer</l>
<l>In sijn XXVIIIste jaer,</l>
<l>Ende hilt tAken ene feeste,</l>
<l>Ene die scoenste entie meeste</l>
<l n="5">Diemen in langhen versach,</l>
<l>Rechts up eenen Tsinxene dach.</l>
<l>Daer quamen siere zuster kinder</l>
<l>Van Vrancrike ter feesten ghinder,</l>
<l>Entie moedere beede te gader;</l>
<l n="10">Want coninc Heinric, Otten vader,</l>
<l>Gaf Gheerberghen in Vrancrike,</l>
<l>Siere dochter, coninc Loduwike,</l>
<l>Die simpel bi toenamen heet,</l>
<l>Alset hier te voren steet.</l>
<l n="15">Soe was moeder van coninc Lothare,</l>
<l>Die crone drouch in ghenen jare,</l>
<l>Ende Karel sijn broeder was in Brabant</l>
<l>Tien tiden hertoghe becant.</l>
<l>Gheerberghen zuster, hiet Awijt,</l>
<l n="20">Die gaf die vader in siere tijt</l>
<l>Hughen den groten van Parijs,</l>
<l>Dies ic u maecte hier voren wijs;</l>
<l>Die drouch Huge Capette den grave</l>
<l>Ende andere kindere, daer ic swige ave.</l>
<l n="25">Dese twee zustre quamen ghinder</l>
<l>Ter feesten met some haren kinder.</l>
<l>Daer was die bliscap also groot,</l>
<l>Dat noint te voren dies genoet,</l>
<l>Noch oec sidert dies ghelike</l>
<l n="30">Van Aelmaengen, van Vrancrike</l>
<l>Die twee gheslachten vernamen:</l>
<l>Also vro sijn si te samen.</l>
<l>                Te desen tiden dat dit ghevel,</l>
<l>Wart te sente Quintijns also wel,</l>
<l n="35">Indie kerke die staet in yle</l>
<l>In die Summe al nu ter wile,</l>
<l>Ghemaect ene aerme prioreit.</l>
<l>Sidert wardt also breit,</l>
<l>Dat het abdie wart daer naer.</l>
<l n="40">Noch so staen twee pitte aldaer,</l>
<l>Inden eenen was sijn hooft vonden,</l>
<l>Inden andren sijn lachame, tien stonden</l>
<l>Dat Eusekia van Rome daer quam,</l>
<l>Ende soe hare siene daer nam,</l>
<l n="45">Dat soene uten watre verhief,</l>
<l>Ende dit was, seghet die brief,</l>
<l>Naer sine doot LV jaer.</l>
<l>Soe grouf den maertelare daer naer</l>
<l>Aldaer nu sine kerke staet,</l>
<l n="50">Upten berch, dus drouch haer raet.</l>
<l>Sente Eloy vanten sint daer,</l>
<l>Alsemen screef ons Heren jaer</l>
<l>DC. L ende zevene,</l>
<l>Ende leide den here van hogen levene</l>
<l n="55">In eenen fiertre, daer hi in lach</l>
<l>Sidert harde menegen dach.</l>
<l>                In desen tiden so ghevel,</l>
<l>Dat die Deenen also wel</l>
<l>Hem hilden ane die afgode</l>
<l n="60"><pb n="3,275"/> Alse an Jhesus Cristus gebode,</l>
<l>So dat een clerc in ene stat,</l>
<l>Die Poppe hiet, bi hem sat</l>
<l>Te waerscepen in vroilicheden,</l>
<l>Ende si jeghen heme streden</l>
<l n="65">Van goden ende van afgoden,</l>
<l>Entie Deenen dit vort boden,</l>
<l>Ende lijeden al openbare,</l>
<l>Dat Jhesus Cristus een god ware,</l>
<l>Maer die goden ende hare mogenthede</l>
<l n="70">Waren ouder ende meerre mede.</l>
<l>Poppe wederseide tgebot,</l>
<l>Ende seide: "Jhesus Cristus es God</l>
<l>Warachtich ende God alleene,</l>
<l>In drien personen, in godheit ene."</l>
<l n="75">Aralt die coninc vanden Deenen</l>
<l>Began hem rumen ende steenen,</l>
<l>Ende hiet den clerc dat het behoeve,</l>
<l>Dat hi sijn ghelove proeve</l>
<l>Met orconden, dat het si claer,</l>
<l n="80">Sijn ghelove, ende waer.</l>
<l>Poppe seide: "Ic doet ghereet."</l>
<l>Die coninc hiet daer maken heet</l>
<l>Een groot yser, dicke ende zwaer,</l>
<l>Ende dat men dan dat gloye daer.</l>
<l n="85">Den clerc eist indie hant gheleghet,</l>
<l>Ende men heet hem dat hijt dreghet.</l>
<l>Dat drouch Poppe ende en liets niet</l>
<l>Alse langhe alsemen hem hiet,</l>
<l>Sonder quetsinge, groot of clene.</l>
<l n="90">Die coninc ende sijn volc ghemene</l>
<l>Hebben dafgoden al vergeten</l>
<l>Ende willen de rechte gelove weten,</l>
<l>Ende Poppe die clerc wel gheraect</l>
<l>Wart sidert bisscop ghemaect.</l>
</div>
<div type="subchapter"><head type="subchapter">Van sente Pieters banden. XXII.</head>
<l>                In Otten XXIXste jaer</l>
<l>Staerf in Vlaendren overwaer</l>
<l>Grave Boudene, grave Arnouds sone.</l>
<l>Drie jaer hadde ghesijn die ghone</l>
<l n="5">Grave in Vlaenderen naden vader.</l>
<l>Die heren groevene allegader</l>
<l>Te Senthomaers, want men seghet</l>
<l>Dat hi te sente Bertijns leghet.</l>
<l>Dese Boudene, dese nieuwe man,</l>
<l n="10">Ene vrouwe te wive ghewan,</l>
<l>Des hertoghen Hermans dochter van Sassen,</l>
<l>Daer hem kindere af sijn gewassen:</l>
<l>Machtilt hiet die vrouwe bi namen.</l>
<l>Enen sone wonnen si te samen,</l>
<l n="15">Die Arnoud die jonghe hiet,</l>
<l>Dien de vader na hem liet.</l>
<l>XXI jaer haddi in die hant</l>
<l>Naden vader Vlaenderlant.</l>
<l>                Na des IXde Leuwen doot</l>
<l n="20">(Die paues was ende here groot,</l>
<l>Al waest sere jegen die stat,</l>
<l>Ende hier omme ordineerdi dat,</l>
<l>Wie dat paues soude sijn daernare,</l>
<l>Dat het biden keyser ware),</l>
<l n="25">Doe wart paues die XIIIde Jan:</l>
<l>Wel naer VIII jaer was hijt dan.</l>
<l>Doch heeftene die bailliu gevaen</l>
<l>Van Rome ende leidene saen</l>
<l>In Saempaenyen min dan een jaer.</l>
<l n="30">Doe quam keyser Otte daer,</l>
<l>Ende die paues wart dor dat</l>
<l>Weder ghebrocht indie stat,</l>
<l>Entie keyser hevet gewroken,</l>
<l>Datmen den paues so dorste stoken.</l>
<l n="35">                In Otten XXXIIste jaer</l>
<l>So was een sijn grave daer</l>
<l>Te Rome vanden duvel beseten,</l>
<l>Die hem selven na hadde tereten.</l>
<l>Doe hiet die keyser ghenen man</l>
<l n="40">Leden vorden paues Jan,</l>
<l>Dat hi den man dor ghenade</l>
<l>Sente Pieters bande om den hals dade,</l>
<l>Daer hi wilen in Neroens tiden</l>
<l>Die vangnesse in moeste liden.</l>
<l n="45">Die valsche clerke twee waerf quamen</l>
<l><pb n="3,276"/> Ende eene andere ketene namen,</l>
<l>Ende leidense upten verwoeden man;</l>
<l>Maer daer was ghene bate an.</l>
<l>Ten lesten men so verre sochte,</l>
<l n="50">Datmen die selve ketene brochte.</l>
<l>Doe riep die duvel ende mesbarde,</l>
<l>Ende vlo henen siere vaerde.</l>
<l>Diederijc, bisscop van Mes,</l>
<l>Stonter bi ende mercte des.</l>
<l n="55">Sine hant slouch hire an saen</l>
<l>Ende seide: hine laetter niet gaen,</l>
<l>Men sla hem die hant af tier tijt;</l>
<l>So dat die keyser brac den strijt,</l>
<l>Ende bejagede anden paues Jan,</l>
<l n="60">Datmen gheven soude den man</l>
<l>Tfingerlijn, dat hi hadde bevaen.</l>
<l>Tgheent was ghinder afgedaen,</l>
<l>Ende het gaf hem die paues Jan,</l>
<l>Ende daer toe mede nochtan</l>
<l n="65">Gaf hi hem sente Pieters haer,</l>
<l>Ende sente Stevens bloet daer naer,</l>
<l>Ende van sente Laureins roester mede.</l>
<l>Dit brochti te Mes indie stede</l>
<l>Met reliquien vele daer toe,</l>
<l n="70">Ende leit in eene kerke doe</l>
<l>Tote sente Vincens in yle,</l>
<l>Diemen over somege wile</l>
<l>Stichte indie eere der maertelaren,</l>
<l>Daer si al noch sijn te waren.</l>
</div>
<div type="subchapter"><head type="subchapter">Keyser Otten doot. XXIII.</head>
<l>                In Otten XXXVIste jaer</l>
<l>So was doot, lesen wi vorwaer,</l>
<l>Die paues van Rome, die XIIIde Jan.</l>
<l>Benedictus den stoel ghewan,</l>
<l n="5">Die de seste was vander namen.</l>
<l>Die Romeine hem sijn leven namen</l>
<l>Ende versmordene met bittren crude.</l>
<l>Daer na coren die Roemsce lude</l>
<l>Eenen anderen, die Donus hiet.</l>
<l n="10">                In dit selve jaer, alsemen siet,</l>
<l>So bleef keyser Otte doot.</l>
<l>Sine vite, vul dogeden groot,</l>
<l>Screef Windelinc een moenc wel.</l>
<l>Hoort wat desen Otten ghevel:</l>
<l n="15">                An sinen wive, der Lumbaerdinne,</l>
<l>Wan hi in huwelijcs minne</l>
<l>Eenen sone, die Otte hiet,</l>
<l>Dien hi trike na hem liet.</l>
<l>Dese maecte eene kerke</l>
<l n="20">In Magedenborch van dieren gewerke,</l>
<l>In des groets sente Maurisis eere.</l>
<l>Die maecti rike harde sere.</l>
<l>Dese brachte ten kerstijnhede</l>
<l>Vele heidijnre lieden mede,</l>
<l n="25">Die sinen lande woenden bi,</l>
<l>Ende staerf alse een here vri,</l>
<l>Ende was te Magedenborch begraven</l>
<l>In sine kerke met groter haven.</l>
<l>                Otte die jonge, Otten sone,</l>
<l n="30">Ontfinc trike alse die ghone</l>
<l>Die biden vader quam ter eeren,</l>
<l>Ende dat was int jaer ons Heren</l>
<l>DCCCC LXX ende viere,</l>
<l>Ende was stout ende goedertiere.</l>
<l n="35">X jaer so drouch hi de crone</l>
<l>Vanden keyserrike te lone.</l>
<l>                In sijn ander jaer, alse wijt horen,</l>
<l>Was na Donus paues ghecoren</l>
<l>Bonefacius die seste,</l>
<l n="40">Die der weldaden ghemeste,</l>
<l>Want hi vele rijcheden nam</l>
<l>Te sente Pieters, ende quam</l>
<l>Te Constantinobele ghevloen.</l>
<l>Sidert keerdi naer dit doen</l>
<l n="45">Te Rome weder ende brochte den scat.</l>
<l>Enen cardenael was hi gehat,</l>
<l>Hiet Jan; dien dedi vaen</l>
<l>Ende sine ogen uutsteken saen.</l>
<l>Van deser dinc quam saen de wrake,</l>
<l n="50"><pb n="3,277"/> Want men mordenne om de sake.</l>
<l>                In jongen Otten ander jaer</l>
<l>So wart te Rome paues vorwaer</l>
<l>Die VIIde Benedictus bi namen,</l>
<l>Ende waest meer dan VIII jaer tsamen.</l>
<l n="55">                Int selve jaer, seget Segebrecht,</l>
<l>So wart een staerc winter echt,</l>
<l>So datmen dat ijs liggen sach</l>
<l>Al van alreheileghen dach</l>
<l>Tote dat half Maerte quam.</l>
<l n="60">                Int selve jaer, alsict vernam,</l>
<l>Staerf coninc Edegaert van Inglant.</l>
<l>Naer hem so nam trike in hant</l>
<l>Edewaert sijn sone, ende was daer</l>
<l>Coninc int lant vierdalf jaer.</l>
<l n="65">Sente Donstaen wijede desen</l>
<l>Jegen den wille, alse wi lesen,</l>
<l>Der stiemoeder enter baroene,</l>
<l>Die hem pijnden te wijene te doene</l>
<l>Een kint min dan van VIII jaren,</l>
<l n="70">Om dat si wilde te waren</l>
<l>Selve regneren boven tkint.</l>
<l>Hier omme soe ene mordaet vint:</l>
<l>Daer Edewaert quam vander jacht,</l>
<l>Ende sijn ghesinde inder nacht</l>
<l n="75">Ghesceden was in meneger stede,</l>
<l>Dedi omme drinken bede,</l>
<l>Ende daer hi dranc ter selver ure,</l>
<l>Wart hi ghesteken aldurenture.</l>
<l>God togede sine miraclen daer,</l>
<l n="80">Want snachts sceen up hem tlicht claer,</l>
<l>Ende daer wart gesont een stomme,</l>
<l>Ende een creupel genas, een cromme.</l>
<l>Elfride die coninghinne,</l>
<l>Sijn stiefmoeder, met fieren zinne</l>
<l n="85">Quam daer ghereden up een paert,</l>
<l>Dat en mochte achter no vorwaert,</l>
<l>Teersten dat die stede sach,</l>
<l>Daer die dode coninc lach,</l>
<l>Nochtanne slouchment onsochte;</l>
<l n="90">Doch datmen hare een ander brochte,</l>
<l>Ende dat bleef stedich inder wijs.</l>
<l>Dit sach een clerc, hiet Edelfrijs</l>
<l>(Die jegen Donstane int gedinge</l>
<l>Vanden clerken sonderlinghe,</l>
<l n="95">Die leeden onclerkelijc leven,</l>
<l>Hem met fierheden hadde verheven,</l>
<l>Alsic hier voren besciet wel,</l>
<l>Daer die solder nedervel),</l>
<l>Ende hevet den doden up verheven,</l>
<l n="100">Ende hevet hem sepulture gegeven.</l>
<l>Te Sestoene brochtmen ter erde</l>
<l>Eerlike naer coninx werde.</l>
<l>Edelfride die coninghinne</l>
<l>Ontfinc sulc berou van zinne,</l>
<l n="105">Dat soe die hare drouch naest tfel,</l>
<l>Ende updie erde sliep also wel</l>
<l>Sonder orcussijn al haer lijf.</l>
<l>Het was een uutscone wijf,</l>
<l>Maer moyenlijc ende sere onsochte,</l>
<l n="110">Dat Ingelant sware becochte.</l>
</div>
<div type="subchapter"><head type="subchapter">Coninc Lottharis orloghe. XXIIII.</head>
<l>                In jongen Otten vierde jaer</l>
<l>So was van namen groet ende claer</l>
<l>Sente Wittoch, bisscop van Praghen,</l>
<l>Diemen ververmde in sinen dagen</l>
<l n="5">Ende men hietene Adelbrecht,</l>
<l>Ende predecte onse gelove recht</l>
<l>Onder een quaet heydijn diet,</l>
<l>Diemen Weenden tien tiden hiet.</l>
<l>Oec voer hi in Hongerien</l>
<l n="10">Beede predeken ende castien.</l>
<l>Den eersten coninc, die kerstijn waert</l>
<l>Vanden Hongren ande vaert,</l>
<l>Dien brachti ten kerstinen levene,</l>
<l>Ende wart heilech ende heet sente Stevene.</l>
<l n="15">Vele Hongren vingen toepsel ane.</l>
<l>Doe leet hi vort dor Pollane,</l>
<l>Dat lant was kerstijn, die troesti mede</l>
<l>Te blivene ant kerstijnhede.</l>
<l>In Prucen setti sine vaert,</l>
<l n="20">Aldaer hi gemaertelijt waert,</l>
<l>Daer God sidert omme dede</l>
<l>Menege miracle te meneger stede.</l>
<l>                In keyser Otten vijfte jaer,</l>
<l><pb n="3,278"/> Dat in payse stont verre ende naer</l>
<l n="25">Dat kerstijnrike up ghenen dach,</l>
<l>Otte selve tAken lach,</l>
<l>Quam ghevaren geweldichlike</l>
<l>Coninc Lotharis van Vrancrike,</l>
<l>Des keysers neve van Loreine,</l>
<l n="30">Om te winne berch ende pleine</l>
<l>Ende te scadene den keyserrike.</l>
<l>Die keyser sach geweldichlike</l>
<l>Die Fransoyse up hem comen,</l>
<l>Ende es onversien upghenomen,</l>
<l n="35">Alse die gheens strijts was in wane,</l>
<l>Ende voer heimelike van dane,</l>
<l>Alse diet betren niet en mochte</l>
<l>Entie hem te wrekene dochte.</l>
<l>Die Fransoyse voeren tlant dure</l>
<l n="40">Ende roveden alle die ghebure,</l>
<l>Wanter niemene jegen helt</l>
<l>Weder orloghe nochte velt,</l>
<l>Ende sijn metten rove gekeert.</l>
<l>Otte siet hem dus onteert,</l>
<l n="45">Ende gadert onghetellet here,</l>
<l>Ende ontbiet den coninc dat hi hem were:</l>
<l>Hi sal in sente Remijs daghe</l>
<l>Vrancrike souken sonder saghe,</l>
<l>Alse hi dede: hi quam int lant</l>
<l n="50">Rovende, bernende, dat hijs vant.</l>
<l>Omtrent Lodine ende Riemen</l>
<l>Ne mochtem verweren niemen;</l>
<l>Omtrent Sissoen ende Parijs</l>
<l>Verbrandijt al in sulker wijs,</l>
<l n="55">Sonder alleenlike liet hi</l>
<l>Telker stat die kerke vri.</l>
<l>Dat herdi tote sente Andries dach.</l>
<l>Ten keerne, eer hi hem besach,</l>
<l>Ontfinc hi scade al ombewaert</l>
<l n="60">Achter in sijns heren staert.</l>
<l>                In keysers Otten seste jaer</l>
<l>Sachmen inden hemel al claer</l>
<l>Vechten lieden, indier maniere</l>
<l>Oft si waren al van viere.</l>
<l n="65">Dat was up sente Symoen ende Juden nacht,</l>
<l>Datmen daer sach die Gods cracht.</l>
<l>                In dit jaer, scrijft dIngelsce Willem,</l>
<l>So trac Ingelant an hem</l>
<l>Edegaerts sone, Edewaerts broeder;</l>
<l n="70">Edelfrijt die was sijn moeder,</l>
<l>Die Edewaerde vermordren dede</l>
<l>Om den sone te verheffene mede.</l>
<l>Dit was die coninc Ethelreet.</l>
<l>X jaer haddi, alsemen weet,</l>
<l n="75">Alsemen sinen broeder vermorde;</l>
<l>Ende alse hi die mare verhorde,</l>
<l>Dat sijn broeder vermort ware,</l>
<l>Viel hi in groten mesbare,</l>
<l>So dat die moeder wart verwoet.</l>
<l n="80">Een trop kersen, die daer stoet,</l>
<l>Greep soe thant in haren hande,</l>
<l>Ende slouch den sone inde tande,</l>
<l>Ende onthilt nie slach in slach,</l>
<l>Onthier ent kint in onmacht lach,</l>
<l n="85">Ende soe om hem weende mede.</l>
<l>Vort meer bleef het sine zede,</l>
<l>Dat hijt niet gedogen mochte,</l>
<l>Datmen kersen voer hem brochte.</l>
<l>                Desen croende sente Donstaen;</l>
<l n="90">Ende daer hi crone soude ontfaen,</l>
<l>Sprac Donstaen vor dat volc groet:</l>
<l>"Om dattu bi dijns broeders doot</l>
<l>Best geclommen teser eere,</l>
<l>So hore twort van onsen Here.</l>
<l n="95">Dire moerdadegher moeder sonden</l>
<l>Enter gherre, die de mort vonden</l>
<l>Dat dijn broeder wart versleghen,</l>
<l>Die en werden niet afgedwegen,</l>
<l>Daer ne moet noch omme sterven</l>
<l n="100">Menech Inghelsch ende verderven,</l>
<l>Ende sullen ghescien swaerre dinge,</l>
<l>Dant noit dede van aneginghe."</l>
</div>
<div type="subchapter"><head type="subchapter">Des jongs Otten doot. XXV.</head>
<l>                In jongen Otten sevende jaer</l>
<l><pb n="3,279"/> So worden met miraclen claer</l>
<l>Te Wintershove up Aspengouwen</l>
<l>Verheven, daert de menege scouwen,</l>
<l n="5">Sente Landoalt, sente Adriaen,</l>
<l>Ende andre heilege, die ontfaen</l>
<l>Int kerchof waren ende daer bekent,</l>
<l>Ende ghevoert tsente Baves te Ghent,</l>
<l>Daer menege miracle ghesciede</l>
<l n="10">Inden weghe vordie liede.</l>
<l>                Dese Otte nam te wive</l>
<l>Ene edele vrouwe van reinen live,</l>
<l>Diemen Theophana hiet,</l>
<l>Ende was dochter, alsemen siet,</l>
<l n="15">Theophanus, die keyser sat</l>
<l>Te Constantynoble indie stat.</l>
<l>Die vrouwe hi te wive verwaerf</l>
<l>Twee jaer eer sijn vader staerf,</l>
<l>Daer hi Otten sinen sone an wan,</l>
<l n="20">Dien sident trike quam an.</l>
<l>                Dese Otte in sijn VIIIde jaer</l>
<l>Sette sinen zin daer naer</l>
<l>Om Poelgen ende om Calabren mede,</l>
<l>Dat onder sine mogenthede</l>
<l n="25">Theophanus die keyser helt</l>
<l>Van Constantinoble met ghewelt,</l>
<l>Want het hine ant Griexe rike;</l>
<l>Maer hi wilt winnen mogendlike,</l>
<l>Om dat der Roemscher crone blive,</l>
<l n="30">Omme die naerheit van sinen wive,</l>
<l>Die des keysers dochter was.</l>
<l>Die Grieken worden gheware das,</l>
<l>Dat keyser Otte sijn hant</l>
<l>Setten wilde an haer lant,</l>
<l n="35">Ende traken ane hem ghemeene</l>
<l>Die heidine, diemen hiet Agareene,</l>
<l>Ende quamen in Calabren te wighe</l>
<l>Jegen Otten met groten prighe.</l>
<l>Otte hadde mettem in der waerde</l>
<l n="40">Duudsche, Vlaminge ende Lumbaerde,</l>
<l>Ende Romeinen een groot deel.</l>
<l>Den wijch verloes hi al gheel,</l>
<l>Ende bleef naer doot al inden strijt</l>
<l>Dat met Otten was tier tijt.</l>
<l n="45">Otte waende ontswemmen saen</l>
<l>Ende bleef van sciplieden ghevaen,</l>
<l>Die sijns ne hadden ghene conde,</l>
<l>Maer dattene ter selver stonde</l>
<l>Een coepman kende van Slavenien,</l>
<l n="50">Die sijns niet en wilde lijen.</l>
<l>Die maket der keyserinnen cont</l>
<l>Enten bisscop van Mes tier stont,........</l>
<l>Dat hi nauwelike bi hem ontbrac</l>
<l>Ende ontreet in sijn ghemac.</l>
<l n="55">Sine baroene waren alle</l>
<l>Droeve vanden onghevalle;</l>
<l>Die keyserinne bleef in spotte,</l>
<l>Dat met sinen here die keyser Otte</l>
<l>Van haren volke was verwonnen.</l>
<l n="60">Des begonden hare verjonnen</l>
<l>Die grote heren omme dat,</l>
<l>Ende wart mettem allen gehat.</l>
<l>                Dese Otte, diemen heet den jongen,</l>
<l>Hevet Lotharise so bedwongen,</l>
<l n="65">Die coninc was in Vrankerike,</l>
<l>Dat si quamen ghemeenlike</l>
<l>Te samen spreken up ene riviere,</l>
<l>Ende maecten pays inder maniere,</l>
<l>Dat Lotharis euwelike</l>
<l n="70">Verswoere Loreine ende Lottrike</l>
<l>An te soukene enech recht,</l>
<l>Ende hier bi endde dat ghevecht.</l>
<l>                Otte lach in sinen tienden jare</l>
<l>Te Rome binnen, van zinne zware</l>
<l n="75">Omme sine scande, om sine scade,</l>
<l>Ende viel in dusgedaenen wanrade</l>
<l>In evele ende bleef daer doot.</l>
<l>Die princen dreven werringe groet,</l>
<l>Wie dat keyser wesen soude.</l>
<l n="80"><pb n="3,280"/> Sulke paertie waser die woude,</l>
<l>Dor die hate der keyserinnen,</l>
<l>Haren sone trike afwinnen,</l>
<l>Omme dat soe metten prencen spotte</l>
<l>(Nu hiet ghene jongelijnc Otte),</l>
<l n="85">Ende wilden trike mogendlike</l>
<l>Gheven van Beyeren Heinrike,</l>
<l>Die tkint Otten mettem helt</l>
<l>In vaster hoeden, met ghewelt;</l>
<l>Maer die prencen hebbent hem genomen</l>
<l n="90">Ende hebbene ter cronen daen comen.</l>
</div>
<div type="subchapter"><head type="subchapter">Lottharis doot van Vrancrike. XXVI.</head>
<l>                Otte die derde quam ter eeren</l>
<l>Int carnation ons Heren</l>
<l>IX hondert ende LXXXIIII,</l>
<l>Ende was XIX jaer keyser machtich.</l>
<l n="5">                In sijn vierde jaer bleef doot</l>
<l>Lotharis die here groot,</l>
<l>Die crone drouch in Vrancrike,</l>
<l>Ende liet na hem Loduwike,</l>
<l>Die lettel meer dan een jaer</l>
<l n="10">Na den vader was coninc daer.</l>
<l>                Int selve jaer staerf in Vlaenderlant</l>
<l>Die grave, jonge Arnout genant,</l>
<l>Alse hi XXI jaer</l>
<l>Grave hadde ghewesen daer.</l>
<l n="15">Sussanne hiet sijn wijf, die vrie,</l>
<l>Berengiers dochter van Lumbardie.</l>
<l>Soe drouch Bouden metten baerde,</l>
<l>Die Vlaenderen hilt metten zwaerde,</l>
<l>Ende was XLVII jaer</l>
<l n="20">Grave in Vlaendren over waer.</l>
<l>                In dit selve jaer, eist becant,</l>
<l>Staerf dander grave van Hollant</l>
<l>Diederic, des graven Diederics sone.</l>
<l>In weet hoe lange regnerde de gone;</l>
<l n="25">Maer sijnt dat sijn vader ontfinc</l>
<l>Tgravescap vanden Vrancscen coninc,</l>
<l>So waren si graven inden live</l>
<l>C jaer XX ende vive.</l>
<l>Des eersts Diederics doot es niet bescreven</l>
<l n="30">In wat jare hi es bleven:</l>
<l>Ondanc hebbe dies Egmonde,</l>
<l>Dat hi stichte ende eerst begonde.</l>
<l>Dese ander Diederic maecte de kerke</l>
<l>TEgmonde van steninen gewerke,</l>
<l n="35">Dat sijn vader houtijn maecte.</l>
<l>Moenke settire in, wel geraecte,</l>
<l>Ende hevet die nonnen danen verdreven,</l>
<l>Diere sijn vader in hadde verheven,</l>
<l>Ende gaf hem rente, groet goets waert.</l>
<l n="40">Sijn wijf, mijn vrouwe Hildegaert,</l>
<l>Gaf die diere tafle waert,</l>
<l>Die noch staet upten outhaer,</l>
<l>Ende een ewangelie bouc niet clene,</l>
<l>Daer gout an was ende diere stene.</l>
<l n="45">Dese vrouwe drouch haren man twee sonen:</l>
<l>Die outste hiet Arnout, enten gonen</l>
<l>Bleef dat gravescap, alst was recht;</l>
<l>Dander sone hiet Eghebrecht,</l>
<l>Ende wart clerc van sulker manieren,</l>
<l n="50">Dat hi sijnt bisscop wart te Trieren.</l>
<l>Arnoud, sijn broeder, te wive nam</l>
<l>Ene hiet Luudgaert, alsict vernam,</l>
<l>Theophanus zuster der keyserinnen,</l>
<l>Theophanus dochter, alse wijt kinnen,</l>
<l n="55">Die keyser in Grieken was.</l>
<l>Die derde Otte, nu merket das,</l>
<l>Was Luudgaerden zuster sone.</l>
<l>Dit huwelijc, nu merket tgone,</l>
<l>Dede Arnout binnen sijns broeders levene.</l>
<l n="60">Hier bi quam keyser Otte te gevene,</l>
<l>Duer Luudgaerde sire moeder lieve,</l>
<l>Den anderen Diederike brieve,</l>
<l>Dat Hollant bleve sijn erve allene,</l>
<l>Dat sijn vader hilt te leene.</l>
<l n="65">Die selve Diederic, de grave coene,</l>
<l>Brochte van Nordeke sente Geroene,</l>
<l><pb n="3,281"/> Ende voerdene tote Egmonde,</l>
<l>Daer hi leghet al nu ter stonde,</l>
<l>Ende waerre gheleit, hi ende sijn wijf,</l>
<l n="70">Indie erde na dit aerme lijf.</l>
<l>Grave bleef hi naden vader</l>
<l>Omtrent V jaer alte gader.</l>
<l>                In des derden Otten vijfte jaer</l>
<l>Staerf coninc Loduwijc vor waer,</l>
<l n="75">Alse hi een jaer ende lettel mere</l>
<l>In Vrancrike hadde gesijn here,</l>
<l>Sonder broeder ende kint.</l>
<l>Die Fransoyse hebben ghesint</l>
<l>Om Karele, hertoghe van Brabant,</l>
<l n="80">Die quam te tragelike int lant,</l>
<l>Ende Hughe Capet, grave van Parijs,</l>
<l>Die naradich was, stout ende wijs,</l>
<l>Hevet hant an Vrancrike geslegen</l>
<l>Entie crone an hem ghedreghen,</l>
<l n="85">Ende regneerde IX jaer,</l>
<l>Wient lief was ofte swaer.</l>
<l>                Nu latic u een stic dit bliven,</l>
<l>Ende sal u vanden pauesen scriven,</l>
<l>Die hier voren te Rome besaten</l>
<l n="90">Den stoel, some te haerre baten.</l>
<l>                Na Benedictus, die was de sevende,</l>
<l>Die was VIII jaer paues levende,</l>
<l>Wart paues die XIIIIde Jan;</l>
<l>Dien besaten die Roemsce man</l>
<l n="95">In eene borch, ende staerf daer:</l>
<l>Paues was hi min dan een jaer.</l>
<l>                Die XVde Jan quamer naer:</l>
<l>Vier maent was hi paues daer.</l>
<l>                Doe wart paues die XVIde Jan.</l>
<l n="100">Die partrijs Cressent street desen an</l>
<l>Ende verdrevene uter stat;</l>
<l>Maer doe vernam die patrijs dat,</l>
<l>Dat hi om Otten senden woude,</l>
<l>Ende haeldene weder also houde,</l>
<l n="105">Ende maecte sinen vrede,</l>
<l>Daer hi wijsheit ane dede.</l>
<l>                Na desen Janne wart ghecoren</l>
<l>Een Gregorius, alse wijt horen,</l>
<l>Die van Sassen gheboren was,</l>
<l n="110">Die teersten Brune hiet, alsict las,</l>
<l>Een vandes keysers neven,</l>
<l>Ende wart bi hem paues verheven.</l>
<l>Derdalf jaer hi deere besat;</l>
<l>Doe quam die partrijs vander stat,</l>
<l n="115">Cressent, ende staker up met gewelt</l>
<l>Enen die rike was int ghelt,</l>
<l>Diemen hiet die XVIIde Jan.</l>
<l>Om ghelt hij den stoel gewan,</l>
<l>Daer ghi af horen sult die dinc,</l>
<l n="120">Hoe hem beeden dat verginc.</l>
</div>
<div type="subchapter"><head type="subchapter">Karles orloghe van Brabant. XXVII.</head>
<l>                Int selve jaer dat Hughe Capet</l>
<l>Hem ter cronen hevet gheset</l>
<l>Van Vrancrike, quam int lant</l>
<l>Karel, hertoghe van Brabant,</l>
<l n="5">Metten Lottrikers sere machtich,</l>
<l>Ende was DCCCC jaer ende LXXX</l>
<l>Dincarnation van Gods levene.</l>
<l>Coninc Hughe quam hem te jegene,</l>
<l>Ende Karel wan up hem dat velt</l>
<l n="10">Ende Lodine die stat met ghewelt.</l>
<l>Coninc Hughe brocht echter were,</l>
<l>Ende besat Karel den here</l>
<l>Binnen Lodine met groten here</l>
<l>Eene maent ende oec mere.</l>
<l n="15">Die van binnen worden te rade,</l>
<l>Dat men daer die porte updade,</l>
<l>Ende hebben die van buten bestaen.</l>
<l>Daer wart die coninc Hughe ondaen,</l>
<l>Ende lietere vele van sinen here,</l>
<l n="20">Ende ontreet cume uter were.</l>
<l>Karel voer vor Riemen die stat:</l>
<l>Die wan hi sonder were ende mat.</l>
<l>Den erdschen bisscop heefti gevaen,</l>
<l>Dien coninc Hughe daer hadde gedaen,</l>
<l n="25">Entie vorbaerste vander stede</l>
<l><pb n="3,282"/> Voerdi te Lodine gevangen mede,</l>
<l>Met rove mee dan gelovet iemen.</l>
<l>Enen erdscen bisscop setti in Riemen,</l>
<l>Arnout, coninc Lotharis sone,</l>
<l n="30">Maer een bastaert was die ghone.</l>
<l>                Int selve jaer staerf sente Donstaen,</l>
<l>Daer vele miraclen ave staen</l>
<l>In sijn leven ende naer sine doot:</l>
<l>Cume was oit iemen sijn ghenoot.</l>
<l n="35">                In keyser Otten seste jaer</l>
<l>So worden die lande van regene zwaer,</l>
<l>So dat die lande worden te nat.</l>
<l>Een heet somer quam na dat,</l>
<l>Daer die menege af was ghevreest,</l>
<l n="40">Ende dat coren verhoyede meest.</l>
<l>                Hertoghe Karel belach tien tiden</l>
<l>Monthaghuut ende ginct dorriden</l>
<l>Ende dat lant tote Sissoen.</l>
<l>Coninc Hughe en wiste wat doen.</l>
<l n="45">                Int selve jaer wart honger groot;</l>
<l>Die snee dede groten noot,</l>
<l>Datmen dien herfst niet sayen conde.</l>
<l>Oec seidemen ter selver stonde,</l>
<l>Dat coren reinde up Haspengouwen.</l>
<l n="50">Sulke seiden oec, bi trouwen,</l>
<l>Dat sijt visschen reinen saghen:</l>
<l>Dat was lijctekijn van plaghen.</l>
<l>                Coninc Hughe Capet die maerct,</l>
<l>Dat Karles helpe altoes staerct,</l>
<l n="55">Ende sprac an Anceline, enen bisscop out,</l>
<l>Enen verrader, dies hem was hout,</l>
<l>Dat hi hem van Lodine ondade</l>
<l>Nachts die porten bi sinen rade,</l>
<l>Ende es also in Lodine comen,</l>
<l n="60">Daer hi Kaerle hevet ghenomen</l>
<l>Entie hi mede wilde vaen,</l>
<l>Ende heeftse in prisoene gedaen</l>
<l>Tote Orlyeins in sine stat.</l>
<l>Vort meer hi coninc in payse sat.</l>
<l n="65">Hertoghe Karel staerf aldaer</l>
<l>Indes derden Otten VIIIde jaer.</l>
<l>Otten sinen sone bleef in hant</l>
<l>Som Lottrike, som Brabant,</l>
<l>Ende des coninx Karles geslachte</l>
<l n="70">Wart ontervet dus met machte,</l>
<l>Met ghewelde dus onscone,</l>
<l>Ende noch es vander Vrancscer crone,</l>
<l>Henne si bi huwelike gekeert,</l>
<l>Alse ons die jeeste hier na leert.</l>
<l n="75">                Coninc Hughe ende Karel hertoge</l>
<l>Waren zuster kindere, van magen hoge;</l>
<l>Want Gheerberge, Karles moeder,</l>
<l>Deerste Otte was haer broeder,</l>
<l>Ende coninc Hughen moeder Hauwijt</l>
<l n="80">Was haerre beeder zuster tier tijt;</l>
<l>Maer heerscapie, sietmen dicken,</l>
<l>Breket alle maechscap tsticken.</l>
<l>                In keyser Otten VIIIde jaer</l>
<l>So screef men, weetmen vorwaer,</l>
<l n="85">IX<hi rend='sup'>C</hi> XC ende drie:</l>
<l>Doe ghesciede, lesen wie,</l>
<l>Dat grave Arnout van Hollant,</l>
<l>Die derde grave die in hant</l>
<l>Hollant hadde over grave,</l>
<l n="90">Met groten goede, met groter have,</l>
<l>Hervaert uptie Westvriesen stichte,</l>
<l>Die hem niet en weken lichte,</l>
<l>Ende quamen up Winkelremaet</l>
<l>Teenen wighe, die hem was quaet,</l>
<l n="95">Want hi staerver ende menech man.</l>
<l>Noch staet dit orloge vort an.</l>
<l>Grave haddi in desen live</l>
<l>Ghewesen der jare vive.</l>
<l>TEgmonde was hi begraven,</l>
<l n="100">Daermen in gaf vele haven,</l>
<l>Ende Luudgaerde sijn wijf mede,</l>
<l>Ene vrouwe van groter edelhede.</l>
<l>Twee sonen liet hi na sijn leven,</l>
<l>Die int gravescap sijn bleven.</l>
<l n="105">Deen hiet Diederic, die was grave,</l>
<l>Dander Zivaert, daer bleef niet ave.</l>
<l>Diederic, die vierde grave,</l>
<l><pb n="3,283"/> Nam ene vrouwe, daermen ave</l>
<l>Seggen mach goet ende el niet,</l>
<l n="110">Die Otilt bi namen hiet,</l>
<l>Daer hi twee sonen ane wan:</l>
<l>Diederic hiet doutste man,</l>
<l>Florens hiet sijn broeder bi namen.</l>
<l>Grave was Diederic alte samen,</l>
<l n="115">Deser twier beeder vader,</l>
<l>LX jaer over alte gader.</l>
<l>                In keyser Otten IXde jaer</l>
<l>Versaemde men verre ende naer</l>
<l>Eenen seent van Vrancrike</l>
<l n="120">Up bisscoppen ghemeenlike,</l>
<l>Ende dien te Riemen inde stat.</l>
<l>Daer wart bisscop Arnout onsat,</l>
<l>Dien hertoghe Karel hadde gheset.</l>
<l>Coninc Hughe halper toe te bet,</l>
<l n="125">Want hi Lotharis sone was.</l>
<l>Dus wart hi Rome soukende dor das,</l>
<l>Of hem ghescien mochte te bet.</l>
<l>Van coninc Hugen wart geset</l>
<l>Gierbeert bisscop indie stat.</l>
<l n="130">Die paues van Rome sendde na dat</l>
<l>Boden, diet besagen bi wetten;</l>
<l>Daer moestemen Gierberte ontsetten,</l>
<l>Ende Arnout quam weder ter stede</l>
<l>Te Riemen in sire werdichede.</l>
<l n="135">Gierbert en conster niet geherden,</l>
<l>Ende voer an keyser Otten den derden.</l>
</div>
<div type="subchapter"><head type="subchapter">Van Gierberte ende sinen meester. XXVIII.</head>
<l>                Van desen Gierberte scrijft Willem,</l>
<l>Ende andre ystorien met hem,</l>
<l>Dinghen die ic seggen sal,</l>
<l>Want si sijn te wonderne al.</l>
<l n="5">Hi was geboren in Vrancrike</l>
<l>Ende eerst een kint van zinne rike,</l>
<l>Ende was in sijn eerste leven</l>
<l>Moenc te sente Bonoids begheven,</l>
<l>Niet verre van Orlieins.</l>
<l n="10">In sire joget quam hem gepeins,</l>
<l>Dat hi uut sinen cloester ran,</l>
<l>Ende so te Spaenyen waert vort an,</l>
<l>Tote Sibile le grant,</l>
<l>Daer hi heidijn volc in vant,</l>
<l n="15">Die hem hilden an toverien,</l>
<l>An augure, an nigromancien.</l>
<l>Aldaer so quam Gierbert inne,</l>
<l>Ende wart also claer van zinne,</l>
<l>Dat hi leerde der vogle augure</l>
<l n="20">Ende van sterren die nature,</l>
<l>Ja uter hellen hi comen dede,</l>
<l>Alst dochte, die dode zielen mede.</l>
<l>Die viere sentencie hi dorreet,</l>
<l>Datmen dat quadruvie heet,</l>
<l n="25">Dat mense in Vrancrike brochte,</l>
<l>Diermen te voren niet en rochte,</l>
<l>Want si al meest waren vergeten.</l>
<l>Sine regle mach noch cume iemen weten.</l>
<l>Enen meester haddi hier af,</l>
<l n="30">Dien hi eerst tsijns vele gaf,</l>
<l>Ende belovede hem vele ponde</l>
<l>Omme te wetene dat hi conde.</l>
<l>Eenen bouc hadde dese man,</l>
<l>Daer alle sine const lach an.</l>
<l n="35">Gierbert en conste met gere minnen</l>
<l>Dien bouc van sinen meester gewinnen,</l>
<l>So dat hi des meesters dochter</l>
<l>Den zin maecte themwaert sochter.</l>
<l>Bi hare heefti den bouc gerovet,</l>
<l n="40">Die lach onder sijns meesters hovet,</l>
<l><pb n="3,284"/> Ende so heenen met dier sake.</l>
<l>Sijn meester die wart onwake</l>
<l>Ende hevet andie sterren versien,</l>
<l>Dat hem die ghene gaet ontflien,</l>
<l n="45">Ende es onder ene brugge geweken,</l>
<l>Die daer bi lach teere beken,</l>
<l>Daer hi an [hinc] als die vervaerde</l>
<l>Tusscen der bruggen enter aerde;</l>
<l>Dus verlosene die meester daer.</l>
<l n="50">Doe quam Gierbert ter zee daer naer,</l>
<l>Daer hi den duvel bi sire aert</l>
<l>Comen dede te hem waert,</l>
<l>Want hi sinen meester hevet versien,</l>
<l>Die na hem noch quam nadien,</l>
<l n="55">Ende dedem manscap sonder afsceden,</l>
<l>Updat hine wilde gheleeden</l>
<l>Voer hem, die hem dede wee,</l>
<l>Ende wildene setten over die zee.</l>
<l>Dus es hi sinen meester ontfaren,</l>
<l n="60">Ende quam in Vrancrike te waren,</l>
<l>Ende seide dat hi meester ware,</l>
<l>Ende hilt schole al openbare,</l>
<l>Ende vermat hem mede das,</l>
<l>Dat hi philosophe was.</l>
<l n="65">Discipelen haddi van groter namen,</l>
<l>Die sijnt te groter eeren quamen:</l>
<l>Otten die sidert keyser was,</l>
<l>Ende Robbrechte, die oec, alsict las,</l>
<l>Was coninx Hughs Capets sone,</l>
<l n="70">Ende sidert was coninc die ghone.</l>
<l>Andere discipelen haddi mede,</l>
<l>Die sident te meneger stede</l>
<l>Bisscoppe ende erdsce bisscoppe waren,</l>
<l>Ende som abten van groter maren.</l>
</div>
<div type="subchapter"><head type="subchapter">Noch van Gierberte. XXIX.</head>
<l>                Gierbert [was] van sulken beginne,</l>
<l>Wat so hem eens quam inden sinne</l>
<l>Dat wildi emmer vulbringen,</l>
<l>Ende hem halp die duvel ten dingen.</l>
<l n="5">Die scatte, die wilen die heidine heren</l>
<l>Dolven, wildi vinden leren,</l>
<l>Ende met nigromancien al,</l>
<l>Ende oec haddire toe gheval,</l>
<l>Dat hise vant in someger stede,</l>
<l n="10">Ende jagedere sijn vordeel mede.</l>
<l>                Een velt lach bi Rome die stat,</l>
<l>Marcius camp so hietmen dat,</l>
<l>Daer in stont een beelde groot</l>
<l>Gheghoten van copere root;</l>
<l n="15">Die rechter hant hadt gerecht</l>
<l>Entien vingre wisende echt;</l>
<l>In sijn hovet gescreven men sach</l>
<l>Met lettren aldus: "Dit hier slach."</l>
<l>Douderinge waenden dat,</l>
<l n="20">Dat dat beelde meende scat,</l>
<l>Ende hadden hem menegen slach gegeven.</l>
<l>Gierbeert hevet dit beseven</l>
<l>Ende mercte waer sine scade lach</l>
<l>Van sinen vingre upten middach,</l>
<l n="25">Ende heveter enen stake gheset.</l>
<l>Ter naester nacht hi niet en let,</l>
<l>Hine ghinc ghinder om die dinc,</l>
<l>Ende mettem sijn camerlinc</l>
<l>Met eere lanternen andie vaert.</l>
<l n="30">Gierbeert conste menegen aert;</l>
<l>Hi dede die erde ontwee scuren.</l>
<l>Daer gingen si in als tere duren,</l>
<l>Daer sagen si ene grote zale,</l>
<l>Die weghe ghuldijn altemale,</l>
<l n="35">Ende al tgetemmert goudijn fijn:</l>
<l>Al docht hem daer goudijn sijn.</l>
<l>Riddere sagen sire binnen rene</l>
<l>Dobbelen met goudinen dobbelestene;</l>
<l>Coninc ende coninghinne mede</l>
<l n="40">Al fijn goudijn daer ter stede</l>
<l>Teere taflen, die daer aten</l>
<l><pb n="3,285"/> Diere spisen utermaten;</l>
<l>Dienres die daer droughen spise</l>
<l>In vaten van dieren prise,</l>
<l n="45">Van werke dierre menechfoude</l>
<l>Dan die werde was van goude;</l>
<l>Ja, indie zale die so claer sceen</l>
<l>So stont een fijn carbonkelsteen,</l>
<l>Die selsiene es ende diere oec echt:</l>
<l n="50">Van hem so quam algader tlecht.</l>
<l>In eenen hornijc daer besiden</l>
<l>So stont een kint ten selven tide</l>
<l>Met enen boghe gespannen wale,</l>
<l>[Daer] in ghesettet eenen strale;</l>
<l n="55">Dat stont ghereet om de sake,</l>
<l>Oft iemen hant an gheent goet stake,</l>
<l>Dat den carbonkele dan uutscote;</l>
<l>So stonden up dan aldie rote</l>
<l>Ende souden den ghenen bestaen,</l>
<l n="60">Die dat goet dorste anevaen.</l>
<l>Alse dit mercte Gierbert,</l>
<l>Wart hi versaget ende ververt,</l>
<l>Ende en dorste niet comen an de dinc;</l>
<l>Ne maer sijn cnape, sijn camerlijnc,</l>
<l n="65">Ne hadde des gheen gheloof,</l>
<l>Dat om eenen clenen roof</l>
<l>Die ymaginen bolgen des,</l>
<l>Ende hevet genomen daer een mes</l>
<l>Dat van dieren gewerke was.</l>
<l n="70">Alle die ymaginen bolgen das</l>
<l>Ende stonden up ende maecten luut.</l>
<l>Dat kint scoot den carbonkel uut,</l>
<l>Ende het wart daer sonder lecht.</l>
<l>Ne hadde Gierbert niet sinen knecht</l>
<l n="75">Sciere dat mes doen wedergheven,</l>
<l>Het haddem gegaen an sijn leven.</l>
<l>Aldus moesti keren dane,</l>
<l>Dat hi niet en wan daer ane.</l>
<l>                Josephus die wise seghet,</l>
<l n="80">Dat omme tgraf daer Davijd leget</l>
<l>Salomoen ter selver stat</l>
<l>Al omme ende omme dalf groten scat.</l>
<l>Met sulker aert hi verborgen es,</l>
<l>Hen si die ghene dien cont es des,</l>
<l n="85">Niemen en canre comen ane.</l>
<l>Nu scrivet hi van Janne Yrcane,</l>
<l>Symoen Machabeus sone,</l>
<l>Dat ten scatte was die ghone,</l>
<l>Ende namer uut te sinen behoude</l>
<l n="90">III<hi rend='sup'>M</hi> maerc van finen goude,</l>
<l>Ende gaf eenen coninc som den scat,</l>
<l>Die te Jherusalem lach vor die stat,</l>
<l>Omme dat hise in vreden liete.</l>
<l>Hier bi vernamen wi ende bi el niete,</l>
<l n="95">Dat hi was vander aert,</l>
<l>Daer die scat mede begraven waert;</l>
<l>Want Herodes quam daer naer</l>
<l>Ende groever met gewelde omme daer:</l>
<l>Sine ridderen worden verbrant.</l>
<l n="100">Noch leghet dus scat in menech lant.</l>
</div>
<div type="subchapter"><head type="subchapter">Hoe Gierbert paues wart. XXX.</head>
<l>                Dese Gierbert hadde in sijn leven</l>
<l>Hem den duvel upghegheven,</l>
<l>Ende hadde een beelde wel gemaect,</l>
<l>Bi groter conste wel gheraect,</l>
<l n="5">Eenen heimeliken duvel daer binnen,</l>
<l>Dien vragedi, wildi iet beghinnen,</l>
<l>So antwordde die duvel dan,</l>
<l>Ende nadie wort so dede die man.</l>
<l>Maer der duvele antworde</l>
<l n="10">Sijn gherne beslotene worde,</l>
<l>Ende so ghewimpelt onder tlieghen,</l>
<l>Dat si elken man bedrieghen.</l>
<l>So heet dat beelde hem setten mede</l>
<l>Altoes in eene reine stede,</l>
<l n="15">Ende alse iemene iet vraghe,</l>
<l>Dat hi Gode eerst bidde ende claghe,</l>
<l>Ende dits algader om bedrieghen,</l>
<l>Dat si te bet mogen lieghen.</l>
<l>Wie so des pleghet, weetmen wel,</l>
<l n="20"><pb n="3,286"/> Dans niet dan afgoden spel.</l>
<l>Gierbert vragede, alse wi lesen,</l>
<l>Sinen duvel: "Salic paues wesen?"</l>
<l>- "Ja!" sprac die duvel, sonder waen.</l>
<l>Doe sprac hi: "Salic sterven saen?"</l>
<l n="25">Die duvel antworde hem:</l>
<l>"Niet eer du in Jherusalem</l>
<l>Messe singhes, sonder waen."</l>
<l>In desen twifele wart hi gevaen,</l>
<l>Want Gierbert verstont also dat</l>
<l n="30">Over Jherusalem die stat,</l>
<l>Daer Jhesus ghepassijt waert:</l>
<l>Aldusdaen es des duvels aert.</l>
<l>                Nu staet te Rome indie stede</l>
<l>Eene kerke, ende heet mede</l>
<l n="35">Jherusalem, ende dat bediet</l>
<l>Die stat van payse, want men pliet,</l>
<l>Hoe sere iemene heeft mesdaen,</l>
<l>Coemt hire in, hi es ongevaen.</l>
<l>Die paues selve singhet daer</l>
<l n="40">Drie waerven in elc jaer.</l>
<l>                Nu was Gierbert nadat</l>
<l>Paues te Rome indie stat,</l>
<l>Ende hiet Silvester dander bi namen,</l>
<l>So dat sine aventuren quamen</l>
<l n="45">Also dat hire singhen soude,</l>
<l>Want dat Roemsce recht dat woude,</l>
<l>Ende hem wart ter herten wee,</l>
<l>Ende crancte in lanc so mee.</l>
<l>Sinen afgod hi vraghet,</l>
<l n="50">Oft die doot es diene jaghet.</l>
<l>- "Jaet, die doot eist," antwordi hem,</l>
<l>"Die tempel heet Jherusalem,</l>
<l>Daer du messe heves ghedaen."</l>
<l>Daer kendi hem bedroghen saen.</l>
<l n="55">Die cardenale riep hi ghemeene</l>
<l>Ende sprac met groten weene</l>
<l>Sine dorperlike zonden.</l>
<l>Swighende si voer hem stonden.</l>
<l>Doe viel hi in eene verwoethede,</l>
<l n="60">Ende hiet dat men in sticken snede,</l>
<l>Ende men uteworpe die lede.</l>
<l>- "Laet hem hebben," sprac hi mede,</l>
<l>"Den lachame, die den dienst sochte,</l>
<l>Want het mi noit goet en dochte."</l>
<l n="65">                Dus scrivet van Malmesberge Willem.</l>
<l>Andere ystorien seggen van hem,</l>
<l>Dat hi en wanhoepte niet,</l>
<l>Daer hi hem ontleden liet;</l>
<l>Ende oec bat hi ende seide,</l>
<l n="70">Datmen up ene karre leide,</l>
<l>Ende merre in twee beesten dade;</l>
<l>Waer so si ghinghen bi haren rade,</l>
<l>Ende si staende bliven wouden,</l>
<l>Dat sine daer graven souden.</l>
<l n="75">Dien raet so vinghen si ane.</l>
<l>Die beesten gingen in Latrane,</l>
<l>Indie kerke: daer stonden si stille.</l>
<l>Daer grouf menne na sinen wille.</l>
<l>Men seget dat God daer togede de dinc,</l>
<l n="80">Dat hine tsire genaden ontfinc;</l>
<l>Want alse een paues sterven sal,</l>
<l>Ruschen sine beene ende maken gescal,</l>
<l>Oft sine tomme wert nat ende zweet,</l>
<l>So datmer niewe dinc bi weet.</l>
</div>
<div type="subchapter"><head type="subchapter">Hoe Alrezielen dach upquam. XXXI.</head>
<l>                In derden Otten Xde jaer</l>
<l>Was in Bourgoenyen een clerc maer,</l>
<l>Hiet Odilo, die hem begaf</l>
<l>Te Clungy, lesen wi daer af.</l>
<l n="5">Dese sidert LVI jaer</l>
<l>Abt met eeren was aldaer.</l>
<l>Dese was also gheradich</l>
<l>In bijechten ende so ghenadich:</l>
<l>Alsemenne begreep daer af in spele,</l>
<l n="10">Seidi: "Mi es lievere vele,</l>
<l>Eist datmen sal verdoemen mi,</l>
<l>Dat omme genadichede si</l>
<l>Dant omme harde wreetheit ware."</l>
<l>                Bi desen Odiloene quam hare</l>
<l n="15">Datmen hout Alrezielen dach,</l>
<l>Alsemen die redene horen mach.</l>
<l><pb n="3,287"/>                 Een goet man quam van overmere,</l>
<l>Ende drevene des storems were</l>
<l>An een eylant, daer hi sach</l>
<l n="20">Dat een heilech hermite lach.</l>
<l>Daer lach hi een stic ente sine,</l>
<l>Want hem tonwedere dede pine.</l>
<l>Dicken ginc die goede man</l>
<l>Ende sprac den clusenare an,</l>
<l n="25">So dat hem vragede die clusenare,</l>
<l>Van wat lande dat hi ware.</l>
<l>- "Van Acquitaengen," sprac de man.</l>
<l>Doe sprac die ander: "Kendi dan</l>
<l>Clungy, eenen cloester van hogen doene,</l>
<l n="30">Enten abt oec Odiloene?"</l>
<l>- "Jaic!" sprac hi, "harde wel.</l>
<l>Twi vragedi dat ende niet el?"</l>
<l>- "Bi ons," seiti, "so sijn steden</l>
<l>Vul uutnemender vreselicheden,</l>
<l n="35">Daer grote vlamme uut wert gesent,</l>
<l>Daer zielen in dogen torment</l>
<l>Naer dat menscelike verboren;</l>
<l>Ende omme te meerne haren toren,</l>
<l>So sijn daer duvele sonder getal,</l>
<l n="40">Die hare pine verswaren al.</l>
<l>Die duvele hebbe ic gehort aldaer</l>
<l>Dicken driven groot mesbaer</l>
<l>Ende claghen, datse dat gebet</l>
<l>Entie aelmoesne daer toe met,</l>
<l n="45">Diemen achter de werelt dade,</l>
<l>Hem quam te groter scade,</l>
<l>Want si hem die zielen ontdragen.</l>
<l>Voer al dander nochtan si clagen</l>
<l>Up Clungy ende up Odiloen,</l>
<l n="50">Alse die hem meest pinen doen.</l>
<l>Hier omme bemanic di sere</l>
<l>Bider name van onsen Here,</l>
<l>Dat du getroulike des seges vort,</l>
<l>Dat du van mi hier hebs gehort.</l>
<l n="55">Ende sech hem van minen weghen,</l>
<l>Dat die aelmoesne die si pleghen,</l>
<l>Daer si sijn in haer covente,</l>
<l>Die zielen helpen uut allen tormente."</l>
<l>Doe hiet hi alden cloester dure,</l>
<l n="60">Dat si hilden sulke cure,</l>
<l>Ghelijc alsmen Alreheilege dage</l>
<l>Alre heileghen feeste plaghe,</l>
<l>Datmen den naesten dach daer nare</l>
<l>Soude pleghen openbare</l>
<l n="65">Alre zaleger zielen mede,</l>
<l>In aelmoesne, in gebede.</l>
<l>Dus quam up Alrezielen dach,</l>
<l>Dies men te voren niet en plach.</l>
</div>
<div type="subchapter"><head type="subchapter">Coninx Hughs Capets doot ende Robbrechts beghin. XXXII.</head>
<l>                In Otten XIIIIde jaer</l>
<l>Hadde name van clergien claer</l>
<l>Adelbout, bisscop van Utrecht,</l>
<l>Daer de stoel wel af was berecht.</l>
<l n="5">                Int selve jaer staerf Huge Capet,</l>
<l>Die hem selven hadde gheset</l>
<l>Indie crone van Vrancrike.</l>
<l>Naer hem regneerde mogendlike</l>
<l>Sijn sone, die coninc Robbrecht,</l>
<l n="10">Die wel ghelettert was ende gerecht,</l>
<l>Ende drouch in Vrancrike scone</l>
<l>XXXIIII jaer die crone.</l>
<l>Dese was Gierberds scolier,</l>
<l>In clergien claer ende fier,</l>
<l n="15">Ende maecte sequentie ende zanc,</l>
<l>Dies hem die kerke wiste danc.</l>
<l>                In Otten XIIIIde jaer</l>
<l>Was Hierbrecht, van dogeden claer,</l>
<l>Bisscop te Coelne ghemaect,</l>
<l n="20">Die van heilecheit was geraect,</l>
<l>Ende van namen gheopenbaert.</l>
<l>                Inden selven tiden was waert</l>
<l>Ansfaerd, een grave van Brabant,</l>
<l>Die moghende sere was int lant</l>
<l n="25">Ende goet rechtre over die dwase.</l>
<l>Sijn gravescap lach up die Mase</l>
<l>Neven die Kempine ghestrect,</l>
<l>Dat nu die grave van Loen tsine mect.</l>
<l><pb n="3,288"/> Ende al was hij ten wapenen goet,</l>
<l n="30">Hi liet sident den overmoet,</l>
<l>Ende lietem sidert pape wijen,</l>
<l>Ende so verre lieten God ghedijen,</l>
<l>Dat hi ten stoele wart upgerecht</l>
<l>Vanden bisdoeme van Utrecht.</l>
<l n="35">                In Otten XVde jaer,</l>
<l>Alsict eerst seide overwaer,</l>
<l>So wart paues Gregorius afgedaen,</l>
<l>Die de vijfte was, sonder waen,</l>
<l>Van dier namen, alsemen lijet,</l>
<l n="40">Die hadde den derden Otten gewijet,</l>
<l>Ende was sijn maech, alsic sprac.</l>
<l>Cressent die patrijs hi stac</l>
<l>Inden stoel den XVIIden Jan;</l>
<l>Om ghelt so wart paues die man.</l>
<l n="45">Maer Otte es te Rome gekeert</l>
<l>Ende hevet den paues onteert,</l>
<l>Ende sine ogen uut gedaen breken,</l>
<l>Ende hevet inden stoel gesteken</l>
<l>Sinen meester, die hiet Gierberd,</l>
<l n="50">Dien Hughe Capet so hadde geerd</l>
<l>Dat hine tote Riemen sette.</l>
<l>Daer was hi utegedaen bi wette,</l>
<l>Ende quam ten keyser Otte na desen,</l>
<l>Die sijn clerc hadde ghewesen,</l>
<l n="55">Ende gaf hem terdsbisscopdoem</l>
<l>Van Ravene; dies haddi roem.</l>
<l>Nu hevet hine paues gheset,</l>
<l>Ende was na die Roemsche wet</l>
<l>Dander Silvester ghenant.</l>
<l n="60">Vier jaer was hi paues, alsict vant.</l>
<l>Hier voren mochti lesen</l>
<l>Sine aventure ende sijn wesen.</l>
<l>V jaer besat dese, nu ghome,</l>
<l>Riemen, Ravene ende Rome.</l>
<l n="65">Ne maer dat biden duvel was,</l>
<l>Dies pleghen some croniken das,</l>
<l>Dat si desen laten bliven,</l>
<l>Ende wilne over paues niet scriven,</l>
<l>Om dat hi bider rechter dure</l>
<l n="70">Niet en quam in pauesen cure.</l>
</div>
<div type="subchapter"><head type="subchapter">Hoe Cressentius verdaen wart. XXXIII.</head>
<l>                Als hadde Otte XVI jaer</l>
<l>Keyser ghesijn, vindwi vorwaer</l>
<l>Datmen M jaer doe screef,</l>
<l>Dat die moeder maget bleef.</l>
<l n="5">Int carnation ons Heren</l>
<l>M, alse ons croniken leeren,</l>
<l>Ghesciede menech wonder groot:</l>
<l>Die erde bevede ende verscoot,</l>
<l>Die comeete men oec bekende.</l>
<l n="10">Uptie XIX kalende</l>
<l>Indie maent voer jaersdach</l>
<l>Rechts omtrent noene men sach</l>
<l>Den hemel scueren te hant,</l>
<l>Daer ute vliegen alse een brant,</l>
<l n="15">Rechts alst eene blexeme ware,</l>
<l>Met eenen sterte volgende nare;</l>
<l>Dat viel uptie erde mede</l>
<l>Met groter uutnemender claerhede,</l>
<l>Dat niet alleene en dede vervaren</l>
<l n="20">Hem die upten velde waren,</l>
<l>Maer die indie husen waren binnen</l>
<l>Waren tebarenteert in allen zinnen.</l>
<l>Daer na over someghe ure</l>
<l>So looc weder toe die schure,</l>
<l n="25">Ende daer na saghen lieden vele</l>
<l>Eens serpents vorme met voeten ghele</l>
<l>Inden hemel staende al bloot,</l>
<l><pb n="3,289"/> Ende sijn hovet dat was groot.</l>
<l>                In Otten XVIIIde jaer</l>
<l n="30">Wart te Rome orloghe zwaer,</l>
<l>Dat die menege hevet bekent.</l>
<l>Cressentius die wart ghescent,</l>
<l>Die meneghe overdadichede</l>
<l>Metten stoele van Rome dede.</l>
<l n="35">Ghevaen so wart Cressent</l>
<l>Enten keyser van Rome gesent,</l>
<l>Ende wart aves gheset up een paert,</l>
<l>Alse dat anschijn achterwaert,</l>
<l>Ende ontleet weder ende vort,</l>
<l n="40">Ende ghehanghen vor die port.</l>
<l>                Doe bleef Otte daer indie stat,</l>
<l>Ende pijndem sere omme dat,</l>
<l>Dat hij mettien vander steden</l>
<l>Setten mochte in goeden vreden</l>
<l n="45">Der kerken recht ende des riken,</l>
<l>Ende in welken elc soude wiken</l>
<l>Deen den anderen ende sijn onderdaen,</l>
<l>Alst wilen eer hadde gedaen.</l>
<l>Dit hadden onwert die vander steden,</l>
<l n="50">Ende maecten jegen hem sekerheden,</l>
<l>Ende setten hem hier jegen.</l>
<l>Som sine ridders hebsi versleghen</l>
<l>Ende besatene in sijn pallays,</l>
<l>Daer hi waende hebben pays;</l>
<l n="55">Maer Hughe, die maerkijs van Ytale,</l>
<l>Ende hertoghe Heinric also wale,</l>
<l>Die hertoge in Beyeren was,</l>
<l>Bewonden hem so verre das,</l>
<l>Dat sijs maecten een bestant,</l>
<l n="60">Ende traken woch den keyser thant.</l>
<l>Aldus voer hi uter stede</l>
<l>Entie paues Silvester mede,</l>
<l>Die Gierbeert, daer wi af lesen</l>
<l>Die sijn meester hadde ghewesen.</l>
<l n="65">Cressents weduwe, des patrijs,</l>
<l>Die wel waende in alre wijs</l>
<l>Dat soe soude sijn keyserinne,</l>
<l>Want soe den keyser an hare minne</l>
<l>Ghetrect hadde met haren gelate,</l>
<l n="70">Alsoene sach varen sire strate,</l>
<l>Wart soe droeve ende sere zwaer,</l>
<l>Ende sendde den keyser venijn naer,</l>
<l>Daer soene bi vanden live onteerde,</l>
<l>Daer hi te Almaengen keerde,</l>
<l n="75">Ende bleef inden weghe doot.</l>
<l>Die Duutsche met rouwen groot</l>
<l>Voerden den doden haerre vaerde,</l>
<l>Ende maecten den woch metten zwaerde,</l>
<l>Ende voerden mettem mogendelike</l>
<l n="80">Die ornantense vanden rike,</l>
<l>Die hadde die bisscop Herbrecht</l>
<l>Van Coelne in sire hoeden recht;</l>
<l>Maer die nam hem met gewelt</l>
<l>Hertoghe Heinric, niet omme ghelt,</l>
<l n="85">Ende seide, het ware sijn recht algader,</l>
<l>Want deerste Otte ende sijn oudervader</l>
<l>Die waren gebroedere, ende om tgone</l>
<l>Dat otte staerf al sonder sone.</l>
</div>
<div type="subchapter"><head type="subchapter">Hoe hertoghe Heinric keyser wart. XXXIIII.</head>
<l>                Heinric, hertoghe van Beyerlant,</l>
<l>Nam dat rike aldus in hant,</l>
<l>Ende wart te coninge gewyet,</l>
<l>Ghecroent ende ghebenediet</l>
<l n="5">Vanden bisscop Willeghijs</l>
<l>Van Magensen, een here wijs,</l>
<l>Int jaer Gods M ende drie;</l>
<l>XXII jaer regneerde hie.</l>
<l>Vele nochtan waerre der vorsten</l>
<l n="10">Die jegen hem orlogen dorsten:</l>
<l>Die verwan hi mogendelike.</l>
<l>                Heidine saten an sinen rike,</l>
<l>Die Weenden hieten bi namen,</l>
<l>Die maecti cheins geldende tsamen.</l>
<l n="15">                In keyser Heinrics ander jaer</l>
<l>Waren van goeden namen claer,</l>
<l>In des keysers pallays ende in de kerke,</l>
<l>Onder ridderscap ende clerke,</l>
<l>Bisscop Geraerd van Camerike</l>
<l n="20">Ende oec mede dies ghelike</l>
<l><pb n="3,290"/> Adelbolt van Utrecht.</l>
<l>                In sinen derden jare recht</l>
<l>Sachmen die eynselike comeete,</l>
<l>Die diere tijt meent, sterfte of veete.</l>
<l n="25">                Doe staerf Otte van Brabant,</l>
<l>Die Lottrike hadde in hant,</l>
<l>Karles sone, die Vrancrike</l>
<l>Verloos sere ongevallechlike,</l>
<l>Ende hem Hughe Capet afwan.</l>
<l n="30">Doe Otte staerf, en was geen man</l>
<l>Van sinen live doe geboren,</l>
<l>Dien Lottrike toe mochte horen;</l>
<l>Maer een grave Godevaert</l>
<l>Van Ardenne hevet so bewaert,</l>
<l n="35">Dat hi vanden keyser Heinrike</l>
<l>Gewan dat lantscap van Lottrike.</l>
<l>Aldus so quam, alsict kinne,</l>
<l>Lottrike ant lantscap van Ardenne,</l>
<l>Ende sal u die hertoghen noemen,</l>
<l n="40">Wie si waren, eert weder comen</l>
<l>Andie Brabantsce conde.</l>
<l>                Dese eerste Godevaert was die begonde,</l>
<l>Inne weet hoe menech jaer.</l>
<l>Gozeloen sijn broeder waest daer naer,</l>
<l n="45">Die den paues Stevene wan</l>
<l>Ende Godeverde den vromen man,</l>
<l>Dien hi thertogherike liet;</l>
<l>Ende eene vrouwe die Oede hiet,</l>
<l>Die den grave Lambrechte nam,</l>
<l n="50">Dien Bruesele ende Luevene anquam,</l>
<l>Want hi was daer grave waert.</l>
<l>Na Gozeloen quam Godevert</l>
<l>Sijn sone, die Godeverde wan,</l>
<l>Den stouten bulrigden man,</l>
<l n="55">Die thoir van Hollant verdreef</l>
<l>Ende here een stic daer in bleef,</l>
<l>Ende Oest Vrieselant daertoe mede.</l>
<l>Sonder hoir hi sinen ende dede,</l>
<l>Maer eene zuster haddi, hiet Yde,</l>
<l n="60">Die nam te manne in haren getide</l>
<l>Justase den grave van Bonen.</l>
<l>Kindere wan soe anden ghonen</l>
<l>Justaes, die oec grave waert,</l>
<l>Enten hertoghe Godevaert,</l>
<l n="65">Hertoghe van Lottrike ende van Bulyoen,</l>
<l>Die over zee ende sijn doen.</l>
<l>Dese hertoghe Godevaert, nemets goem,</l>
<l>Wart hertoghe naden oem,</l>
<l>Maer hi voer met groten here</l>
<l n="70">Indat lant van over mere,</l>
<l>Ende daer endi sijn leven.</l>
<l>Lottrike es na hem bleven</l>
<l>Van Limborch den hertoge Heinrike,</l>
<l>Diet verbuerde onhovescelike,</l>
<l n="75">Ende wart ghegheven Godevaerde</l>
<l>Van Brabant, die hiet metten baerde.</l>
<l>Nu salic u dat geslachte noemen,</l>
<l>Hoe hi van hertoghe Karele es comen.</l>
</div>
<div type="subchapter"><head type="subchapter">Hoe die Hongren kerstijn worden. XXXV.</head>
<l>                Karel, hertoghe van Lottrike,</l>
<l>Onthervet van Vrancrike,</l>
<l>Wan ene dochter die Gherberge hiet,</l>
<l>Dier hi tlant van Bruesele liet.</l>
<l n="5">Dese wan Heinricke den ouden,</l>
<l>Die tlant na hare heeft behouden.</l>
<l>Heinric wan enen sone Lambrecht,</l>
<l>Die tlant na hem hevet berecht;</l>
<l>Die nam te wive, alsict kenne,</l>
<l n="10">Gozeloens dochter van Ardenne,</l>
<l>Daer hi enen sone af liet,</l>
<l>Die Heinric bi namen hiet,</l>
<l>Die grave van Bruesel was</l>
<l>Ende van Loven, alsict las.</l>
<l n="15">Dese Heinric hadde ghevaen</l>
<l>Eenen edelen man, hebbic verstaen,</l>
<l>Diene doot slouch daer hi sliep,</l>
<l>Ende also siere straten liep.</l>
<l>Heinric, die dus was versleghen,</l>
<l n="20"><pb n="3,291"/> Wan eenen sone, enen deghen,</l>
<l>Die Heinric hiet naer den vader,</l>
<l>Die tlant na hem berechte algader.</l>
<l>Dese wan Godeverde metten baerde,</l>
<l>Die ghewan name ende waerde</l>
<l n="25">Vanden lande van Lottrike.</l>
<l>Die Ardenoysche ghemeenlike</l>
<l>Worden sulker eeren quite.</l>
<l>                Dus tellet die Brabantsche vite:</l>
<l>Dus waren die Brabanters eerst hertogen,</l>
<l n="30">Doe coningen daerna vermogen,</l>
<l>Daerna graven van cleenre macht,</l>
<l>Nu echt hertoghen wel gheacht.</l>
<l>                Nu sullen wi ten jeesten keren</l>
<l>Ende u vanden keyseren leren.</l>
<l n="35">                In keyser Heinrix vierde jaer,</l>
<l>Die deerste Heinric was vorwaer</l>
<l>Keyser van Rome sekerlike</l>
<l>(Al vindmen enen anderen Heinrike,</l>
<l>Die des riken crone drouch algader,</l>
<l n="40">Dat was des eersts Otten vader,</l>
<l>Daermen desen omme heet den anderen),</l>
<l>So ginc grote sterfte wanderen</l>
<l>Wel naer aldie werelt dure.</l>
<l>So vele storven der ghebure,</l>
<l n="45">Dat, daer die dode groeven die levende,</l>
<l>Dat si vielen in den pit al bevende,</l>
<l>Dat sise dan also te samen</l>
<l>In een graf groeven diere quamen.</l>
<l>                In keyser Heinrics VIIde jaer</l>
<l n="50">So verginc die zonne claer,</l>
<l>Entie Hongren ontfingen mede</l>
<l>Indat jaer dat kerstijnhede,</l>
<l>Want keyser Heinrix zuster Ghille,</l>
<l>Die was bides keysers wille</l>
<l n="55">Der Hongren coninc ghegheven,</l>
<l>Die dedem betren sijn leven</l>
<l>Bi sente Adelbrechts rade van Praghen.</l>
<l>Dus ontfinghen indien daghen</l>
<l>Sijn volc kerstijn leven,</l>
<l n="60">Ende hi wart gheheten Steven.</l>
<l>Menege miracle groot</l>
<l>Ghesciedem na sine doot.</l>
<l>                In keyser Heinrix IXde jaer</l>
<l>So wart ene fonteine claer</l>
<l n="65">In Lottrike al bloet root:</l>
<l>Dat sachmen an vor wonder groot.</l>
<l>                In desen tiden was die paues doot,</l>
<l>Dander Silvester, daer wonder groot</l>
<l>Dystorie hier voren af seget,</l>
<l n="70">Entie men Gierberd te hetene pleget.</l>
<l>Na hem wart paues een Jan,</l>
<l>Vander namen die XVIIIde man.</l>
<l>Na hem quam een Jan mede,</l>
<l>Die XIXde indie stede</l>
<l n="75">Van dier namen so was dese:</l>
<l>V jaer was hijt, alsict lese.</l>
<l>Doe quam Sergius, ende die</l>
<l>Was die derde, lesen wie,</l>
<l>Paues van Rome die so hiet;</l>
<l n="80">Heileghers en was doe niet.</l>
<l>Daer na in Heinrix Xde jaer</l>
<l>Wart Benedictus paues daer,</l>
<l>Ende waest meer dan XI jaer;</l>
<l>Van hem salmen seggen hier naer.</l>
</div>
<div type="subchapter"><head type="subchapter">Vanden lieden die dansten. XXXVI.</head>
<l>                Willem van Malmesberge seget,</l>
<l>Daer vele waerheden in leget,</l>
<l>Dat tesen tiden een vremde spel</l>
<l>In een dorp, heet Sassen, ghevel,</l>
<l n="5">Teere kerken daer patroen was</l>
<l>Sente Magnus, alsict las.</l>
<l>In Kerstnacht souder doen na recht</l>
<l>Een pape daer, hiet Robbrecht;</l>
<l>Ende alse hi die messe anesiet,</l>
<l n="10">Was daer een die Obrecht hiet,</l>
<l>Hem achtienden van gesellen,</l>
<l>Ende XV man, horen wi tellen,</l>
<l>Ende III wijf, ende hebben bestaen</l>
<l>Eenen dans te makene saen,</l>
<l n="15"><pb n="3,292"/> Ende singhen werliken zanc,</l>
<l>So dat die pape an sinen danc</l>
<l>Ghelet wart so ter selver stont,</l>
<l>Dattem die wort quamen inden mont,</l>
<l>Ende sijns ondanx moeste plegen.</l>
<l n="20">Hi ontboot hem dat si zwegen,</l>
<l>Maer si sijn dies niet en roeken.</l>
<l>Doe ginc hi hem an met vloeken,</l>
<l>Ende sprac: "Ons Heren mogenthede</l>
<l>Ende sente Magnus geve mede,</l>
<l n="25">Dat ghi moet in desen dingen</l>
<l>Aldit jaer al duere singhen."</l>
<l>Voer Gode worden daer gehort</l>
<l>Die vloeke ende dese wort,</l>
<l>Ende bleven dansende vort an.</l>
<l n="30">Daer was eens papen sone Jhan,</l>
<l>Die siere zuster inden dans</l>
<l>Biden aerme nam al gans,</l>
<l>Alse diese uut te haelne mect,</l>
<l>Ende hevet den aerm uutgetrect,</l>
<l n="35">Datter nie dropels bloet uut vel:</l>
<l>Dat dochtem alte selsiene spel.</l>
<l>Nochtanne bleef soe vort dat jaer</l>
<l>Dansende ende singhende daer.</l>
<l>Hem en scaedde hitte no coude,</l>
<l n="40">Noch geen reghen, alst God woude,</l>
<l>Noch honger, no dorst, no ander dinc</l>
<l>Hem altoes niet an en ginc.</l>
<l>Cledere no scoen en sleten niet,</l>
<l>Maer rechts alse een ontsinnet diet</l>
<l n="45">Gingen si dansen ende singhen,</l>
<l>So dat si in die erde ghinghen,</l>
<l>Dalende teersten toten knien;</l>
<l>Doe gingen si dalende nadien,</l>
<l>Dattem hare ommeganc</l>
<l n="50">Toten dien quam eer iet lanc.</l>
<l>Alse dat jaer quam omme recht,</l>
<l>Quam van Coelne bisscop Herbrecht,</l>
<l>Ende ontbandse vanden banden</l>
<l>Des bands, daer si vanden handen</l>
<l n="55">Vanden pape waren gebonden,</l>
<l>Ende ledese ten selven stonden</l>
<l>Voer sente Magnus outaer,</l>
<l>Ende maketse imbans daer.</l>
<l>Des papen dochter ende drie daer mede</l>
<l n="60">Bleven doot daer up die stede.</l>
<l>Dandere, dat wonder sceen,</l>
<l>Sliepen drie nachte achter een.</l>
<l>Sulke storven vanden lieden,</l>
<l>Daer miraclen af ghescieden,</l>
<l n="65">Want dberouwen dat was groot.</l>
<l>Somege voer hare doot</l>
<l>Worden juchtich ende ontgouden</l>
<l>Die mesdaet van haren scouden.</l>
<l>Obrecht, die een was der ghesellen,</l>
<l n="70">Liet dit bescreven dat wi tellen,</l>
<l>Daer aldus bescreven staet</l>
<l>Int alende dese daet:</l>
<l>"Dese lettren waren gegheven</l>
<l>Naer des bisscops Herbrechts leven</l>
<l n="75">Vanden bisscop Pelegrijm,</l>
<l>Int jaer ons Heren, seget de rijm,</l>
<l>Dusent X ende drie."</l>
<l>Sulc wonder gheschiede nie.</l>
</div>
<div type="subchapter"><head type="subchapter">Godeverts orloghe van Lotterike. XXXVII.</head>
<l>                In desen tiden of hier omtrent,</l>
<l>Also alsemen bi jeesten kent,</l>
<l>Wart sente Adelbrecht martelare</l>
<l>In Prusen lant, die verre es mare,</l>
<l n="5">Die de Hongre enten coninc Stevene</l>
<l>Brochte ten euweliken levene.</l>
<l>                In desen tiden Godevaert.</l>
<l>Die hertoghe van Lottrike waert</l>
<l>Na Otten Karles soens doot,</l>
<l n="10">Quam met enen here groot</l>
<l>Up dat lant van Henegouwen.</l>
<l>Daer dedi scade ende vele rouwen,</l>
<l>Maer Reinier, die grave was daer,</l>
<l><pb n="3,293"/> Volgedem met here naer.</l>
<l n="15">Hem halp die grave Lambrecht mede,</l>
<l>Grave van Lovene die stede.</l>
<l>Dese Lambrecht was Reiniers oem,</l>
<l>Sijns vader broeder, ende nam goem</l>
<l>Om te helpene sinen maech,</l>
<l n="20">Ende quam te helpene niet traech</l>
<l>Bi Florinens up een velt;</l>
<l>Aldaer vachtmen met gewelt.</l>
<l>Daer bleven upten velde doot</l>
<l>Meer dan V<hi rend='sup'>C</hi> heren groot.</l>
<l n="25">Van Lovene die grave Lambrecht</l>
<l>Die bleef daer upten velde recht</l>
<l>Versleghen onder dandere liede,</l>
<l>Daer een wonder groot ghesciede;</l>
<l>Want grave Lambrecht was inder hopen</l>
<l n="30">Dat hi den zeghe soude belopen,</l>
<l>Want hi haddem indie vaert</l>
<l>Met heilechdoeme so bewaert,</l>
<l>Dattem anden hals hinc</l>
<l>Ene filaterie, die hem ghinc</l>
<l n="35">Ter borst neder, daer in lach</l>
<l>Heilechdoem, dies men doe plach,</l>
<l>Ende hoopte te winne zeghe</l>
<l>Biden heilechdoeme alle weghe,</l>
<l>Ende seker tsine indie noot.</l>
<l n="40">Alse hem nakede die doot,</l>
<l>Vlooch die filaterie verre</l>
<l>Van sinen halse, alst ware erre,</l>
<l>Ende viel up enen huevel daer</l>
<l>Vandien velde, niet wel naer,</l>
<l n="45">Ende hi die verwonnen was</l>
<l>Bleef doot cortelike na das.</l>
<l>Een ridder bleef daer inde scare,</l>
<l>Die wart des heilechdoems geware,</l>
<l>Ende hevet te hant ontfaen,</l>
<l n="50">Ende staect in sine couce saen,</l>
<l>Maer alte hant sijn die hem zwal.</l>
<l>Doe seidi die waerheit al</l>
<l>Shertogen broeder, ende gaf hem mede</l>
<l>Die filaterie daer ter stede.</l>
<l n="55">                In Heinrix XVde jaer</l>
<l>Sachmen die comete claer;</l>
<l>Ghelijc enen balke groot</l>
<l>Sachmense vier maent al bloet.</l>
<l>                In keyser Heinrix XVIde jaer</l>
<l n="60">So rees eene orloghe zwaer</l>
<l>Tusscen den West Vriesen ende Hollant,</l>
<l>Die grave Diederic waren viant,</l>
<l>Want si sinen vader hadden doot,</l>
<l>Den grave Arnout, met volke groet,</l>
<l n="65">Dien hi gherne wreken woude.</l>
<l>Alsemen daer vechten soude,</l>
<l>Quam die hertoge Godevaert,</l>
<l>Vanden keyser gesent daer waert,</l>
<l>Ende men stont ten selven tiden</l>
<l n="70">Ghescaert an beden ziden.</l>
<l>Eene stemme riep daer: "Vliet!"</l>
<l>Wie dat was en weetmen niet,</l>
<l>Ende dat here met groter vrucht</l>
<l>Warp hem doen indie vlucht.</l>
<l n="75">Clene menechte vanden Vriesen</l>
<l>Daden menegen tlijf verliesen,</l>
<l>Entie hertoghe Godevaert</l>
<l>Wart gevaen daer inde vaert.</l>
</div>
<div type="subchapter"><head type="subchapter">Vanden keyser Traygane. XXXVIII.</head>
<l>                Keyser Heinric quam daer naer</l>
<l>In sijns riken XIXde jaer</l>
<l>Te Coelne up enen Kerstdaghe,</l>
<l>Om te doene daer omme claghe</l>
<l n="5">Sine hoocheit ende sine feeste.</l>
<l>Voer die beste entie meeste</l>
<l>Bat hi alse een omoedich knecht</l>
<l>Den bisscop van Colne Herbrecht,</l>
<l>Dat hi hem genaden dade</l>
<l n="10">Van alsulker overdade,</l>
<l><pb n="3,294"/> Alse hi dede ende sprac,</l>
<l>Daer hi hem dat rike afbrac.</l>
<l>Die bisscop heeftene upgeheven,</l>
<l>Ende hevet hem gerne vergeven,</l>
<l n="15">Ende voerseide sijns selves doot</l>
<l>Vorden keyser daer al bloot,</l>
<l>Ende saen daer na dedi sinen ende,</l>
<l>Dien menege miracle kende;</l>
<l>Entie bisscop Pelegrijm</l>
<l n="20">Die quam indie stede sijn.</l>
<l>                Willem seget in dystorie sine,</l>
<l>Dat Coelne eerst hiet Agrippine,</l>
<l>Van Agrippen den Roemhere,</l>
<l>Die te wive wilen eere</l>
<l n="25">Des goets Augustus dochter gewan,</l>
<l>Entie stat stichten began.</l>
<l>Daer na quam die goede Tragaen,</l>
<l>Ende hevet indie stat ontfaen</l>
<l>Die keysercrone, want men daer coos,</l>
<l n="30">Ende sach die stede volkeloes,</l>
<l>In goeden lande, in goeder lucht,</l>
<l>Up ene riviere van groter vlucht,</l>
<l>Ende brochte van Rome man ende vrouwen,</l>
<l>Die dat lant souden bouwen;</l>
<l n="35">Ende want <hi rend="italic">colo</hi> bouwen es in Latijn,</l>
<l>Moeste soe Coelne genant sijn.</l>
<l>                In dese stat so was een man</l>
<l>Die den bisscopstoel ghewan</l>
<l>Met dusghedaenre aventure.</l>
<l n="40">Lelijc was hi sere ter cure,</l>
<l>Maer van levene vulmaect.</l>
<l>Die keyser quam eens geraect</l>
<l>In ene jacht up enen Sondach,</l>
<l>Daer papen vastenavont up lach,</l>
<l n="45">Ende es te sinen geselscepe comen.</l>
<l>Ene kerke heefti vernomen</l>
<l>Biden woude ende daeran</l>
<l>Eenen pape alse een ackerman,</l>
<l>Lelijc boven allen onwensche,</l>
<l n="50">Bet een wonder dan een mensche.</l>
<l>Die keyser bat hem messe dare,</l>
<l>Ende seide dat hi riddere ware.</l>
<l>Die pape gereeddem daer toe,</l>
<l>Entie keyser peinsde doe:</l>
<l n="55">Want God alle mensceit maecte,</l>
<l>Twij hi creature so ongeraecte</l>
<l>Sinen lachame gedogen thandelen soude,</l>
<l>Ende twi God dat gedogen woude.</l>
<l>Die pape slouch an sinen zanc,</l>
<l n="60">So dat die tract ginc over lanc,</l>
<l>Daer een vers gewaget des:</l>
<l>"Wetet dat onse Here God es,"</l>
<l>Entie costre meste int wort.</l>
<l>Doe sanc die pape allene vort:</l>
<l n="65">"Hi makede ons diet al gebiet,</l>
<l>Wine maken ons selven niet."</l>
<l>Dats oft hi antworde brochte</l>
<l>Vander dinc die de keyser dochte.</l>
<l>Dese worden scoten in</l>
<l n="70">Den keyser in sinen zin,</l>
<l>Ende hilt den man over prophete,</l>
<l>Ende met ghewelde ende met gehete</l>
<l>Hevet hine bisscop te Coelne verheven.</l>
<l>                Indes selves bisscops leven</l>
<l n="75">Dede een edel man ontronnen</l>
<l>Daer int lant eene der nonnen,</l>
<l>Die scone was ende monyoot,</l>
<l>So dat hem die bisscop verboot</l>
<l>Ende waerpene inden ban.</l>
<l n="80">Alse sterven soude de heilege man,</l>
<l>Quamen des mans vriende ende baden</l>
<l>Den bisscop, dat hine soude ontladen.</l>
<l>Doe sprac hi: "Wille die keytijf</l>
<l>Laten dongevalleghe wijf,</l>
<l n="85">So verlatic hem den ban;</l>
<l>Blivet hi met hare vort an,</l>
<l>So willickene vor Gode daghen,</l>
<l>Tantwordene van deser claghen.</l>
<l>Ic sal den gheest gheven uut</l>
<l n="90">Teersten datmen middach luut."</l>
<l>Also staerf die bisscop daer;</l>
<l>Ende daer na recht over een jaer,</l>
<l><pb n="3,295"/> Ter selver wilen, ten selven daghe,</l>
<l>Staerf die verbanne in swaerre plage</l>
<l n="95">Met sire amien daer hi lach,</l>
<l>Want het slougene een donreslach.</l>
</div>
<div type="subchapter"><head type="subchapter">Vanden hertoghe Ricaerde van Normendien. XXXIX.</head>
<l>                Tien tiden was in Normendien</l>
<l>Hertoghe Ricaerd, horic lyen,</l>
<l>Ricards sone ende Robbrecht broeder.</l>
<l>Uut Inglant was haer moeder,</l>
<l n="5">Des coninx zuster Edelreet,</l>
<l>Tallen dogeden was soe gereet,</l>
<l>Ende Edewaerts, diere was vermort.</l>
<l>Dese vulmaecte, alsemen hort,</l>
<l>Van Viscamp, dat began</l>
<l n="10">Sijn vader Ricaerd, die edel man.</l>
<l>Nachts so plach dese Ricaert</l>
<l>Sinen cnape tontslupene ter vaert,</l>
<l>Ende ginc ter moenke mattine mede,</l>
<l>Ende lach danne in sine ghebede</l>
<l n="15">Al tote dien dat was dach:</l>
<l>Dit was dat hi altoes plach.</l>
<l>Eens so hevet hi dit bestaen,</l>
<l>Ende quam ten cloestre gegaen,</l>
<l>Ende vant die monster dore gesloten.</l>
<l n="20">Hi clopte buten ende maecte ryoten,</l>
<l>Ende hevet des cloesters ruste genomen.</l>
<l>Die coster es ter dore comen,</l>
<l>Ende ondeedse ende hevet versien</l>
<l>Vor sinen ogen staende dien</l>
<l n="25">Met ondieren clederen daer.</l>
<l>Hi vlieget hem te hant int haer,</l>
<l>Ende gaf hem oec menegen plat.</l>
<l>Sonder wort ghedogedi dat</l>
<l>Met utermaten simpelen zinne.</l>
<l n="30">Ten naesten daghe ten beghinne</l>
<l>Clagedi in capitelen dat.</l>
<l>Den moenc dagedi teere stat,</l>
<l>Tenen dorpe, dat hi daer quame:</l>
<l>Hi soude so wreken sine blame,</l>
<l n="35">Daer soude al Vrancrike af spreken.</l>
<l>Die moenc quam tien dage streken,</l>
<l>Ende wart swaerlike ghedampneert;</l>
<l>Maer Ricaerd heeftene geabsolveert,</l>
<l>Ende gaf hem tdorp daer dat was,</l>
<l n="40">Dat rike was, sijt seker das,</l>
<l>Dat bleef der costerien vort.</l>
<l>Oec so seidi dese wort,</l>
<l>Dat hi een goet moenc ware,</l>
<l>Want hi sijns dinx so wel nam ware,</l>
<l n="45">Ende sine cilentie hilt wel,</l>
<l>Daer hi gram was ende fel.</l>
<l>                Dese Ricaerd was hertoghe daer</l>
<l>In Normendien XXVIII jaer,</l>
<l>Ende alse hi staerf wildi wilcuren,</l>
<l n="50">Datmenne groeve buten duren,</l>
<l>Daer tfolc up hem terde met allen,</l>
<l>Ende reghen up hem soude vallen.</l>
<l>                Sijn broeder was erdsch bisscop echt</l>
<l>Van Ruem, entie hiet Robbrecht,</l>
<l n="55">Die sine ordine ende sine eere</l>
<l>Sette in ondogeden sere;</l>
<l>Maer alse hi ter ouden ginc,</l>
<l>Verbeterde hi so sine dinc</l>
<l>Met aelmoesne te Gode waert.</l>
<l n="60">                Sijn broeder hertoghe Ricaert</l>
<l>Liet enen sone die Ricaerd hiet,</l>
<l>Die een jaer here was ende el niet.</l>
<l>Dien segetmen dat Robbrecht vergaf,</l>
<l>Sijn broeder, ende brochten slijfs af.</l>
<l n="65">Dies voer Robbrecht over hem</l>
<l>Sident in Jherusalem,</l>
<l>Ende bleef doot int wederkeren.</l>
<l>                Int XXste jaer, alse ons leren</l>
<l>Die jeesten van keyser Heinrike,</l>
<l n="70">Quamen tAken ghemeenlike</l>
<l>Ridderscap ende paepscap mede</l>
<l>Eenen seent te houdene inde stede.</l>
<l>Daer wart die droochte also groot,</l>
<l>Ende so grote hitte indie lucht scoot,</l>
<l n="75">Datter menech bi verswalt.</l>
<l>Menege beeste dat ontghalt.</l>
<l>Colummen ende paviment</l>
<l>Sweeten daer al ommetrent,</l>
<l><pb n="3,296"/> Dat si dochten also ghebaren,</l>
<l n="80">Of si al beghoten waren.</l>
<l>                Dese Heinric hadde in sinen stonden</l>
<l>Te wive ver Coenegonden;</l>
<l>Ende wants hem beden hevet behaget,</l>
<l>Bleven si te samen maghet,</l>
<l n="85">Ende maecten, dies si hebben roem,</l>
<l>Van Bavesberghe dat bisscopdoem,</l>
<l>Daermense beede liggen siet,</l>
<l>Ende menege miracle ghesciet</l>
<l>Bi hem beeden te meneger tijt.</l>
<l n="90">                Dese Heinric vacht menegen strijt</l>
<l>In Beheem ende in Ytale</l>
<l>Ende int Duutsce lant also wale.</l>
<l>                In sijn XXIIste jaer</l>
<l>Van sinen rike riep hi naer</l>
<l n="95">Sine vorste ende gaf up trike,</l>
<l>Ende voer hem allen gemeenlike</l>
<l>Gaf hi hem eenen edelen man,</l>
<l>Die Coenraet hiet, die trike vinc an.</l>
<l>Bisscop Adelbout, alsict verheeste,</l>
<l n="100">Screef des keysers Heinrix jeeste.</l>
</div>
<div type="subchapter"><head type="subchapter">Hoe dander Coenraet keyser wart. XL.</head>
<l>                Coenraet ontfinc tkeyserike</l>
<l>Int jaer ons Heren sekerlike</l>
<l>M XX ende vive:</l>
<l>XV jaer was hijt in desen live.</l>
<l n="5">Desen heetmen den anderen Coenraet,</l>
<l>Want dat hier een voren staet</l>
<l>Die coninc was gebenediet</l>
<l>Int Duutsce lant, niet keyser gewyet.</l>
<l>                Int eerste jaer van sinen rike</l>
<l n="10">Grouf men den anderen Heinrike</l>
<l>Te Bavenberge, alst es geseget,</l>
<l>Daer hi bi sinen lieve leghet.</l>
<l>                Want dat rike hadde gestaen,</l>
<l>Sijnt dat die Duutsce eerst hadden ontfaen,</l>
<l n="15">Van ore tore tote desen Heinrike,........</l>
<l>Ende drougen over een gemeenlike,</l>
<l>Dat trike niemen en soude versterven,</l>
<l>Maer bider cuere sonder erven,</l>
<l>Ende was III papen ende IIII lantheren</l>
<l n="20">Die cuere gegeven met eren.</l>
<l>Die papen salic u visieren:</l>
<l>Coelne, Magensen ende Trieren.</l>
<l>Die van Coelne es cancelier</l>
<l>In Ytale, lesen wi hier;</l>
<l n="25">Die van Magensen in Germeine,</l>
<l>Dats int Duutsce lant gemeine;</l>
<l>Die van Trieren eist in Gallen,</l>
<l>Dats int Walsche, horen wi callen.</l>
<l>Dit sijn die drie canceleren,</l>
<l n="30">Die den keyser kiesen ter eeren.</l>
<l>Deen lantshere es die van Beheem;</l>
<l>Die cuere moet gaen an hem,</l>
<l>Entie es des riken scinke,</l>
<l>Also alsic mi bedinke.</l>
<l n="35">Dander kieser pleget te sine</l>
<l>Die palesgrave vanden Rine,</l>
<l>Entie es drussate vanden hove</l>
<l>Des keysers met groten love.</l>
<l>Die derde van Sassen hertoghe,</l>
<l n="40">Die moet vorden here hoghe</l>
<l>Sijn zwert dragen, alst es feeste,</l>
<l>Voer die hogeste entie meeste.</l>
<l>Van Brandeborch die maercgrave</l>
<l>Die es die vierde een hier ave,</l>
<l n="45">Die es des riken camerare.</l>
<l>Dese VII heren mare</l>
<l>Kiesen na die Duutsche wet</l>
<l>Hem diemen tAken inden stoel set,</l>
<l>Ende dien de paues gevet te lone,</l>
<l n="50">Waere hijs wert, die coninc crone.</l>
</div>
<div type="subchapter"><head type="subchapter">Robbrechts doot van Vrancrike. XLI.</head>
<l>                In des keysers Coenraets dagen</l>
<l>So vantmen, horen wi gewaghen,</l>
<l><pb n="3,297"/> Grote papen van hogen live</l>
<l>In Vrancrike meer dan vive,</l>
<l n="5">In Bourgoenyen ende in Loreine,</l>
<l>Ende int Duutsce lant ghemeine,</l>
<l>Die waren inder heileger kerken</l>
<l>Grote prelate, grote clerken.</l>
<l>Oec so was doe in Ytale</l>
<l n="10">Een, hiet Wijde, also wale,</l>
<l>Van Arechten uter stede,</l>
<l>Die verlichte musike mede;</l>
<l>Want hi <hi rend="italic">ut, re, mi, fa, sol, la</hi> vant</l>
<l>Kindere te leerne andie hant,</l>
<l n="15">Dies men en wiste eer clene no groet,</l>
<l>Ende dies die kerke hadde noot.</l>
<l>                Keyser Coenrade gheviel hier naer,</l>
<l>Dat hi in sijn vijfte jaer</l>
<l>Orlogen began up die Slaven,</l>
<l n="20">Die sinen vorders rente gaven;</l>
<l>Ende uptie Hongren, daer hi mede</l>
<l>Comen was al buten vrede,</l>
<l>So besetti sine vaert,</l>
<l>Daer hijs lettel te boven waert.</l>
<l n="25">                In Inglant was here do</l>
<l>Een die hiet Cinico,</l>
<l>Een goet kerstijn man ende milde,</l>
<l>Die sijn weldoen vermaren wilde</l>
<l>Tote Chaerters in Vrancrike;</l>
<l n="30">Want hi horde dat edelike</l>
<l>Die bisscop Fubrecht vander stede</l>
<l>Onser vrouwen kerke maken dede,</l>
<l>Ende sendde aldaer ter stat</l>
<l>Om te helpene groten scat.</l>
<l n="35">Dese Fubrecht, alse wijt horen,</l>
<l>Hadde uutnemende vercoren</l>
<l>Die moeder Gods dor haren danc,</l>
<l>Ende las van hare ende sanc.</l>
<l>Ende oec leestmen van hem dat,</l>
<l n="40">Dat hi ziec lach teere stat,</l>
<l>Daer hem sijns in sinen rouwe</l>
<l>Vandde onse soete vrouwe,</l>
<l>Ende hem up siere leppen elc</l>
<l>Droopte van haerre soeter melc,</l>
<l n="45">Ende hi uptie stede ghenas</l>
<l>Vanden evele daer hi in was.</l>
<l>                In Coenraets vijfte jaer</l>
<l>Verloos Vrankerike zwaer,</l>
<l>Want die coninc staerf, Robbrecht,</l>
<l n="50">Die sere milde was ende gerecht</l>
<l>Den aermen in sinen rike.</l>
<l>Dese was gehuwet edelike</l>
<l>An des graven dochter Gimbelijn;</l>
<l>Tlant van Provensen was sijn;</l>
<l n="55">Constantien haddi sire dochter,</l>
<l>Dier therte was te nemene sochter,</l>
<l>Dan het was enege dinc te gevene.</l>
<l>Dies plach Robbrecht in sinen levene,</l>
<l>Waest ors, ghelt, goet oft cleet,</l>
<l n="60">Dat hi seide: "Wacht, dats niet weet</l>
<l>Constantie met vrecken zinne."</l>
<l>Hine hietse niet coninghinne,</l>
<l>Welc tijt so hi ghevens plach,</l>
<l>Want soene node geven sach.</l>
<l n="65">Enen sone haddi, hiet Huge de grote,</l>
<l>Die hi voer des lants ghenote</l>
<l>Binnen sinen live cronen dede</l>
<l>Te Compiengen indie stede,</l>
<l>Die staerf eer die vader staerf.</l>
<l n="70">                Na coninc Robbrechte so verwaerf</l>
<l>Heinric sijn sone, die dat lant</l>
<l>Van Vrankerike hadde inde hant</l>
<l>XXX jaer alse here.</l>
<l>                In Coenraets tiden gheviel mere,</l>
<l n="75">Want dat in sijn VIIIste jaer</l>
<l>In Vrancrike wart openbaer</l>
<l>Vanden bisscoppen uutgegeven</l>
<l>Ene niewe maniere van smenscen leven,</l>
<l><pb n="3,298"/> Dat si geboden utermaten</l>
<l n="80">Te houdene haren ondersaten;</l>
<l>Want een seide dat hi ontfinc</l>
<l>Van hemelrike van deser dinc</l>
<l>Lettren, die waren gegheven,</l>
<l>Ende wilden dat tfolc dus soude leven:</l>
<l n="85">Niemen en soude wapene dragen,</l>
<l>Ende omme roof soude niemen claghen;</l>
<l>Sloughemen af sine maghe,</l>
<l>Ne dader omme wrake no claghe,</l>
<l>Maer verghave alle daghe.</l>
<l n="90">Men soude alle Vrijndaghe</l>
<l>Eten water ende broot,</l>
<l>Ende tSaterdaghes dor ghene noot</l>
<l>Eten weder vleesch no smout.</l>
<l>Eist dat men dese vastene hout,</l>
<l n="95">So wilden si dat orconden,</l>
<l>Dat het aflaet ware van zonden,</l>
<l>Ende anders penetencie ghene</l>
<l>Van mesdaet doet groot no clene.</l>
<l>Ende dat soude sweren dan</l>
<l n="100">Te houdene elc wijf, elc man,</l>
<l>Ende diet te swerne niet en core,</l>
<l>Dat hi sijn kerstijndoem verlore,</l>
<l>Ende sijns niemen in sine doot</l>
<l>Ne vanden soude, clene no groot,</l>
<l n="105">Ende men niemene gehinghe</l>
<l>Dat hi mettem ten grave ghinghe.</l>
<l>Dat ende andere onreene saken</l>
<l>Wilden si upbringen ende maken.</l>
</div>
<div type="subchapter"><head type="subchapter">Van eere niewer wet die was vonden. XLII.</head>
<l>                Dese niewe selsiene ghebode,</l>
<l>Of si comen waren van Gode,</l>
<l>Waren some liede diese ontfingen,</l>
<l>Meer om nieuweden van dingen</l>
<l n="5">Dan om sonderlange leven.</l>
<l>Alse dus dit soude sijn verheven,</l>
<l>Ontseit gheen bisscop gemeenlike</l>
<l>Onder die crone van Vrancrike,</l>
<l>Noch onder die Vrancsce bisscopdoeme,</l>
<l n="10">Sonder een, die ic u noeme,</l>
<l>Die bisscop Geraert van Camerike.</l>
<l>Dats die gene die al eenlike</l>
<l>Van Lottrike behort te Riemen.</l>
<l>Met genen dinghen en mochtem niemen</l>
<l n="15">Daer toe bringen no dwingen,</l>
<l>Dat hi dies wilde gehinghen;</l>
<l>Maer elc poyntkijn hi verleide,</l>
<l>Ende ontbant ende wederseide</l>
<l>Met redene scone ende claer,</l>
<l n="20">Ende togede wel ende openbaer,</l>
<l>Dat die werelt van beghinne,</l>
<l>Sijnt lieden hadden geweest daer inne,</l>
<l>Ghesceden was in drie manieren:</l>
<l>In ackerlieden, die visieren</l>
<l n="25">Hoemen lijfnere ghecrighe;</l>
<l>In ridderscepe, die met wighe</l>
<l>Jegen die onnutte vechten</l>
<l>Ende vredelijc volc berechten;</l>
<l>Ende in paepscap, die desen tween</l>
<l n="30">Den woch wisen over een,</l>
<l>Hoe si naer dit cranke leven</l>
<l>Werden te hemele verheven.</l>
<l>Deene paertie sal die twee voeden</l>
<l>Ende indie erdsche dingen goeden,</l>
<l n="35">Entie twee sullen den derden</l>
<l>Wijsheit leeren ende beverden.</l>
<l>"Hier omme," sprac bisscop Geraert,</l>
<l>"Dinct mi goet sijn, datmen bewaert</l>
<l>Elc man met wapene in sijn leven,</l>
<l n="40">Die daer toe so es bedreven;</l>
<l>Ende men onrecht ende rove</l>
<l>Wedergheve na tgelove</l>
<l>Der niewer wet enter oude;</l>
<l>Ende men met crachten niet houde</l>
<l n="45">Den ghenen diemen onrecht doet,</l>
<l>Sijt an sijn lijf, sijt an sijn goet,</l>
<l>An wonden of an dootslaghen,</l>
<l>An hem selven of an sine maghen,</l>
<l>Dat hi bedwongen si tier stat</l>
<l n="50">Al slichts te verghevene dat,</l>
<l>Maer datmen hem sal sonder ghile</l>
<l>Raden nader ewangile,</l>
<l>Dat hi vergave dat ende dit,</l>
<l>Also alst Pater Noster bit.</l>
<l n="55">Datmen mede vastens plaghe</l>
<l>Up Vrijndaghe of up Saterdaghe</l>
<l>Onder alle lieden ghemeene,</l>
<l><pb n="3,299"/> Dat ware eene redene cleene,</l>
<l>Want die liede altemale</l>
<l n="60">Ne vermogent niet even wale,</l>
<l>Ende oec en mochtsi met dien dingen</l>
<l>Niet al hare dinc vulbringen;</l>
<l>Want die lieden sonder waen</l>
<l>Ne hebben niet even vele mesdaen,</l>
<l n="65">Want deen meer, dander min:</l>
<l>Dus moet ghevouge sijn daer in;</l>
<l>Entie lieden, alsemen siet,</l>
<l>Sijn alle van eere ordinen niet.</l>
<l>Dat oec die lieden sweren souden</l>
<l n="70">Sulke ordinantse houden,</l>
<l>Ne dochte mi niet ter zielen vromen,</l>
<l>Want meenheet mochter wel af comen;</l>
<l>Ende datmen vermeesamen soude</l>
<l>Den ghenen diet doen niet en woude,</l>
<l n="75">Ende sijns evels oec niet vanden,</l>
<l>No graven met levenden handen,</l>
<l>Dat waren ongehorde saken.</l>
<l>Ons mogen wel genoegen de spraken,</l>
<l>Die dapostelen uutvercoren</l>
<l n="80">Ons gaven ende andere hier te voren;</l>
<l>Entie oec gaet jegen die wet,</l>
<l>Datmen hem penetencie set."</l>
<l>Dus vellede met redene al</l>
<l>Die bisscop Geraert dit gescal.</l>
</div>
<div type="subchapter"><head type="subchapter">Enen camp van enen ruese jegen een kint. XLIII.</head>
<l>                In keyser Coenraets Xde jaer</l>
<l>Staerf in Vlaendren over waer</l>
<l>Die grave Bouden metten baerde,</l>
<l>Die Vlaendren hilt metten zwaerde</l>
<l n="5">XLVII jaer achter een.</l>
<l>Sijn ghelike was cume geen.</l>
<l>Dese nam te wive in sinen live</l>
<l>Van Lucenborch ene, hiet Ogive,</l>
<l>Des graven dochter, hiet Ghiselbrecht.</l>
<l n="10">An dese vrouwe wan hi echt</l>
<l>Eenen sone die Boudene hiet,</l>
<l>Dien hi int lant van Vlaendren liet.</l>
<l>Dese sone hiet van Risle Boudene,</l>
<l>Die hem Vlaendren pijnde te houdene</l>
<l n="15">Met eeren na des vader doot,</l>
<l>Ende levede met eeren groot.</l>
<l>                Int XIIste jaer van Coenraeds rike</l>
<l>Dedi sinen sone Heinrike</l>
<l>Cynitoens dochter van Ingelant</l>
<l n="20">Nemen in wetteliken bant,</l>
<l>Die hiet Gonnilt, alst Willem seget,</l>
<l>Dies dIngelsce jeeste bescreven leget.</l>
<l>Haer broeder was de coninc Hardeninc.</l>
<l>Alse dese Gonnilt te scepe ginc,</l>
<l n="25">Ghebrochtense die hoge baroene,</l>
<l>Die haren cost mede te doene</l>
<l>Gaven menech diere prosent.</l>
<l>Dus es soe in Almaengen gesent,</l>
<l>Ende was goet stic met haren man.</l>
<l n="30">Ten lesten leidemen hare an,</l>
<l>Dat soe geploghen hadde onwet,</l>
<l>Ende verbuert hadde haers heren bedt;</l>
<l>Ende die hare mede dit teech an,</l>
<l>Was een ruese, een groot man,</l>
<l n="35">Ende niemen was van haren cnechten,</l>
<l>Die voer hare wilde vechten.</l>
<l>Soe nam een kint, dat soe daer brochte</l>
<l>Uut Inglant, als soe tlant sochte,</l>
<l>Ende settet vor hare inden crite.</l>
<l n="40">Dat maecte hare des lachters quite;</l>
<l>Want, alst God wilde, die gygant</l>
<l>Wart gheanxent altehant.</l>
<l>Tkint wan den zeghe, alst God wilde,</l>
<l>Ende nemmermeer constmen Gonnilde,</l>
<l n="45">No met dreghene, no met beden,</l>
<l>Ghebringen te diere mogentheden,</l>
<l>Dat soe ten manne wilde keren;</l>
<l>Maer soe ginc henen Gode teeren</l>
<l>In eenen cloester met nonnen,</l>
<l n="50">Ende es der werelt dus ontronnen.</l>
<l><pb n="3,300"/>                 In Coenraets XIIIIde jaer</l>
<l>So staerf, lesen wi voer waer,</l>
<l>Grave Diederic van Hollant,</l>
<l>Die die vierde was, alsict vant,</l>
<l n="55">Grave die Hollant berechte.</l>
<l>Dese was na graven rechte</l>
<l>Tote Egmonde begraven,</l>
<l>Daar hi vele gaf groter haven.</l>
<l>LVI jaer vinden wi van desen,</l>
<l n="60">Dat hi grave hadde ghewesen.</l>
<l>Otilt sijn wijf, alse wi lesen,</l>
<l>Levede VI jaer naer desen,</l>
<l>Ende leghet in Sassen, alse wijt horen,</l>
<l>Want soe danen was geboren</l>
<l n="65">Vanden hoghesten vanden lande.</l>
<l>Dese Diederic, alsict bekande,</l>
<l>Was dalre eerste Hollandsce grave,</l>
<l>Die lijf uutgaf ende have,</l>
<l>Omme tlant te soukene van over mere</l>
<l n="70">Alse pelegrijm ende niet met here.</l>
<l>Eenen sone haddi, die Diederic hiet,</l>
<l>Dien hi Hollant na hem liet,</l>
<l>Ende eenen andren, die hiet Florens,</l>
<l>Die ghegoet was upten chens</l>
<l n="75">Vanden Vriesen. Daer quaemt ave</l>
<l>Datmen hiet der Vriesen grave.</l>
</div>
<div type="subchapter"><head type="subchapter">Keyser Coenraets doot. XLIIII.</head>
<l>                Nu volgen wi der ystorien naer.</l>
<l>In Coenraets XVde jaer</l>
<l>Sachmen anden hemel zuudoest</l>
<l>Een tekijn, alst ware een mestroost:</l>
<l n="5">Een vier, rechts in diere gebare</l>
<l>Oft een groot balke ware,</l>
<l>Die mede nader zonnen ran,</l>
<l>Doe soe ten westen keren began,</l>
<l>So dat die zonne over lach.</l>
<l n="10">Doe vielt neder, daert menich sach,</l>
<l>Ende langhen tijt sachmen daer naer,</l>
<l>Daer het viel, lijctekijn claer.</l>
<l>                Int selve jaer quam in Ytale</l>
<l>Keyser Coenraet gewapent wale</l>
<l n="15">Met groten here, omme tonder te doene</l>
<l>Die ghene die waren so coene,</l>
<l>Dat sine wilden wederstaen;</l>
<l>Want die Lumbaerde sonder waen</l>
<l>Hadden die wort gedaen spreken,</l>
<l n="20">Dat si ghenen here en weken,</l>
<l>Diese meer wilde vervaren,</l>
<l>Dan si selve wilden te waren.</l>
<l>Doe vinc die keyser inden lande</l>
<l>Bisscoppe ende els sine viande;</l>
<l n="25">Maer die bisscop van Melaen</l>
<l>Die es hem ontweken saen,</l>
<l>Dies verbrande die keyser dat,</l>
<l>Wat hijs hadde buten der stat.</l>
<l>                In Tsinxene daghe was buter stede</l>
<l n="30">Die keyser ende sine princen mede</l>
<l>In een kercskijn bider port.</l>
<l>Daer drouch hi crone, ende men hort</l>
<l>So grote donre ende blexeme daer,</l>
<l>Dats menech hadde sulken vaer,</l>
<l n="35">Dat sire den zin omme verloren,</l>
<l>Ende some storven, alse wijt horen.</l>
<l>Die bisscop Brune, die messe dede,</l>
<l>Ende daertoe noch si viere mede</l>
<l>Die seiden, dat si saghen daer</l>
<l n="40">Sente Ambrosise selve al claer,</l>
<l>In een onwerdelijc gebaer</l>
<l>Den keyser selve dreghen daer.</l>
<l>Dus trac die keyser altemale</l>
<l>Weder uten lande van Ytale,</l>
<l n="45">Ende in Meye uptie derde Yde</l>
<l>Verginc die zonne ten ghetide,</l>
<l>Ende in Junius upten vierden dach</l>
<l>Die keyser selve doot nederlach.</l>
<l>                Na hem, alse ons seget Zegebrecht,</l>
<l n="50">Gewan sijn sone des riken recht,</l>
<l>Ende dat selve seget van hem</l>
<l>Van Malmesberghe Willem,</l>
<l>Die die jeeste screef van Inglant,</l>
<l>Ende oec seghet Elynant.</l>
<l n="55">Broeder Vincent seghet oec wale,</l>
<l><pb n="3,301"/> Die die Spieghele Ystoriale</l>
<l>Versaemde van vele bouken.</l>
<l>Maer alse wi die croniken souken,</l>
<l>Die versamende sider bi hem</l>
<l n="60">Die broeder Martijn van Beheem,</l>
<l>Na dat broeder Vincent bleef doot,</l>
<l>So dincter ons discort in groot,</l>
<l>Ende willen dat in Dietsche blivet,</l>
<l>Dat hi van desen Coenrade scrivet.</l>
</div>
<div type="subchapter"><head type="subchapter">Van keyser Coenrade ende van Lupoude. XLV.</head>
<l>                Martijn seget in sine croniken</l>
<l>Van desen Coenrade den riken,</l>
<l>Dat hi inden rike sette</l>
<l>Vele nuttelikere wette,</l>
<l n="5">Ende hi lant ende steden</l>
<l>Begerde te settene in vreden.</l>
<l>So sette hi, wie so vrede brake,</l>
<l>Dat menne onthovede om die sake.</l>
<l>Nu was een grave die Lupolt hiet,</l>
<l n="10">Dies daer omme niet en liet,</l>
<l>Hine was die sinen toren wrac,</l>
<l>Daer hi sinen vrede an brac;</l>
<l>Ende omme tontdragene sijn lijf,</l>
<l>So nam hi kindere ende wijf,</l>
<l n="15">Ende vlo daer mede in ene wostine,</l>
<l>Al daer hi met siere pine</l>
<l>Hem ende sijn wijf ende sine kinder</l>
<l>Aermelike onthilt ghinder;</l>
<l>Niemene wiste wat sijns gesciede.</l>
<l n="20">                Hier naer Coenraet ende sine liede</l>
<l>Voeren jagen inden wilden woude,</l>
<l>Ende alst God wilde ende wesen soude</l>
<l>So verloos hi volc ende honde,</l>
<l>Entie nacht quam in corter stonde,</l>
<l n="25">Enten keyser twifelde das</l>
<l>In wat steden dat hi was,</l>
<l>Ende wart versaghet hier af;</l>
<l>Ende, alse hem daventure gaf,</l>
<l>Quam hi ter loedsen daer Lupout</l>
<l n="30">Woende in dat groene wout,</l>
<l>Daermenne goelike ontfinc</l>
<l>Met alsulker aermer dinc</l>
<l>Alse men hem gehelpen mochte.</l>
<l>Snachts sliep hi inden strowe sochte,</l>
<l n="35">Entie vrouwe die zwaer was</l>
<l>Des selves nachts eens kints genas,</l>
<l>Eens soens, alst onse Here gaf.</l>
<l>Ene stemme die sprac daer af</l>
<l>Den keyser ene vremde mare,</l>
<l n="40">Dat die sone soude daer nare</l>
<l>Siere dochter ontfaen te wive,</l>
<l>Ende keyser sijn na sinen live.</l>
<l>Die keyser was dies tongemake,</l>
<l>Ende quam naer dese sake</l>
<l n="45">Des anders daghes daer die sine waren.</l>
<l>Sinen tween heimeliken cameraren</l>
<l>Hevet hi gheopenbaert tghint,</l>
<l>Ende hiet hem halen dat kint,</l>
<l>Ende hietem nemen sijn leven,</l>
<l n="50">Ende hem sine herte gheven.</l>
<l>Omme tkint voeren si te samen,</l>
<l>Ende met ghewelde dat sijt namen;</l>
<l>Maer, alsi quamen inden woude,</l>
<l>En waser gheen diet doden woude,</l>
<l n="55">Maer inden woude lieten sijt leggen.</l>
<l>Eens hasen herte nemen si ende secgen</l>
<l>Den keyser, dat sine herte ware:</l>
<l>Dus brochtsine een deel uten vare.</l>
<l>                Een hertoghe Heinric quam tien stonden</l>
<l n="60">Jagende met sinen honden</l>
<l>Inden woude, ende versach</l>
<l>Gheent kint wenende daert lach,</l>
<l>Dat sere was vulmaect van live.</l>
<l>Gheent kint brochti sinen wive</l>
<l n="65"><pb n="3,302"/> Heimelike ende bat,</l>
<l>Dat soe wilde heelen dat,</l>
<l>Dat hare dat kindekijn ware</l>
<l>Ende hijt gewonnen hadde an hare.</l>
<l>Die vrouwe hevet gerne gedaen.</l>
<l n="70">Men dede dat kint dopen saen,</l>
<l>Ende hietent Heinric allegader</l>
<l>Naer dien Heinrike sinen vader.</l>
<l>Sidert quam die keyser daer</l>
<l>Ende mercte gheent kint overwaer,</l>
<l n="75">Alset so verre was ghedeghen,</l>
<l>Dat het diennens mochte plegen;</l>
<l>Ende dochtem geliken, alse hijt sach,</l>
<l>Den kinde, daer hi wilen lach</l>
<l>Int wout, ende dochtem te waren</l>
<l n="80">Dat het ware vandien jaren.</l>
<l>Dat kint hi mettem verhief,</l>
<l>Al en waest den vader niet lief,</l>
<l>Ende visierde ende dochte,</l>
<l>Hoe hi dat kint ontliven mochte.</l>
<l n="85">Eens gaf hi hem eenen brief,</l>
<l>Ende sendene, of hine hadde lief,</l>
<l>Ter keyserinnen sinen wive,</l>
<l>Dat hi eene boetscap drive,</l>
<l>Ende inden brief stont gescreven,</l>
<l n="90">Dat soe hem dade nemen tleven</l>
<l>Teerst dat soe den brief ontfinghe.</l>
<l>Nu ghesciede den jongelinge,</l>
<l>Die niet en wiste wat die brief sprac,</l>
<l>Daer hi henen sinen woch trac,</l>
<l n="95">Dat hem die vaec dede leet,</l>
<l>Dat hi in eens papen huus reet</l>
<l>Ende beette ende ruste daer.</l>
<l>Die pape selve die quam naer</l>
<l>Ende vant dien jongelinc daer slapen,</l>
<l n="100">Ende sach sine buerse gapen:</l>
<l>Daer in vant hi enen brief.</l>
<l>Heimelike alse een dief</l>
<l>Hevet hi des keysers zeghel ondaen,</l>
<l>Ende vanter in ghescreven staen</l>
<l n="105">Die doot vanden jongelinc.</l>
<l>Doe verkeerdi die dinc,</l>
<l>Ende dede die mort af altemale,</l>
<l>Ende screef selve harde wale:</l>
<l>"Teersten dat ghi siet den jongen man,</l>
<l n="110">Ghevet hem een onser dochter dan."</l>
<l>Dien brief stac hi ins jongelinx tasse,</l>
<l>Ende so henen alse die rasse.</l>
<l>Die jonghelinc ter keyserinnen;</l>
<l>Ende als soe gelas den brief binnen,</l>
<l n="115">Wonderde hare duere sere</l>
<l>So verdich ghebot van haren here.</l>
<l>Die dochter gaf soe hem te wive,</l>
<l>Alse die niet en dar dat het blive.</l>
<l>Alse den keyser quam die mare,</l>
<l n="120">Quam hem wonder an met vare,</l>
<l>Maer so dorsochtijt algader,</l>
<l>Dat hi vernam dat sijn vader</l>
<l>Lupolt was, die edel grave;</l>
<l>Doe stont hi sijns belgens ave.</l>
<l n="125">Dese Heinric, scrijft Martijn albloot,</l>
<l>Wart keyser na Coenraets doot,</l>
<l>Ende maecte eenen cloester mede,</l>
<l>Daer hi begraven was tier stede.</l>
</div>
<div type="subchapter"><head type="subchapter">Van eenen clerc ende van eere nonnen. XLVI.</head>
<l>                Int jaer M ende X waerf viere,</l>
<l>Dat Maria die goedertiere</l>
<l>Den Gods sone ter werelt brochte,</l>
<l>Alsict inder jeesten besochte,</l>
<l n="5">Wart die derde Heinric, alsict gome,</l>
<l>Keyser int rike van Rome,</l>
<l>Die Coenraets zwager was of sone:</l>
<l>XII jaer regneerde die ghone.</l>
<l>                Dese dwanc die Windelike,</l>
<l n="10">Dat was een volc dat heidijnlike</l>
<l>Levede, ende leget haer lant an Zwaven,</l>
<l>Ende, alst ons bescreven gaven</l>
<l>Willem ende oec Helynant,</l>
<l>So anebeden dese in haer lant</l>
<l n="15">Daventure over godinne,</l>
<l>Ende hadden dor hare minne</l>
<l>Een beelde hare gemaect mede,</l>
<l>Dat stont in eere hogher stede,</l>
<l>Ende hadde, alse wijt horen,</l>
<l n="20">Indie rechter hant cenen horen.</l>
<l><pb n="3,303"/> Dien vulden si met soeten mede,</l>
<l>Ende so quamen si daer ter stede</l>
<l>Updien dach, alsemen ons seghet,</l>
<l>Daer sente Andries dach up leget,</l>
<l n="25">Ende maecten hem met feesten dul.</l>
<l>Vonden si ghenen horen vul,</l>
<l>So waren si blide ende vro</l>
<l>Ende seiden, hem soude gescien also</l>
<l>Ten naesten jare die tijt te sise.</l>
<l n="30">Vonden sine ydel, so vloucten sise</l>
<l>Daventure, ende ontsaghen</l>
<l>Datse die diere tijt soude plaghen.</l>
<l>                Heinric die derde die dwanc dese</l>
<l>Te sulken dienste, alsict lese,</l>
<l n="35">Dat in elken hoghen tiden</l>
<l>Vier die beste van haerre ziden,</l>
<l>Alse hi crone soude draghen,</l>
<l>Tsiere kokene also plaghen,</l>
<l>Dat si enen ketel droughen</l>
<l n="40">Met vleesche; oec si hem gevougen</l>
<l>Elc te houdene een vingerlijn.</l>
<l>                Dese Heinric en mochte niet sachter sijn,</l>
<l>Blide was hi ende goet geselle,</l>
<l>Daer ic eene aventure af telle.</l>
<l n="45">Ene zuster haddi die nonne was:</l>
<l>Up enen winter, alsict las,</l>
<l>So lach soe teere stede stille</l>
<l>Om des stercs winters onwille.</l>
<l>Een clerc was daer die up haer louch,</l>
<l n="50">So dat haer wille over een drouch,</l>
<l>Dat si haerre minnen plaghen;</l>
<l>Entie vriendscap sulke versagen,</l>
<l>Diere af spraken, alsemen pliet:</l>
<l>Die keyser en wilds geloven niet.</l>
<l n="55">Eens nachts lagen si so lange tsamen,</l>
<l>Dat si te spade haerre scamen</l>
<l>Worden geware, entie clerc siet</l>
<l>Dat al bescaemt es, ende hi niet</l>
<l>Ontgaen en mach hine wart begrepen</l>
<l n="60">Inden snee biden voetstepen;</l>
<l>So dat hi sinen lieve ghebat,</l>
<l>Dat hi up haren halse ghesat,</l>
<l>Ende soe droughen dorden snee,</l>
<l>Ende men vanter voetspore twee,</l>
<l n="65">Al eens int gaen ende int keren,</l>
<l>Sone conden niet die heren</l>
<l>Begripen dat daer iet messciede.</l>
<l>Die keyser ende els ghene liede</l>
<l>Hevet dese dinc versien,</l>
<l n="70">Want hi was gegaen mettien</l>
<l>Teere veinstre sine orine maken.</l>
<l>Daer na gevielen so die saken,</l>
<l>Datter een bisscopdoem verstaerf.</l>
<l>Den clerc riep hi ter selver waerf,</l>
<l n="75">Die keyser, ende seide: "Nem</l>
<l>Dit bisscopdoem". Doe ruundi hem</l>
<l>Int ore stillekine dit wort:</l>
<l>"Nu en rijt geen wijf meer vort."</l>
<l>Eene abdesse bleef daer na doot;</l>
<l n="80">Siere zuster hi doe ontboot:</l>
<l>"Sijt abdesse nu ten tiden,</l>
<l>Ende laet u ghenen clerc meer riden."</l>
<l>Beede begonsten si hem scamen,</l>
<l>Ende voert meer si anenamen</l>
<l n="85">Reine leven, ende lieten die zonden,</l>
<l>Ende bleven vort goet in haren stonden.</l>
<l>                Echt ghesciede dat mettem was</l>
<l>Een clerc die wel zanc ende las,</l>
<l>Ende wel gelettert, ende was dyaken;</l>
<l n="90">Maer hem messciede in ere saken,</l>
<l>Want hi minde een onwert wijf.</l>
<l>Eens messciede den keytijf</l>
<l>Teere hoghere tijt, dat hi bi haer sliep.</l>
<l>Die keyser wist, doch hine riep,</l>
<l n="95">Dat hi ter ewangelien ghinghe,</l>
<l>Want het ghenoucht hem dat hi singe.</l>
<l>Hi ontseit hem, alse dien bedrouch</l>
<l>Sine besicheit ghenouch.</l>
<l><pb n="3,304"/> Die keyser hiet hem dat hijt dade,</l>
<l n="100">Te proevene oft hi ware gestade,</l>
<l>Ende seide: "Ganc ende doe te hant,</l>
<l>Of rume altehant mijn lant."</l>
<l>Doe ginc die ghene ghereder</l>
<l>Ende dede tuerssen sine cleder,</l>
<l n="105">Alse die varen wille ende betalen.</l>
<l>Doe dedene die keyser halen</l>
<l>Met ghewelde, ende louch mede,</l>
<l>Ende sprac: "Danc hebbe dine vromechede;</l>
<l>Ic weets di danc van dattu Gode</l>
<l n="110">Meer ontsages dan mine gebode,</l>
<l>Ende du mijn lant ende mijn hof</l>
<l>Eer rumen wilds dan Gods staen of.</l>
<l>Nem te lone om desen roem</l>
<l>Dat mi valt deerste bisscopdoem;</l>
<l n="115">Alleene doe uut dinen zinne</l>
<l>Die oncusche dorper minne."</l>
</div>
<div type="subchapter"><head type="subchapter">Van keyser Heinricke ende ander dinc. XLVII.</head>
<l>                Dese Heinric te Magensen lach</l>
<l>Up enen hoghen Tsinxendach:</l>
<l>Daer geredemen inder kerken</l>
<l>Des keisers stoel enter clerken,</l>
<l n="5">Des erdschbisscops vander stede,</l>
<l>Ende des abds van Vouden mede.</l>
<l>Haer ghesinde ghinder streden,</l>
<l>Welc here inder hogester steden</l>
<l>Sijn sitten soude behouden;</l>
<l n="10">Want die abt selve van Vouden</l>
<l>Hevet enen cloester sekerlike</l>
<l>Die meeste een vanden keyserike,</l>
<l>Ende metten keyser, eist onvrede,</l>
<l>Met LX<hi rend='sup'>M</hi> hem volghet mede</l>
<l n="15">In sine orloghe tallen steden.</l>
<l>Dese pleghet van ouden zeden</l>
<l>Den keyser in sinen hoghen tiden</l>
<l>Naest te sittene tsiere rechter ziden.</l>
<l>Inden doem vachtmen omme dit,</l>
<l n="20">So dat die kerke wart besmit</l>
<l>Metter goeder lieden bloede.</l>
<l>Die bisscop ende andere goede</l>
<l>Maecten te hant den vrede,</l>
<l>Dat mer nemmeer quaets en dede,</l>
<l n="25">Ende suverden ende verwijeden mede</l>
<l>Vanden gevechte die heilege stede,</l>
<l>Ende begonsten met hoghen sanghe</l>
<l>Die messe ende met bliden bevange,</l>
<l>So dat men die sequentie zanc,</l>
<l n="30">Die daer te voren niet wel lanc</l>
<l>Robbrecht coninc van Vrancrike,</l>
<l>Alse hier voren sprac die cronike,</l>
<l>Maecte vanden heileghen geeste;</l>
<l>Ende alsemen <hi rend="italic">sancti</hi> sprac met feeste,</l>
<l n="35">Ende men ten lesten verse quam,</l>
<l>Daer die sequentie ende nam,</l>
<l>Dat dus endt, alst staet hier bi:</l>
<l>"<hi rend="italic">Hunc diem gloriosum fecisti</hi>,"</l>
<l>Dats: "dattu makes eerlike desen dach,"</l>
<l n="40">Eene stemme hordemen ende niet en sach,</l>
<l>Die riep nederwaert van hoghen:</l>
<l>"Ic maecte desen dach vul orloghen."</l>
<l>Al tfolc bevede van vare.</l>
<l>Die keyser maercte openbare</l>
<l n="45">Vanden duvel die grote vroude.</l>
<l>Doe sprac hi: "Quaet verradere oude,</l>
<l>Alre quaetheit vindere [ende] begin,</l>
<l>Du heves hier heden ghesayet in</l>
<l>Onder die ouderinghe fiere</l>
<l n="50">Eene droeve orloghes maniere;</l>
<l>Maer wi bider ghenaden ons Heren</l>
<l>Sullen desen setten Gode teeren</l>
<l>Enten aermen te baten,</l>
<l>Blide ende vro, met caritaten."</l>
<l n="55">Die sequentie slouchmen echt ane,</l>
<l>Ende bat met sanghe ende met trane</l>
<l>Die gratie vanden heileghen gheest,</l>
<l>Ende daer en was niemen al meest,</l>
<l>Hine slouch vor die borst aldaer.</l>
<l n="60">Na messe so riepmen naer</l>
<l>Die aerme ende dede creyhieren,</l>
<l>Wie so wilde in goeder manieren</l>
<l><pb n="3,305"/> Eten dor die minne ons Heren,</l>
<l>Dat hi hem soude ten hove keren;</l>
<l n="65">Ende aldie spise, diere was te hove</l>
<l>Ghereet, der werelt te love,</l>
<l>Dede die keyser den aermen geven.</l>
<l>Hi selve ende sine vorste beneven</l>
<l>Saten cume ende onbeten</l>
<l n="70">Eene soppe, een magher eten;</l>
<l>Selve die keyser diende den knechten,</l>
<l>Ende drouch vort die gherechten,</l>
<l>Ende maecte scone die vaten.</l>
<l>Dus wan die duvel an sine onmaten!</l>
<l n="75">                Van desen Heinric seget men mede,</l>
<l>Dat hi quam in siere kintscede</l>
<l>Daer een clerc ene pipe drouch,</l>
<l>Selverijn, matelijc genouch,</l>
<l>Daermen water mede scoot:</l>
<l n="80">Die begerdi met willen groot.</l>
<l>Een bisscopdoem belovedi hem daer ave,</l>
<l>Up dat hi hem die pipe gave,</l>
<l>Teersten dat hi keyser ware.</l>
<l>Alse hi keyser was daer nare,</l>
<l n="85">Ende een bisscopdoem viel tere stat,</l>
<l>So eeste ghene clerc dat,</l>
<l>Ende hi gaeft hem sonder vaer.</l>
<l>Saen so wart hi ziec daer naer,</l>
<l>Ende bleef drie daghe rechts vort</l>
<l n="90">Sonder zin ende sonder wort.</l>
<l>Die bisscoppe die waren ter stede</l>
<l>Daden vor hem hare ghebede,</l>
<l>Ende daden vasten omme sijn lijf</l>
<l>Drie daghe, man ende wijf,</l>
<l n="95">So dat hi bequam vander doot,</l>
<l>Ende hi den bisscop saen ontboot,</l>
<l>Dien hi bisscop maken dede</l>
<l>Om die pipe in siere kintschede,</l>
<l>Ende dedene bi ghemeenen rade</l>
<l n="100">Ontsetten van sinen grade,</l>
<l>Ende lijede dattem die drie daghe</l>
<l>Die duvele daden sware plaghe,</l>
<l>Ende schoten up hem ongier</l>
<l>Dordie pipe vlamme ende vier,</l>
<l n="105">Ende onsen viere also ongelike</l>
<l>Ware alse vier es slike.</l>
<l>Doe sprac hi: hi sach na dese dinc</l>
<l>Een half gebradenen jongelinc</l>
<l>Te hem comen, alse hem dochte,</l>
<l n="110">Die hem enen keelct daer brochte,</l>
<l>Die cout water up hem waerp,</l>
<l>Daer bi vercoelde die vlamme scaerp.</l>
<l>Die jongelinc was sente Laureins:</l>
<l>Dien ghalt hi enen hoveschen cheins,</l>
<l n="115">Want hi hem maecte met allen</l>
<l>Eene kerke, die was tevallen,</l>
<l>Ende gaf hem enen keelct van goude</l>
<l>Ende andere scoenheit menechfoude.</l>
<l>                Oec leesmen van desen Heinrike,</l>
<l n="120">Dat hi eens aventurelike</l>
<l>Ghejaget wart van sinen vianden.</l>
<l>Teere rivieren quam hi te handen,</l>
<l>Daermen en wiste gheen gewat.</l>
<l>Ene hinde quam daer ter stat,</l>
<l n="125">Diene over dwater drouch,</l>
<l>Daer hi seker was ghenouch.</l>
</div>
<div type="subchapter"><head type="subchapter">Hoe coninc Edewaert proffiteerde. XLVIII.</head>
<l>                In keyser Heinrix derde jaer,</l>
<l>Scrijft ons Willem over waer,</l>
<l>Was in Ingelant bleven doot</l>
<l>Coninc Etelreet, die here groot.</l>
<l n="5">Coninc Edewaerd was sijn broeder,</l>
<l>Dien morderen dede die stiefmoeder,</l>
<l>Alset hier te voren staet,</l>
<l>Hoe dat soe gaf alsulken raet.</l>
<l>Dese Etelreet liet eenen sone:</l>
<l n="10">Coninc Edewaert hiet de gone,</l>
<l>Die meer dan XXIII jaer</l>
<l>Naer den vader regneerde daer.</l>
<l>Dese was van zinne so sochte,</l>
<l>Dat hi niemen quetsen en mochte;</l>
<l n="15">Nochtanne daden hem vele eren</l>
<l>Sine lieden ende sine heren,</l>
<l>Ende buten lande was hi ontsien:</l>
<l>Dus bevreede onse Here dien.</l>
<l>Dese Edewaert, horic lyen,</l>
<l n="20"><pb n="3,306"/> Hadde den gheest van prophetien.</l>
<l>Up eenen Paschedach hi sat</l>
<l>Tote Lonnen indie stat,</l>
<l>Te Westmonstre, ende drouch crone,</l>
<l>Bi hem menech prence scone.</l>
<l n="25">Ter taflen daer die andre saten,</l>
<l>Wart hem sijn ghepeins verlaten</l>
<l>Van erdscen dingen, ende sach met geeste.</l>
<l>Doe wart hi lachende inde feeste,</l>
<l>Ende alse die taflen up waren gedaen,</l>
<l n="30">Quamen si drie te hem gegaen,</l>
<l>Daer sijn hogeste raet an drouch,</l>
<l>Ende vrageden hem twi hi louch.</l>
<l>Langhe zweech hi ende sprac doen:</l>
<l>"Inden berch van Celyoen</l>
<l n="35">Die VII slapers rusten daer,</l>
<l>Die hebben CC jaer</l>
<l>Gheleghen uptie rechter side;</l>
<l>Ende alsic sat in dat ghetide,</l>
<l>Keerden si ter luchter ziden te waren,</l>
<l n="40">Ende binnen desen LXXIIII jaren</l>
<l>Keeren si ter rechter siden niet:</l>
<l>Dit meent plaghe onder terdsce diet,</l>
<l>Want hier binnen wel naer al,</l>
<l>Dat God voerseide, gescien sal,</l>
<l n="45">Te comene vorden doemesdach."</l>
<l>Ander dinc daer vele an lach</l>
<l>Seidi hem aldaer ter stede,</l>
<l>Ende vanden VII slapers mede</l>
<l>Hare passie ende haer leven,</l>
<l n="50">Ende hare gedane; meer dans gescreven</l>
<l>Van hem es, so seidi hem drien,</l>
<l>Alse oft hise in levene hadde gesien.</l>
<l>                Die drie raetsmanne sendi thant</l>
<l>Te Constantinoble int lant</l>
<l n="55">Ten keyser [met] lettren ende prosent,</l>
<l>Ende dedem sinen wille bekent.</l>
<l>Die keyser ontfinc die boden wel,</l>
<l>Ende sendese te niemene el</l>
<l>Dan ten bisscop van Epheso,</l>
<l n="60">Ende bat hem dat hi dade also,</l>
<l>Dat hi toghen wilde te hant</l>
<l>Des coninx boden van Ingelant</l>
<l>Die VII slapers inder manieren</l>
<l>Dat si laghen inder duwieren.</l>
<l n="65">Dies waren die boden blide.</l>
<l>Si vonden updie luchter zide</l>
<l>Rustende die maertelaren,</l>
<l>Daer die Grieken af seiden te waren,</l>
<l>Dat si oint vor dat ghetide</l>
<l n="70">Laghen uptie rechter zide.</l>
<l>Dus wart openbare waer</l>
<l>Edewaerts prophecie claer;</l>
<l>Ende cortelike oec die Agareene,</l>
<l>Tuerken ende Agabiene gemeene,</l>
<l n="75">Wonnen tlantscap van Surien</l>
<l>Ende cleene Asyen met haerre paertien,</l>
<l>Ende tlant van Licien mede,</l>
<l>Ende destruweerden Ephesus die stede,</l>
<l>Daer die VII slapers laghen,</l>
<l n="80">Ende oec mede in corten daghen</l>
<l>Jherusalem die heileghe port,</l>
<l>Ende binnen dien VII jaren vort</l>
<l>Storven vier pauesen achter een,</l>
<l>Dat een begin van plaghen sceen.</l>
</div>
<div type="subchapter"><head type="subchapter">Vanden pauesen van Rome. XLIX.</head>
<l>                Nu sullen wi vanden pauesen scriven,</l>
<l>Hoe si hare dingen driven.</l>
<l>Vanden pauesen lieten wi staen,</l>
<l>Daer die VIIIde Benedictus hadde ontfaen</l>
<l n="5">Den stoel van Rome entie eere.</l>
<l>Sidert mesfielt hem so sere,</l>
<l>Datmenne dor sine mesdaden</l>
<l>Utestac sonder ghenaden.</l>
<l>Van hem so doet ons verstaen</l>
<l n="10">Een wijs clerc, Pieter Damiaen,</l>
<l>Dattene naer sinen stervedach</l>
<l>Een bisscop van Caeps sprac ende sach,</l>
<l>Sittende up enen swarten paerde.</l>
<l>Hi riep alse die hem vervaerde:</l>
<l n="15">"Wapene, wats mi ghesciet?</l>
<l><pb n="3,307"/> Ne bestu Benedictus niet,</l>
<l>Onse paues, die doot es bleven?</l>
<l>Wats dit, wanen coemt dit sneven?</l>
<l>Lieve vader, hoe eist met di dan?"</l>
<l n="20">- "Jaic," sprac hi, "ic bem die man,</l>
<l>Die ongevalleghe Benedictus."</l>
<l>- "Vader," sprac hi, "hoe staet dus?"</l>
<l>- "Ic bem," sprac hi, "in swarer verdriet,</l>
<l>Maer doch en twifelic niet</l>
<l n="25">Der ghenaden Gods te waren.</l>
<l>Ic bidde di dattu wilt varen</l>
<l>Te minen gheselle paues Jan,</l>
<l>Die den stoel na mi ghewan.</l>
<l>Van minen weghe sech hem dat,</l>
<l n="30">Dat hi neme den selven scat,</l>
<l>Die leghet ter stat die ic di wise,</l>
<l>Ende menne vor mi geve ter spise,</l>
<l>Daers die aerme hebben noot;</l>
<l>Want en helpt mi clene no groot</l>
<l n="35">Dat goet datmen eerst voer mi gaf,</l>
<l>Het was geroeft den aermen af."</l>
<l>Die bisscop voer te Rome dan,</l>
<l>Ende seide dit den paues Jan,</l>
<l>Dat hi dat goet soude gheven,</l>
<l n="40">Maer selve die bisscop es moenc bleven.</l>
<l>                Naer desen Benedictus ghewan</l>
<l>Den stoel die XXste Jan,</l>
<l>Daer die bisscop van Caeps toe dede</l>
<l>Des doots Benedictus bede.</l>
<l n="45">                In sinen tiden so bleef doot</l>
<l>In hoghen levene, scone ende groot,</l>
<l>Sente Stevens sone van Hongerien,</l>
<l>Deerste kerstijn coninc van dier paertien,</l>
<l>Entie sone Hermaer hiet.</l>
<l n="50">Sijn huwelijc ende sijn wijf hi liet,</l>
<l>Ende storven beede maget van live.</l>
<l>Te haren grave hadden keytive</l>
<l>Bi miraclen vele ghesonden,</l>
<l>Ende al noch hebben nu ten stonden.</l>
<l n="55">                Na desen selven paues Jan</l>
<l>So quam die IXde vort an</l>
<l>Paues die Benedictus hiet,</l>
<l>Ende, alsement gescreven siet,</l>
<l>So quam hi ter herscapien</l>
<l n="60">Bi onhovescher symonien,</l>
<l>Ende was een van Benedictus neven,</l>
<l>Daer wi te voren af bescreven,</l>
<l>Ende hiet Benedictus de jonghe.</l>
<l>Paues wart hi met valscen spronge,</l>
<l n="65">Ende was een ongelettert man.</l>
<l>Doe setti in sire steden dan</l>
<l>Bi ghemeenliken rade</l>
<l>Eenen die sine officie dade,</l>
<l>Entie derde Silvester hiet.</l>
<l n="70">Onlanghe so vermochti iet,</l>
<l>Omtrent LVI daghe;</l>
<l>Dit dochte den menegen onlaghe,</l>
<l>Ende wart een Gregorius genomen,</l>
<l>Die soude vuldoen ende vulcomen</l>
<l n="75">Wat ghebrake andie tween.</l>
<l>Nu laten wijt hier af al een.</l>
<l>Wi sullen van Benedictuse scriven</l>
<l>Den jongen, ende dit en sal niet bliven.</l>
<l>Ons doet Pieter Damiaen</l>
<l n="80">Van desen Benedictus verstaen,</l>
<l>Dattem dit hadde gheleert</l>
<l>Een erdsch bisscop, hiet Obeert,</l>
<l>Dat een man in enen tiden</l>
<l>Bi ere muelen soude liden,</l>
<l n="85">Ende sach een wonder inder gebare,</l>
<l>Alse oftet een bere ware,</l>
<l>Sonder oren ende staert</l>
<l>Droughen tes ezels gelike waert.</l>
<l>Naersus hiet hi die dit sach an,</l>
<l n="90">Ende wart een sere vervaert man,</l>
<l>Ende wilde vaste danen vlien.</l>
<l>Dat dier riep ane hem mettien:</l>
<l>"Vervaerdi niet, ic was een man,</l>
<l>Alse du best: nu sie mi an;</l>
<l n="95">Maer ic levede alse een dier,</l>
<l>Dies hebbe ic beesten vorme hier."</l>
<l>- "Wie waerstu?" sprac Narsus dan.</l>
<l><pb n="3,308"/> - "Ic was," sprac hi, "donsalege man,</l>
<l>Die paues Benedictus hiet:</l>
<l n="100">Ghebenedijt en bem ic niet!</l>
<l>Tonrechte drougic des paues crone."</l>
<l>Hi sprac: "Wat hevestus te lone?"</l>
<l>- "Van nu toten doemesdaghe</l>
<l>Hebbe ic," sprac hi, "sulke plaghe,</l>
<l n="105">Datmen mij sleept duer vule steden,</l>
<l>Vul dornen, vul onreinecheden,</l>
<l>Sulperich, stinkende ghereet.</l>
<l>Ten joncsten dage meerst mijn leet:</l>
<l>Dan moet inden helschen pot</l>
<l n="110">Mine ziele, alse lange alse God</l>
<l>Here sal sijn, emmermeer vort."</l>
<l>Doe verloos hine na dat wort.</l>
</div>
<div type="subchapter"><head type="subchapter">   Vanden sesten paues Gregorius. L.</head>
<l>                Alsic eerst seide hier te voren,</l>
<l>Naden derden Silvester was gecoren</l>
<l>Die seste Gregorius, die Gratiaen</l>
<l>Eerst hiet, doet men ons verstaen,</l>
<l n="5">Een heilech man, een goet here.</l>
<l>Die vant der kerken goet so sere</l>
<l>Verstaen, verset ende tebroken</l>
<l>Bi orloghen ende bi stoken</l>
<l>Van sinen ombescedenen vorsaten,</l>
<l n="10">Dat het ginc buten alre maten;</l>
<l>Want die rovers haddent al genomen,</l>
<l>Steden, borghen; ende soudemen comen</l>
<l>Te Rome, dat was up die kele:</l>
<l>Der mordenaren waren so vele,</l>
<l n="15">Niemen en mochte dor dlant liden.</l>
<l>Daer was doffrande cranc tien tiden.</l>
<l>Mids indie kerke ende indie stat</l>
<l>Sachmen menechwaerven dat,</l>
<l>Datmen mordde ende rovede.</l>
<l n="20">Was dan enech die metten hovede</l>
<l>Ghesont quam inder kerken gevaren,</l>
<l>Ende offerde dan ten outharen,</l>
<l>Die rovers nament dan up saen</l>
<l>Ende hebbent in bordeele verdaen.</l>
<l n="25">Paues Gregorius jegen dit morden</l>
<l>Bat hem eerst met soeten worden,</l>
<l>Dat si tgoet der heileger kerken</l>
<l>Lieten gebruken den clerken;</l>
<l>Hi wilde den ghenen doen genade</l>
<l n="30">Dien aermoede roven dade;</l>
<l>Entie rovede dor ghierechede,</l>
<l>Dat si dordie vreese Gods mede</l>
<l>Ende oec dor der werelt eere</l>
<l>Sulx dings afstonden vort mere.</l>
<l n="35">Die ghene, die der kerken erve</l>
<l>Hadden gheset in haerre bederve,</l>
<l>Ontboot hi met brieven dat,</l>
<l>Dat si te Rome indie stat</l>
<l>Vordie senaturen ontfingen</l>
<l n="40">Vonnesse van sulken dinghen:</l>
<l>Hare si, ocht hem tordeel gave;</l>
<l>Ontwisedment hem, si scieder ave:</l>
<l>Ontseidemen dat, so sachmen clare</l>
<l>Dat Rome haer moeder niet en ware.</l>
<l n="45">Dit scrivet hi ende ontbiet,</l>
<l>Maer dat en diet lettel of niet.</l>
<l>Doe vermeesaemdi aerme ende rike,</l>
<l>Die dat ontseiden ghemeenlike,</l>
<l>Ende alle die in enegen saken</l>
<l n="50">Mettem meenten ofte spraken.</l>
<l>Maer die hi dus in banne doet,</l>
<l>Worden met tornen verwoet</l>
<l>Ende worden ridende om die stede,</l>
<l>Alse den paues te slane mede.</l>
<l n="55">Doe sach die paues datmen tien tiden</l>
<l>Dor noot die wonde moeste sniden</l>
<l>Ende houwen dor dien noot.</l>
<l>Soudeniers dat hi ontboot,</l>
<l>Ende int eerste van sinen gewerke</l>
<l n="60">Besette hi sente Pieters kerke,</l>
<l><pb n="3,309"/> Entie die offeranden roveden,</l>
<l>Dedi vanghen ende onthoveden</l>
<l>Ofte jaghen uter stat;</l>
<l>Entie upter kerken goet sat,</l>
<l n="65">Dedi afwinnen merschen, renten,</l>
<l>Steden, borghen; gheen perlementen</l>
<l>Sone mochtem troost gheven,</l>
<l>Sine moesten rumen of laten tleven;</l>
<l>Ende brochte der kerken goet</l>
<l n="70">Ant recht daert an wilen stoet.</l>
<l>Rovers seiden openbare,</l>
<l>Dat het ware een mordenare,</l>
<l>Ende vander messen soude bliven,</l>
<l>Die so meneghen dede ontliven.</l>
<l n="75">Doe hi der doot naecte also wale,</l>
<l>Seiden alle die caerdenale,</l>
<l>Dat het altoos niet en behoeve</l>
<l>Dat menne te sente Pieters groeve,</l>
<l>Die sinen stoel maecte so root</l>
<l n="80">Met so menechs menscen doot.</l>
</div>
<div type="subchapter"><head type="subchapter">Noch vanden paues. LI.</head>
<l>                Die stervende paues dit vernam</l>
<l>Ende warter omme een deelkijn gram.</l>
<l>Fellike hi sine broederen ansach</l>
<l>Ende sprac aldus daer hi lach:</l>
<l n="5">"Haddi", sprac hi, "in uwen zinne</l>
<l>Eenech point van redene inne,</l>
<l>Die gheestelijc oft godlijc ware,</l>
<l>Ghine sout niet also sware</l>
<l>Uwen paues doemen, uwen vader;</l>
<l n="10">Want mijn leven altegader,</l>
<l>Ende daer toe mijns selves erve,</l>
<l>Hebbic gheleit in uwe bederve,</l>
<l>Ende hebbe die werelt eere gelaten,</l>
<l>Omme tfordeel van uwer baten.</l>
<l n="15">Hadt ander volc up mi gheseget,</l>
<l>Ghi soudet hem hebben ontleget</l>
<l>Ende hebben uwen vader geheert,</l>
<l>Entie dinc int beste ghekeert.</l>
<l>Nu segget: waer hebbic scat so grouf</l>
<l n="20">Gheheven te minen behouf?</l>
<l>Ic hadde genouch vanden minen,</l>
<l>Dat mi genougelic mochte scinen.</l>
<l>Wien hebbic geheert of gevrijet?</l>
<l>Of mi selven, des so lijet.</l>
<l n="25">Eert hier toe quam dat dus gesciede,</l>
<l>Jane eerden mi alle liede?</l>
<l>Dedic niet al dat ic woude?</l>
<l>Ende mi sprac alt volc ere ende houde.</l>
<l>Dese eere ende desen lof</l>
<l n="30">Stac mi uwe aermoede of,</l>
<l>Ende mi ontfaermde uwer saken;</l>
<l>Doe wardic wreet inder wraken.</l>
<l>Ic sach die roveren u te scanden</l>
<l>Upneemen uwe offranden</l>
<l n="35">Entie met overdaden verslocken,</l>
<l>Ende u gaen met aermen rocken</l>
<l>Ende droevelike ommekeren die ogen;</l>
<l>Dit en constic niet gedoghen,</l>
<l>Ende began orlogen met rade,</l>
<l n="40">Omdat ic bider roveren scade</l>
<l>Die kerke wilde houden in eren.</l>
<l>Nu dincti mi die redene verkeren,</l>
<l>Want ghi mijns niet wilt roeken.</l>
<l>Dat andere runen in hoeken,</l>
<l n="45">Wildi mi openbare wisen;</l>
<l>Dat begripen wildic prisen,</l>
<l>Daer ghijt daet met uwen rade,</l>
<l>Doch so biddic up genade.</l>
<l>Wildi uwen stervenden vader</l>
<l n="50">Sijn graf ontseggen algader?</l>
<l>Der menscelijcheit gemene zale</l>
<l>Ontsegdi mi altemale:</l>
<l>Een aerme ghemeene wijf,</l>
<l>Een dief, een woukerare, een keytijf,</l>
<l n="55">Gaet indie kerke met andren lieden,</l>
<l><pb n="3,310"/> Ende dit wildi den paues verbieden!</l>
<l>Ende legtere an macht so groot</l>
<l>Tontseggene mi de kerke al doot,</l>
<l>Ende ickere levende in ginc!</l>
<l n="60">Die dode en mach ghene dinc</l>
<l>Mesdoen dat zonde heten mach;</l>
<l>Die levende mesdoet nacht ende dach.</l>
<l>So sware felheit dat beduut,</l>
<l>Dat ghi dien uter kerken sluut,</l>
<l n="65">Dien macht ende wille gebreect</l>
<l>Te doene dat men van zonden spreect.</l>
<l>Hier omme, lieve kinder mijn,</l>
<l>Laet u int herte leet dat sijn,</l>
<l>Dat ghi dus ombescedene wort</l>
<l n="70">Peinset ende bringet vort."</l>
</div>
<div type="subchapter"><head type="subchapter">Vanden selven meer. LII.</head>
<l>                Omme dat ghi niet selt wanen,</l>
<l>Dat ic u dat dar vermanen,</l>
<l>Dat ic meerre si dan ghi,</l>
<l>Hort hier redene daer bi:</l>
<l n="5">Elke daet van enen man</l>
<l>Salmen proeven ende besouken dan</l>
<l>Nadie meninge vanden sinne,</l>
<l>Eermer af jugeren beginne;</l>
<l>So dat tfonnesse gaet</l>
<l n="10">Danen die wille quam ente raet.</l>
<l>Hier omme spreect God ende hets waer:</l>
<l>"Mensche, es dijn oghe claer,</l>
<l>Onnosele ende indie simpelhede,</l>
<l>So es al dijn lachame claer mede;</l>
<l n="15">Eist oec scalc ende onrene,</l>
<l>So es dijn lijf donker al gemene."</l>
<l>Toghe dats die bescedenhede</l>
<l>Van smenscen zinne, van smenscen zede.</l>
<l>Menech naect, aerm ende keytijf,</l>
<l n="20">Bat mi dat ic sijn hongerege lijf</l>
<l>Soude helpen houden ende voeden,</l>
<l>Want hi verdaerf in aermoeden.</l>
<l>In wiste wats soude gescien,</l>
<l>Maer ic stont in staden dien,</l>
<l n="25">Ende loedene met minen ghelde;</l>
<l>Maer eer hi quam ute te velde,</l>
<l>Hevet hi enen mordere gemoet,</l>
<l>Diene doodde omme sijn goet.</l>
<l>Salic dan manslachtich wesen,</l>
<l n="30">Omme dat ic gaf daermen desen</l>
<l>Jammerlike om hevet vermort?</l>
<l>In rechte brinct men bescreven vort,</l>
<l>Datmen manslachtich wreect ende lovet:</l>
<l>Den mordenare ontwijstmen thovet,</l>
<l n="35">Dat hi den goeden man verslouch;</l>
<l>Den ridder doetmen eeren genouch,</l>
<l>Dat hi enen volewijch verwan,</l>
<l>Daer hi in slouch menegen man.</l>
<l>Dus es manslachtich hier te prisene,</l>
<l n="40">Ende hier ter wraken werd te wisene.</l>
<l>                Die paues, die eerste Adriaen,</l>
<l>Was een goet man sonder waen;</l>
<l>Dien geeft men prijs ende lof daer af,</l>
<l>Dat hi den groten Karle gaf</l>
<l n="45">Macht te ghevene bisscopdoeme,</l>
<l>Ende niemene te secrarien coeme,</l>
<l>Die keyser en dadere toe dat sine</l>
<l>Metten stave ende metten vingerline</l>
<l>Te verchierne den elijt;</l>
<l n="50">Want Karel was in siere tijt</l>
<l>Een man die gheere mieden en rochte,</l>
<l>Ende niet lichtelike mochte</l>
<l>Niemen werden indien tiden,</l>
<l>Dat hi bi mieden mochte liden.</l>
<l n="55">Ende oec en mochts die paues gewesen,</l>
<l>Alse een te bisscoppe was uutgelesen,</l>
<l>Dat hi tote elken, lude ende stille,</l>
<l>Ghedoen mochte al sinen wille,</l>
<l>Ende gaf den keyser sine macht,</l>
<l n="60">Alse die ghene die niet en acht</l>
<l><pb n="3,311"/> Omme miede noch om overdaet.</l>
<l>Nu es alder heren raet</l>
<l>Vul ghierecheden, vul overdaden.</l>
<l>Hier omme es die kerke beraden,</l>
<l n="65">Dat soe den tyrannen trect af</l>
<l>Die vriheit, die soe den keyser gaf,</l>
<l>Dat soe ghelijc gemenen wiven</l>
<l>Om ghelt te copene niet en bliven.</l>
<l>Nu prisen wi in onsen sproken</l>
<l n="70">Diet den keyser hebben ontbroken.</l>
<l>                Oec lijc wel, wat soes gesciet,</l>
<l>Hennes der pauesen ambacht niet,</l>
<l>Datmen mort of wijch iet doe.</l>
<l>Doch horet den paues toe,</l>
<l n="75">Oft hi dat onnosele diet</l>
<l>Verdreven sonder redene siet,</l>
<l>Dat hire toe doe hant ende wort</l>
<l>Te wederstane onreine mort;</l>
<l>Want die propheete Ezechiel</l>
<l n="80">Scelt die papen ende es hem fel,</l>
<l>Die, alse fel was die aventure,</l>
<l>Hem selven gelijc enen mure</l>
<l>Niet en setten vor tfolc ons Heren.</l>
<l>Nu suldi merken ende leeren,</l>
<l n="85">Dat die kerke hevet twee persone</l>
<l>Jegen scalcheit ende hone,</l>
<l>Omme dat die quaetheit si bedwongen:</l>
<l>Deene orloghet metter tongen,</l>
<l>Entie ander metten zwaerde.</l>
<l n="90">Ic was die ghene die begaerde</l>
<l>(Orconde u selven) mine paertie</l>
<l>Goet te makene (die wille hi lije);</l>
<l>Alse langhe alsere hope toe horde,</l>
<l>So orlogedic met minen worde.</l>
<l n="95">An hem hebbic die dinc bejaget</l>
<l>Die tswert vander kerken draget.</l>
<l>Hi screef mi weder hovescelike,</l>
<l>Dattene die Windelike</l>
<l>So swaerlike orlogeden met stride,</l>
<l n="100">Hine hadde moete noch ghetide,</l>
<l>Ende bat dat ic die peneghe sine</l>
<l>Niet en spaerde no mine pine</l>
<l>Uptie morderen ende up die dieve.</l>
<l>Haddic ontseit sine brieve,</l>
<l n="105">Wat onschulde soudic toghen</l>
<l>Voer Jhesus Cristus den hoghen,</l>
<l>Nu mi sine saken al</l>
<l>Die keyser met brieven beval?</l>
<l>Soudic borghers ende vremde lude</l>
<l n="110">Sien roven ende scueren hare hude,</l>
<l>Ende ic soude slapen ende rusten,</l>
<l>So mochte mi groter zonden lusten.</l>
<l>Die den mordere sparet iet,</l>
<l>Hi vermordert tonnosele diet!"</l>
</div>
<div type="subchapter"><head type="subchapter">Noch vanden selven paues. LIII.</head>
<l>                Nu mogedi seggen hier jegen:</l>
<l>Dat en es geens priesters plegen,</l>
<l>Dat hi hem clene of groot</l>
<l>Besmettet met iemens doot.</l>
<l n="5">Dits waer, maer hi nes niet besmet,</l>
<l>Die den bosen mensche let</l>
<l>Enten onnoselen verloost,</l>
<l>Want Gods wort seget ons troest:</l>
<l>"Salich sijn si die talre stede</l>
<l n="10">Wel doen ende gherechtichede."</l>
<l>Papen waren wilen eere</l>
<l>Finees ende Mathatyas,</l>
<l>Die vromelike, alsict las,</l>
<l n="15">Wraken sonden, swaer ende groot;</l>
<l>Want Finees slouch den ghenen doot</l>
<l>Die oncuscher minnen plach,</l>
<l>Ende Mathatyas, alse hi sach</l>
<l>Den Joden afgoden volgen naer,</l>
<l n="20">Vermordde hise upten outaer.</l>
<l>Andere papen in doude wet</l>
<l><pb n="3,312"/> Hebben hem aldus besmet.</l>
<l>Ende waer na soudemen nu bi tiden</l>
<l>Morders vri woch laten riden?</l>
<l n="25">Clene es mijn onscult hier of,</l>
<l>Doch soudix te rechte hebben lof,</l>
<l>Want ic hem vordeel dede groot,</l>
<l>Diemen seget dat ic hebbe doot.</l>
<l>So icse eer ontliven dede,</l>
<l n="30">So ic daer bi eer minderde mede</l>
<l>Naer dit leven hare pine.</l>
<l>Die quade, so langer tleven sine,</l>
<l>So hijt swaerre tormenten moet,</l>
<l>Want hi te meer quaethede doet,</l>
<l n="35">Hen si somech dien indit leven</l>
<l>God sine gratie wille gheven.</l>
<l>Die doot es een gemene goet</l>
<l>Elken mensce, die sterven moet;</l>
<l>Want bi hare coemt die goede te lone</l>
<l n="40">Enter euweliker crone,</l>
<l>Entie quade laet daer bi,</l>
<l>Dat hi nemmermeer quaet en si.</l>
<l>Si sijns mi sculdich te weten danc,</l>
<l>Die ghenen dien ic haren ganc</l>
<l n="45">Benam te doene dorpere zonden.</l>
<l>                Dese antworde hebbic over mi vonden,</l>
<l>Omme dat ic wilde wederleggen</l>
<l>Uwe antworde ende verseggen;</l>
<l>Maer omme dat wi lichte mogen,</l>
<l n="50">Ic ende ghi, sijn bedroghen,</l>
<l>So geven wi al dese dinghe</l>
<l>Gode up selve sonderlinge.</l>
<l>Minen doden lachame begaet,</l>
<l>Alse ghi der andre pauesen daet;</l>
<l n="55">Set mi vordie kerke buten,</l>
<l>Doet die doren vaste sluten</l>
<l>Met slotelen ende met grendelen vaste.</l>
<l>Wille onse Here dat icker in raste,</l>
<l>So lovet Gode, of hi gedoget</l>
<l n="60">Dat hi daer sine miracle toget;</l>
<l>Doet hijs niet, met mi doet</l>
<l>Al dat u dinct wesen goet."</l>
<l>                Aldus ghevielt. Die paues staerf;</l>
<l>Men namene ter selver waerf</l>
<l n="65">Ende settene vordie kerke dure,</l>
<l>Besloten vaste ter selver ure.</l>
<l>Een wint die dueren upstac,</l>
<l>Die tslot ende hameeden brac.</l>
<l>So groot quamen die vlagen sciere,</l>
<l n="70">Die dueren vlogen an de masiere,</l>
<l>Ende doe dedemen daer ter erde</l>
<l>Den paues na siere werde.</l>
</div>
<div type="subchapter"><head type="subchapter">Van enen wive enten duvel. LIIII.</head>
<l>                In desen tiden, alst Willem seget,</l>
<l>Die dInghelsche jeeste te scrivene pleghet,</l>
<l>So was in Ingelant een wijf,</l>
<l>Die haren tijt ende haer lijf</l>
<l n="5">Al in sorserien versleet.</l>
<l>Up enen tijt gesciede haer leet:</l>
<l>Want soe hadde ene sprekende ka,</l>
<l>Die soe met weelden hare hilt na,</l>
<l>So dat soe eens begonde spreken</l>
<l n="10">Wort van wonderliken treken.</l>
<l>Dat wijf wart geware des,</l>
<l>Ende mettien ontviel hare tmes,</l>
<l>Ende soe wart int anscijn bleec.</l>
<l>Die vrouwe versuchte ende verseec</l>
<l n="15">Langhe stonde, ende seide: "Owach!</l>
<l>Heden up desen dach</l>
<l>So es van mire plouch daventure</l>
<l>Ghekeert nu ter selver ure.</l>
<l>Heden salic sonder waen</l>
<l n="20">Groot mesfal horen ende ontfaen."</l>
<l>Cume hadsoe vulseit dat wort,</l>
<l>Dat daer quam een bode vort,</l>
<l>Die seide: haer sone ware doot</l>
<l>Ende sijn ghesinde, clene ende groot.</l>
<l n="25">Doe bleef liggende die vrouwe</l>
<l>Om die mare van groten rouwe,</l>
<l>Ende hiet datmen comen dade</l>
<l>Twee haerre kindere tharen rade,</l>
<l>Eene dochter ende eenen zone:</l>
<l n="30"><pb n="3,313"/> Moenc ende nonne waren de gone.</l>
<l>Suchtende soe sprekende waert:</l>
<l>"Ic hebbe gheleeft bi sduvels aert,</l>
<l>Ende hebbe die hope van mi begeven;</l>
<l>Maer ic hope up u leven,</l>
<l n="35">Dat mi u weldaet helpen soude.</l>
<l>Nu wetic wel bi miere scoude,</l>
<l>Dat si mi sullen doen verdriet,</l>
<l>Die ic mi hier bedriegen liet:</l>
<l>Dat sijn die duvelen uter hellen,</l>
<l n="40">Daer ic mi hier mede wilde ghesellen.</l>
<l>Nu biddic u als moeder terre tijt,</l>
<l>Bider lieven die gi mi sculdich sijt,</l>
<l>Dat ghi helpt lichten minen torment;</l>
<l>Want dat es mi wel bekent,</l>
<l n="45">Ghine coent miere zielen niet gevromen,</l>
<l>Men en salse euwelike verdoemen.</l>
<l>Nayt minen lachame in eens herts vel,</l>
<l>Ende beslutene harde wel</l>
<l>Daer naer in een stenijn vat;</l>
<l n="50">Legget een saerc dan over dat</l>
<l>Met lode ende met ysere gesaudeert;</l>
<l>Noch willic, dat dat breken weert,</l>
<l>Ene ketene inde middewaerde,</l>
<l>Staerc ende vast, van groter waerde,</l>
<l n="55">Twee andere ketene telken ende.</l>
<l>Sijt mi selve oec ghehende,</l>
<l>Ende doet mi L zalme bi nachte</l>
<l>Over mi lesen ter wachte,</l>
<l>Ende messe dages vor mi seggen.</l>
<l n="60">Magic dus seker drie dage leggen,</l>
<l>So graeft mi upten vierden dach.</l>
<l>Nochtan ontsie ic mi, owach!</l>
<l>Dat mi die erde ontseggen sal,</l>
<l>Ende dats om mine mesdaet al."</l>
<l n="65">                Men dede hare al dat soe hiet.</l>
<l>Soe staerf, ende het en halp haer niet.</l>
<l>Indie kerke stont soe ter wachte.</l>
<l>Uptie eerste twee nachte,</l>
<l>Alse die clerken lasen ende songen,</l>
<l n="70">Quamen die duvele na ghedrongen,</l>
<l>Ende staken up met haren roten</l>
<l>Die kercduere, diere was besloten.</l>
<l>Twee ketenen braken si sonder sparen,</l>
<l>Die ten hovede enten voeten waren,</l>
<l n="75">Maer die middelste was so gewracht,</l>
<l>Dattem daertoe gebrac die cracht.</l>
<l>Ter derder nacht, rechts up de stonde</l>
<l>Eer die hane crayen begonde,</l>
<l>Quamen duvele buten getale,</l>
<l n="80">So dat die cloester altemale</l>
<l>Beven dochte ende aldie stede.</l>
<l>Een groot duvel, ende eynselijc mede</l>
<l>Dan alle die andere waren,</l>
<l>Die stac ontwee sonder sparen</l>
<l n="85">Die kerkeduere, hoe soet vare.</l>
<l>Hi quam met enen fieren gebare,</l>
<l>Daer die lachame lach doe.</l>
<l>Hi riep hare bi namen toe,</l>
<l>Ende gheboot dat soe upstonde,</l>
<l n="90">Maer soe antworde: soe en conde,</l>
<l>Soe ware gebonden. Doe sprac de here:</l>
<l>"Du werds ontbonden te dire onnere."</l>
<l>Die staerke ketene, die tien stonden</l>
<l>Sine gesellen niet breken conden,</l>
<l n="95">Die brac hi alst ware een stof.</l>
<l>Den saerc stac hi boven of</l>
<l>Metten voeten, daerment sach.</l>
<l>Bider hant nam hise daer soe lach,</l>
<l>Ende tracse uter kerken duere.</l>
<l n="100">Daer stont een zwart ors tier ure,</l>
<l>Dat overmoedelike nyde,</l>
<l>Daer setti up die vermalendyde.</l>
<l>Tors was al vul priemen gesleghen,</l>
<l>Ende het hevet dien wochgedregen,</l>
<l n="105">Daerment an met ogen ziet,</l>
<l>Ende al gheent gheselscap vliet,</l>
<l>So datment nemmeer sach ter wilen;</l>
<l>Maer men horde wel vier milen</l>
<l>Dat mesbaer ende dat ghescal. -</l>
<l n="110">Willem dIngelsche bescrijft dit al.</l>
</div>
<div type="subchapter"><head type="subchapter">Keyser Heinric jegen den paues. LV.</head>
<l>                Int sevende jaer dat tkeyserike</l>
<l>Stont onder den keyser Heinrike,</l>
<l>Stont qualike metter Roemscher kerke</l>
<l><pb n="3,314"/> Omme dat die onnutte clerke</l>
<l n="5">Drie pauesen hadden in die stede,</l>
<l>Benedictus ende Silvester mede,</l>
<l>Daer ic te voren hier af sprac,</l>
<l>Ende dat men die twee verstac,</l>
<l>Ende maecte Gregoriuse den sesten.</l>
<l n="10">Jegen desen alse jegen den besten</l>
<l>So quam keyser Heinric striden,</l>
<l>Die meer verloos indien tiden</l>
<l>Dan hi ant orloghe wan;</l>
<l>Doch so staerf die heilege man,</l>
<l n="15">Ende omme sine gherechtechede</l>
<l>Dede God om hem tekijn mede,</l>
<l>Alsic hier te voren seide,</l>
<l>Daer men om in die kerke leide.</l>
<l>                Naden sesten Gregorius quam</l>
<l n="20">Die keyser Heinric ende nam</l>
<l>Van Bavenburge Smedeghere,</l>
<l>Die daer paues was ende here,</l>
<l>Ende dedene paues sijn bekent,</l>
<l>Ende wart geheten die derde Clement.</l>
<l n="25">Dese wijede den keyser Heinrike</l>
<l>Ter cronen eerst, ten keyserike.</l>
<l>Van desen Clemente men telt</l>
<l>Dat hi paues wart met gewelt,</l>
<l>Want Heinric na Gregorius doot</l>
<l n="30">Den IXden Benedictus verboot</l>
<l>Enten derden Silvester mede</l>
<l>Here te sine vander stede,</l>
<l>Ende hevet met crachte daer in gesent</l>
<l>Desen anderen Clement,</l>
<l n="35">Die wijede desen selven Heinrike</l>
<l>Keyser inden Roemschen rike.</l>
<l>                Int sevende jaer van sinen rike</l>
<l>Die Romeine swoeren gemeenlike</l>
<l>Den keyser alle te samen,</l>
<l n="40">Dat si vort meer paues en namen,</l>
<l>Hen soude biden keyser wesen.</l>
<l>Min dan een jaer, als wi lesen,</l>
<l>So was paues dese Clement.</l>
<l>                In dit selve jaer, eist bekent,</l>
<l n="45">Was te Nyvele sente Geertruden kerke</l>
<l>Upgemaect van sconen gewerke,</l>
<l>Die te voren was verbrant</l>
<l>Om ene roekeloeshede, alsict vant,</l>
<l>Dat daer ghestuert was dbloet ons Heren.</l>
<l n="50">Heinric keyser, horen wi leren,</l>
<l>Was daer alse mense wijede.</l>
<l>Die kerke goeddi ende vrijede.</l>
<l>                In keyser Heinrix VIIIde jaer</l>
<l>Ghesciede in Hollant mesfal zwaer,</l>
<l n="55">Want Diederic, de vijfte grave,</l>
<l>Wart gebrocht des levens ave</l>
<l>Tote Dordrecht indie port</l>
<l>Van sinen vianden ende vermort,</l>
<l>Daer hi sonder hoede was.</l>
<l n="60">Grave, alsict bescreven las,</l>
<l>Was hi in Hollant X jaer.</l>
<l>Ne geen sone bleef hem daer.</l>
<l>TEgmonde wart hi begraven.</l>
<l>Des lands baroenen die gaven</l>
<l n="65">Florense sinen broeder tlant,</l>
<l>Die eerst Vrieselant hilt in hant.</l>
<l>Dese Florens te wive gewan</l>
<l>Ene vrouwe, hiet Geertruit; Herman</l>
<l>Hiet haer vader, hertoge van Sassen.</l>
<l n="70">Van hare quam Hollant oyr gewassen,</l>
<l>Alsic hier na sal besceden,</l>
<l>Alse ons die jeesten daer toe leeden.</l>
<l>                In dat jaer, wi lesent dus,</l>
<l>Wart paues die ander Damasus,</l>
<l n="75">Niet metter cuere, maer met gewelt;</l>
<l>Niet ene maent hi den stoel helt,</l>
<l>Ende staerf wel naer onvorsien.</l>
<l>                Int selve jaer sachmen gescien,</l>
<l>Dat so gheweldich viel die snee,</l>
<l n="80">Dat die bome scuerden ontwee.</l>
<l>                Int IXde jaer van Heinrix rike</l>
<l>So wart gecoren redenlike</l>
<l>Bruun, die bisscop van Toel,</l>
<l>Om te besittene des paues stoel,</l>
<l n="85">Ende was die Xde Leo verbaert.</l>
<l>Alse dese voer te Rome waert,</l>
<l>Hordi die ingelen inden trone</l>
<l><pb n="3,315"/> Aldus singhende harde scone:</l>
<l>"God seghet: ic pense tgepens des vreden</l>
<l n="90">Ende niet der pijnlijcheden."</l>
<l>Dese maecte scrifture ende zanc</l>
<l>Menech, dies men hem weet danc.</l>
<l>Dese vant eens bi aventuren</l>
<l>Eenen malladen voer sire duren;</l>
<l n="95">Dien leeddi in ende dedem goet,</l>
<l>Up sijn bedde hine rusten doet.</l>
<l>Heimelike hi sine dure sluut,</l>
<l>Ende gaet daer een stic bet uut;</l>
<l>Ende alse hi weder coemet in,</l>
<l n="100">Sone vant hijs meer no min.</l>
<l>Vro was hi omme dese dinc,</l>
<l>Dat hi Gode aldus ontfinc.</l>
</div>
<div type="subchapter"><head type="subchapter">Vanden grave Boudene Wiscard. LVI.</head>
<l>                Te desen tiden so ghevel,</l>
<l>Dat die Normanne waren fel</l>
<l>Den Romeinen vander stede</l>
<l>Van Rome enten paues Leo mede;</l>
<l n="5">Want die goede hertoghe Ricaerd,</l>
<l>Dies hier te voren gewagen waert,</l>
<l>Hoe heimelike hi leedde sijn leven,</l>
<l>Alse hi doot was, sijn hem bleven</l>
<l>Twee sonen: deen hiet Ricaerd,</l>
<l n="10">Die here naden vader waert</l>
<l>Ende waest omtrent een jaer.</l>
<l>Men wille wanen over waer,</l>
<l>Datten Robbrecht sijn broeder vergaf,</l>
<l>Ende omme berouwenesse daer af</l>
<l n="15">Voer hi, segetmen, over mere.</l>
<l>Dese wan met sinen here,</l>
<l>Daer hi up orlogen voer,</l>
<l>Poelyen ende tlant van Laboer,</l>
<l>Calabre ende tlant van Cycile,</l>
<l n="20">Dat noit tote diere wile</l>
<l>Uptie Grieken conde gewinnen</l>
<l>Roemsch keyser, alse wijt kinnen.</l>
<l>Alexis, die doe keyser was</l>
<l>Te Constantinoble, alsict las,</l>
<l n="25">Verwan hi ende omme dede,</l>
<l>Entie van Venegen mede,</l>
<l>Ende bleef moghende ende waert.</l>
<l>Dit was die stoute Robbrecht Wiscard,</l>
<l>Die Willem dien bastaerd wan,</l>
<l n="30">Dien sijnt Ingelant quam an,</l>
<l>Alse ghi sult horen hier naer.</l>
<l>                Die Romeine waren Robbrechte zwaer</l>
<l>Enten Normannen mede,</l>
<l>Ende quamen met here uter stede.</l>
<l n="35">Die paues Leo entie sine</l>
<l>Vielen daer in groter pine,</l>
<l>Want die Romeine worden ondaen,</l>
<l>Entie paues Leo ghevaen</l>
<l>Met vele lieden van sire partien.</l>
<l n="40">Robbrecht Wiscaerd wilden vrijen</l>
<l>Ende quite scelden met groter eren,</l>
<l>Maer hine wilde niet wederkeren,</l>
<l>Men verlooste die sine mede.</l>
<l>Doe dedemen dat dor sine bede.</l>
<l n="45">Dat dit gheviel, lesic vorwaer,</l>
<l>Was in Heinrics XIste jaer.</l>
<l>                In desen tiden so ghevel</l>
<l>Desen Robbrechte also wel,</l>
<l>Dat hi eenen heidinen hadde gevaen,</l>
<l n="50">Behendich ende wijs, sonder waen,</l>
<l>Die een beelde in Poelyen vant,</l>
<l>Dat lange gestaen hadde int lant,</l>
<l>Om sijn hovet een coperijn rine,</l>
<l>Daer in gescreven dese dinc:</l>
<l n="55">"In Meye upten eersten dach,</l>
<l>Teerst dat die zonne risen mach,</l>
<l>So hebbic een goudijn hovet."</l>
<l>Die Sarrasijn was niet verdovet</l>
<l>Hine verstont watter ane lach,</l>
<l n="60">Ende wachte upten Meyedach,</l>
<l>Ende proevede, als die zonne upquam,</l>
<l>Waer sijns hovets scade ende nam.</l>
<l>Daer vant hi onghetelden scat.</l>
<l>Robbrechte Wiscaerd gaf hi dat,</l>
<l n="65"><pb n="3,316"/> Ende verloeste hem daer mede.</l>
<l>                Doe levede in groter heilechede</l>
<l>Sente Tybaut van Vrankerike,</l>
<l>Die Gode diende omoedelike.</l>
<l>                In keyser Heinrix XIIste jaer</l>
<l n="70">So rees eene orloge swaer</l>
<l>Tusscen hem entie Vlaminge mede;</l>
<l>Want grave Boudene, die de stede</l>
<l>Van Risele maecte ende daer leget,</l>
<l>Daermen dogeden vele af seget,</l>
<l n="75">Die slouch hant an met gewelt</l>
<l>An dat lant van Over Schelt,</l>
<l>Dat den keyserrike behort,</l>
<l>Ende wan Eenam die port,</l>
<l>Gheroudsberghe ende al dat lant,</l>
<l n="80">Dat hi liggende daer omme vant,</l>
<l>Ende dat lant van Aelst mede,</l>
<l>Met crachte ende met mogenthede.</l>
<l>Dies wart die keyser Heinric gram.</l>
<l>Met groten here dat hi quam</l>
<l n="85">Treckende al toter Schelt.</l>
<l>Boudene sach dat hi dat velt</l>
<l>Houden mochte min no mee,</l>
<l>Ende brac die bruggen ontwee</l>
<l>Vander Seelden al ommetrent.</l>
<l n="90">Die keyser quam tote Ghent;</l>
<l>Maer so nauwe was besat</l>
<l>Brugge ende oec elc gewat,</l>
<l>Dat hi niet over comen en mochte</l>
<l>Met sire eeren, alse hem dochte.</l>
<l n="95">Oec haddi onder skeysers here</l>
<l>Vele maghen van groter were,</l>
<l>Die hem node wilden scaden.</l>
<l>Dus was die keyser so beraden,</l>
<l>Alse hi verherd hadde ende verbrant</l>
<l n="100">Over Scelt grave Boudens lant,</l>
<l>Dat hi keerde ten Rine waert.</l>
<l>Die grave volgeden anden staert,</l>
<l>Ende reet hem vele af sijns carinen;</l>
<l>Tote Numagen dorsti hem pinen</l>
<l n="105">Te volgene na inden ompays:</l>
<l>Daer verbrandi dat pallays.</l>
</div>
<div type="subchapter"><head type="subchapter">Keyser Heinrix strijt jeghen Boudene. LVII.</head>
<l>                Die keyser Heinric die en conde</l>
<l>Dat gebetren niet ter stonde,</l>
<l>Ende quam ten naesten jare</l>
<l>Met groten here openbare</l>
<l n="5">Treckende dor Cambrisijn,</l>
<l>Want dat lant was over al sijn,</l>
<l>Ende es in Artoys getrect,</l>
<l>Daer hi alt lant met here dect,</l>
<l>Ende wat so buten vesten was</l>
<l n="10">Verberndi, alse tfier doet tflas,</l>
<l>Ende wilde in Vlaendren hebben getogen</l>
<l>Jegen Casselberghe den hogen,</l>
<l>Want dat lant was sonder rivieren.</l>
<l>Nochtan helpt niet sijn visieren,</l>
<l n="15">Want die grave met enen fosseide</l>
<l>Hem den inganc al daer ontseide,</l>
<l>Ende settre so vaste hoede,</l>
<l>Dat die keyser met erren moede</l>
<l>Wederkeerde, al waest niet scone,</l>
<l n="20">Ende rumde die Vrancsce crone,</l>
<l>Ende trac weder over Scelt,</l>
<l>Daer hi met sire ghewelt</l>
<l>Voer liggen int Vael Boulyant.</l>
<l>Menegen ghisel ende pant</l>
<l n="25">Haddi mettem sonder waen;</l>
<l>Oec hadde Boudene ghevaen</l>
<l>Een deel siere hogher liede.</l>
<l>Doch die dinc aldus gesciede,</l>
<l>Dat des graven magen baden das,</l>
<l n="30">Want sijn moeder van Lucenborch was,</l>
<l>Datmen des name enen vrede,</l>
<l>Ende men weder dor hare bede</l>
<l>Gevangene om gevangene gave,</l>
<l>Of datmense loeste omme have.</l>
<l n="35">Dus nam men daer een bestant,</l>
<l><pb n="3,317"/> Entie keyser keerde in sijn lant.</l>
<l>                In desen tiden, eist bekent,</l>
<l>So quam van Antyochen te Ghent</l>
<l>Derdsche bisscop sente Macharis</l>
<l n="40">Te sente Baves, die al daer is.</l>
<l>Sidert en wart tote desen dagen</l>
<l>Noint asschen uter coken gedragen:</l>
<l>Dese miracle, seidmen voer waer,</l>
<l>Es bi hem openbare daer.</l>
<l n="45">                In desen tiden, seget Willem,</l>
<l>Alsement lesende vint van hem,</l>
<l>So waren upter Roemscer straten</l>
<l>Twee queenen, malicieus utermaten,</l>
<l>Van sorserien, van toverien,</l>
<l n="50">Van duvelien, van nygromancien,</l>
<l>Die biden straten ende biden velden</l>
<l>Ghemeene herbergherie helden</l>
<l>Van gasten, groot ende cleene.</l>
<l>Quamer eenech man alleene,</l>
<l n="55">Si maecter af met haerre aert</l>
<l>Waest zwijn, ezel ofte paert,</l>
<l>Ende dadere haren dienst dan mede.</l>
<l>Dit was grote mordadichede,</l>
<l>Ende niemene wonderets nu ten stonden,</l>
<l n="60">Men hevet dicken dit bevonden.</l>
<l>                In desen tiden ghesciede mede</l>
<l>Wonder te Rome indie stede,</l>
<l>Dat te wonderne es also sere</l>
<l>Alse dit ander ofte mere,</l>
<l n="65">Dat ic hier vertellen sal</l>
<l>Hier in corten worden al.</l>
</div>
<div type="subchapter"><head type="subchapter">Van enen brudegoem een bispel. LVIII.</head>
<l>                Een jongelinc was seere rike</l>
<l>Ende minde inhertelike</l>
<l>Ene joncfrouwe ende ginc hare an,</l>
<l>So dat hise te brude gewan.</l>
<l n="5">Nu waren si rike ende edel beede:</l>
<l>Die jongelinc dede scone gereede</l>
<l>Ende maecte sinen gesellen feeste.</l>
<l>Mettem aten een deel der meeste,</l>
<l>Dien hi hoghe maeltijt dede.</l>
<l n="10">Naer etene van vroilichede</l>
<l>Stonden si up aldaer meest al,</l>
<l>Ende souden werpen enen bal,</l>
<l>Alse jongelinge plegen some.</l>
<l>Nu hadde die brudegome</l>
<l n="15">Siere bruut vingerlijn an de hant,</l>
<l>Dat soe hem gaf up trouwen pant,</l>
<l>Ende vrucht dat hijt verliesen mach.</l>
<l>Ene ymage dat hi sach,</l>
<l>Die gemaect was wilen ere</l>
<l n="20">In heidijnsce wet in Venus eere;</l>
<l>Van copre was dat beelde gegoten.</l>
<l>Hi brac hem daer uter roten,</l>
<l>Ende staect den beelde anden vingher,</l>
<l>Dat cume wider was of ingher,</l>
<l n="25">Ende so heenen saen ten spele.</l>
<l>Jeghen hem so prigeder vele,</l>
<l>Nochtanne en liet hijt daer om niet</l>
<l>Hine was deerste die danen sciet,</l>
<l>Ende gaet om sijn vingerlijn,</l>
<l n="30">Ende vint den beelde den vinger sijn</l>
<l>Toter palmen hebben gebogen.</l>
<l>Hine can ghepinen no gepogen,</l>
<l>Dat hi den vinger iet gerechte,</l>
<l>Of dat vingerlijn verrechte.</l>
<l n="35">Danen hi sceet dat hijt vertellen</l>
<l>Niet en wilde sinen gesellen.</l>
<l>Die donker nacht die es comen.</l>
<l>Eenen gheselle heefti genomen,</l>
<l>Ende vant des beelden vinger gerecht</l>
<l n="40">Ende tfingerlijn verloren echt.</l>
<l>Hi gheliet hem in sijn gedachte</l>
<l>Oft hi der scaden niet en achte,</l>
<l>Ende keerde tsiere bruut weder,</l>
<l>Ende ginc int bedde liggen neder.</l>
<l n="45">Ende alse hise helsen woude,</l>
<l>So ghevoeldi also houde</l>
<l>Tusschen hem ende hare mede</l>
<l>Ene dicke dinc, ene deemsterhede,</l>
<l>Datmen ghevoelen mochte ende niet sien,</l>
<l n="50">Ende wart belet bi dien,</l>
<l>Dat hi hare niet en conde genaken.</l>
<l>Oec hordi een luut van spraken:</l>
<l>"Slaep bi mi, ic bem die dine:</l>
<l>Orconde dinen vingherline.</l>
<l n="55">Ic bem Venus die godinne.</l>
<l>Du trouwets mi te dinen beginne;</l>
<l><pb n="3,318"/> Dijn vingerlijn gaefstu mi eere,</l>
<l>Ende ic en gheves di nemmermere."</l>
<l>Vervaert wart hi als hi dit horde,</l>
<l n="60">Ende hi en weet neghene antworde.</l>
<l>Dien nacht hevet hi ter steden</l>
<l>Sonder slaep ende ruste leden.</l>
<l>Sijn peinsen liep in menegen gedochte,</l>
<l>Wat dit wonder bedieden mochte.</l>
<l n="65">Dit gheviel hem dicke daer naer,</l>
<l>Alse hi maken wilde een paer</l>
<l>Met sire bruut, ten eersten worde</l>
<l>Ghevoeldi ghene dinc ende horde.</l>
<l>Els was hi vrome te andren dingen,</l>
<l n="70">Ten wapenen enter wandelingen,</l>
<l>Also langhe dat sine bruut</l>
<l>Ghene dinc al brochte uut,</l>
<l>Ende soet sinen vrienden ontecke,</l>
<l>So dat men te rade trecke,</l>
<l n="75">Ende men doch ontdecte dat</l>
<l>Eenen pape buten der stat,</l>
<l>Hiet Palumbus, want men dien</l>
<l>Kende over enen nigromancien,</l>
<l>Ende alsulke dinghe conde bedieden.</l>
<l n="80">Die quamer an dor minne van mieden,</l>
<l>Dat hi te helpene hem vermat.</l>
<l>Ten jongelinc seidi dat:</l>
<l>"Nem desen brief te dinen geleede,</l>
<l>Ende ganc daer ghene vier wegescede</l>
<l n="85">Te samen comen, ende stant daer.</l>
<l>Swijch al stille, sprec niet een haer.</l>
<l>Bi nachte, alst coemt ter rechter uren,</l>
<l>Saltu daer liden sien fighuren,</l>
<l>Manne, wive, jonge ende oude,</l>
<l n="90">Some drivende rouwe, some vroude,</l>
<l>Some tors, some te voet.</l>
<l>Wat soes gesciet, wat somen doet,</l>
<l>Ne sprec groot nochte clene.</l>
<l>Alse dat volc es wech alrene,</l>
<l n="95">Salre een moor comen ende jagen,</l>
<l>Groot ende vet, up enen waghen.</l>
<l>Ghef hem den brief zwigende stille:</l>
<l>Di sal ghescien al dinen wille."</l>
<l>Die jongelinc heeft dus gedaen:</l>
<l n="100">Ten weghensceden es hi gegaen,</l>
<l>Ende sach liden sulc ghediet,</l>
<l>Alse hem die pape behiet.</l>
<l>Onder menegen keytijf</l>
<l>Sach hi daer liden als een wijf,</l>
<l n="105">Die daer voer indien gegare,</l>
<l>Alse oft een ghemene wijf ware.</l>
<l>Hare haer wayende harentare</l>
<l>Uptie scouderen indier gebare;</l>
<l>Daer up ene goudine huve,</l>
<l n="110">Kerspende alse ene wijndruve;</l>
<l>Up enen muul, fier ende amblant;</l>
<l>Ene goudine roede in haer hant,</l>
<l>Daer soe den muul mede reet;</l>
<l>So sierlike was soe ghecleet,</l>
<l n="115">Ende so dinne waest al tote desen,</l>
<l>Dat soe dochte rechts naect wesen;</l>
<l>Haer ghelaet ende haer ghebare,</l>
<l>Oft soe al ghemeene ware.</l>
<l>Die meester volgeden anden staert:</l>
<l n="120">Vreselike hi ghebaert</l>
<l>Upten jongelinc metten ogen;</l>
<l>Eenen waghen reet hi, enen hogen,</l>
<l>Met precieusen steenen beset,</l>
<l>Ende vraget hem wat hi daer let.</l>
<l n="125">Dander en sprac clene no groot,</l>
<l>Maer den brief hi hem boot.</l>
<l>Die duvel en was so coene niet,</l>
<l>Alse hi den zeghel kent ende ziet,</l>
<l>Dat hi dorste ontseggen das,</l>
<l n="130">Maer den brief hi overlas;</l>
<l>Ende alse hi ghelesen hadde den brief,</l>
<l>Die aerme hi te Gode hief,</l>
<l>Ende seide aldus belgende sere:</l>
<l>"God almachtich, grote here!</l>
<l n="135">Hoe langhe suldi ghedoghen</l>
<l>Die quaetheit, die vor dinen ogen</l>
<l>Palumbus die pape doet?"</l>
<l>Serianten senddi metter spoet,</l>
<l><pb n="3,319"/> Die Venuse tfingerlijn afjagen,</l>
<l n="140">Enten cnape weder draghen.</l>
<l>Soe maecter vele nosen,</l>
<l>Maer int ende moeste soes ghelosen.</l>
<l>Die jongelinc keerde tsire bruut,</l>
<l>Ende hadde sinen wille al uut.</l>
<l n="145">Maer alse Palumbus vernam,</l>
<l>Dattem die duvel dus was gram</l>
<l>Dat hi Gode over hem clagede,</l>
<l>Qualike hem dat behagede.</l>
<l>Daer bi bekendi vorwaer,</l>
<l n="150">Dattem was sijn sterven naer.</l>
<l>Voer alle die Roemsche liede</l>
<l>Hi sine mesdaet beghiede;</l>
<l>Ongehorde dorpre sonden</l>
<l>Beclagedi Gode daer tien stonden,</l>
<l n="155">Ende dede afsniden die lede sine,</l>
<l>Ende staerf in dorperliker pine.</l>
</div>
<div type="subchapter"><head type="subchapter">Wat in des keysers Heinrix tiden ghevel. LIX.</head>
<l>                Int selve jaer, lesen wi hier,</l>
<l>Was in Ytale een, hiet Berengier,</l>
<l>Die wederseide al openbare</l>
<l>Dat sacrament vanden outhare.</l>
<l n="5">Die wart verwonnen met wisen clerken,</l>
<l>So dat hi moeste onse wet sterken,</l>
<l>Ende stont des ongheloven af.</l>
<l>Sijn goet hi wech dor Gode gaf,</l>
<l>Ende dede penetencie so groot,</l>
<l n="10">Dat men sprac na sine doot</l>
<l>Vrancrike duere al openbare,</l>
<l>Dat hi een heilech man ware.</l>
<l>                Int selve jaer ende tien stonden</l>
<l>So waren in Ingelant vonden</l>
<l n="15">Vele heileghere lachamen,</l>
<l>Gheel in hude altesamen:</l>
<l>Die coninc sente Edegaert,</l>
<l>Dies hier te voren gewagen waert;</l>
<l>Sente Wiborch, sente Edeldrite,</l>
<l n="20">Die mageden waren ende mans quite;</l>
<l>Sente Elfregel ende sente Cubrecht,</l>
<l>Entie coninc sente Edmond echt.</l>
<l>Alle dese saghen die lude</l>
<l>Liggen met vleesce ende met hude,</l>
<l n="25">Alse oft slaep, niet doot en ware.</l>
<l>                In des derds Heinrix XIIIIden jare</l>
<l>Staerf paues Leo overwaer,</l>
<l>Ende was een man van dogeden claer.</l>
<l>Sine miraclen tsinen grave</l>
<l n="30">Togen die waerheit daer ave,</l>
<l>Wies hi es werdich sekerlike</l>
<l>Voer Gode in sijn hemelrike.</l>
<l>                In desen tiden, alsict vant,</l>
<l>Ghevielt datmen te Rome Pallant</l>
<l n="35">Onder derde vant begraven,</l>
<l>Chierlike met groter haven;</l>
<l>Want sijn lachame was geheel,</l>
<l>Noch versmouten in geen deel,</l>
<l>Entie huut entie beene</l>
<l n="40">Entie zenewen al ghemene</l>
<l>Waren gheheel altesamen.</l>
<l>Groot wonder si daer vernamen,</l>
<l>Die ghone die den doden vonden;</l>
<l>Want si saghen daer ten stonden</l>
<l n="45">Een licht tsinen hovede daer,</l>
<l>Bernende wel ende claer,</l>
<l>Datmen ne conde in gere maniere</l>
<l>Noch met watre, no met viere,</l>
<l>Noch met winde gehuten niet;</l>
<l n="50">Doch dat een groot meester riet</l>
<l>Een ghat boren onder den brant:</l>
<l>Doe ginc dat licht ute te hant.</l>
<l>Die man hadde gheleghen daer</l>
<l>Wel XXII hondert jaer,</l>
<l n="55">Bidi dat hi ghesleghen was</l>
<l>Metten goedertieren Eneas,</l>
<l>Daer hi jegen Turnuse vacht,</l>
<l>Dat was eer Rome was gewracht</l>
<l>IIII hondert ende XX jaer.</l>
<l n="60">Sine wonde gaepte ende was voerwaer</l>
<l>Nochtoe wijt IIII&#x00BD; voet,</l>
<l>Die in sine borst midden stoet.</l>
<l>Lettren stonden daer ghescreven,</l>
<l><pb n="3,320"/> Die seiden: "Ic was in mijn leven</l>
<l n="65">Wilen Evanders sone Pallant,</l>
<l>Dien wilen dorescoot metter hant</l>
<l>Turnus, die stout was inde were,</l>
<l>In eenen wijch met eenen spere."</l>
<l>Men rechte up ter selver ure</l>
<l n="70">Den doden te Rome anden mure:</l>
<l>Hi was hoghere dan die tinne.</l>
<l>Maer doe die huut, hart ende dinne,</l>
<l>Wart bereinet ende besceenen,</l>
<l>Doe rotten te hant die zeenen</l>
<l n="75">Entie huut, ende hi viel neder,</l>
<l>Ende ghedeech te stove weder.</l>
<l>                In Heinrijcs XVIIde jaer</l>
<l>Wart paues Victor overwaer</l>
<l>Van Rome, die Aleman.</l>
<l n="80">Eenen seent hilt die selve man</l>
<l>Tote Florensen indie stede,</l>
<l>Daer hi bisscoppen ontsetten dede,</l>
<l>Ende vele onterven ende ontvrijen</l>
<l>Van overspele, van symonien.</l>
<l n="85">Dese quam hier over in Gallen,</l>
<l>Daerne eerlijc met hem allen,</l>
<l>Die mettem waren, doe ontfinc</l>
<l>Keyser Heinric met groter dinc.</l>
<l>Ende daer naer over niet menech dach</l>
<l n="90">Staerf hi, daer die paues toesach.</l>
<l>Sijn sone Heinric wart keyser daer,</l>
<l>Ende waest bi naer L jaer.</l>
</div>
<div type="subchapter"><head type="subchapter">Noch wat gheviel in sire tijt. LX.</head>
<l>                Seghebrecht seget over waer,</l>
<l>Alsemen screef ons Heren jaer</l>
<l>ML ende sevene,</l>
<l>Ontfinc na des vader levene</l>
<l n="5">Die vierde Heinric dat keyserike.</l>
<l>                In sijn eerste jaer sekerlike</l>
<l>Wart te Coelne van omtrent</l>
<l>Van heren gheroupen een covent;</l>
<l>Want selve die paues Victor was</l>
<l n="10">Die hem onderwant das,</l>
<l>Dat hi die dinc vanden keyserike</l>
<l>Besetten wilde wiselike.</l>
<l>Ende want van Vlaendren grave Boudene</l>
<l>Up hem orloghe plach te houdene</l>
<l n="15">Over Scelt int keyserike,</l>
<l>So versoendine vriendelike</l>
<l>Jegen den keyser Heinrike dan,</l>
<l>Ende hi wart aldaer sijn man</l>
<l>Vanden lande van Over Scelt.</l>
<l n="20">Oec gaf hi hem in sire gewelt</l>
<l>Die IIII Ambachte ende Walgren mede,</l>
<l>Om vaste vriendscap ende om vrede.</l>
<l>                Oec zoende die paues een ander onvrede</l>
<l>Vanden Ardenoyscen Godeverde mede,</l>
<l n="25">Die hertoghe van Lottrike screef,</l>
<l>So dat hi vrient des keysers bleef.</l>
<l>Gozeloen dat was sijn vader,</l>
<l>Die hertoge was algader</l>
<l>Van Ardenne, van Lottrike:</l>
<l n="30">Dus bleef tlant payselike.</l>
<l>                Enen broeder hadde Godevaert,</l>
<l>Die wijs clerc was ende waert;</l>
<l>Diederic hiet hi, alsict las,</l>
<l>Die clerc te sente Lambrechts was,</l>
<l n="35">Dien die Romeine daden maken</l>
<l>Haren sevenden dyaken.</l>
<l>Dien hadde die derde Heinric onwaert</l>
<l>Om sinen broeder Godevaert.</l>
<l>Dese wilde moenc sijn</l>
<l n="40">Upten berch, die heet Cassijn,</l>
<l>Daer Benedictus abt sat.</l>
<l>Sindent wart hi abt tier stat,</l>
<l>Ende sindent paues na Victors levene,</l>
<l>Ende was gheheten die IXde Stevene.</l>
<l n="45">Niet een vul jaer hi besat</l>
<l>Den stoel te Rome indie stat.</l>
<l>                Int selve jaer verbrande mede</l>
<l>Padelborne al die stede,</l>
<l>Entie doem vander stat.</l>
<l n="50">Een Scotte, een moenc, vorseide dat,</l>
<l>Hiet Paternus, lange te voren,</l>
<l>Dat God die port soude storen</l>
<l><pb n="3,321"/> Met brande, en ware dat si daden</l>
<l>Weldaet ende sochten genaden.</l>
<l n="55">Tfolc spotte mettem als enen sotte.</l>
<l>Mettien so dede die Scotte</l>
<l>Uten cloestre, daer si toesaghen,</l>
<l>Al die dierste dinghen draghen.</l>
<l>Selve bleef hi in sine cluse,</l>
<l n="60">Want hi belooft hadde uten huse</l>
<l>Niet te scedene vor sine doot.</l>
<l>Mettien quam die vlamme groot</l>
<l>Van VII ziden toegheresen.</l>
<l>Die lieden quamen te desen,</l>
<l n="65">Ende baden dat hi woch ginge;</l>
<l>Maer hi beval Gode die dinge,</l>
<l>Ende wilde sijn gelof niet breken.</l>
<l>Doe quam die vlamme toegestreken,</l>
<l>Ende hi gaeft Gode al in hant,</l>
<l n="70">Ende bleef metter cellen verbrant.</l>
<l>                Ins vierden Heinrix derde jaer</l>
<l>Wart paues van Rome openbaer</l>
<l>Benedictus, die tiende man</l>
<l>Die mettien name dien stoel wan.</l>
<l n="75">                In dit jaer, spreect Zegebrecht,</l>
<l>Wart bi Dorneke een gevecht</l>
<l>Van slangen ende van adren mede.</l>
<l>Menech bleef daer updie stede.</l>
<l>Die ghene die tfelt verloren,</l>
<l n="80">Eenen holen boem si vercoren,</l>
<l>Daer si hem met crachte in sloten;</l>
<l>Dandere met haren roten</l>
<l>Maecten buten groot ghescal.</l>
<l>Doe quamer tfolc toe van al,</l>
<l n="85">Ende worpenre omme met gewout</l>
<l>Groot vier, risere ende hout,</l>
<l>Ende verbranden beede die scaren,</l>
<l>Onthier ende sire quite waren.</l>
</div>
<div type="subchapter"><head type="subchapter">Van coninc Heinrix doot van Vrankerike. LXI.</head>
<l>                Int vierde jaer van Heinrix rike</l>
<l>So bleef doot in Vrankerike</l>
<l>Coninc Heinric ende liet enen sone,</l>
<l>Phillip was genant die gone,</l>
<l n="5">Ende hem was ins vaders leven</l>
<l>Die crone vanden rike gegeven</l>
<l>Vanden erdscen bisscop Gervayse</l>
<l>Van Riemen, ende omme staet van payse</l>
<l>So was die sone van VIII jaren</l>
<l n="10">Bevolen in vogedien te waren</l>
<l>In Vlaenderen den grave Boudene,</l>
<l>Om tlant in eeren te houdene.</l>
<l>Die Boudene berechte Vrancrike</l>
<l>Met dien kinde getrouwelike;</l>
<l n="15">Ende ware dat kint jonc gestorven,</l>
<l>So hadde die grave die crone verworven,</l>
<l>Over mids Adelen sinen wive,</l>
<l>Die moye was, alsic bescrive,</l>
<l>Des jongs Phillips van Vrancrike.</l>
<l n="20">Dese Phillip drouch mogendelike</l>
<l>Die Vrancsce crone overwaer</l>
<l>Bi naer XLIX jaer.</l>
<l>                In dat jaer mede, alsict vant,</l>
<l>Staerf grave Florens van Hollant,</l>
<l n="25">Die seste grave van dien lande,</l>
<l>Ende dien sloughen sine viande</l>
<l>Te Hamerte al ombewaert;</l>
<l>Want hi hadde sine vaert</l>
<l>Up sine viande bestaen,</l>
<l n="30">Ende hadse mede alle ondaen,</l>
<l>Ende wrac an hem sijns broeders doot,</l>
<l>Dien si met overdaden groot</l>
<l>Tote Dorderecht hadden versleghen.</l>
<l>Alse hi soude sijns rustens plegen,</l>
<l n="35">Ruste hi te Hamerte onder enen boem.</l>
<l>Sijn volc nam sijns genen goem,</l>
<l>Want si rusten hem harentare.</l>
<l>Doe quam siere vianden scare</l>
<l>Upten grave al onversien,</l>
<l n="40">Ende eer hi mochte ten orsse tien</l>
<l>Ende siere straten riden,</l>
<l>Slougen sine daer tien tiden</l>
<l>Ende mettem vele siere lieden,</l>
<l>Die node van hem al daer scieden.</l>
<l n="45">TEgmonde, daer sine vorders lagen,</l>
<l><pb n="3,322"/> Wart hi te gravene gedraghen.</l>
<l>Geertruut sijn wijf bleef gravinne</l>
<l>Met haren kinderen, alsict kinne,</l>
<l>Twee jaer sonder mannes raet.</l>
<l n="50">                Cortelike, alst bescreven staet</l>
<l>Van Helynande, die screef van dien,</l>
<l>Mochtmen die comete sien.</l>
<l>Doe was een moenc in Ingelant,</l>
<l>Van Malmesberghe Elmaer genant,</l>
<l n="55">Die sprac alse hi die sterre sach:</l>
<l>"Bestu comen, owi! owach!</l>
<l>Meneger droever moeder toren?</l>
<l>Ic sach di wilen hier te voren,</l>
<l>Nu sie ic di tontide mee,</l>
<l n="60">Want du meenes Ingelants wee,</l>
<l>Dat vallen sal onder voet."</l>
<l>Dese moenc was van lettren vroet,</l>
<l>Entie oint in sire joget</l>
<l>Groot wonder hevet ghetoghet;</l>
<l n="65">Want hi visierde eenen aert,</l>
<l>Daer hi bi ghevloghelt waert</l>
<l>An aerme ende an scinckel mede,</l>
<l>Met niewere behendichede,</l>
<l>Ende es uut eenen torre ghevlogen</l>
<l n="70">Een groot stic, al ongeloghen,</l>
<l>So dat hem die moet ghebrac,</l>
<l>Entie grote wint hem stac</l>
<l>Ter erden ende quetstene sere,</l>
<l>Ende hi bleef creupel emmermere.</l>
<l n="75">Selve lijedi wel das,</l>
<l>Dat sijns vallens sake was,</l>
<l>Dat hi, alse hi vliegende waert,</l>
<l>Vergeten hadde te makene staert.</l>
</div>
<div type="subchapter"><head type="subchapter">Van eere cometen ende een ander wonder. LXII.</head>
<l>                Tien tiden was wise Lanfranc,</l>
<l>Dies men gedinken sal over lanc,</l>
<l>Die geboren was van Pavye,</l>
<l>Ende meester van groter clergie,</l>
<l n="5">Ende es in Normendien comen,</l>
<l>Ende hevet eenen cloester vernomen,</l>
<l>Diemen nu heet sente Betelwijn:</l>
<l>Daer wildi eerst moenc sijn,</l>
<l>Ende sidert was hi prioor daere,</l>
<l n="10">Ende over eene stond daer nare</l>
<l>Wart hi erdersch bisscop gecoren</l>
<l>Van Cantelberge, alse wijt horen,</l>
<l>Daer hi hem ende alt lant mede</l>
<l>Van Ingelant vele vromen dede.</l>
<l n="15">                In desen tiden, alse wijt horen,</l>
<l>So wart een wonder gheboren</l>
<l>Indie jegenode, daer Normendie</l>
<l>Ende Bertaenyen sceet sine partie;</l>
<l>Want het waren twee wijf of eene.</l>
<l n="20">Beneden so waerre twee bene,</l>
<l>Ende upwaert toter navele een;</l>
<l>Daer sciet hem dat wonder in tween,</l>
<l>Want scouderen, borsten waerre twee,</l>
<l>Ende vier aermen min no mee;</l>
<l n="25">Toter navele twivout also wale.</l>
<l>Beneden waest also te dale</l>
<l>Een uutganc van naturen.</l>
<l>Twee voete alse andre creaturen.</l>
<l>Deen at ende dranc ende sprac ende louch,</l>
<l n="30">Ende dander weende om ongevouch;</l>
<l>Deen wiec, dander sliep;</l>
<l>Teenen uutgane haer verduwen liep.</l>
<l>Deen staerf ende daernaer</l>
<l>Levede dander wel drie jaer,</l>
<l n="35">Onthier ende datse maecte cranc</l>
<l>Beede die last entie stanc,</l>
<l>Ende soe mede oec bleef doot.</l>
<l>Dit sonderlinge wonder groot,</l>
<l>Entie comeete diemen sach,</l>
<l n="40">Wildemen seggen updien dach,</l>
<l>Dat Normendien ende Ingelant,</l>
<l>Die waren in twier heren hant,</l>
<l>Bediedde, dat in eenen strijt</l>
<l>Een here wan up ene tijt.</l>
<l n="45">                Na Benedictus, die paues was</l>
<l>Met gewelde, alsict las,</l>
<l><pb n="3,323"/> So wart paues gecoren wale</l>
<l>Onder alle die cardenale</l>
<l>Een, hiet Clays, alse wijt vernamen,</l>
<l n="50">Ende was die ander van der namen,</l>
<l>Ende was paues wel II&#x00BD; jaer.</l>
<l>                In sinen tiden, lesic vorwaer,</l>
<l>Int VIste jaer van Heinrix rike,</l>
<l>So nam te wive wettelike</l>
<l n="55">Robbrecht, grave Boudijns sone</l>
<l>Van Vlaendren, Geertrude, ente gone</l>
<l>Was grave Florens wijf van Hollant,</l>
<l>Daermen te voren hier af vant.</l>
<l>Dese Boudens sone, grave Robbrecht,</l>
<l n="60">Was stout ende vromich int gevecht,</l>
<l>Ende sijn broeder, die oudere was,</l>
<l>Hiet Boudene, ende was, alsict las,</l>
<l>Milde, hovesch ende goedertiere.</l>
<l>Dit mercte haer vader sciere,</l>
<l n="65">Die grave Boudene, ende ontsach</l>
<l>Dat noch comen mochte de dach,</l>
<l>Dat hi soude doen pine</l>
<l>Om an Vlaenderen geherft te sine,</l>
<l>Ende dede den outsten om dit bescuwen</l>
<l n="70">Tlant van Henegouwen behuwen.</l>
<l>Nochtan en was hem niet gesocht,</l>
<l>Hine hevet den joncsten daertoe brocht,</l>
<l>Robbrechte, dat hi tAudenaerde,</l>
<l>Also alse die vader begaerde,</l>
<l n="75">Swoer, daert horde meerre ende minder,</l>
<l>Dat hi den broeder noch sine kinder</l>
<l>Om goedinge van Vlaenderlant</l>
<l>Nemmermeer dade cracht no pant.</l>
<l>Doe stac Bouden dien sone in hant</l>
<l n="80">Dat huwelijc doe van Hollant,</l>
<l>Dat hi met Geertruden enten kinden</l>
<l>Hem des lants soude bewinden.</l>
<l>VIII jaer hilti die mogenthede</l>
<l>Van Hollant ende van Vrieslant mede.</l>
<l n="85">                In keyser Heinrix VIIde jaer</l>
<l>Wart paues van Rome overwaer</l>
<l>Bisscop van Luken Alexander,</l>
<l>Van dier namen was hi dander.</l>
<l>Dese was wettelike gecoren.</l>
<l n="90">Dies hadde een, hiet Cadele, toren,</l>
<l>Die bisscop van Perone sat,</l>
<l>Ende quam met gewelde ter stat,</l>
<l>Ende wilde paues sijn met nijtspele.</l>
<l>Dies hadde die kerke scanden vele.</l>
<l n="95">Doch es sijn wille achterbleven,</l>
<l>Ende hi wart danen verdreven.</l>
<l>                In keyser Heinrix Xde jaer</l>
<l>Sachmen echt die comete claer,</l>
<l>Alle die Pascheweke duere.</l>
<l n="100">                Doe quam met swaerre aventure</l>
<l>Coninc Aruch met M scepen</l>
<l>Van Nort Umbrelant ende heeft begrepen</l>
<l>Coninc van Ingelant te sine.</l>
<l>Everwijc wan hi met cleenre pine;</l>
<l n="105">Daer dooddi M leeke man</l>
<l>Ende C papen mede nochtan.</l>
<l>Arolt, die coninc van Ingelant,</l>
<l>Die quam up hem met here te hant,</l>
<l>Met VII legyoenen gescaert,</l>
<l n="110">Ende wan den wijch hem af ter vaert.</l>
<l>Arucht blever inden stride</l>
<l>Met menegen man van sire zide.</l>
</div>
<div type="subchapter"><head type="subchapter">Grave Boudens doot van Vlaenderen. LXIII.</head>
<l>                Te desen tiden ende te desen jare</l>
<l>Verloes Vlaendren harde sware,</l>
<l>Want grave Boudene bleef doot,</l>
<l>Doe hi hadde here groot</l>
<l n="5">XXII jaer in Vlaenderen gewesen,</l>
<l>Ende voget van Vrancrike, als wi lesen,</l>
<l>Ende die tlant van over Scelt</l>
<l>Vanden keyser teerst behelt.</l>
<l>Te Risele groufmen indie stat,</l>
<l n="10">Want hi eerst fondeerde dat.</l>
<l>Sente Pieters kanesie mede</l>
<l><pb n="3,324"/> Setti daer oec indie stede,</l>
<l>Daer hi leghet suverleke.</l>
<l>Die canesie van Harlebeke</l>
<l n="15">Maecti in sente Pieters eere.</l>
<l>Sijn wijf Adele was edel sere,</l>
<l>Robbrechts dochter van Vrancrike,</l>
<l>Die maecte Meesine des gelike,</l>
<l>Aldaer soe begraven leghet.</l>
<l n="20">Twee sonen hadsoe, alsemen seget:</l>
<l>Deen hiet Boudene, dien quam in hant</l>
<l>Henegouwe ende Vlaenderlant;</l>
<l>Dander was die Vriese Robbrecht,</l>
<l>Die Hollant hilt niet sonder gevecht.</l>
<l n="25">                Dese grave Boudene hadde gewonnen,</l>
<l>Also hem God wilde jonnen,</l>
<l>An Adelen, alsemen siet,</l>
<l>Eene dochter die Machtilt hiet;</l>
<l>Die gaf hi na huwelix vrie</l>
<l n="30">Grave Willemme van Normendie,</l>
<l>Diemen hiet den edelen bastaert,</l>
<l>Dies hier voren gewagen waert.</l>
<l>Ende hier wilment so verclaren:</l>
<l>Robbrecht Wiscaert, dien sijn vader</l>
<l n="35">Sette in Poelgen ende in Cycile,</l>
<l>Alst hier staet over ene wile,</l>
<l>Eer hi rumde Normendie,</l>
<l>Gheviel hem dat hi ene partie</l>
<l>Van joncvrouwen dansen sach.</l>
<l n="40">Ene hem daer up therte lach</l>
<l>Van ghedanen ende van gelate,</l>
<l>Ende minnedse meer danne mate,</l>
<l>Ende en wildere niet begeven,</l>
<l>Ende leidse siere ziden beneven,</l>
<l n="45">Ende hiltse een stic indier gebare</l>
<l>Alse oft soe sijn getrouwede wijf ware.</l>
<l>Een kint ontfinc soe van hem,</l>
<l>Dat ghenant was Willem.</l>
<l>                Eer hi was ter werelt comen,</l>
<l n="50">So hevet sijn moeder vernomen</l>
<l>Sine hoocheit die te comene was;</l>
<l>Want in drome dochte hare das,</l>
<l>Dat soe sine daermen spreden sach</l>
<l>Alse wide alse Normendie gelach,</l>
<l n="55">Ende alse wide alse Ingelant was.</l>
<l>Daer die moeder sijns ghenas,</l>
<l>Ende bestroyt was dat pavement</l>
<l>Met groenen biesen ommetrent,</l>
<l>Ende dat kint uptie biesen vel,</l>
<l n="60">Ontdecket sine aerme also wel,</l>
<l>Ende hevet die biesen them getrect.</l>
<l>Dat vroede wijf die daer up mect</l>
<l>Riep: "Dit es een tekijn scone:</l>
<l>Dat kint sal noch draghen crone."</l>
<l>Dit kint sal noch draghen crone."</l>
<l n="65">VII jaer hadde dese Willem,</l>
<l>Eer tlant van Jherusalem</l>
<l>Besochte sijn vader Robbrecht Wiscaert.</l>
<l>Dit kint in hoeden bevolen bevolen waert</l>
<l>Eenen, hiet grave Ghiselbrecht,</l>
<l n="70">So dat den prencen dochte recht,</l>
<l>Datmen alle die baroene bi namen</l>
<l>Tote Viscamp dade te samen,</l>
<l>Om te berechtene lant ende kint;</l>
<l>So dat men te rade vint,</l>
<l n="75">Dat coninc Heinric van Vrancrike</l>
<l>Over voget si wettelike,</l>
<l>Ende dat tes kints vordeel mede</l>
<l>Die vader dede daer ter stede</l>
<l>Alle sine prencen hem hulde sweren,</l>
<l n="80">Want hi voer alt lant verheren.</l>
</div>
<div type="subchapter"><head type="subchapter">Van Maurile den bisscop. LXIIII.</head>
<l>                Alse Willem tsinen jaren quam,</l>
<l>Ridders name dat hi nam</l>
<l>Vanden coninc van Vrancrike.</l>
<l>Ende nam te wive wettelike</l>
<l n="5">Machtilden, die dochter was</l>
<l>Boudens van Risele, alsict las,</l>
<l>Dien Vlaenderen toehorde altesamen,</l>
<l>Entiemen van Risele hiet bi toenamen,</l>
<l>Omme dat hi stichte die stede</l>
<l n="10">Entie canesie mede.</l>
<l>Dese Willem die bastaert</l>
<l>Was grave van Normendien waert</l>
<l>XXX jaer van daden hoghe,</l>
<l>Doch so screef hi hem hertoghe.</l>
<l n="15">Te Caem so maecte die here</l>
<l><pb n="3,325"/> Enen cloester in sente Stevens ere,</l>
<l>Daer die goede wise Lanfranc</l>
<l>Abt was ende messe sanc.</l>
<l>                Enen oem haddi die Malgerius hiet,</l>
<l n="20">Erdsbisscop te Ruem, dien hi verstiet,</l>
<l>Om dat hi bisscop wesen conde,</l>
<l>Ende hi hilt vogele ende honde,</l>
<l>Ende was met ydelheit verplecht,</l>
<l>Ende liet sijn bisdoem onberecht,</l>
<l n="25">Ende verwersceepte der kerken scat.</l>
<l>Die paues ontseidem omme dat</l>
<l>Sijn pallium, ende sijn neve mede </l>
<l>Nam hem daer omme die werdichede,</l>
<l>Wantem die noot daertoe verdreef.</l>
<l n="30">Ende na Malgerius bisscop bleef</l>
<l>Maurijl, die abt hadde gewesen</l>
<l>Tote Viscamp, alse wi lesen,</l>
<l>Ende was een man van dogeden groot.</l>
<l>Alse die ghene quam ter doot,</l>
<l n="35">Was hi enen halven dach</l>
<l>Doot in sijn bedde, daer hi lach,</l>
<l>So dat die ghene diet saghen</l>
<l>Hem souden indie kerke dragen,</l>
<l>Ende hem quam sijn lijf weder an.</l>
<l n="40">Aldus spreken hi began:</l>
<l>"Ic was naturlike verstorven,</l>
<l>Doch hebbic tlijf weder verworven,</l>
<l>Omme u te seggene waer ic was;</l>
<l>Doch stervic saen, sijt seker das,</l>
<l n="45">Want mi langet harde sere</l>
<l>Te rustene in onsen Here."</l>
</div>
<div type="subchapter"><head type="subchapter">   Vanden selven meer. LXV.</head>
<l>                "Alse mine ziele van mi sciet,</l>
<l>Twee leeders mi God beriet,</l>
<l>Die scone waren onder hem beden</l>
<l>Van aenschine ende van cleden,</l>
<l n="5">Ende genougelijc van spraken.</l>
<l>Ic was vro van derre saken,</l>
<l>Ende wi setten onse vaert,</l>
<l>Alse mi dochte, ten oesten waert.</l>
<l>Saen verleden wi Europen</l>
<l n="10">Ende quamen in Azia gelopen;</l>
<l>Te Jherusalem quamen wi ter stede,</l>
<l>Daer wi daden onse ghebede,</l>
<l>Ende quamen ter Jordane.</l>
<l>Gheselscap quam ons daer ane</l>
<l n="15">Vanden lande, die hem mingen</l>
<l>Metten ledren die met mi gingen.</l>
<l>Te blidere so waren wi sere.</l>
<l>Ic was in wille ende in ghere</l>
<l>Die dingen te weten die daer waren,</l>
<l n="20">Ende gereede mi ten overvaren.</l>
<l>Mijn leedere seide daer ter stat,</l>
<l>Dat God hadde geheten dat,</l>
<l>Dat men mi teersten vervare</l>
<l>Metter duvele gheghare,</l>
<l n="25">Dat ic die dagelijcsce valle,</l>
<l>Die ic niet en hadde alle</l>
<l>Met bijechten afgedaen,</l>
<l>Metten vare soude afdwaen</l>
<l>Vanden eyseliken figuren.</l>
<l n="30">Met derre tale ter selver uren</l>
<l>Was daer van duvele sulke cracht,</l>
<l>Elc enen spiet oft enen scacht,</l>
<l>Of vlamme uutblasende met gewelt,</l>
<l>Dat yserijn dochte sijn dat velt</l>
<l n="35">Entie lucht van vlammen claer.</l>
<l>Daer quam mi an so einselic vaer,</l>
<l>Dat ic up die erde ende inde lucht</l>
<l>Nieweren en sach sekere vlucht.</l>
<l>Ende alsic was in desen vare,</l>
<l n="40">So quamic te live hare,</l>
<l>So dat ict u mach seggen mede</l>
<l>Om uwer alre zalichede,</l>
<l>Hen si dat ghijt hebt ommare,</l>
<l>Want ic te hant henen vare."</l>
<l n="45">Dit sprac hi ende, alsic hebbe vereest,</l>
<l>So gaf hi te hant den gheest.</l>
<l>Sijn lachame, dans ghene saghe,</l>
<l>Wart verheven up III daghe</l>
<l>Boven der erden indie lucht,</l>
<l n="50">Daert menech sach met groter vrucht.</l>
<l>                Dese Willem, dese Norman,</l>
<l>An Machtilden sijn wijf hi wan</l>
<l>Twee sonen ende ene dochter bede.</l>
<l>                Nu gheviel ene wonderlichede,</l>
<l n="55">Dat van Ingelant coninc Aroud,</l>
<l>Eer hi iet was van jaren out,</l>
<l><pb n="3,326"/> Soude varen spelen indie zee</l>
<l>Met jongelingen drie of twee,</l>
<l>Want clene menechte mettem was;</l>
<l n="60">So dat wayende wart binnen das,</l>
<l>Ende wart versteken vanden lande</l>
<l>Buter havene, buten alle cande,</l>
<l>Ende moeste Ingelant begeven</l>
<l>Vor wint, vor waghe, ende so verdreven</l>
<l n="65">Die coninc ende sine paertie,</l>
<l>Ende quam an Normendie.</l>
<l>Hi entie sine dat beloeghen,</l>
<l>Dat si tlijf also ontdroughen,</l>
<l>So dat het te wetene waert</l>
<l n="70">Willemme den edelen bastaert,</l>
<l>Ende dede den coninc grote feeste</l>
<l>Vor sine hogeste, vor sine meeste.</l>
<l>Daer wart die coninc Arolt geware</l>
<l>Ene joncfrouwe van scoenre gebare,</l>
<l n="75">Willems dochter van Normendie,</l>
<l>Ende vrijetse met vulre vrie;</l>
<l>Ende want hise teere amien</l>
<l>Wel wiste niet en mochte vrien,</l>
<l>Ende hise minde voer alle have,</l>
<l n="80">Bat hi datmense hem te wive gave.</l>
<l>Daer troudhise met wedliker wedde,</l>
<l>Ende hi ginc met hare te bedde.</l>
<l>Een stic was hi daer metten zweer.</l>
<l>Hier binnen dede de wint den keer,</l>
<l n="85">So dat hi te rade waert,</l>
<l>Dat hi best te lande vaert</l>
<l>Ende keere weder met sinen heren,</l>
<l>Ende halen die coninginne met eeren.</l>
<l>Sijn zweer gaf hem scip ende lude,</l>
<l n="90">Diene voerden te Jaernemude.</l>
<l>Maer alse sijn volc hadde verstaen,</l>
<l>Wat huwelike hi hadde gedaen,</l>
<l>Waest hem sere ombequame,</l>
<l>Dat hi eens bastaerds dochter name.</l>
<l n="95">Dus ontseidi al die vrouwe</l>
<l>Ende sine wettelike trouwe.</l>
</div>
<div type="subchapter"><head type="subchapter">Hoe grave Willem van Normendien Ingelant wan. LXVI.</head>
<l>                Als mare in Normendien quam,</l>
<l>Waes die vrouwe harde gram</l>
<l>Ende clagede haren vader sere,</l>
<l>Dat soe verloren hadde haer eere.</l>
<l n="5">"Dochter," seiti, "zwighet, minne,</l>
<l>Ghi wert van Ingelant coninginne,</l>
<l>Of ic werder coninc verheven,</l>
<l>Of het cost mi goet ende leven."</l>
<l>Willem die edel bastaert</l>
<l n="10">Sendde boden te Rome waert,</l>
<l>Omme te clagene dese onwet.</l>
<l>Doe was paues te Rome gheset,</l>
<l>Na paues Nyclause ende was dander,</l>
<l>Een, hiet die paues Alexander,</l>
<l n="15">Biden cardenalen tsamen,</l>
<l>Ende was dander vander namen;</l>
<l>Den stoel besat hi XI jaer.</l>
<l>Alse hi verstoet wel ende claer</l>
<l>Willems saken van Normendien,</l>
<l n="20">Ende hi niet geconste castien</l>
<l>Coninc Arolt van siere mesdaet,</l>
<l>Senddi entie Roemsche raet</l>
<l>Den Norman van hem tontfane</l>
<l>Van al Inghelant den vane.</l>
<l n="25">Doe hadde die bastaerd rechte sake,</l>
<l>Ende leide sinen dach ende sine sprake</l>
<l>Te sente Walrix up die Summe.</l>
<l>Sine vrient ontboot hi al omme,</l>
<l>Ende daer sceepte hi sijn here</l>
<l n="30">Ingelant te winne, wie soet were.</l>
<l>Over lanc waest eer hem twint</l>
<l>Te pointe wayen wilde die wint,</l>
<l>So dat tvolc murmurren began</l>
<l>Up Willemme den Norman.</l>
<l n="35">                Willem dede cortelike</l>
<l>Verdraghen sente Walrike,</l>
<l>Omme te biddene omme wint.</l>
<l>Te hant heeftene hem God gesint</l>
<l>Te ghevoughe ende te heile,</l>
<l n="40">Ende dat here ginc te zeile,</l>
<l>Ende zeilden alte hant</l>
<l>Tote Hastingen an dat lant.</l>
<l>Willem die Norman uutspranc</l>
<l>Ende hi viel an sinen danc.</l>
<l n="45">Doe sprac een ridder te hant:</l>
<l>"Grave, du heves Ingelant,</l>
<l><pb n="3,327"/> Ende du werts coninc metten swerde."</l>
<l>Selve scoot hi indie erde</l>
<l>Metten handen ende geprant</l>
<l n="50">Vul van erden elke hant,</l>
<l>Ende hi seide: "Ghi heren, nu siet:</l>
<l>Ic hebbe van Ingelant doch iet."</l>
<l>Maer sine lieden al meest al</l>
<l>Wanhagheden sere om den val,</l>
<l n="55">Dat noch somen lieden pleget.</l>
<l>Mettien hiet hi, alsemen seget,</l>
<l>Dat men ontscepen soude alt goet</l>
<l>Ende upt lant doen metter spoet,</l>
<l>Ende alse dinc al was upt lant,</l>
<l n="60">Stac hi indie scepe den brant,</l>
<l>Omme dat niemen soude vlien.</l>
<l>                Coninc Arolt quam binnen dien,</l>
<l>Ende hadde niewinge geslegen doot</l>
<l>Coninc Haruch met here groot,</l>
<l n="65">Die Everwijc hadde beseten,</l>
<l>Alse wijt hier voren daden weten,</l>
<l>Ende sendde spieres uut mettien,</l>
<l>Om dat uutlandsce here sien,</l>
<l>So dat si worden begaen</l>
<l n="70">Indie pawelyoene saen,</l>
<l>Ende worden den edelen bastaerd brocht,</l>
<l>Die hem edelike hevet bedocht</l>
<l>Sonder eenech parlementen.</l>
<l>In pawelyoenen ende in tenten</l>
<l n="75">Hiet hise doe leden na sijn visieren,</l>
<l>Ende doe dedise wel festieren,</l>
<l>Ende lietse met feesten keren</l>
<l>Heenen ten Ingelschen heren.</l>
<l>Si quamen ten coninc Arout</l>
<l n="80">Ende prijsden menechfout</l>
<l>Willems miltheit ende moet,</l>
<l>Ende hi stout ware ende vroet,</l>
<l>Ende seiden oec dat al sijn here,</l>
<l>Dat hi brocht hadde ter were,</l>
<l n="85">Scenen clerken ende papen,</l>
<l>Hoe so si els waren in wapen;</l>
<l>Want hem bescoren was de baert</l>
<l>Al vanden ogen nederwaert,</l>
<l>Dies die Ingelsche niet en plagen</l>
<l n="90">Al nochtoe in ghenen daghen,</l>
<l>Want die Ingelsche daer te voren</l>
<l>Dupperste leppe niet en scoren,</l>
<l>Sonder alleene die clergie.</l>
<l>                Willem sendde van sire partie</l>
<l n="95">Boden anden coninc Arout,</l>
<l>Dat hi een point van III hout:</l>
<l>Of dat hi rume Ingelant</l>
<l>Nader vorworden daer hi hem in bant,</l>
<l>Doe hi trouwede siere dochter;</l>
<l n="100">Of es hem een ander sochter,</l>
<l>Dat hi here boven hem blive,</l>
<l>Ende houde siere dochter te wive;</l>
<l>Ne wille hi dies min no mee,</l>
<l>So sullen wi alleene, wi twee,</l>
<l n="105">Die dinc besceden metten swaerde,</l>
<l>Ende onse volc up hare paerde</l>
<l>Die sullen anescouwen den camp,</l>
<l>Ende wien so ghesciet den ramp,</l>
<l>Hi sal afdoen die hande</l>
<l n="110">Van Ingelant te siere scande.</l>
<l>Een moenc die drouch dese wort</l>
<l>Toten coninc Arolt vort.</l>
</div>
<div type="subchapter"><head type="subchapter">Vanden wijch die Willem die Norman vacht in Ingelant. LXVII.</head>
<l>                Die coninc Arolt die verstac</l>
<l>Den bode so wat dat hi sprac,</l>
<l>Ende en wilde oec van enen worde</l>
<l>Ten dingen geven ghene antworde;</l>
<l n="5">Ende alst die Inghelsce verheesten,</l>
<l>Hilden si hem aldien nacht in feesten</l>
<l>Ende in drinken ende in waken,</l>
<l>Alse die niet en achten der saken.</l>
<l>Maer die Normannen die begieden</l>
<l n="10">Mesdaden die hem ghescieden,</l>
<l>Ende ontfingen te haerre eeren</l>
<l>Des maergens den lachame ons Heren,</l>
<l>Ende ghereden hem ten wighe</l>
<l>Alse te vechtene met prighe.</l>
<l n="15">Willem die bastaert, die grave,</l>
<l>Eescht datmen hem die wapine gave,</l>
<l><pb n="3,328"/> Ende was daer also groot gescal,</l>
<l>Dat, alsemenne wapenen sal,</l>
<l>Dat si hem den halsberch gheven</l>
<l n="20">Verkeert, die hem staen beneven.</l>
<l>Dat keerdi met spotte al,</l>
<l>Ende seide: "Mijn gravescap sal</l>
<l>Verkeert sijn in een conincrike,"</l>
<l>Ende so ghevielt oec cortelike.</l>
<l n="25">Ten wighe gereeden hem die wigande.</l>
<l>Doe begonstemen van Roelande</l>
<l>Een liet, eer men den strijt began,</l>
<l>Entie scaren traken an,</l>
<l>Ende vielen te samen met nide.</l>
<l n="30">Die Normanne wonnen inden stride</l>
<l>Entie Fransoysen met gewelt</l>
<l>Uptie Inghelsche daer dat velt,</l>
<l>So dat sise daden wiken.</l>
<l>Die Ingelsche die gingen striken</l>
<l n="35">Over rugge ter selver stont</l>
<l>Teere stat, daert hem was cont,</l>
<l>Also alsijt hadden voracht.</l>
<l>Daer was eene valsche gracht,</l>
<l>Dies die Normanne niet en wisten.</l>
<l n="40">DIngelsche die stede misten,</l>
<l>Maer die Normanne daer in vallen.</l>
<l>Dat fosseit wart vul met allen</l>
<l>Van Normannen ende van Walen,</l>
<l>Dier moeste so vele daer in dalen,</l>
<l n="45">Dat even slicht wart gracht ende velt.</l>
<l>                Coninc Arolt van verren helt</l>
<l>Buter porssen ende buter roten,</l>
<l>Ende wart int hovet gescoten,</l>
<l>So dat hi doot viel up dat velt.</l>
<l n="50">Een Norman saghene ghevelt,</l>
<l>Een ridder; al daer hi lach</l>
<l>Gaf hi hem int die enen slach,</l>
<l>Dies Willem was sere gram;</l>
<l>Ridders name hi hem nam,</l>
<l n="55">Omdat hem die dorperheit ghevel.</l>
<l>                Selve Willem deet so wel,</l>
<l>Dat hi drie uutvercoerne orsse</l>
<l>Dies dages verloos indie porsse,</l>
<l>Die hem waren doot ghesteken.</l>
<l n="60">Sine raetsmanne an hem spreken,</l>
<l>Die sijns levens namen ware,</l>
<l>Dat hi hem selven hadde bet mare,</l>
<l>Ende hi hem wiseliker wacht;</l>
<l>Maer hi street tote indie nacht,</l>
<l n="65">Ende was so indie Gods hoede,</l>
<l>Dat hi nie dropel van bloede</l>
<l>Uut sinen live daer en liet,</l>
<l>Hoe so men slouch, hoe so men stiet,</l>
<l>Hoe so men vacht, hoe so men scoot:</l>
<l n="70">Doch was hi dicke in groter noot.</l>
<l>                Dus verloos lijf ende lant</l>
<l>Coninc Arolt van Ingelant,</l>
<l>Ende al omme vrouwen lieve.</l>
<l>Hen conen niet ghehouden brieve,</l>
<l n="75">Watter liede om hebben gelaten tleven</l>
<l>Ende noch hier na sullen gheven.</l>
<l>Arolds moeder sendde scat</l>
<l>Ende boden, ende bat</l>
<l>Dat men hare den doden ghave.</l>
<l n="80">Willem die liet scat ende have,</l>
<l>Ende gaf hare den sone doot</l>
<l>Sonder scat, clene of groot.</l>
<l>                Upten Kerstdach ontfinc hi crone</l>
<l>Van Ingelant met feesten scone</l>
<l n="85">Vanden bisscop van Everwijc,</l>
<l>Voer menegen prince lovelijc.</l>
<l>Nochtan so hat recht gewesen,</l>
<l>Dattene ghewijet hadde te desen</l>
<l>Van Cantelberghe die primaet;</l>
<l n="90">Maer omme dat Willem verstaet,</l>
<l>Dat hi qualike quam ter heerscapie,</l>
<l>Sone wille hi niet dat hine wie.</l>
<l>                Te Rome sendde Willem vort ane</l>
<l>Coninc Arolts chierlike vane</l>
<l n="95">Ten paues, daer in stont geweven</l>
<l>Met steenen, met goude verheven,</l>
<l>Een beelde na ridders fighure</l>
<l>Van werke utermaten dure.</l>
<l>                Die steden van Ingelant</l>
<l n="100">Ghingen hem te samen in hant,</l>
<l>Ende oec ontseidene somege port,</l>
<l>So dat hi quam te Oxifort,</l>
<l>Ende tfolc ghereeddem dor dat</l>
<l>Omme te houdene die stat.</l>
<l n="105">Een Inghelsch ter selver ure</l>
<l>Gine staen boven ten mure,</l>
<l><pb n="3,329"/> Ende keerde den Normanne dat ende,</l>
<l>Omme hem daer mede te doene scende.</l>
<l>Willem seide, die bastaert,</l>
<l n="110">Hen ware ghere sorghen waert</l>
<l>Tontsiene metter macht ons Heren</l>
<l>Lieden van so cranker weren,</l>
<l>Ende hi storemde die port.</l>
<l>Tier stede ende ant selve port,</l>
<l n="115">Daer hi storemde die mure,</l>
<l>Viel soe neder ter selver ure.</l>
<l>Dus was hem inganc gegeven,</l>
<l>Dat nie den sinen coste tleven.</l>
</div>
<div type="subchapter"><head type="subchapter">Wat in keysers Heinrix tiden gheviel. LXVIII.</head>
<l>                In keyser Heinrix XIste jaer</l>
<l>Sendde die keyser openbaer</l>
<l>Enen here, die Coenraet hiet,</l>
<l>Tote Trieren, want men hem riet,</l>
<l n="5">Omt erdsbisscopdoem tontfane.</l>
<l>Hem quam die grave Diederic ane</l>
<l>Van Trieren entie sine gestreken,</l>
<l>Ende dadene drie waerven steken</l>
<l>Van eere roetsen, hoghe ende groot;</l>
<l n="10">Nochtan ontginc hi der doot.</l>
<l>Doe dorstacmen metten swerde,</l>
<l>Ende dectene met loveren onwerde.</l>
<l>Een dorper vantene daer ter stede,</l>
<l>Diene in een dorp delven dede.</l>
<l n="15">Dit hevet van Verduun vernomen</l>
<l>Die bisscop, ende es daer comen,</l>
<l>Ende hevet den doden met sire partie</l>
<l>Ghedolven in eene abdie,</l>
<l>Daer God sine heilechede</l>
<l n="20">Met miraclen weten dede.</l>
<l>                In desen tiden was te Rome strijt.</l>
<l>Een, hiet Cadilo, hadde nijt</l>
<l>Dat Alexander paues was met vreden,</l>
<l>Ende wilde paues sijn met mogentheden;</l>
<l n="25">Maer tsijn was vonden loos ende quaet,</l>
<l>Ende men verdrevene om sijn baraet,</l>
<l>Ende Alexander die besat</l>
<l>Dat pauescap te Rome inde stat.</l>
<l>                In keyser Heinrix XIIste jaer</l>
<l n="30">Wart hi den grave van Trieren swaer</l>
<l>Om des heilechs Coenraets doot:</l>
<l>Sijn keyserike hi hem verboot.</l>
<l>Diederic ontfinc na hem</l>
<l>Die vaert van Jherusalem;</l>
<l n="35">Maer waer sijn volc ende hi bequam,</l>
<l>Dats dat men noch nie en vernam.</l>
<l>                In keyser Heinrix XVde jaer</l>
<l>Vantmen in Trieren overwaer</l>
<l>In enen monster sente Pauline</l>
<l n="40">Ende andere vele ghesellen sine,</l>
<l>Onder derde ende onverheven,</l>
<l>Ende harde vele namen gescreven</l>
<l>Met goudine lettren, daer si lagen:</l>
<l>Die dedemen uter erden draghen.</l>
<l n="45">                In keyser Heinrix XVIde jaer</l>
<l>Staerf Godevert, weetmen vorwaer,</l>
<l>Die hertoge van Brusele was,</l>
<l>Ende van Lottrike, alsict las.</l>
<l>Hertoghe ende here waert</l>
<l n="50">Metter bulen Godevaert.</l>
<l>                Int selve jaer bleef in Vlaenderen doot</l>
<l>Die grave Boudene, die here groot,</l>
<l>Die eerst behuwede Henegouwen.</l>
<l>Sine twee sonen metter vrouwen</l>
<l n="55">Behilden Vlaendren metter hant.</l>
<l>Drie jaer, alsict bescreven vant,</l>
<l>Hadde Boudene grave gewesen</l>
<l>In groten payse, als wi lesen.</l>
<l>                Die bodseuse Godevaert</l>
<l n="60">Sette up Hollant sine vaert,</l>
<l>Ende verdreef Robbrechte den Vriese</l>
<l>Ende sijn wijf, te haren verliesen,</l>
<l>Ende Diedericke haren sone,</l>
<l>Die met rechte ende met gewone</l>
<l n="65">Grave van Hollant wesen soude.</l>
<l>Woude die grave of en woude,</l>
<l>Hi weec in Vlaendren dor die noot.</l>
<l>Hi vant sinen broeder doot</l>
<l>Ende eeschte deel an Vlaenderlant.</l>
<l n="70"><pb n="3,330"/> Jegen hem quam altehant</l>
<l>Sijns broeder weduwe Rikilt,</l>
<l>Die twee sonen met hare hilt,</l>
<l>Arnout, Boudene, ende camen te wige</l>
<l>Bi Cassele met groten prighe,</l>
<l n="75">Die coninc van Vrancrike met hare.</l>
<l>Maer die Vriese ende sine scare</l>
<l>Wonnen den zeghe met gewelt.</l>
<l>Die coninc verloes daer tfelt.</l>
<l>Arnout bleef versleghen daer;</l>
<l n="80">Boudene ontvlo, het dede de vaer,</l>
<l>Ende waer hi voer, hier of dare,</l>
<l>Ne quam nie sident mare;</l>
<l>Entie Vriese hilt Vlaenderlant</l>
<l>XXIII jaer in sine hant.</l>
<l n="85">                Godevert die stoute man</l>
<l>Metter bulen, die Hollant wan,</l>
<l>Die verorlogede ende verdede</l>
<l>West Vriesen ende Oest Vriesen mede,</l>
<l>Ende was here omtrent vier jaer.</l>
<l n="90">TUtrecht soudi daer naer</l>
<l>Up sine camere sitten gaen;</l>
<l>Een, hiet Ghiselbrecht, hevet verstaen,</l>
<l>Diene beneden hevet gewont,</l>
<l>Dat hire af staerf in corter stont.</l>
<l n="95">Sijn hertogedoem dat erfdi ginder</l>
<l>Up sente Yden sire zuster kinder,</l>
<l>Die hadde grave Justase van Bonen,</l>
<l>Daer hi ane wan drie sonen:</l>
<l>Godeverde, die mogendelike</l>
<l n="100">Hertoghe wart van al Lottrike,</l>
<l>Diemen noemt van Bulyoen,</l>
<l>Ende Boudene den edelen baroen,</l>
<l>Sijnt coninc in Jherusalem,</l>
<l>Ende Justaesse, die an hem</l>
<l n="105">Dat gravescap van Boenen drouch.</l>
<l>Hier af swigen wi, hets genouch.</l>
</div>
<div type="subchapter"><head type="subchapter">Van Hildebrande ende sinen cancelier. LXIX.</head>
<l>                Alexander die paues bleef doot</l>
<l>In dit jaer ende met eren groet</l>
<l>Groufmenne tote Latrane.</l>
<l>Die cardenale gingen ane</l>
<l n="5">Ende coren enen, hiet Hildebrant,</l>
<l>Ende die wart Gregorius genant.</l>
<l>Ghescreven hevet dus van hem</l>
<l>Van Malmesbergen Willem.</l>
<l>Hi seghet dus: "Het seide mi</l>
<l n="10">Hughe die abt van Clungi,</l>
<l>Dat hi biden heileghen gheeste</l>
<l>Der lieder ghepeins verheeste,</l>
<l>Ende om aldus gedane dade</l>
<l>Namene Alexander tsinen rade,</l>
<l n="15">Ende maectene sinen canselier,</l>
<l>Ende senddene nu daer, nu hier.</l>
<l>Eens so quam dese ghereden</l>
<l>Met ghesellen, met hoocheden;</l>
<l>Dabt Hughe volgeden anden staert</l>
<l n="20">Met sinen moenken andie vaert,</l>
<l>Ende alse hi van verren sach</l>
<l>Die hoocheit, diemen daer mettem plach,</l>
<l>Peinsdi in sinen zin alleene,</l>
<l>Wanen sulke ere quam niet clene</l>
<l n="25">Enen mannekine bure lanc,</l>
<l>Ende van aermer comst gemanc.</l>
<l>Hi peinst: "Dit coemt van hovaerden,</l>
<l>Dat hi rijt met dus vele paerden."</l>
<l>Dat peinst hi cume ende metter vaert</l>
<l n="30">So keert Hildebrant sijn paert,</l>
<l>Ende riep den abt Hughen an,</l>
<l>Ende seide: "Dune peins niet wel, man.</l>
<l>Dese eere en treckic mi niet ane,</l>
<l>Ware ment schuldich ere te verstane,</l>
<l n="35">Want eere so saen es gheleden,</l>
<l>Maer ic trect ter hoocheden</l>
<l>Pieters ende Pauwels der heren."</l>
<l>........</l>
<l>Dabt scaemdem ende sochte</l>
<l n="40">Hoe hi wiste sijn ghedochte.</l>
<l>"Uut dinen monde," sprac Hildebrant,</l>
<l><pb n="3,331"/> "Quaemt te miere ore te hant,</l>
<l>Alse oft met pipen ware brocht."</l>
<l>Dat was waer ende ondersocht.</l>
<l n="45">                Dese Hildebrant up ene wile</l>
<l>Hilt te Riemen ene consile,</l>
<l>Ende sat daer in paues stede,</l>
<l>Daermen ondersouc doe dede</l>
<l>Van bisscoppen, die met symonien</l>
<l n="50">Comen waren ter herscapien.</l>
<l>Vele waerre daer bedraghen;</l>
<l>Maer een waser indien daghen</l>
<l>Die hem weren conste so wale,</l>
<l>Dattene noch orconde no tale</l>
<l n="55">In ghere wijs mochte ghederen:</l>
<l>So wel consti hem verweren.</l>
<l>Hildebrant sprac: "Laet overliden</l>
<l>Menscen vriendscap nu bi tiden;</l>
<l>Bisscops gratie, weetmen wel,</l>
<l n="60">Es heilechs geests gifte ende niet el;</l>
<l>Ende wie so bisscopdoem copen wille,</l>
<l>Hi peinst in sire herten stille,</l>
<l>Dat des heilechs gheests gaven</l>
<l>Staen te cope metter haven.</l>
<l n="65">Segge dit vers, mach hi also,</l>
<l>"<hi rend="italic">Gloria patri et filio</hi>."</l>
<l>Seghet hijt wel met worden claer,</l>
<l>So eist nu al openbaer,</l>
<l>Dat hi es al ombesmet."</l>
<l n="70">Die gene nam gerne datmen hem set,</l>
<l>Want hine ontsach hem niet een stro.</l>
<l>"<hi rend="italic">Gloria patri et filio</hi>,"</l>
<l>Dat seidi claerlike ende wel,</l>
<l>Maer om nerenst no om spel</l>
<l n="75">Hine mochte <hi rend="italic">spiritu sancto</hi> niet</l>
<l>Gheseggen, wat so sijns gesciet.</l>
<l>Alt consilie was in roere.</l>
<l>Om dese dinc, om dese voere,</l>
<l>So wart ghene bisscop ontset,</l>
<l n="80">Alst was redene ende wet.</l>
<l>                Dese Hildebrant, alsict gome,</l>
<l>Was gecoren paues te Rome</l>
<l>In Heinrix XVIIde jaer,</l>
<l>Ende men hietene Gregorius daer,</l>
<l n="85">Die VIIde vander selver namen.</l>
<l>Bi XLI jaer was hijt samen.</l>
<l>                Dese verwiet die bisscoppe al,</l>
<l>Die kerkelijc goet ende geval</l>
<l>Van leken handen hadden ontfaen.</l>
<l n="90">Groot strijt quam daer af saen.</l>
<l>                Dese Gregorius messe dede</l>
<l>Tote Rome indie stede</l>
<l>Up Kerstdach tonser Vrouwen Moyore</l>
<l>Voer Jhesus crebbe indien core,</l>
<l n="95">Die van Bethleem daer was bracht.</l>
<l>Daer quam up die selve nacht</l>
<l>Crescensius, des paues sone,</l>
<l>Ende vingene, ende na tgone</l>
<l>Leeddine in sijn selves veste;</l>
<l n="100">Maer van Rome dalre beste</l>
<l>Losten den paues met gewelt,</l>
<l>Ende hebben dien tor ghevelt,</l>
<l>Ende Crescensius met sinen neven</l>
<l>Te Rome uter stat gedreven.</l>
</div>
<div type="subchapter"><head type="subchapter">Van werringen die paues Hildebrant maecte. LXX.</head>
<l>                Seghebrecht spreect over waer,</l>
<l>Dat in Heinrix XVIIIde jaer</l>
<l>Die paues Gregorius enen seent sat,</l>
<l>Daer hi inne verwiet ter stat</l>
<l n="5">Papen die wijf hadden gesworen,</l>
<l>Oft oec tamien ghecoren,</l>
<l>Ende hevet hem tambacht ontseit;</l>
<l>Enten leeken anegeleit,</l>
<l>Dat niemen tharen dienste gaet.</l>
<l n="10">Dat dochte den menegen cranc raet,</l>
<l><pb n="3,332"/> Ende jegen der heileger lieden wort,</l>
<l>Die ghesijn hadden daer bet vort,</l>
<l>Die vanden sacramenten screven,</l>
<l>Die indie kerken sijn verheven:</l>
<l n="15">Doepsele, kerseme, ons Heren bloet</l>
<l>Ende sijn lachame, dat even goet</l>
<l>Ende even machtech ware van rechten,</l>
<l>Weder het vanden quaden knechten</l>
<l>Berecht ware, so bi heilegen heren,</l>
<l n="20">Nader heileger kerken leren;</l>
<l>Want hem die heilege geest de macht</l>
<l>Heimelike geeft entie cracht,</l>
<l>Noch niet mindert dor die quade,</l>
<l>Noch betert dor iemens weldade.</l>
<l n="25">Hier af quam werringe ende strijt</l>
<l>Also groot in ghere tijt,</l>
<l>Dat noint heresie mere</l>
<l>Die kerke quetste also sere;</l>
<l>Want wie der symonie plach,</l>
<l n="30">Decte hem up ghenen dach,</l>
<l>Die miede gaf oft ontfinc,</l>
<l>Dat hi meende indie dinc</l>
<l>Hovesceit te nemene of te gevene,</l>
<l>Dat men pleget in genievene,</l>
<l n="35">Ende sine cochten no vercochten</l>
<l>Ons Heren erve no ondaet wrochten.</l>
<l>                Lettel papen waren mede</l>
<l>Die hilden hare suverhede,</l>
<l>Ende sulke waren also quaet,</l>
<l n="40">Die zuver waren int gelaet</l>
<l>Ende onsuver inden zin,</l>
<l>Omme vordeel ende omme gewin.</l>
<l>Some swoeren si suverhede,</l>
<l>Dies onlange hilden vrede,</l>
<l n="45">Ende valsceden haren eet;</l>
<l>Sulke die, waest lief of leet,</l>
<l>Begheven moesten haer wijf,</l>
<l>Die leedden onreinre lijf,</l>
<l>Want si gingen up haer bejach,</l>
<l n="50">Alsi noch plegen up desen dach,</l>
<l>Ende ne hilden gheen ghetal,</l>
<l>Waest man of wijf, al eens waest al.</l>
<l>Dat leeke volc wart al ontbonden,</l>
<l>Ende ghelijc vernoyerden honden</l>
<l n="55">Wildsi die kerke wederstaen,</l>
<l>Ende waren der kerken niet onderdaen.</l>
<l>Si bewonden hem der sacramente,</l>
<l>Ende maectere af paerlemente,</l>
<l>Ende hildere af disputione.</l>
<l n="60">Kindere plagen si kerstijn te doene,</l>
<l>Ende daer hem kerseme ende olye ghebrac,</l>
<l>Dat vule, dat in haer ore stac,</l>
<l>Beseinden si indier gebare</l>
<l>Alse oft sacrament dat ware.</l>
<l n="65">Ja int ende van haren levene</l>
<l>Ontseidsi bijechte te gevene,</l>
<l>Ende tontfane haer recht</l>
<l>Met papen met wive verplecht.</l>
<l>Der papen tiende met gewelt</l>
<l n="70">Verbernden si buten up dat velt;</l>
<l>Ende noch, dat te clagene es mere,</l>
<l>Den lachame van onsen Here,</l>
<l>Die gehuwede papen sacreerden,</l>
<l>Namen si alsi begherden,</l>
<l n="75">Ende tordene onder voet,</l>
<l>Ende stuerten ons Heren bloet.</l>
<l>Dus quam menege quade dinc uut</l>
<l>Om des paues nieuwe statuut.</l>
<l>Ghilers ende bedrieghers mede</l>
<l n="80">Ghingen omme in menege stede,</l>
<l>Die tvolc verwerren ende verkeren</l>
<l>Ende hem ongelove leeren.</l>
<l>                In keyser Heinrix XXIIste jaer</l>
<l>Rees evelmoet fel ende swaer</l>
<l n="85">Tusscen paues Gregorius ende hem mede,</l>
<l>Want die paues sceden dede</l>
<l><pb n="3,333"/> Van skeysers vriendscap aldie heren,</l>
<l>Die hi van hem mochte keeren.</l>
<l>                Doe wart een vorst staere ende lanc:</l>
<l n="90">Alre heilegen dage was sijn inganc,</l>
<l>Ende stont tote half Aprel,</l>
<l>Vriesende ende sere fel.</l>
</div>
<div type="subchapter"><head type="subchapter">Godeverts doot metter bulen. LXXI.</head>
<l>                Te desen tiden, daer ic af scrive,</l>
<l>Wart gerovet vanden live</l>
<l>Metter bulen Godevaert,</l>
<l>Daer hier te voren gewach af waert,</l>
<l n="5">Ende dedem een, hiet Ghiselbrecht,</l>
<l>Ende was graven Diederics cnecht,</l>
<l>Dien Godevert van Hollant verdreef,</l>
<l>Daer hi met crachte here in bleef.</l>
<l>Diederic die sevende grave</l>
<l n="10">Van Hollant horde maere hier ave,</l>
<l>Dat sijn wederwinne dus ware doot,</l>
<l>Ende hi bat ende gheboot</l>
<l>Sinen vrienden in Hollant</l>
<l>(Sijn stiefvader staker toe die hant,</l>
<l n="15">Van Vlaendren die Vriese Robbrecht),</l>
<l>Ende ghewan siere vordere recht,</l>
<l>Dat lant van Hollant gheheel,</l>
<l>Ende velde den casteel</l>
<l>Van Yselmonde, die van Utrecht</l>
<l n="20">Die bisscop up hadde gherecht,</l>
<l>Ende bleef grave in Hollant.</l>
<l>                Int selve jaer, alsict bevant,</l>
<l>Begonde een man van goeden levene</l>
<l>Van Alverenge, ende hiet Stevene,</l>
<l n="25">Eene ordine van hermiten,</l>
<l>Ende was een man van scaerper viten,</l>
<l>Die bi Lymogen tote Muret</l>
<l>Sijn begin hevet gheset,</l>
<l>Ende daer naer in corter stont</l>
<l n="30">Wart haer hoofthuus Gardimont.</l>
<l>Dese heilege sente Stevene</l>
<l>Die dede binnen sinen levene</l>
<l>Ende oec achter sine doot</l>
<l>Menege scone miracle groot,</l>
<l n="35">Daer ic al eenlike af scrive eene,</l>
<l>Die mi niet dinket wesen cleene.</l>
<l>                Hi begonste Gode teeren</l>
<l>Int carnatioen ons Heren</l>
<l>MLXX ende sesse</l>
<l n="40">Sijn leven in groter swaernesse,</l>
<l>Want sine ordine was so zwaer,</l>
<l>Datter hem niet vele volgede naer.</l>
<l>Dus wies sine ordine niet sere,</l>
<l>Doch versochtene menech here,</l>
<l n="45">Om twonder dat God dor hem dede,</l>
<l>Want hi uut sduvels mogenthede</l>
<l>Menegen verlorne trac,</l>
<l>Des die werelt wonder sprac.</l>
</div>
<div type="subchapter"><head type="subchapter">Van Stevene den hermite. LXXII.</head>
<l>                Want een edel ridder was,</l>
<l>Die niemare horde das,</l>
<l>Ende quam in wille van dien,</l>
<l>Dat hi desen wilde besien,</l>
<l n="5">Ende was ten selven stonden</l>
<l>In quaden wille, in quaden zonden.</l>
<l>Ende alse hi daer stont inder scaren</l>
<l>Met vele die met hem waren,</l>
<l>Doe sprac hi hem aldus an:</l>
<l n="10">"Ic biddi, Gods vercoren man,</l>
<l>Dattu Gode bids voer mie;</l>
<l>Want ic eere zonden plie,</l>
<l>Die ic minne so utermaten,</l>
<l>In canse begeven no gelaten,</l>
<l n="15">Ende ic en begevese mi nemmermere.</l>
<l>Baedstu vor mi, ic vruchte sere,</l>
<l>Dat mi dan alte houde</l>
<l>Die zonde verleden soude.</l>
<l>Met dire beden en help mi niet,</l>
<l n="20">Maer bit voer dit ander diet."</l>
<l>Dit sprac hi ende sciet van hem blide.</l>
<l>Die heilege Stevene an dander zide</l>
<l>Bleef droeve ende tongemake,</l>
<l>Ende hi ginc naer dese sake</l>
<l n="25">In sijn capitel in Gods namen,</l>
<l>Ende dede sijn covent te samen.</l>
<l><pb n="3,334"/> Van tranen die hem utebreken</l>
<l>Consti cume een wort gespreken,</l>
<l>Doch bat hi dat si up ghenaden</l>
<l n="30">Vorden dullen ridder baden,</l>
<l>Dat onse Here hem gave wonden</l>
<l>Omme berouwenesse van zonden.</l>
<l>Daer en was lette nochte merre.</l>
<l>Die besondegede ridder en was niet verre,</l>
<l n="35">Ende quam weder ende bat</l>
<l>Genaden aldaer ter selver stat</l>
<l>Van siere zonden, van sire bede,</l>
<l>Die hi sonder redene dede,</l>
<l>Ende uute hem met herte, met monde,</l>
<l n="40">Vort meer van al sulker zonde.</l>
<l>                Nu merct hier groot wonder das:</l>
<l>Een zondare dien ghenas</l>
<l>Sijns ondanx van sinen zonden</l>
<l>Dese Stevene ende heeft ontbonden.</l>
<l n="45">                Die in zonden sijn verwerret</l>
<l>Ende van Gode ververret,</l>
<l>Ic rade si eeren desen Stevene.</l>
<l>Hi sciet van mensceliken levene</l>
<l>Int jaer ons Heren IX<hi rend='sup'>C</hi> ende sesse,</l>
<l n="50">Ende voer in Gods behoudenesse</l>
<l>In Sporcle upten XIIIsten dach.</l>
<l>Vierne, ic rade, wie so mach.</l>
</div>
<div type="subchapter"><head type="subchapter">Van keyser Heinrix consilie. LXXIII.</head>
<l>                Keyser Heinric, lesen wi vorwaer,</l>
<l>Dat hi in sijn XXIste jaer</l>
<l>Van sinen rike versamen dede</l>
<l>Tote Woermse indie stede</l>
<l n="5">Eene consilie, daer te waren</l>
<l>XXIIII bisscoppe in waren,</l>
<l>Ende vele der vorste vanden rike.</l>
<l>Daer dedi wisen keyserlike</l>
<l>Des paues Hildebrants decreten,</l>
<l n="10">Dien wi den VIIden Gregorius heten.</l>
<l>Wel naer alle die daer waren</l>
<l>Swoeren hem buten sonder sparen</l>
<l>Des paues, ende seiden, het ware betame</l>
<l>Dat men dat pauescap name.</l>
<l n="15">Die paues ne wilds niet laten</l>
<l>Hine wilde den keyser verwaten,</l>
<l>Omme dat des riken heren</l>
<l>Vanden keyser hem souden keren.</l>
<l>                In dat jaer waest datmen sach</l>
<l n="20">Palmedaghe, omtrent middach,</l>
<l>Dweder scone ende claer,</l>
<l>Eene scone sterre openbaer.</l>
<l>                Doch hadde die keyser Heinric gevaen</l>
<l>Vele heren die onderdaen</l>
<l n="25">Den paues ende Sassen waren;</l>
<l>Maer diese hilden lietense varen,</l>
<l>So dat Sassen hem wort rebel,</l>
<l>Enten paues onderdanich wel;</l>
<l>Doch waser also toe gesproken,</l>
<l n="30">Dat dat orloghe wart tebroken</l>
<l>Tusscen den keyser enten paues,</l>
<l>Al voert varinge in aves.</l>
<l>In Lumbardien versaemden die heren,</l>
<l>Daer die keyser den paues teren</l>
<l n="35">Baervoet stoet uptie snee,</l>
<l>Langhe ghenouch ende mee,</l>
<l>Ende hi ontbant hem sinen ban;</l>
<l>Maer daer ne gelach niet vele an,</l>
<l>Want welna recht altehant</l>
<l n="40">Wart elc anders viant,</l>
<l>Ende vele prencen, die te voren</l>
<l>Metten keyser hadden gesworen,</l>
<l>Sijn metten paues angevallen,</l>
<l>Ende bi rade van hem allen</l>
<l n="45">Coren si eenen prence hoghe,</l>
<l>Roeldolve, van Borgoengen hertoghe,</l>
<l>Teenen coninc jegen Heinrike.</l>
<l>Die paues sendem vriendelike</l>
<l>Eene crone van finen goude.</l>
<l n="50">Dien coroneerde met gewoude</l>
<l>Van Magensen ter selver tijt</l>
<l><pb n="3,335"/> Die erdersch bisscop Zegevrijt.</l>
<l>Maer dat was den porters leet,</l>
<l>Ende si wapenden hem gereet,</l>
<l n="55">Ende dreven uter stede</l>
<l>Den bisscop enten coninc mede.</l>
<l>                Die paues absolveerde die heren,</l>
<l>Dies an hem wilden keren,</l>
<l>Van den eede dien si te voren</l>
<l n="60">Den keyser Heinricke hadden gesworen,</l>
<l>Ende vanden berghen aldie straten</l>
<l>Dedi vesten utermaten,</l>
<l>Dat die keyser niet en lede,</l>
<l>Dies hi lettel achte mede;</l>
<l n="65">Maer hi voer tAquileren waert.</l>
<l>Van danen setti sine vaert</l>
<l>Te Regenborch upder Dunouwen,</l>
<l>Ende hevet tebroken ende dorhouwen</l>
<l>Swaven, ende oec met gewelt</l>
<l n="70">Meneghe staerke veste ghevelt,</l>
<l>Ende coninc Roedolve gesconfiert.</l>
<l>Dit hevet die sine sere verfiert</l>
<l>Ende sine vianden verbloot,</l>
<l>So datter vele dordie noot</l>
<l n="75">Den keyser weder gaen in hant,</l>
<l>Enten paues Gregorius Hildebrant</l>
<l>Begeven, hoe leet so hem es.</l>
<l>Herman, die bisscop van Mes,</l>
<l>Dies hem anden paues helt,</l>
<l n="80">Wart verdreven met ghewelt.</l>
<l>                In keyser Heinrix XXIIIste jaer</l>
<l>Hilt hi ene consilie zwaer</l>
<l>Tote Magensen upten Rijn</l>
<l>Teenen Tsinxenen. Hem dochte sijn</l>
<l n="85">Nuttelijc, recht ende wet,</l>
<l>Dat Gregorius ware ontset,</l>
<l>Ende es in Lumbaerdien comen,</l>
<l>Ende hevet teenen paues genomen</l>
<l>Guilbrechte, die bisscop te voren</l>
<l n="90">Tote Ravene was ghecoren,</l>
<l>Ende dedene heeten Clement.</l>
<l>Hij neech hem ende heeftene bekent</l>
<l>Paues, ende ontfinc die crone</l>
<l>Van hem Paschedaghes te lone.</l>
<l n="95">Paues Gregorius also wale</l>
<l>Entie Romeinsche cardenale</l>
<l>Trocken in sente Vigles casteel,</l>
<l>Daer hi verloren ware geheel,</l>
<l>Ne hadde gedaen Robbrecht Wiscaerd,</l>
<l n="100">Die vader was vanden bastaert,</l>
<l>Die Ingelant wan metten zwaerde.</l>
<l>Hi dreef den keyser siere vaerde</l>
<l>Met sinen paues, daer hi sat</l>
<l>Tote Sentes indie stat,</l>
<l n="105">Enten paues Gregorius mede</l>
<l>Sette hi weder in sine stede.</l>
<l>                Dese selve Robbrecht Wiscaert</l>
<l>Die liet Willemme den bastaert</l>
<l>Normendien ende voer over mere,</l>
<l n="110">Ende hadde nu met sinen here</l>
<l>Cecylien ende Poelyen gewonnen,</l>
<l>Ende Calabren mede dorronnen,</l>
<l>Enten keyser Alexis mede</l>
<l>Voer Constantinoble die stede</l>
<l n="115">Entie van Venegen omme gedaen:</l>
<l>Nu wan hi Rome, alse wij verstaen.</l>
</div>
<div type="subchapter"><head type="subchapter">Van sente Ursmare ende andere sante. LXXIIII.</head>
<l>                Segebrecht spreect in sine cronike:</l>
<l>Int XXIIIIste jaer van Heinrix rike</l>
<l>Sprac paues Gregorius overwaer,</l>
<l>Dat rechts in dat selve jaer</l>
<l n="5">Die valsche coninc sterven soude.</l>
<l>Hi seide waerheit, maer hi woude</l>
<l>Die dingen andersins verstaen</l>
<l>Dan si hem sijn vergaen;</l>
<l>Want hi keyser Heinrike meende,</l>
<l n="10">Dat die sine sere beweende,</l>
<l><pb n="3,336"/> Int jaer na coninc Roeldolfs doot,</l>
<l>Daer si af vielen in groter noot;</l>
<l>Want keyser Heinric sochte de Sassen,</l>
<l>Die hem up quamen gewassen</l>
<l n="15">Met Roedolve: daer bleef doot,</l>
<l>Ende mettem menech prence groot,</l>
<l>Coninc Roedolf mede upt velt,</l>
<l>Dies hem die paues sere meshelt.</l>
<l>                In desen tiden was in Inglant</l>
<l n="20">Lanfranc een groet clerc bekant,</l>
<l>Die abt te Caem hadde gewesen.</l>
<l>Nu was hi erdsch bisscop verresen</l>
<l>Te Cantelberghen indie stat,</l>
<l>Daer hi met groter eren sat.</l>
<l n="25">                Doe was te Berchellewijn</l>
<l>In Normendien een meester fijn,</l>
<l>Die abt was ende Anselijn hiet,</l>
<l>Daer men dogeden vele af siet,</l>
<l>Die na sinen meester Lanfranc</l>
<l n="30">In Ingelant an sijn bedwanc</l>
<l>Van Cantelberghe den stoel gewan,</l>
<l>Een harde goet heilech man.</l>
<l>                Te desen tiden ende in dit doen</l>
<l>Was inden cloester te Sissoen</l>
<l n="35">Te sente Medaerts sente Arnout,</l>
<l>Dien Oudenborch begraven hout,</l>
<l>Die vele miraclen dede,</l>
<l>Ende vele waerheide vorseide mede.</l>
<l>Uten lande van Audenaerde</l>
<l n="40">Was hi geboren ende begaerde</l>
<l>Moenc te sine ende clusenare.</l>
<l>Abt wat hi te sente Medaerds daer nare,</l>
<l>Ende daerna bisscop van Sissoen.</l>
<l>Gregorius dedene wijen doen</l>
<l n="45">Den legaet Hughen, die bisscop sat</l>
<l>Tote Lyons indie stat.</l>
<l>                In Heinrix XXVste jaer</l>
<l>Quam in Vlaendren sente Ursmaer</l>
<l>Predeken, alsict vernam,</l>
<l n="50">So dat hi tOudenborch quam.</l>
<l>Sente Pieter brochtene vort,</l>
<l>Dat hi tOudenborch in de port</l>
<l>Eene kerke maecte, die here,</l>
<l>Ende wijedse in sente Pieters ere,</l>
<l n="55">Daer God dor sine genadichede</l>
<l>Meneghe scone miracle dede,</l>
<l>Daer ic dinghe af bringe vort,</l>
<l>Dies gelike wart nie gehort.</l>
<l>                In Kerstnacht een wint uutbrac,</l>
<l n="60">Die tclochuus ter neder stac,</l>
<l>So dat al bider erden hinc:</l>
<l>Dat was wonderlike dinc;</l>
<l>Ende men waende van tiden te tiden,</l>
<l>Dat al te sticken soude gliden.</l>
<l n="65">VI daghe ende VI nachte mede</l>
<l>Sachmen dese wonderlijchede.</l>
<l>In jaersavont omtrent midnacht</l>
<l>So quam daer ons Heren cracht,</l>
<l>Die buten ende binnen echt</l>
<l n="70">Ghene kerke maecte so lecht,</l>
<l>Dats menegen wonder aneginc.</l>
<l>Dat clochuus dat neder hinc</l>
<l>Ghinc weder staen in sine stede,</l>
<l>Dat die macht van Gode dede,</l>
<l n="75">Ende vaste ende wel gebonden</l>
<l>Die clocken oec luden begonden.</l>
<l>Dies selves dages crepele ende blende,</l>
<l>Alle die waren daer gehende,</l>
<l>Juchtich, zieke ende dove,</l>
<l n="80">Die daer quamen met ghelove,</l>
<l>Worden daer te hant ghesont.</l>
<l>Dit gheduurde langhe stont,</l>
<l>So dat si van verren quamen,</l>
<l>Ende daer hare ghesonde namen.</l>
<l n="85">                Tien tiden wart erdbeve groet,</l>
<l>Daer menech mensche om verscoot,</l>
<l><pb n="3,337"/> So dat die erde luden dochte</l>
<l>Jammerlike ende harde onsochte.</l>
<l>Dat was vor April, alsict bekende,</l>
<l n="90">Rechts uptie seste kalende,</l>
<l>Ende was alse die nacht anslouch.</l>
<l>Dit was te merkene genouch,</l>
<l>Of het meende dat mesfal</l>
<l>Dat hier naer desen comen sal,</l>
<l n="95">Daer die erde omme clagen dochte,</l>
<l>Alse of soet niet gehoren mochte;</l>
<l>Want keyser Heinric sochte Ytale</l>
<l>Met sinen here altemale</l>
<l>Up paues Gregorius Hildebrande,</l>
<l n="100">Ende verdrevene uten lande.</l>
<l>Om dese noot, om dese sorghe,</l>
<l>Besette die paues casteel ende borge.</l>
<l>Heinric wan met mogentheden</l>
<l>Die casteele ende al die steden,</l>
<l n="105">Ende besat met groter pine</l>
<l>In Rome die stat Leonine.</l>
</div>
<div type="subchapter"><head type="subchapter">Van paues Hildebrande. LXXV.</head>
<l>                Alse dit orloge was so zwaer</l>
<l>In Heinrix XXVIIste jaer</l>
<l>Tusscen den paues ende Heinrike,</l>
<l>Wart gemaect een dach eerlike</l>
<l n="5">Omme pays tusscen hem beden,</l>
<l>Ende men soude elx rechts besceden.</l>
<l>Men mocht te ghenen payse trecken,</l>
<l>Want hem die paues wille decken</l>
<l>Van pointen daer some omme riepen,</l>
<l n="10">Die hem dochten dat jegen hem liepen.</l>
<l>Romeine ende wel na altemale</l>
<l>Die bisscoppen van Ytale</l>
<l>Hebben alle den paues begeven,</l>
<l>Ende hi vlo omme tonthouden sijn leven</l>
<l n="15">Toten Normannen ende Wiscaerde,</l>
<l>Diene eene waerf bewaerde.</l>
<l>Te Salernen es hi bleven,</l>
<l>Onthier ende hi endde sijn leven.</l>
<l>                In keyser Heinrics XXVIIIste jaer</l>
<l n="20">Ontfingen gherne ende openbaer</l>
<l>Die Romeine den keyser Heinrike,</l>
<l>Ende jugierden ghemeenlike</l>
<l>Den paues Gregorius bi wette,</l>
<l>Dat recht es dat men ontsette,</l>
<l n="25">Ende van Ravene bisscop Wibrecht</l>
<l>Was inden stoel verheven echt,</l>
<l>Ende gheheeten oec Clement.</l>
<l>                In dat jaer, alst es bekent,</l>
<l>Was een van Coelne gheboren,</l>
<l n="30">Dien wi Brune noemen horen,</l>
<l>Canonec van Riemen der port,</l>
<l>Ende begonde, alsemen hort,</l>
<l>Ene nieuwe scaerpe ordine ende wreet,</l>
<l>Diemen die Chaertereuse heet,</l>
<l n="35">Ende es eerande maniere</l>
<l>Van hermiten, dier nemmeer dan viere</l>
<l>Te gader sijn alse ghesellen,</l>
<l>Maer elkerlijc in ere cellen.</l>
<l>                In Heinrix XXIXste jaer</l>
<l n="40">So staerf Hildebrant vorwaer,</l>
<l>Die Gregorius hiet die sevende</l>
<l>Nochtoe doe hi was al levende,</l>
<l>Te Salernen daer hi lach</l>
<l>In ellenden. Up dien dach</l>
<l n="45">Seghet Seghebrecht dat hi las,</l>
<l>Dat van hem gescreven was:</l>
<l>"Wi willen dat aldie ghene weten</l>
<l>Die cuere van zielen hebben beseten,</l>
<l>Dat die paues Hildebrant,</l>
<l n="50">Die Gregorius was ghenant,</l>
<l>Daer hi in sinen utersten lach,</l>
<l>Totem riep up dien dach</l>
<l>Van XII cardenalen eenen,</l>
<l>Dien hi minde meer dan gheenen,</l>
<l n="55">Ende belijede daer ter stede</l>
<l>Gode ende sente Pietre mede</l>
<l>Ende alder kerken openbare,</l>
<l>Dat hi harde mesdadich ware</l>
<l>Indie cuere der werelt al</l>
<l n="60">Van zielen diemen hem beval,</l>
<l>Ende dat hi bi des viants rade</l>
<l><pb n="3,338"/> Der mensceit hadde gedaen scade.</l>
<l>Daer naer seidi over waer,</l>
<l>Dat hi die penetencie zwaer,</l>
<l n="65">Die hi die werelt dore waerp</l>
<l>So ongenadich ende so scaerp,</l>
<l>Dat hi dat selve dede</l>
<l>Omdie bate van kerstijnhede.</l>
<l>Sinen confessoer hi sende</l>
<l n="70">Den keyser Heinric tsinen ende</l>
<l>Enter heilegher kerken gemene,</l>
<l>Die verweent waren niet clene,</l>
<l>Daer hem cuere af was geladen,</l>
<l>Dat si alle voer hem baden,</l>
<l n="75">Omme dat hi sach sinen ende,</l>
<l>Ende hi wiste ende bekende,</l>
<l>Dat hi der ingle cleet ontfinge.</l>
<l>Alle bannen, alle werringe,</l>
<l>Beede levende ende dode,</l>
<l n="80">Clerke, leeke, stoute, blode,</l>
<l>Ene borch oec die hi helt</l>
<l>Jegen den keyser met gewelt,</l>
<l>Hiet hi den sinen upgeven</l>
<l>Der keyser crone, ende endde tleven."</l>
<l n="85">                Alse die VIIde Gregorius was doot,</l>
<l>Coren paues die heren groot,</l>
<l>Die kardinale, na haren ghere,</l>
<l>Eenen abt, hiet Desidere,</l>
<l>Die abt was upten berch Cassijn:</l>
<l n="90">Victor was die name sijn.</l>
<l>Een jaer was hi paues alleene</l>
<l>Ende nemmeer, dit was clene.</l>
<l>Tmenisoen dat nam hem tleven.</l>
<l>Men seget dat hi was vergeven</l>
<l n="95">In sinen kelect ter eerster messe:</l>
<l>Dit was staerke verranesse.</l>
</div>
<div type="subchapter"><head type="subchapter">Van Pietren Damiane. LXXVI.</head>
<l>                In Heinrix tiden, hebbic verstaen,</l>
<l>So was Pieter Damiaen</l>
<l>Van goeden levene een groet clerc,</l>
<l>Die maecte boeke ende goet werc,</l>
<l n="5">Daer hi in sette bispele,</l>
<l>Daer leringe noch in es vele:</l>
<l>Die dichtic u alsicse las.</l>
<l>                Hi spreket dat in Venegen was</l>
<l>Een hertoghe die huwelijc dede</l>
<l n="10">Te Constantinoble indie stede,</l>
<l>Die hare so wegerlike helt</l>
<l>Ende so weeldelike, dat ongetelt</l>
<l>Ende ongemate was ende te nouwe:</l>
<l>Niet van watre, maer van dauwe</l>
<l n="15">Dede soe maken hare bat;</l>
<l>Hare spise die soe at</l>
<l>Daer en quam niet an haer hant,</l>
<l>Maer die morsele haer seriant</l>
<l>Die hiefse up, alse soe woude,</l>
<l n="20">Met eenen vorcskine van goude,</l>
<l>Entie stacse soe inden mont;</l>
<l>Hare kamere was talre stont</l>
<l>So vul van specien ende van crude,</l>
<l>Dat het ginc buten allen lude.</l>
<l n="25">Maer eer soe liet haer leven,</l>
<l>Heeft God die hant up haer geheven,</l>
<l>So dat hare verrotte dat lijf,</l>
<l>Ende no weder man no wijf</l>
<l>Ghedogen mochte lucht so onrene.</l>
<l n="30">Ene aerme dierne was alleene</l>
<l>Die hare diende, met crude bewist,</l>
<l>Om te scuwene den quaden mist.</l>
<l>So lange qual soe in desen stanc,</l>
<l>Dats die vriende Gode spraken danc,</l>
<l n="35">Dat hise vander werelt dede:</l>
<l>Dus endt onreine weeldichede.</l>
<l>                Ene vrouwe was, hiet Sophie,</l>
<l>Edel, van hoghere singerie,</l>
<l>Die tote eenen abt dede bede,</l>
<l n="40">Dat hi hare gave stede</l>
<l>In sinen cloester, daer soe woude</l>
<l>Datmense doot graven soude.</l>
<l>Dabt die ontseide dat hare,</l>
<l>Ende seide dat het dwaseit ware;</l>
<l n="45">Doch wan soe haren wille daer af,</l>
<l>So datmen hare maecte een graf</l>
<l>Inder moenken cloester niet clene,</l>
<l>Van eenen precieusen steene.</l>
<l><pb n="3,339"/> Daer quam soe in ende hevet besien,</l>
<l n="50">Ende Gods hant quam up hare mettien,</l>
<l>Die hare een evel anesinde,</l>
<l>Ende hare mesfel van enen kinde,</l>
<l>Ende staerf ende wart al daer begraven</l>
<l>In dat graf van groter haven,</l>
<l n="55">Ende besloten vanden maetsen;</l>
<l>Maer die stanc was inder plachen</l>
<l>Dat jaer al duere so groot,</l>
<l>Dat die moenke dor dien noot</l>
<l>Andie zide metten anderen</l>
<l n="60">Altoos niet en mochten wandren.</l>
<l>Al vleesch, so weeldeliker gevoet,</l>
<l>So swaerre stanc alst smelten moet.</l>
<l>                In eenen cloester was gheset</l>
<l>Bi eere regele, bi eere wet,</l>
<l n="65">Dat alle die moenken souden</l>
<l>Onser Vrouwen getide houden.</l>
<l>Een moenc was daer dient was leet,</l>
<l>Entie daer jegen street.</l>
<l>Van levene en was hi niet goet,</l>
<l n="70">Maer van talen was hi vroet,</l>
<l>Ende taelde so scone ende so wel,</l>
<l>Dat onser Vrouwen dienst tevel.</l>
<l>Altehant in corten daghen</l>
<l>Ghevielen daer so vele plaghen:</l>
<l n="75">Manslachte, roof ende brant,</l>
<l>Up des cloesters liede ende lant,</l>
<l>Daer dat huus bi was gescent.</l>
<l>Ten keyser hebben si ghesent,</l>
<l>Daer si ne genen troost an namen.</l>
<l n="80">Tote Pietren dat si quamen,</l>
<l>Ende hi antworde ter steden:</l>
<l>Want si die moeder des vreden</l>
<l>Versteken hadden ende ontseit,</l>
<l>Ghesciedem sulken aerbeit.</l>
<l n="85">Die boden, die te Pietre quamen,</l>
<l>Vielen updie erde te samen,</l>
<l>Ende geloveden onser Vrouwen daer,</l>
<l>Dat si nemmermeer daer naer</l>
<l>Ne lieten onser Vrouwen ghetide;</l>
<l n="90">Ende altehant waersi van stride,</l>
<l>Ende van orloghen ende van plaghen,</l>
<l>Ghequijt in wel corten dagen.</l>
<l>                Eenen dyaken gheviel mede,</l>
<l>Dat twee porters vander stede</l>
<l n="95">Hem vertogeden na hare doot:</l>
<l>Elc hadde an ene casule groot,</l>
<l>Die yserijn waren ten hielen lanc,</l>
<l>Alse papen plegen, met viere gemanc.</l>
<l>Doe vragedi aldaer ter tijt:</l>
<l n="100">"Ghi die moet wesen daer ghi sijt,</l>
<l>Plegedi Gode altoes te lovene?"</l>
<l>Si seiden: "Wi die inden ovene</l>
<l>Vander hellen bernen sere,</l>
<l>Wine loven Gode nemmermere."</l>
</div>
<div type="subchapter"><head type="subchapter">Noch van meester Pietre. LXXVII.</head>
<l>                Een berch leghet bi Salerne,</l>
<l>Die vlamme ende vier upwerpt gerne,</l>
<l>Sulpher ghemanc met peke,</l>
<l>Weltijt so sal cortelike</l>
<l n="5">Een rike quaet man bliven doot.</l>
<l>Van Salerne een prence groot</l>
<l>Die sach eere vlammen scijn</l>
<l>Scieten uten berch Vellijn</l>
<l>(Also heetmen den berch bi namen),</l>
<l n="10">Ende hi seide te sire mesquamen:</l>
<l>"Te waren een verdoemt rike</l>
<l>Die sal sterven cortelike,</l>
<l>Ende varen indie helle."</l>
<l>Dese, daer ic dit af telle,</l>
<l n="15">Die es ter naester nacht gheleghen</l>
<l>Bi sire amien in sijn pleghen,</l>
<l>Ende daer hi up hare lach te waren,</l>
<l>Es hem dat lijf uutghevaren.</l>
<l>Twijf en wiste niet siere doot,</l>
<l n="20">Ne maere dat hare int herte scoot</l>
<l>Dat hi en roerde noch en sprac,</l>
<l>Ende soene doot van hare stac.</l>
<l>                Een pape van Napels wilde mede</l>
<l>Te naer gaen ende besien die stede,</l>
<l n="25">Daer uut dien berch Vellijn</l>
<l>Die vlamme sciet ende tfenijn,</l>
<l>Ende weten dat hem niet ginc an.</l>
<l><pb n="3,340"/> Na sine messe ginc die man,</l>
<l>Ghegherwet als hi gewapijnt ware,</l>
<l n="30">Ende doe hi ginc altenare,</l>
<l>Ne keerdi nemmermeer altoos:</l>
<l>Menne weet waer menne verloos.</l>
<l>                Eenen anderen pape es gesciet,</l>
<l>Dat hi te Boeneventen liet</l>
<l n="35">Siere moeder ziec, ende reet</l>
<l>Met sinen here ende leet</l>
<l>Biden berghe in sine vaert</l>
<l>Den rechten woch te Napels waert.</l>
<l>Die vlamme sach hi scieten uut,</l>
<l n="40">Ende horde siere moeder luut.</l>
<l>Hi mercte stonde ende dach,</l>
<l>Ende alse sijn wech weder gelach</l>
<l>Te Boneventen, vant hise doot,</l>
<l>Ende vernam daer wel al bloot,</l>
<l n="45">Dat soe updie wile ende,</l>
<l>Dat hi hare stemme kende.</l>
<l>                Het was een bisscop, hiet Jan,</l>
<l>Die een zwijn qualike afwan</l>
<l>Eere weduwen, diet weder bat;</l>
<l n="50">Maer omme niet so was al dat.</l>
<l>Al daer hire af eten soude,</l>
<l>Wart hi gheplaghet also houde</l>
<l>Indie storte; gheen fisisien</l>
<l>Mochte nemmermeer genesen dien.</l>
<l n="55">Ene ordine heefti vercoren,</l>
<l>Die hi belovede daer te voren,</l>
<l>Ende lange leefdi in dat abijt;</l>
<l>Maer also siec in alre tijt</l>
<l>Indie storte, ende so onsochte,</l>
<l n="60">Dat hi cume gespreken mochte,</l>
<l>Noch genouch eten binder stonde,</l>
<l>Dat dobbel covent eten begonde.</l>
<l>                Inden cloester, die hier te voren</l>
<l>Deerste Gregorius uutvercoren</l>
<l n="65">Te Rome stichte indie stede,</l>
<l>Was gheoffert in sire kintscede</l>
<l>Van vadere ende van moeder een kint.</l>
<l>Alset der jueget voelen beghint,</l>
<l>Ginc het ter werelt ende nam een wijf;</l>
<l n="70">Doch in sijn jonclike lijf</l>
<l>Gheselet God in sine kele,</l>
<l>Ende wart uut allen spele.</l>
<l>Ten lesten baet vele ende genouch,</l>
<l>Datment weder ten cloester drouch.</l>
<l n="75">Sine sonden lijet daer ter tijt</l>
<l>Ende ontfinc weder tabijt.</l>
<l>Daer sijn wijf ende andere mede</l>
<l>Voer hem stonden daer ter stede,</l>
<l>Begondi jammerlike mesbaren.</l>
<l n="80">Dandere hieten zwigen te waren.</l>
<l>Doe seide die ghene: "Sidi riese?</l>
<l>Ne siedi hier niet sente Andriese</l>
<l>Ende sente Gregoriuse mede staen,</l>
<l>Die mi gheselen ende slaen?"</l>
<l n="85">Doe zweech hi onlange vander rouwen,</l>
<l>Ende hi seide: "Nu sulsi mi blouwen,</l>
<l>Dat ic den cloestre liet keytijf,</l>
<l>Ende ic trouwede een wijf."</l>
<l>Doe quam hem an een roepen zwaer,</l>
<l n="90">Ende doe hi zweech sprac hi daer naer:</l>
<l>"Nu sulsi mi slaen ende doen caermen,</l>
<l>Om dat ic niet en gaf den aermen,</l>
<l>Ende meest den aermen Scotten,</l>
<l>Maer dat icse ghelijc sotten</l>
<l n="95">Bespotte te meneger stonde.</l>
<l>Men sal mi nu van eere zonde</l>
<l>Mede blouwen, om dat ic leende</l>
<l>Van ere weduwen, diet beweende,</l>
<l>VI penninge, ende aerm was,</l>
<l n="100">Ende ic niet en ghalt das.</l>
<l>Alse menegen voetstap alsi ginc</l>
<l>Om te inne dat ic ontfinc,</l>
<l>Alse menegen slach salic ontfaen</l>
<l>Van hem beden die hier staen.</l>
<l n="105">Ende om dat ghijt sult weten claer,</l>
<l>Dat ic u hier segge waer,</l>
<l>Overmorgen, ic wille ghijt kent,</l>
<l><pb n="3,341"/> Sal mijn leven worden gehent."</l>
<l>Upten Vrijndach sprac hi also.</l>
<l n="110">Des Sondaghes vor daghe vro,</l>
<l>Dat was upten Palmedach,</l>
<l>Spranc hi upwaert, daer hi lach,</l>
<l>Ende nam mettem dare</l>
<l>Sijn scapelaris ende sine pare,</l>
<l n="115">Ende tsente Andries kerke waert,</l>
<l>Haestelike ende vervaert,</l>
<l>Daermen hem messe dede,</l>
<l>Ende hi aldus ten broedren seide:</l>
<l>"Siet! mi hebben der heileger slaghen</l>
<l n="120">So gheclaerset vander plaghen,</l>
<l>Dat ic also suver wech vare,</l>
<l>Oft ic rechts nu gedoopt ware."</l>
<l>Binnen der messen hi versciet,</l>
<l>Eermen die ewangelie liet;</l>
<l n="125">Ende alsemen soude den doden dwaen,</l>
<l>Sachmen die lijctekine staen</l>
<l>Openbare in sine huut,</l>
<l>Daer hi omme dreef tgeluut.</l>
</div>
<div type="subchapter"><head type="subchapter">Vanden selven noch. LXXVIII.</head>
<l>                Een abt, spreect Pieter Damiaen,</l>
<l>Dede mi aldit verstaen,</l>
<l>Dat int lant van Napels sat</l>
<l>Een hermite teere stat,</l>
<l n="5">An eene roetse teere stede,</l>
<l>Die altoos was in siere gebede,</l>
<l>Ende hadde een veinsterkijn ondaen.</l>
<l>Commende vernam hi saen</l>
<l>More eene wel langhe scare,</l>
<l n="10">Met hoye gheladen dare.</l>
<l>Hi vragedem wie si waren,</l>
<l>Ende twi si met hoye varen.</l>
<l>"Quade gheeste," seidsi, "sijn wi.</l>
<l>Dit hoy ne voeren wi niet bidi</l>
<l n="15">Tonser beesten nuttelijchede,</l>
<l>Maer lieden te verberne mede;</l>
<l>Want wi onbeiden in corter stont</l>
<l>Den prence van Caeps, dies ongesont,</l>
<l>Ende meester Jan van Napels mede,</l>
<l n="20">Die conincstavel vander stede,</l>
<l>Die noch levet al ghesont."</l>
<l>Die hermite ter selver stont</l>
<l>Es tote dien Janne ghegaen,</l>
<l>Ende dede hem aldit verstaen.</l>
<l n="25">Die middelste Otte vanden drien</l>
<l>Die voer met herecracht mettien</l>
<l>In Calabren uptie Sarrasine.</l>
<l>Jan gaf die antworde sine</l>
<l>Den hermite met worden soete,</l>
<l n="30">Ende seide: "Ic moet nu te gemoete</l>
<l>Den keyser varen altehant,</l>
<l>Ende seggen hoet daer staet int lant.</l>
<l>Alsi woch es sire straten,</l>
<l>Belovic di die werelt laten,</l>
<l n="35">Ende wille ontfangen monex abijt."</l>
<l>Die bisscop die ter selver tijt</l>
<l>Proeven wilde des goeds mans wort,</l>
<l>Sende te Napels indie port,</l>
<l>Entie prence es doot bleven.</l>
<l n="40">Jan van Napels endde sijn leven,</l>
<l>Eer die keyser int lant quam.</l>
<l>Omtrent XV daghe, alsict vernam,</l>
<l>Levedi naer dattene castijede</l>
<l>Die hermite, alse hi lijede.</l>
<l n="45">                Een moenc was in ene abdie,</l>
<l>Die leedde ene dorper vie,</l>
<l>So dat hi te bijechten ginc,</l>
<l>Ende penetencie hi ontfinc,</l>
<l>Die hem was te dragene swaer.</l>
<l n="50">Eenen sinen vrient bat hi daer,</l>
<l>Dat hi hem stonde in staden.</l>
<l>Die ghene heefter hem mede geladen,</l>
<l>Ende seide: "Ic quite di ende vrie</l>
<l>Alse vanden deele miere paertie."</l>
<l n="55">Niet lange daer na hi versciet,</l>
<l>Die ghene die dit behiet,</l>
<l><pb n="3,342"/> Ende hevet den levenden hem verbaert,</l>
<l>Die hem vraget hoe hi vaert:</l>
<l>"Swarlike, maer dat es dor di.</l>
<l n="60">Van minen zonden wasic vri,</l>
<l>Maer die last hevet mi gebonden</l>
<l>Want vor di ende vor dine zonden.</l>
<l>Maer quijt mi vanden tormente.</l>
<l>Ganc henen tote onsen covente,</l>
<l n="65">Ende laet hem sien ende voer mi staen,</l>
<l>Ende mine mesdaet up hem slaen."</l>
<l>Die ghene bejagedem beden vele</l>
<l>Ant covent bi desen bispele,</l>
<l>Ende cortelike die dode keert,</l>
<l n="70">Ende seide: "Ic bem al telivereert,</l>
<l>Ende metten heilegen in hare stat,</l>
<l>Omme dat tcovent vor mi bat."</l>
<l>                Een man was die een zwijn stal;</l>
<l>Anders was hi een goet man al,</l>
<l n="75">Ontfaermelijc ende goet ostelier.</l>
<l>Jhesus quam te hem niet al te fier,</l>
<l>Alse een aerm met langen hare,</l>
<l>Ende bat hem omme eene scare.</l>
<l>Ghewillike es hi upgestaen</l>
<l n="80">Ende sal den aermen sceren gaen;</l>
<l>Ende alse hi sal om sceren mecken,</l>
<l>Ende hi bachten coemt ter necken,</l>
<l>Hevet hi andie necke tien stonden</l>
<l>Twee scone clare ogen vonden.</l>
<l n="85">Vervaert wart hi ende vragede wat ware.</l>
<l>Doe seide die aerme al openbare:</l>
<l>"Ic heete Jhesus, ic siet al,</l>
<l>Ende daer dine boosheit stal</l>
<l>Dat zwijn, ende houdes in dijn gelede,</l>
<l n="90">Dat sagen dese ogen bede."</l>
<l>Met desen worde hi hem ontginc,</l>
<l>Ende dander beterde sine dinc.</l>
</div>
<div type="subchapter"><head type="subchapter">Van sconen bispelen. LXXIX.</head>
<l>                Een bisscop was die dorste onsochte,</l>
<l>Ende hiet datmen hem wijn brochte.</l>
<l>Die scinker brochtem te hant</l>
<l>Wat so hi inden vate vant.</l>
<l n="5">Een aerm riep in sine bede:</l>
<l>"Men geve mi drinken nu ter stede,</l>
<l>Of ic sterve al hier ter stat."</l>
<l>Die bisscop hiet hem draghen dat.</l>
<l>Die aerme dranc al ongevuerst.</l>
<l n="10">Den bisscop ginc vort an de duerst,</l>
<l>Ende hiet, offer iet ware bleven,</l>
<l>Dat men hem dat soude gheven.</l>
<l>Die knape en waende vinden niet,</l>
<l>Ende vant tfat vul dat hi ydel liet.</l>
<l n="15">                Een abt hadde gedaen gereiden</l>
<l>Een gherechte van eere lampreiden;</l>
<l>Ende alsemense hem brochte vore,</l>
<l>Stont een aerm daer ter dore,</l>
<l>Ende riep sere omme dat gherechte.</l>
<l n="20">Hi sendet hem met enen knechte.</l>
<l>Die aerme die es upghevaren</l>
<l>Met scotele ende met spisen te waren,</l>
<l>Daer si toe sien ende bi staen.</l>
<l>Dus can God aelmoesne ontfaen.</l>
<l n="25">                Een man was die ter maerct ginc,</l>
<l>Ende ne hadde waer enen penninc,</l>
<l>Om mede te copene een broot.</l>
<l>Een aerm battene hem dor noot,</l>
<l>Ende hi ghavene hem blidelike.</l>
<l n="30">Thuus so gaet hi haestelike,</l>
<l>Ende eescht dat men hem broot gehende.</l>
<l>Een man die daer niemen kende</l>
<l>Hevetene haestelike ghesocht,</l>
<l>Ende hevet hem XX sc. brocht,</l>
<l n="35">In een douckelkijn gewonden,</l>
<l>Ende staect hem indie hant tien stonden,</l>
<l>Ende seide, sijn here hat hem ghesent,</l>
<l>Ende hi ware hem al ombekent.</l>
<l>                Noch spreect Pieter Damiaen,</l>
<l n="40">Doe hi ter scolen soude gaen</l>
<l>Te Paermen, dat hi verheeste</l>
<l>Vansente Gervaysende sente Protaisfeeste,</l>
<l>Dat tylike upstont een huusman,</l>
<l>Die indie grakinge jagen began</l>
<l n="45"><pb n="3,343"/> Sine coyen ter weiden waert.</l>
<l>Sijn ghebuur quam metter vaert,</l>
<l>Ende es in sijn bedde gheleghen,</l>
<l>Ende ghebaerde alsi pleghen</l>
<l>Die metten cortse sijn bestaen.</l>
<l n="50">Die vrouwe quam ende decten saen</l>
<l>Na rechte vriendelijc ghenouch.</l>
<l>Daer dedi met hare sijn gevouch,</l>
<l>Alse die haren man wilde ghelden</l>
<l>Sine scout alsonder scelden.</l>
<l n="55">Te hant die ghene danen ginc.</l>
<l>Die huusman quam na dese dinc,</l>
<l>Ende es te bedde weder gegaen.</l>
<l>Die vrouwe sprac den man an saen:</l>
<l>"Goedlike soudstu ter kerken gaen,</l>
<l n="60">Ende met anderen te dienste staen,</l>
<l>Ende ghi dor dese grote heren</l>
<l>Uwes vleeschs wille niet wilt ontberen."</l>
<l>Die man wart te hant versaghet.</l>
<l>Met nerenste hi die dinc vervraget,</l>
<l n="65">Ende soe seidem al dat ware.</l>
<l>Doe vielen si beede in groten mesbare,</l>
<l>Ende ten lesten beede te samen</l>
<l>Uten si hem haerre scamen,</l>
<l>Ende sijn te mattinen gegaen.</l>
<l n="70">Hare claghe ontbonden si saen</l>
<l>Voer alt volc ende eeschten wrake</l>
<l>Van so dorperliker sake,</l>
<l>Dat God den scalc daer moeste togen.</l>
<l>Die ribaeut vor haer alre ogen</l>
<l n="75">Quam daer metten viant beseten,</l>
<l>Ende haddem selven welna gheten,</l>
<l>Ende spranc up ende viel neder,</l>
<l>Ende slouch sijn hovet vort ende weder,</l>
<l>Ende bleef met sulken jammer groet</l>
<l n="80">Aldaer voer die liede doot.</l>
</div>
<div type="subchapter"><head type="subchapter">Van eenen doden die upstont. LXXX.</head>
<l>                In Poelyen tusscen roetsen van stene</l>
<l>So es een water niet clene,</l>
<l>Swert ende van harde quader lucht,</l>
<l>Daermen in ziet sonder vrucht</l>
<l n="5">Swarte vogelen verbaren,</l>
<l>Die van vespertide te waren</l>
<l>Tsaterdaghes hem laten sien,</l>
<l>Tote dat men ziet uptien</l>
<l>Die zonne upten Maendach.</l>
<l n="10">Noint man was diese eten sach,</l>
<l>Noch men canre gheen gevaen.</l>
<l>Des Maendages metter zonne upgaen</l>
<l>Coemt een raven, groet als een gier,</l>
<l>Die luut maect groot ende ongier;</l>
<l n="15">Dan duken si onder mettien,</l>
<l>Ende men canre nemmeer gesien,</l>
<l>Voer dat al die weke lijt</l>
<l>Tote Saterdaghes vespertijt.</l>
<l>Menech waent al ommetrent,</l>
<l n="20">Dat zielen sijn ende doghen torment,</l>
<l>Ende si des Zondages hebben lavenesse</l>
<l>Omme ons Heren verrisenesse.</l>
<l>                Daer int lant bleef een moenc doot</l>
<l>Omtrent middach, ende hem onscoot</l>
<l n="25">Na priemen ende quam te live.</l>
<l>Siere ghesellen meer dan vive</l>
<l>Vor hem lasen, alst was belanc.</l>
<l>Alsemen Agnus Dei sanc,</l>
<l>So es hi rechts upghestaen.</l>
<l n="30">Die moenke worden met vare bevaen,</l>
<l>Ende horden wat hi seggen soude.</l>
<l>Daer begonsti also houde</l>
<l>Gode ende onser Vrouwen mede</l>
<l>Seggen grote dorperhede,</l>
<l n="35">Ende spuwen up dat cruce onsochte,</l>
<l>Dat men hem te cussene brochte,</l>
<l>Ende seide: "Twi singedi messe</l>
<l>Over mine verdoemenesse?</l>
<l>Ic was indie helsche vlamme.</l>
<l n="40">Mijn meester Lucifer de gramme</l>
<l><pb n="3,344"/> Sette mi up thovet sine crone,</l>
<l>Coperijn, gloyende, sere onscone,</l>
<l>Die nemmermeer mach gecoelen;</l>
<l>Sinen mantel moestic gevoelen,</l>
<l n="45">Die was mettalijn, ten hielen lanc,</l>
<l>Daer van hitten uut droop ende spranc</l>
<l>Menege dropele ende spaerke."</l>
<l>Die broedere baden hem alle starke,</l>
<l>Dat hi hem liete wesen leet</l>
<l n="50">Sine mesdaet: God ware gereet.</l>
<l>Dander die verdoemde sere</l>
<l>Die genaden van onsen Here.</l>
<l>Doe vielen die moenken indie bede,</l>
<l>Ende namen discipline mede</l>
<l n="55">Met scaerpen roeden ende baden</l>
<l>Suchtende ons Heren ghenaden,</l>
<l>Ende hi die in wanhopen lach,</l>
<l>Hi bekeerde, daermen toesach,</l>
<l>Ende lovede die cracht van Gode;</l>
<l n="60">Sathanase ende sine ghebode</l>
<l>Ende sijn bedriegen heefti verdoemt;</l>
<l>Tcruce anebeedt hi ende noemt,</l>
<l>Ende berouwenesse heefti ghebeden.</l>
<l>In bijechten seidi daer ter steden,</l>
<l n="65">Dat hi met onsuverheden ommeginc,</l>
<l>Sint hi die ordine ontfinc,</l>
<l>Ende des en haddi niet belijet.</l>
<l>Gode bat hi ende benedijet,</l>
<l>Ende levede toten anderen dach.</l>
<l n="70">In goeden ende men sterven sach.</l>
<l>                Die kerke van Rome hadde rente scone</l>
<l>Inden boemgaert van Babylone,</l>
<l>Daer die kerseme ute coemt hare.</l>
<l>Als vele als in elken jare</l>
<l n="75">Eene lampte voer sente Pieters outaer</l>
<l>Verteren mochte, brochtmen daer.</l>
<l>Dese balseme een paues vercochte.</l>
<l>Daer hi den outaer versochte,</l>
<l>Ende hiere voren es ghestaen,</l>
<l n="80">Dinctem dat daer coemt gegaen</l>
<l>Een sere out man die gramlike sach,</l>
<l>Ende hem daer gaf enen slach,</l>
<l>Ende seide: "Du heves gehuut vor mi</l>
<l>Mine lampte, ende bidi</l>
<l n="85">So ute ic voer Gode die dine."</l>
<l>Die paues viel daer vander pine</l>
<l>Ende bleef cortelike doot,</l>
<l>Van tormente, van pinen groot.</l>
<l>                Bi Berkenghem aten te gadere</l>
<l n="90">Eenen hane twee ghevadere.</l>
<l>Deene ontleedene van sticken te sticken,</l>
<l>Ende men ginker up ghemicken.</l>
<l>Deene seide: "Dese es so ghedeelt,</l>
<l>Al wilde sente Pieter, hine worde gheheelt</l>
<l n="95">Nemmermeer met sire macht."</l>
<l>Dander sprac: "Wats Pieters cracht?</l>
<l>Al wilt Cristus onse Here,</l>
<l>Dese en verriset nemmermere!"</l>
<l>Met desen worde die hane upspranc,</l>
<l n="100">Gheplumet, gevedert, ende sanc,</l>
<l>Ende dat peeper entie brine</l>
<l>Spaersdi hem inden anschine.</l>
<l>Si worden lazers uptie stede,</l>
<l>Ende alle hare afcomene mede,</l>
<l n="105">Ende bleven dienstman om dat gewerke</l>
<l>Al daer in sente Pieters kerke,</l>
<l>Die te Bolloengen es gestaen. -</l>
<l>Hier ent Pieter Damiaen.</l>
</div>
<div type="subchapter"><head type="subchapter">Van enen die hiet Ancelijn. LXXXI.</head>
<l>                Te desen tiden was waert ende lief</l>
<l>Sente Anselijn, dies dese brief</l>
<l>Hier te voren dede gewach,</l>
<l>Die vor sinen stervedach</l>
<l n="5">Bisscop te Cantelbergen sat.</l>
<l>Te Bechlewijn indie stat</l>
<l>Was hi eerst moenc ende abt daer.</l>
<l>Menege miracle groot ende claer</l>
<l>Dedi ende dichte diere gewerke,</l>
<l n="10">Die noch minnen goede clerke.</l>
<l>                Het gheviel in sinen stonden,</l>
<l><pb n="3,345"/> Dat een abt aldaer was vonden,</l>
<l>Die van levene heilech hiet.</l>
<l>Al daer hi sprac van dingen iet</l>
<l n="15">Dies hem die abten bewinden,</l>
<l>Sprac hi vanden jongen kinden,</l>
<l>Die int Gods huus waren gevoet,</l>
<l>Wat dinge men best mettem doet.</l>
<l>"Wi slaense," sprac hi, "dach ende nacht,</l>
<l n="20">Ende het en diet niet onse cracht,</l>
<l>Ende wine conense so vervaren,</l>
<l>Sine werden argere dan si eerst waren."</l>
<l>Ancelijn antworde met soeten zeden:</l>
<l>"Hoe wel wi onse const besteden,</l>
<l n="25">Dat wi van lieden beesten maken!</l>
<l>Here abt, antwort nu teser saken:</l>
<l>Doet in een hof ene inte setten,</l>
<l>Ende met tunen al omme letten,</l>
<l>Ende hare telgren al omme ontorien,</l>
<l n="30">Wat bome sal daer af ghedijen?</l>
<l>Te waren een crom, een ongescepen.</l>
<l>Aldus sijn dese kinder begrepen</l>
<l>Ende gheoffert metter hant.</l>
<l>Si sijn in dit hof gheplant,</l>
<l n="35">Om datter vrucht uut soude gaen:</l>
<l>Ghi gaesse toghen ende slaen,</l>
<l>Ende dwingse ende gaesse binden,</l>
<l>Dat si nieweren vri en vinden.</l>
<l>Hier omme en connen si in u gekinnen</l>
<l n="40">En geen point van hovescer minnen,</l>
<l>Daer men broederscap mede vernuwet,</l>
<l>Ende worden van u verscuwet,</l>
<l>Ende wanen dat ghi geset sijt</l>
<l>In haetscap ende in swaerre nijt.</l>
<l n="45">So si dan werden meerre ende ouder,</l>
<l>So si dan werden onthouder,</l>
<l>Ende crommen hem bi uwen zonden,</l>
<l>Al daer si noit doget an vonden."</l>
<l>Dit bispel seggic dor de jonge,</l>
<l n="50">Waert datmense te swaer bedwonge,</l>
<l>Alse Ancelijn hier hevet getoget:</l>
<l>Beter ware een deel gedoget.</l>
</div>
<div type="subchapter"><head type="subchapter">Wat in desen tiden ghevel. LXXXII.</head>
<l>                Nu ga ic ter ystorien vort:</l>
<l>Alse Desiderus was vermort,</l>
<l>Die paues Victorus was genant,</l>
<l>In dat XXXste jaer, alsict vant,</l>
<l n="5">Van keyser Heinrike, wart tjaer nat,</l>
<l>Dat het scade in meneger stat.</l>
<l>So vele vel waters in Ytale,</l>
<l>Dat die berghen altemale</l>
<l>Metten watere sticken scorden,</l>
<l n="10">Dat si dorp ende volc vermorden.</l>
<l>Temme voglen, pauen, hanen,</l>
<l>Gansen, hinnen, sonder vermanen,</l>
<l>Ghingen ten bossce ende worden wilt,</l>
<l>Dat menech over wonder hilt.</l>
<l n="15">                In dat selve jaer ghevel,</l>
<l>Alsemen screef, dat weetmen wel,</l>
<l>M LXXX ende sevene,</l>
<l>Dat porters van stouten levene</l>
<l>Van Bare in Poelyen ten Mura quamen,</l>
<l n="20">Ende sente Nyclaeus gebeente namen,</l>
<l>Daer si waer vier moenke vonden,</l>
<l>Ende voerdent te Baer tien stonden</l>
<l>Met bliscepe ende met sange claer.</l>
<l>Dit gheviel VII<hi rend='sup'>c</hi> jaer</l>
<l n="25">Ende XL ende daertoe sevene,</l>
<l>Naer dat sciet van smenscen levene</l>
<l>Sente Nyclaeus, die vloyet ende lach</l>
<l>In olyen noch up desen dach.</l>
<l>                In Heinrix XXXIste jaer</l>
<l n="30">Quam sente Arnout over waer,</l>
<l><pb n="3,346"/> Die van Oudenaerde was geboren,</l>
<l>Ende abt te Sissoen was vercoren,</l>
<l>Te sente Medaerts ende daerna mede</l>
<l>Bisscop te Sissoen indie stede,</l>
<l n="35">In Vlaendren om te paysene tlant.</l>
<l>Want grave Robbrecht metter hant</l>
<l>Sijns broeder kinder den enen nam tleven,</l>
<l>Enten anderen hevet verdreven,</l>
<l>Ende hi grave was met gewout,</l>
<l n="40">So was hem menech prence onhout,</l>
<l>Alse hier te voren es ghewach.</l>
<l>Dese sente Arnout die lach</l>
<l>TOudenbuerch in sente Pieters kerke,</l>
<l>Daer God togede sine gewerke</l>
<l n="45">Met miraclen scone ende claer.</l>
<l>Moeneken so setti daer</l>
<l>Inden cloester, alsemen mach sien,</l>
<l>Ende staerf daer niet lange nadien.</l>
<l>Inden clooster menne leide,</l>
<l n="50">Also alse hijt selve voerseide.</l>
<l>                In desen tiden so gevel</l>
<l>Int lant van Spaengen also wel,</l>
<l>Dat coninc Aaraoen, die te lone</l>
<l>Van Galissien hilt de crone,.....</l>
<l n="55">Ende wan uptie Sarrasine,</l>
<l>Met beliggene, met zwaerre pine,</l>
<l>Ende settere die kerstine inne</l>
<l>Onse gelove te ghewinne.</l>
<l>                In Heinrix XXXIIste jaer</l>
<l n="60">Was een moenc van namen maer,</l>
<l>Die Ode hiet, te Clungi.</l>
<l>Die wart gecoren, lesen wi,</l>
<l>Paues jegen keyser Heinrike,</l>
<l>Ende jegen Gimberte dies gelike,</l>
<l n="65">Die hem screef paues Clement.</l>
<l>Bi hem wart sware ghescent</l>
<l>Dat keyserrike entie kerke,</l>
<l>Dat ridderscap jegen de clerke;</l>
<l>Want hem elc van anderen sciet,</l>
<l n="70">Die versceden moghen niet.</l>
<l>Elc die verwiet openbare</l>
<l>Den anderen ende hadde ommare</l>
<l>Sine sentencie ende sinen ban;</l>
<l>Want den enen dochte, hi was sulc man,</l>
<l n="75">Dat jegen hem gene sentencie dochte;</l>
<l>Dander dat menne mochte</l>
<l>Niet met alsulken dinghen</l>
<l>Uut siere werdichede bringhen.</l>
<l>Ende als deen den anderen dus versmaet,</l>
<l n="80">Ende niet up sinen ban en gaet,</l>
<l>Ende elc vort gaet in sijn gevechte,</l>
<l>Meer met wille dan met rechte,</l>
<l>So schinet datmen lettel acht</l>
<l>Sinen wille ende sine macht,</l>
<l n="85">Die eerst gaf die mogenthede</l>
<l>Te bindene ende tontbinden mede.</l>
<l>Dit sijn die wort van Segebrechte,</l>
<l>Die mi dinct dat boven rechte</l>
<l>Houdere es in sine coronike</l>
<l n="90">Dan die paues keyser Heinrike.</l>
<l>                In Heinrix XXXIIIste jaer</l>
<l>Quam in Lottrike plaghe swaer,</l>
<l>Want vele lieden inden lande</l>
<l>Dinnadere binnen verbrande.</l>
<l n="95">                In sijn XXXIIIIste jaer</l>
<l>So wart vonden openbaer</l>
<l>Te Mes in Loreine deerste Clement,</l>
<l>Die bisscop daer was gesent</l>
<l>Vanden apostelen, ende daer mede</l>
<l n="100">Eersten predecte kerstijnhede.</l>
<l>                Int selve jaer, alst es bescreven,</l>
<l>Diederic van Hollant, die verdreven</l>
<l>Uut sinen lande was met gewelt,</l>
<l>Entie bodseuse Godevert helt,</l>
<l n="105">Entie sidert wan sijn recht</l>
<l>Upten bisscop van Utrecht,</l>
<l><pb n="3,347"/> Staerf ende liet indie hant</l>
<l>Florense sinen sone tlant.</l>
<l>Dese hiet Florens de vette,</l>
<l n="110">Ende hilt dat gravescap te wette.</l>
<l>                In Heinrix XXXVIste jaer</l>
<l>Staerf in Vlaenderen, dats waer,</l>
<l>Die grave Robbrecht de Vriese,</l>
<l>Die naer den swaren verliese,</l>
<l n="115">Dat hi van Hollant was verdreven,</l>
<l>Vlaenderen gewan van sinen neven.</l>
<l>Te Cassele in sente Pieters kerke</l>
<l>Wart hi begraven onder die clerke,</l>
<l>Daer hi in sente Pieters ere</l>
<l n="120">Die canesie sette, die here,</l>
<l>Daer hi sijnt vonden waert</l>
<l>In sijn graf liggende gebaert.</l>
</div>
<div type="subchapter"><head type="subchapter">Willems doot van Inglant. LXXXIII.</head>
<l>                Alsemen screef min no mee</l>
<l>M XC ende twee</l>
<l>Dat incarnation ons Heren,</l>
<l>So staerf die here, meester der eren,</l>
<l n="5">Willem die Norman, die bastaert,</l>
<l>Die met wighe coninc waert</l>
<l>Van Ingelant ende met gevechte,</l>
<l>Scaerp ende vast inden gerechte.</l>
<l>Drie sonen liet hi: doutste, Willem,</l>
<l n="10">Was Ingelsch coninc daer na hem;</l>
<l>Doutste daer na, Robbrecht,</l>
<l>Wart grave in Normendien na recht;</l>
<l>Heinric, die mindste, bleef sonder goet,</l>
<l>Met sinen outsten broeder behoet.</l>
<l n="15">                Desen outsten sone, Willem,</l>
<l>Liet die bastaert achter hem</l>
<l>Crone draghen in Ingelant,</l>
<l>Ende was, alsic bescreven vant,</l>
<l>Machtilden sone, alsict las,</l>
<l n="20">Die Boudens dochter van Risele was.</l>
<l>Dien hadde die vader in sire joget</l>
<l>Lanfranke bevolen om sine doget,</l>
<l>Die bisscop was van Cantelberge,</l>
<l>Omdat hi hem daer in dogeden merge.</l>
<l n="25">Van Lanfranke heefti ontfaen</l>
<l>Leringe ende ridders name saen,</l>
<l>Ende hi croendene, alst daertoe lach,</l>
<l>Up sente Casmas ende sente Damiaens dach.</l>
<l>Dese was milde ende sonder besceet,</l>
<l n="30">Ende in rechtene fel ende wreet,</l>
<l>Ende in stoutheden so verheven,</l>
<l>Dat niemen goeders prijsde sijn leven.</l>
<l>Gods vreese die achti smale</l>
<l>Enter lieder altemale;</l>
<l n="35">Nochtan salmen sonder loes</l>
<l>Gode onsen here ontsien altoos,</l>
<l>Ende tfolc ontsien in someger ure,</l>
<l>Na dat die tijt geeft daventure.</l>
<l>Oec wildi in alre maniere,</l>
<l n="40">Dat sine clederen costen diere,</l>
<l>Ende niemen des costs soude moyen.</l>
<l>Eens maergens soudemen scoyen;</l>
<l>Sinen camerlinc hi besochte,</l>
<l>Hoe diere men sine cousen cochte:</l>
<l n="45">"III sc. Ingelsce," sprac die ghone.</l>
<l>"Ganc henen," sprac hi, "hoeren sone!</l>
<l>Sal een coninc in sinen daghen</l>
<l>Dus ondiere cousen draghen?</l>
<l>Coep mi een paer om ene maere."</l>
<l n="50">Men cochtem aerger entie staerc,</l>
<l>Ende men seide si costen genouch,</l>
<l>Entie waren sijn ghevouch.</l>
<l>Dus moesten hem camerlinge generen</l>
<l>Ende haers ondanx poitevineren.</l>
<l n="55">Doe sine renten waren verteert,</l>
<l>Heefti hem te rove gekeert,</l>
<l>Daer hem een clerc toe geriet,</l>
<l>Die Ranolf bi namen hiet,</l>
<l>Van aermer comst, scalc ende fel,</l>
<l n="60">Ende sprekende utermaten wel,</l>
<l>Ende bi siere scalckere ommate</l>
<l><pb n="3,348"/> Verheven in hoghen state.</l>
<l>Bi hem wart also verworven,</l>
<l>Alse der kerken prelate storven,</l>
<l n="65">Waert bisscoppe, abte of andere heren,</l>
<l>So dedemen daer boden keren,</l>
<l>Die aldie rente bescreven</l>
<l>Ende tgoet in sconinx borse bedreven;</l>
<l>Ende alser een ander in comen soude,</l>
<l n="70">Up dat hi ghelt gheven woude,</l>
<l>Was hi ezel, zot of quaet,</l>
<l>An tgelt stont al sijn toeverlaet.</l>
<l>Lodders wijf van cranken love</l>
<l>Volgeden des coninx hove,</l>
<l n="75">So datment seggen mochte wel</l>
<l>In een dorperlijc bispel:</l>
<l>Des coninx hof van Ingelant</l>
<l>Es bet over bordeel becant,</l>
<l>Dan over stede die es gheset</l>
<l n="80">Recht te pleghene ende wet.</l>
<l>                Tien tiden was Lanfranc doot,</l>
<l>Die heileghe meester, die here groot,</l>
<l>Van Cantelberghe die primaet,</l>
<l>Ende was doe in sinen staet</l>
<l n="85">Anselijn verheven, die heilege man,</l>
<l>Dies ic hier voren spreken began.</l>
<l>Die hadde den coninc gherne bekeert,</l>
<l>Maer hi heeftene omme niet geleert:</l>
<l>Ribauden, smeekers sonder wet,</l>
<l n="90">Hadden den coninc so ontset,</l>
<l>Wat so hi seghet ofte doet,</l>
<l>Dats algader sonder spoet.</l>
</div>
<div type="subchapter"><head type="subchapter">Koninx Willems quaetheit van Inghelant. LXXXIIII.</head>
<l>                Alse Anselijn dat versiet,</l>
<l>Dat sijn castijen niet en diet,</l>
<l>Hevet hi dat hof ghelaten,</l>
<l>Ende hi moet henen siere straten,</l>
<l n="5">Ende rumde bisscopdoem ende lant,</l>
<l>Alse diet also ghescepen vant,</l>
<l>Sijns danx ende sonder bedwanc,</l>
<l>Ende dede ter zee waert sinen ganc,</l>
<l>Want hi wilde der quaetheit wiken.</l>
<l n="10">Daer hi ter havene soude striken,</l>
<l>Om te vaerne in Vrankerike,</l>
<l>Daer te wesene rustelike,</l>
<l>Ende hi naer den winde wachte,</l>
<l>Quamen hem na ribaude met crachte,</l>
<l n="15">Also alst die coninc hiet,</l>
<l>Die hem cume keren iet,</l>
<l>Ende roveden hem altehant</l>
<l>Malen, ghelt ende camergewant.</l>
<l>Sijn vader, die coninc Willem,</l>
<l n="20">Hadde gebrocht van Ruem met hem</l>
<l>Tote Lonnen indie port</l>
<l>Die Jueden entie trac hi vort.</l>
<l>Teere feesten hebsine gesocht,</l>
<l>Gheneghen ende prosente brocht.</l>
<l n="25">Die troeste hi te vechtene mede</l>
<l>Jegen die kerstine vander stede,</l>
<l>Ende ghelovede, updat si vochten</l>
<l>Ende si den zeghe gewonnen brochten,</l>
<l>Hi soudem keren an hare wet.</l>
<l n="30">In groter sorgen waren gheset</l>
<l>Beede bisscoppe, leeke, clerke,</l>
<l>Om kerstijnheit ende omdie kerke;</l>
<l>Doch en wonnen in dien strijt</l>
<l>Niet die Jueden te diere tijt,</l>
<l n="35">Dan si met scanden lieten tfelt;</l>
<l>Nochtan dat si over gewelt,</l>
<l>Dat si verloren met onrechte</l>
<l>Tfelt met scalcheit van gevechte.</l>
<l>                In sinen tiden, alse ghi sult horen,</l>
<l n="40">Was die heileghe vaert vercoren,</l>
<l>Die Godevert voer van Bolyoen;</l>
<l>Ende sijn broeder, die stoute baroen,</l>
<l>Robbrecht, hertoghe van Normendie,</l>
<l>Wilde mede indie paertie,</l>
<l n="45">Ende sette hem doe teenen pande</l>
<l>Normendien indie hande</l>
<l>Over eene summe van ghelde.</l>
<l><pb n="3,349"/> Doe dede hi reimeren met gewelde</l>
<l>Ingelant om ghenen scat:</l>
<l n="50">Kerken, cloestren ende stat.</l>
<l>Bisscoppen ende abte quamen</l>
<l>Hier omme clagen alte samen,</l>
<l>Datmen te zwaer eeste an hem.</l>
<l>Doe antworde coninc Willem:</l>
<l n="55">"Hebdi niet filaterien, scrinen,</l>
<l>Die selverijn ende goudijn scinen,</l>
<l>Vul van doder lieder beenen?</l>
<l>Wat mogedi clagen ende weenen?"</l>
<l>Crucen, fiertren moestmen pleken,</l>
<l n="60">Ende keelcten te sticken breken,</l>
<l>Niet om der aermer lieder noot,</l>
<l>Maer om des coninx vrecheit groot.</l>
<l>Jaghen haddi eerst orlof gegeven;</l>
<l>Nu so haddi upgeheven,</l>
<l n="65">Wie dat eenen hert vinge,</l>
<l>Die ware doot waermen beginge.</l>
<l>Omme dit ende om des gelike</l>
<l>Swoer jegen hem menech prince rike.</l>
<l>Een ridder, hiet van Henem Willem,</l>
<l n="70">Was gewroeget, dat hi van hem</l>
<l>Die jegen den coninc hadden gesworen</l>
<l>Gheselle ware; hi quam te voren,</l>
<l>Ende boots den ghenen enen camp,</l>
<l>Die hem upteech sulken scamp.</l>
<l n="75">Daertoe en mochtem niet comen,</l>
<l>Sine ogen en waren hem genomen,</l>
<l>Ende daertoe was hi ghevuurt.</l>
<l>Een ander hevet mede besuurt,</l>
<l>Hiet her Willem van Adelrie,</l>
<l n="80">Een scone man ende een vrie,</l>
<l>Ende des coninx gevadere mede,</l>
<l>Dien die coninc hangen dede.</l>
<l>Van Salberie die bisscop Osmont</l>
<l>Horde sine bijechte daer ter stont.</l>
<l n="85">Men leeddene ter selver ure</l>
<l>Tallen kerken die stat dure,</l>
<l>Ende men geseldene ende slouch.</l>
<l>Sine clederen die hi drouch</l>
<l>Ende sijn goet gaf hi den aermen.</l>
<l n="90">Naect ginc hi clagen ende caermen,</l>
<l>Ende viel menech zwaer kniegebede</l>
<l>Uptie steenen daer ter stede,</l>
<l>Ende seide: "Nu doe mi God genaden,</l>
<l>Alsic niet weet van desen daden,</l>
<l n="95">Up dat moetic der hellen ontgangen."</l>
<l>Aldus so wart hi verhanghen.</l>
</div>
<div type="subchapter"><head type="subchapter">Vanden tempeesten die in Inghelant ghevielen. LXXXV.</head>
<l>                Hem quam mare ende heeft bekent.</l>
<l>Dat keyser Heinric enen Clement</l>
<l>Paues maken wille ende ontfaen,</l>
<l>Entie kerke eenen Urbaen,</l>
<l n="5">Alst hier voren gescreven leget.</l>
<l>Den tribuut heefti ontseghet</l>
<l>Van Ingelant des paues rente,</l>
<l>Ende hilts hem meest met Clemente.</l>
<l>                In sijns riken ander jaer</l>
<l n="10">Quam erdbeve groot ende zwaer</l>
<l>In Ingelant upten XIsten dach</l>
<l>Die in Oestmaent ghelach,</l>
<l>Met wondere al ombecant;</l>
<l>Want die ghestichten van Ingelant</l>
<l n="15">Sprongen alle vander stede,</l>
<l>Ende saten alle weder neder mede.</l>
<l>Daer naer quam ene dierhede</l>
<l>Entie oest so spade mede,</l>
<l>Dat cume in sente Andries dage</l>
<l n="20">Dat coren quam in siere lage.</l>
<l>                Oec was in sijn vierde jaer</l>
<l>Donre, blexeme so swaer,</l>
<l>Dat het dochte grote plaghe.</l>
<l>Des derds dages na sente Martijns dage</l>
<l n="25">Quam een slach daer zwaer genouch,</l>
<l>Die ene kerke doreslouch,</l>
<l>Ende maecter in een gat so groot,</l>
<l>Datmer in crupen mocht ter noot.</l>
<l>Die slach voer vort ende dede mee:</l>
<l n="30"><pb n="3,350"/> Enen groten balke slouch hi ontwee,</l>
<l>Die bi sticken daer ter ure</l>
<l>Vlooch harentare die kerke dure,</l>
<l>Ende brac des crucen hoeft te hant</l>
<l>Ende daertoe sine rechter hant,</l>
<l n="35">Ende onser Vrouwen gebeelde daertoe.</l>
<l>So groet stanc quam ter kerken doe,</l>
<l>Dat het was al ongelike.</l>
<l>Dit was in enen cloester rike.</l>
<l>Doch dat tcovent te samen es comen,</l>
<l n="40">Ende hebben wijwater genomen,</l>
<l>Ende verjageden daer ter stede</l>
<l>Des viants macht ende sine scalchede.</l>
<l>                So sere woyet met ghewelt,</l>
<l>Dat te Lonnen worden gevelt</l>
<l n="45">VI<hi rend='sup'>c</hi> huus ende kerken mede,</l>
<l>Die over een laghen indie stede,</l>
<l>Entie lieden some daer onder;</l>
<l>Balken, spannen, dat was wonder,</l>
<l>Vloghen ghinder indie lucht,</l>
<l n="50">Dies menech hadde groten vrucht.</l>
<l>IIII waerven, XXVI voeten lanc,</l>
<l>Die de storem an haren danc</l>
<l>Wech drouch ende indie erde stac</l>
<l>So diepe, ende nochtan niet en brac,</l>
<l n="55">Datter cume IIII voete uut bleec,</l>
<l>Dat groten wondere gheleec,</l>
<l>Ende dat was midden inde strate;</l>
<l>Ende want so nauwe waren die ghate,</l>
<l>Datter gheen wagen en mochte liden,</l>
<l n="60">So moestement neffens der straten afsniden,</l>
<l>Wantmense ontdelven niet en mochte.</l>
<l>                Int vijfte jaer woyet oec so onsochte,</l>
<l>So dat clochuus vanden torre</l>
<l>Van Salesberie was in porre,</l>
<l n="65">Ende upter kerken oec gesteken,</l>
<l>Dat vele temmers moeste breken.</l>
<l>                In coninc Willems VIste jaer</l>
<l>Viel water in Ingelant so zwaer,</l>
<l>Dat noit man sulke lovie sach.</l>
<l n="70">Te hant daer up een vorst gelach</l>
<l>So staerc, datmen mids upten yse</l>
<l>Mendde in kautsieden wise.</l>
<l>Doet doyede ginc tijs sinen ganc,</l>
<l>Ende cume was enege brucge so stranc,</l>
<l n="75">Dat ijs en bracse hier ende daer.</l>
<l>                Daer naer in sijn VIIde jaer,</l>
<l>Doe hi in Normendien hem helt,</l>
<l>Reimerde hi tlant so met gewelt,</l>
<l>Dat die lantlieden van binnen</l>
<l n="80">Ne hadden waermede tlant gewinnen.</l>
<l>Dus quam hongher swaer int lant,</l>
<l>Ende daerna grote sterfte te hant,</l>
<l>So swaer, alst Elynant bescreef,</l>
<l>Dat biden zieken niemen en bleef,</l>
<l n="85">Enten doden oec ghebrac</l>
<l>Vrient diene onder derde stac.</l>
</div>
<div type="subchapter"><head type="subchapter">Van eenen grave die Folke hiet. LXXXVI.</head>
<l>                Te desen tiden was een grave</l>
<l>In Eniou, scrijft Willem daer ave,</l>
<l>Die Folke hiet ende sere was out,</l>
<l>Entie omme siere zielen behout</l>
<l n="5">Voer tote Jherusalem.</l>
<l>Twee knapen die waren met hem</l>
<l>Beswoer hi, dat si sijn gebot</l>
<l>Souden doen, so helpe hem God.</l>
<l>Deen heeftene met enen stroppe genomen,</l>
<l n="10">Dander es met ere roeden comen,</l>
<l>Die hem gaf menegen slach.</l>
<l>Naect ginc hi, daer toe sach</l>
<l>Menech Tuerc (want teylege lant</l>
<l>Stont nochtoe inder Tuerken hant).</l>
<l n="15">Ende hi riep: "Here, dinen keytijf,</l>
<l>Dinen verswornen fugytijf,</l>
<l>Folken, Here, so ontfanc!"</l>
<l>Dus dedi ten grave sinen ganc.</l>
<l>Sident, al waest sijns willen niet,</l>
<l n="20">Keerdi te lande na sijn verdriet,</l>
<l>Ende wan enen sone, hiet Gaufrijt</l>
<l>Diemen hiet in siere tijt</l>
<l><pb n="3,351"/> Gaufrijt Maerteel bi rechter namen,</l>
<l>Want sine vianden te samen</l>
<l n="25">Verwan hi alle ende dwanc</l>
<l>Met ghelucke an haren danc.</l>
<l>Den grave van Poytiers, sinen here,</l>
<l>Dedi sulke grote onnere,</l>
<l>Dat hine in enen wighe verwan,</l>
<l n="30">Ende dwankene daer toe nochtan</l>
<l>In prisoene ende in banden,</l>
<l>Dat hi zoenen moeste met scanden,</l>
<l>Ende moestem geven Bordeaus de stede,</l>
<l>Ende elx jaers zwaren tribuut mede.</l>
<l n="35">Sine vangnesse was so zwaer,</l>
<l>Dat hi maer drie daghe daer naer</l>
<l>Ne levede, alse hi was ontgaen.</l>
<l>Maerteel nam siere stiemoeder saen</l>
<l>Te wive, ende vervogede mede</l>
<l n="40">Des graven broeder, daer hi dit dede,</l>
<l>Ende es int lant van Bloys gevaren</l>
<l>Orlogen met sinen scaren.</l>
<l>Die grave van Bloys, hiet Tybaut,</l>
<l>Dien hevet hi also benaut,</l>
<l n="45">Dat hine in sijn houtstat</l>
<l>Tote Tours binnen besat,</l>
<l>Ende met ghewelde wan ende vinc;</l>
<l>Ende eer hi hem oec ontginc,</l>
<l>Dwanc hine daertoe dat hi de port</l>
<l n="50">Hem gaf ende tlant weder ende vort,</l>
<l>Hem ende sinen hoire mede,</l>
<l>Ende zwoers hem buten daer ter stede.</l>
<l>Dese Gaufrijt staerf sonder kint.</l>
<l>Om siere zuster sone hi sint,</l>
<l n="55">Ende gaf hem alt lant,</l>
<l>Wantmen geen hoir van hem en vant.</l>
<l>Die neve die hiet oec Gaufrijt,</l>
<l>Ende was een snuedel talre tijt,</l>
<l>So dat Folke sijn broeder quam,</l>
<l n="60">Die hem tlant entie macht nam,</l>
<l>Ende diene omme sine simpelhede</l>
<l>Vinc ende in prisoene dede.</l>
<l>Dese Folke nam eene vrouwe,</l>
<l>Die hem sindent dede ontrouwe,</l>
<l n="65">Want soe lietene ongetrouwelike,</l>
<l>Ende bleef recht eighijnlike</l>
<l>Met Phillippe, die coninc was</l>
<l>In Vrancrike, dien soe belas</l>
<l>Ende so met haerre minnen vinc,</l>
<l n="70">Dat soe was vrouwe van alre dinc,</l>
<l>Ende hine achte niemens mesprisen,</l>
<l>Ende liet hem metten vingren wisen</l>
<l>Dor hare minne, hine cons gelaten,</l>
<l>Ende langen stont oec utermaten.</l>
</div>
<div type="subchapter"><head type="subchapter">Van II ghesellen een bispel. LXXXVII.</head>
<l>                Tien tiden dat al dit ghevel,</l>
<l>Waren te Mantes also wel</l>
<l>Twee clerken, die binnen haren jaren</l>
<l>Te priesterscap vercoren waren;</l>
<l n="5">Nochtan dat hem jare gebraken,</l>
<l>Gheleert in redenliken saken.</l>
<l>Elc hadde anderen vercoren.</l>
<l>Vorworde maecten si, alswijt horen,</l>
<l>Dat welc haerre eerst ende name,</l>
<l n="10">Dat hi den andren te voren quame</l>
<l>Binnen den XXXsten dage daer naer,</l>
<l>In slape of wakende vorwaer.</l>
<l>Elc anderen dit met trouwen heet.</l>
<l>Niet lange tijt daer na leet,</l>
<l n="15">Deen galt der naturen gelach.</l>
<l>Alst quam upten XXXsten dach,</l>
<l>Daer sijn geselle na sijn gewone</l>
<l>Onledich es, so coemt de gone</l>
<l>Voer hem met bleeker ghedane,</l>
<l n="20">Ende seide: "Nu mere mi ane.</l>
<l>Kendstu mi?" - "Ja;" heefti geseit,</l>
<l>"Waer hevestu so lange ghebeit?"</l>
<l>Dander seide: "Inne mochts niet,</l>
<l>Doch comic, wat soes gesciet.</l>
<l n="25">Mine coemst, wiltu, wart di goet,</l>
<l>Maer mine coemter af nemmer spoet;</l>
<l>Want ic bem euwelike verloren."</l>
<l>Dander seide: "Ic sal daer voren</l>
<l>Di helpen in mine gebede,</l>
<l n="30">Met vastene ende met gevene mede.</l>
<l>Ic en salre niet jegen sparen."</l>
<l>Die dode scide: "Laet dit varen!</l>
<l>Gods vonnesse indie helle</l>
<l>Es sonder keren, lieve gheselle!</l>
<l n="35">Mine zonden salic becopen</l>
<l><pb n="3,352"/> Euwelike, die ic hebbe belopen.</l>
<l>Al bade vor mi groot ende clene,</l>
<l>Alle die vander werelt gemene,</l>
<l>Nochtan moeste die ziele mine</l>
<l n="40">Dogen euwelike pine.</l>
<l>Ende om dat ic wille laten scinen</l>
<l>Eenege van miere pinen,</l>
<l>So wert di hier ene becant."</l>
<l>Mettien stac hi vort de hant,</l>
<l n="45">Daer een groot zeer in stont ende droop,</l>
<l>Ende seide: "Dincti dit licht coep?"</l>
<l>Dander seide: "Het dinct mi clene."</l>
<l>Die dode booch den vinger allene</l>
<l>In die palme, in dat zeer;</l>
<l n="50">Drie dropelen ende nemmeer</l>
<l>Warp hi hem inden anscine.</l>
<l>Deene verbrande tforhoeft sine,</l>
<l>Dandre die slape an beden ziden.</l>
<l>Drie ghate maecten si tien tiden</l>
<l n="55">Al dore die huut in toten bene,</l>
<l>Alse groot als ene note clene.</l>
<l>Die levende riep met mesbare</l>
<l>Ende seide, dat grote pine ware.</l>
<l>Die dode sprac: "Ic wilt di blive</l>
<l n="60">Die lijctekene te dinen live,</l>
<l>In wat tormente ic bem beseten;</l>
<l>Ende eist dattus niet wils vergeten,</l>
<l>So eist van dire salichede</l>
<l>Ene ghedinckenesse mede.</l>
<l n="65">Ganc woch, alstuus heves tijt,</l>
<l>Ende verkere dijn abijt</l>
<l>Ende dinen zin ende dinen moet,</l>
<l>Ende wert moene metter spoet."</l>
<l>Die levende en wilde antworden niet.</l>
<l n="70">Scaerpelike die dode up hem ziet:</l>
<l>"Keere! twifelstu van desen,</l>
<l>So sultu dese lettren lesen."</l>
<l>Die ander hant heefti verheven,</l>
<l>Die al vul lettren was gescreven:</l>
<l n="75">"Dat Sathanas ende sine potestate</l>
<l>Dancte der kerken prelate</l>
<l>Uter hellen, daer si waren,</l>
<l>Dat si ne ghene weelde en sparen:</l>
<l>Dat soude vanden ondersaten</l>
<l n="80">So vele lieden utermaten</l>
<l>Ter hellen bringen vanden zielen,</l>
<l>Datter meer noit in en vielen</l>
<l>Binnen den tiden die leden waren,</l>
<l>Ende al bi faute van predicaren."</l>
<l n="85">In dit wort heeft de levende verloren</l>
<l>Den doden, dien hi sach te voren.</l>
<l>Die dat sach, ginc metter spoet</l>
<l>Ende vercochte al sijn goet</l>
<l>Ende gavet den aermen, ende es bleven</l>
<l n="90">Moenc vort meer al sijn leven.</l>
</div>
<div type="subchapter"><head type="subchapter">Ene miracle van onser Vrouwen. LXXXVIII.</head>
<l>                Segebrecht scrijft in dese maniere:</l>
<l>Int jaer Gods M XC ende viere,</l>
<l>Alse die bisscop Elynant</l>
<l>Lodine hadde indie hant,</l>
<l n="5">Was een wijf ende gaf te brude</l>
<l>Haerre dochter vordie lude</l>
<l>Eenen dorsconen jongelinc,</l>
<l>Dien soe minde boven alle dinc</l>
<l>Dor die lieve vanden kine;</l>
<l n="10">So dat al omme dat ghesinde</l>
<l>Wart clappende als van ontrouwen</l>
<l>Vanden knape ende vander vrouwen.</l>
<l>Die vrouwe en mocht gedogen niet</l>
<l>Dien lachter ende dat verdriet,</l>
<l n="15">Ende wilt anden knape wreken.</l>
<l>Twee jongelingen met haren treken</l>
<l>Brochtsoere toe met haren worden,</l>
<l>Dat si ghenen man vermorden.</l>
<l>Sijnt berou hem dier mort,</l>
<l n="20">Ende brochtent in bijechten vort</l>
<l>Eenen pape, die om een scelden</l>
<l>Die bijechte wroegen dorste ende melden.</l>
<l>Des knapen maghe hebbent vernomen,</l>
<l>Ende sijn toten rechtre comen,</l>
<l n="25">Ende clagen vanden doden.</l>
<l>Ghene vrouwe wart ontboden,</l>
<l>Ende soe lijede al openbare,</l>
<l>Hoe die dinc ghevallen ware.</l>
<l><pb n="3,353"/> Daer so was die vrouwe sciere</l>
<l n="30">Ghejugiert te dodene ten viere,</l>
<l>Doch ledemense teerst tonser Vrouwen,</l>
<l>Daer soe belijede met rouwen</l>
<l>Gode entien lieden, van orde torde,</l>
<l>Aldie redene entie worde.</l>
<l n="35">Ghetrouwelike so beval</l>
<l>Hare saken onser Vrouwen al.</l>
<l>Ten viere dedemense daer te hant,</l>
<l>Maer soe en gevoelde ghenen brant;</l>
<l>Ende alse alt vier was vertert,</l>
<l n="40">Was niet dat hare heeft gedert.</l>
<l>Die magen riepen openbare,</l>
<l>Dat bi Gods cracht niet en ware,</l>
<l>Maer dat tfier ware te cranc.</l>
<l>Groot hout men daertoe dranc,</l>
<l n="45">Ende men hevet vier angesteken,</l>
<l>Maer sine mochten hem niet gewreken:</l>
<l>God bescermetse van zeere,</l>
<l>Tsinen love ende tsiere moeder ere.</l>
<l>Daer soe uten brande ghinc,</l>
<l n="50">Was ongescaet al hare dinc,</l>
<l>Lachame, cledere ende haer.</l>
<l>Tonser Vrouwen keerde soe daer</l>
<l>Ende dancte hare, ende alt volc mede,</l>
<l>Van haerre groter genadichede,</l>
<l n="55">Ende daer naer, alst God geboot,</l>
<l>Eer iet lanc bleef de vrouwe doot.</l>
<l>                Int jaer daer na wart groet honger jaer,</l>
<l>Dat den lieden ginc te naer.</l>
<l>Die aerme liede worden viande</l>
<l n="60">Den riken met rove ende met brande.</l>
<l>Aerdbeve, storem ende wint</l>
<l>Wart in menech lant ghesint.</l>
<l>In April so mochtmen sien</l>
<l>In menech lant wonder ghescien:</l>
<l n="65">Omtrent dageraet sachmen van verren</l>
<l>Vanden hemele vallen sterren.</l>
<l>In Vranckerike sach een man ene</l>
<l>In de erde vallen, die niet was clene.</l>
<l>Hi goot water uptie stede;</l>
<l n="70">Stanc van viere ende van roke mede</l>
<l>Sach hi uter erden comen,</l>
<l>Dat hi te wondere hevet vernomen.</l>
<l>                Die paues Urbaen quam dapperlike</l>
<l>Dor Borgoenyen in Vranckerike,</l>
<l n="75">Ende verwiet Phillippe den coninc,</l>
<l>Omme dat hi dede sulke dinc,</l>
<l>Dat hi sijn wijf begaf,</l>
<l>Ende grave Folken die sine nam af.</l>
<l>                Want hier ene ghuldine tijt angaet,</l>
<l n="80">Daer verlossenesse ende toeverlaet</l>
<l>Den lande af quam van over mere</l>
<l>Biden heileghen kerstinen here,</l>
<l>So endic hier den andren bouc,</l>
<l>Ende doe den derden ondersouc,</l>
<l n="85">Die weten wille hoet was getroest,</l>
<l>Ende hoe Jherusalem was verloost,</l>
<l>Ende hoe van Boelyoen Godevaert</l>
<l>Eerst coninc daer ghecoren waert.</l>
</div>
</div>
<div type="chapter"><head type="chapter"><pb n="3,354"/> IV PARTIE. III BOEK.</head>
<div type="subchapter"><head type="subchapter">Van eere consilien diemen hilt, ende hoe die vaert van over zee began biden paues Urbane. I.</head>
<l>                Ic beginne in de name Marien</l>
<l>Den derden bouc vander vierder paertijen</l>
<l>Vanden Spieghele Ystoriale,</l>
<l>Int jaer Gods, verstaet mi wale,</l>
<l n="5">M XC ende oec vive,</l>
<l>Dat God ontfaermde der keytive,</l>
<l>Die over zee waren gebonden</l>
<l>Metten heidijnscen honden,</l>
<l>Ende gaf zin den paues Urbane</l>
<l n="10">Eene consilie te bestane</l>
<l>Tote Clermont in Alverne,</l>
<l>Ende gaf ute, niet te scerne,</l>
<l>Dese gheboden vullike al,</l>
<l>Die ic hier na setten sal:</l>
<l n="15">                Daer was gheset al openbare,</l>
<l>Dat negeen man die leec ware</l>
<l>Van Asschewoensdage al vort an</l>
<l>Vleesch en ate, wijf no man,</l>
<l>Ende vanden Sondage daer te voren</l>
<l n="20">Die te clergien waren vercoren.</l>
<l>Echt datmen hilde ons Heren vrede</l>
<l>Vaste dore al kerstijnhede</l>
<l>Vanden Advente toter Octave</l>
<l>Van Dertiendaghe, also dat gaet ave;</l>
<l n="25">Ende van All'a utegaet,</l>
<l>Tote dat Octave van Paschen ontstaet;</l>
<l>Ende van dat die Cruceweke coemt,</l>
<l>Tote datmen die Triniteit noemt;</l>
<l>Ende alre tijt upten Woensdach,</l>
<l n="30">Datmen die zonne schinen sien mach,</l>
<l>Tote Maendages, datmen ziet</l>
<l>Dat die zonne uprisens pliet.</l>
<l>Entie enen bisscop vanget altoes,</l>
<l>Dat hi blivet wetteloes;</l>
<l n="35">Entie vaet gehordine liede</l>
<l>Ofte oec hare mayseniede,</l>
<l>Dattem verwatenesse upervet;</l>
<l>Ende daer bisscop of pape stervet,</l>
<l>Leec die an tgoet doet gewelt,</l>
<l n="40">Dat hi verwaten si ghetelt;</l>
<l>Ende wie so ter kerken vliet,</l>
<l>Dattem tgerechte en doe niet.</l>
<l>Daer was gheset vander kerke side,</l>
<l>Datmen hilde onser Vrouwen getide,</l>
<l n="45">Ende men upten Saterdaghe</l>
<l>Hare messe te seggene plage.</l>
<l>                In dit consilie was dies gelike</l>
<l>Coninc Phillip van Vrancrike</l>
<l>Te banne gedaen ende verwaten,</l>
<l n="50">Hen ware oft hi wilde laten</l>
<l>Sine amie, die vermalendijede;</l>
<l><pb n="3,355"/> Oft so seide ofte lijede,</l>
<l>Diene hiete coninc of here,</l>
<l>Of coninginne hare emmermere.</l>
<l n="55">                Hier naer so verwiet hi echt</l>
<l>Van Ravene den bisscop Vulbrecht,</l>
<l>Die hem hiet paues Clement,</l>
<l>Ende daertoe mede sijn covent,</l>
<l>Ende keyser Heinricke, diene helt</l>
<l n="60">Jegen die kerke met gewelt.</l>
<l>                Na dit ende ander statuut</l>
<l>Sprac hi ten volke overluut,</l>
<l>Ende trooste oec dat cruce tontfane,</l>
<l>Ende sprac den lieden aldus ane:</l>
<l n="65">"Niet en es bloder dan die zonde,</l>
<l>Noch zwaerre dinc in gere stonde.</l>
<l>Nu eist comen daertoe mede,</l>
<l>Dat ghi vercopen moet den vrede,</l>
<l>Ghenouchte van spise ende van wine,</l>
<l n="70">Omme rouwe ende omme pine;</l>
<l>Maer dan sal niet sijn om niet,</l>
<l>Want omme dit corte verdriet</l>
<l>Salmen u geven emmermere</l>
<l>Voer Gode loen, ter werelt ere.</l>
<l n="75">Wetti des niet dat den goeden</l>
<l>Dinct een last van aermoeden</l>
<l>Hier al levende verderven,</l>
<l>Ende uut zalicheden sterven?</l>
<l>Die doot haest den goeden te lone</l>
<l n="80">Enter euwelikere crone,</l>
<l>Ende beneemt den quaden mede</l>
<l>Mesdaet ende dorperhede.</l>
<l>Die die doot dor Gode ontsiet,</l>
<l>Hine es van herten kerstijn niet!"</l>
</div>
<div type="subchapter"><head type="subchapter">Noch vander vaert van over zee. II.</head>
<l>                Dese heileghe vaert began</l>
<l>Bi eenen heileghen man,</l>
<l>Hiet Pieter die hermite;</l>
<l>Van Amiens, seghet die vite,</l>
<l n="5">Was hi gheboren ende priester gewyet.</l>
<l>Int lant, dat God heeft gevrijet</l>
<l>Met sinen bloede, es hi gevaren</l>
<l>In pelegrimagen eens te waren,</l>
<l>Ende sach die kerstine grote pine</l>
<l n="10">Dogen onder die Sarrasine,</l>
<l>Ende theilege graf onder die honde.</l>
<l>Swaerlike hi weenen begonde,</l>
<l>Ende bleef oft in drome ware</l>
<l>Van rouwen ende van groeten mesbare.</l>
<l n="15">Daer hevet hem onse Here verbaert,</l>
<l>Ende wijsdem daer die vaert,</l>
<l>Hoemen dat soude beginnen,</l>
<l>Daer comen ende dat lant noch winnen.</l>
<l>Lettren nam hi goet ende staerke</l>
<l n="20">Anden paues vanden patriarke,</l>
<l>Vanden state vanden lande,</l>
<l>Des kerstijnheit mocht hebben scande.</l>
<l>Bi desen Pieter den hermite</l>
<l>Began die vaert met groten vlite,</l>
<l n="25">Overmids den paues Urbane,</l>
<l>Die te Cleermont den last nam ane,</l>
<l>Ende utesendde dat aflaet.</l>
<l>                Die de vaert eerst anevaet,</l>
<l>Was een ridder stout ende fier,</l>
<l n="30">Mijn here Woutere Salsenier,</l>
<l>Ende mettem ridderen sevene.</l>
<l>Mettem vielen van stouten levene</l>
<l>Van Vranckerike seriante goet,</l>
<l>Een groot here, staerc te voet.</l>
<l n="35">Die traken dor Hongherie,</l>
<l>Daerse ontfinc met sire partije</l>
<l>Lievelike die coninc Karleman,</l>
<l>Ende lededse dor sijn rike nochtan</l>
<l>Toten ende van Malevile.</l>
<l n="40">Daer sceepten si ter selver wile,</l>
<l>Ende voeren te Belegrave,</l>
<l>Daermen hem slouch sijn volc al ave;</l>
<l>Want die Bulgren waren hem fel.</l>
<l><pb n="3,356"/> Die vlucht was hare ende niet el,</l>
<l n="45">Ende dat was in Bulgerie.</l>
<l>Vele blevenre van siere paertije:</l>
<l>Ontfloen es hi met ghewout</l>
<l>VIII daghe duer Bulgre hout.</l>
<l>Doe quam hi te Nych te hant,</l>
<l n="50">Daer hi den hertoge vant,</l>
<l>Die hem aernasch ende scat</l>
<l>Gaf vor die mesdaet vander stat,</l>
<l>Ende gaf hem vast ghelede vort</l>
<l>Tote Constantinoble der port,</l>
<l n="55">Daer hi den keyser Alexise vant,</l>
<l>Die hem orlof gaf te hant,</l>
<l>Dat hi bleve ende redene name,</l>
<l>Tote dat Pieter dhermite quame.</l>
<l>                Hier na quam Pieter dhermite</l>
<l n="60">Anegetrect met groten vlite,</l>
<l>Met eenen ongetelden here.</l>
<l>Dor Hongherie was sine ghere,</l>
<l>Daer hi met ghelede doere quam.</l>
<l>Te Malevile, alsiet vernam,</l>
<l n="65">Sach hi hanghen anden mure</l>
<l>Die wapene, die die felle gebure</l>
<l>Ser Wouters lieden eerst afbroken:</l>
<l>Die stede so ginc hi stoken,</l>
<l>Daer die Dunouwe voren vliet,</l>
<l n="70">Ende wanse up dat Hongersce diet.</l>
<l>Daer slouch hi af IIII<hi rend='sup'>M</hi> man,</l>
<l>Ende hi verloos selve nochtan</l>
<l>C siere pelegrime.</l>
<l>Indie stede, seget die rime,</l>
<l n="75">Vant hi spise ende goede gelaghe,</l>
<l>Ende laghere in V daghe.</l>
<l>Paerde waerre so vele gewonnen,</l>
<l>Dat wijt vertellen niet en connen.</l>
</div>
<div type="subchapter"><head type="subchapter">Hoe Pieter dhermite in Bulgren quam. III.</head>
<l>                Hier binnen hevet Pieter vernomen</l>
<l>Den Hongerschen coninc comen,</l>
<l>Om te wrekene sine port:</l>
<l>Met scepe so trac hi vort</l>
<l n="5">Te Belegrave in Bulgerie.</l>
<l>Die hertoghe met sire partie</l>
<l>Was gheweken uter stede.</l>
<l>Dat daer bleef Pieter roven dede.</l>
<l>Van danen trac hi met ghewout</l>
<l n="10">VIII daghe duer Bulgren hout.</l>
<l>Tote Nich quam hi der stat,</l>
<l>Daer hi in ene mersch oec sat</l>
<l>Ghelogiert met sire paertije.</l>
<l>Nich es teerste van Bulgerie.</l>
<l n="15">Daer gaf die hertoghe met vreden</l>
<l>Orlof te copene binnen der steden</l>
<l>Spise ende dranc te waren,</l>
<l>Ende lietse vriendelike varen;</l>
<l>Maer dAlemanne braken den vrede:</l>
<l n="20">Des verloren si vordie stede</l>
<l>Al haer goet ende hare carine,</l>
<l>Wive, joncwive ende kinderkine,</l>
<l>Scat ende wapene nochtan,</l>
<l>Ende van XL<hi rend='sup'>M</hi> man</l>
<l n="25">Behilden siere XXX<hi rend='sup'>M</hi> cume;</l>
<l>Die some bleven inde flume,</l>
<l>Some ghesleghen, some gevaen:</l>
<l>Dus moeste dulle overdaet vergaen.</l>
<l>                Met desen XXX<hi rend='sup'>M</hi> man</l>
<l n="30">Quam Pieter dhermite vort an</l>
<l>Te Constantinoble - in skeysers lant</l>
<l>Quam Pieter wel na als een triwant -,</l>
<l>Daer hem die keyser Alexis dede</l>
<l>Hem enten sinen hoveschede.</l>
<l n="35">V daghe lach hi buter port,</l>
<l>Ende van danen trac hi vort,</l>
<l>Bi des keysers rade ende sinen otroye,</l>
<l>Over die zee an Braes Saint Jore,</l>
<l>Dat in Dietsch, alsemen ziet,</l>
<l n="40">Sente Jorijs aerm te hetene pliet.</l>
<l>Met hem leet een ridder fier,</l>
<l>Mijn her Woutre Salsenier,</l>
<l>Die die eerste vaert began.</l>
<l>Van danen bleven si vort an</l>
<l n="45">Ghesellen vaste, van ere vite,</l>
<l>Hi ende Pietre die hermite.</l>
<l>Capadocia heetet tlant,</l>
<l>Datmen over den braes daer vant,</l>
<l>In ouden bouken; maer onse partie</l>
<l n="50"><pb n="3,357"/> Noement nu tlant van Turkie.</l>
<l>Te Cinitat so sijn si comen,</l>
<l>Tere havene, daer si genomen</l>
<l>Hebben hare ghemerke groot,</l>
<l>Daer hem die keyser Alexis ontboot,</l>
<l n="55">Dat si hem souden bewaren</l>
<l>Jegen coninc Solymans scaren,</l>
<l>Ende si hem oec wachten mede</l>
<l>Jegen Nich die vaste stede,</l>
<l>Diemen Nichena noemt in Latijn,</l>
<l n="60">Wanter vele heidine in sijn.</l>
<l>Die keyser senddem in alre wise</l>
<l>Vulte van dranke, van goeder spise,</l>
<l>Ende hiet dat si hem niet verhaesten,</l>
<l>Want hi hoepte dat te naesten</l>
<l n="65">Hem naken souden hertogen ende graven,</l>
<l>Ende prencen van groter haven,</l>
<l>Daer si mede sonder scande</l>
<l>Liden souden dordie lande.</l>
<l>Pieter riet den sinen mede;</l>
<l n="70">Maer weelde ende ledichede</l>
<l>Ne liets hem ghehinghen niet,</l>
<l>Dat si daden datmen hem riet,</l>
<l>Die Fransoyse, sine voeren vort,</l>
<l>Ende haelden proye vordie port</l>
<l n="75">Te Nich, diemen Nichena noemt.</l>
<l>Die Duutsce sagen dat aldus coemt,</l>
<l>Ende wilden oec halen een deel,</l>
<l>Ende wonnen eenen casteel</l>
<l>Van Solimans mogenthede,</l>
<l n="80">Drie milen naer Nich der stede:</l>
<l>Datter in was sloughen si doot.</l>
<l>Wijn, vleesch, coren ende broot</l>
<l>Vonden die Duutsce al dat si wouden;</l>
<l>Dus wilden si die veste behouden.</l>
<l n="85">Dat was al, lude ende stille,</l>
<l>Jegen Pieter des hermiten wille.</l>
</div>
<div type="subchapter"><head type="subchapter">Hoe Soliman uptie Duutsce vacht. IIII.</head>
<l>                   Soliman es te Nich comen,</l>
<l>Ende hevet mare vernomen,</l>
<l>Dat sijn casteel was verloren.</l>
<l>Met crachte so viel hi daer voren,</l>
<l n="5">Ende belach die Alemanne;</l>
<l>Stoutelike viel hi daer anne,</l>
<l>Ende wan hem af die veste.</l>
<l>Daer bleven een deel der beste,</l>
<l>Beede buten ende binnen.</l>
<l n="10">Die veste so moesti winnen,</l>
<l>Want hem gheen onset en quam.</l>
<l>Onse lieden worden gram</l>
<l>Ende droeve, doe si horden mare,</l>
<l>Dat hare gheselscap doot ware</l>
<l n="15">Altemale ofte ghevaen,</l>
<l>Hare beste Duudsche sonder waen.</l>
<l>Waer III<hi rend='sup'>M</hi> waerre te voet,</l>
<l>Ende CC ridderen goet.</l>
<l>Pieter en was niet selve daer.</l>
<l n="20">Daer daden die meente sulken vaer</l>
<l>Mijn her Woutren Sausenier,</l>
<l>Ende mettem andre riddren fier,</l>
<l>Dat si mettem moesten varen,</l>
<l>Om te wrekene hare scaren;</l>
<l n="25">Ende daer si te Nich weder tiden,</l>
<l>Bestontse Soliman ter ziden.</l>
<l>Daer slougen si menegen te doot;</l>
<l>Doch was dat ghescut so groot,</l>
<l>Dat hem was alte fier.</l>
<l n="30">Mijn her Wouter Sausenier</l>
<l>Was in die borst te IIII steden</l>
<l>Doerschoten inder pijnlicheden,</l>
<l>Ende staerf alse een ridder bout;</l>
<l>Ende van Bremen mijn her Arnout,</l>
<l n="35">Der Folker van Chaerters mede.</l>
<l>Donse verloren daer ter stede,</l>
<l>Ende weken omme dat ghescot</l>
<l>Toter havenen van Cinitot.</l>
<l>Die Tuerken die volgeden naer,</l>
<l n="40">Ende versloughense hier ende thaer,</l>
<l>Ende wonnen hem af met spoede</l>
<l>Hare tenten metten goede,</l>
<l>Ende vingen ende slougen doot</l>
<l>Man ende wijf, clene ende groot.</l>
<l n="45"><pb n="3,358"/> IIII<hi rend='sup'>M</hi> wekenre vanden besten</l>
<l>Daer bi teere ouder vesten,</l>
<l>Die sonder dexel was ende dure,</l>
<l>Omme daer te proevene aventure.</l>
<l>Hare duere maecten si van scilden.</l>
<l n="50">Die Tuerken, diese winnen wilden,</l>
<l>Hebbense daer binnen belegen.</l>
<l>Hier binnen es mare gedreghen</l>
<l>Pietre den hermite, die tien tiden</l>
<l>Den keyser Alexis was bider ziden</l>
<l n="55">Omme sijns volx grote orbare,</l>
<l>Die droeve was omdie niemare,</l>
<l>Entie keyser gaf hem ontset,</l>
<l>Daer Soliman bi wart belet,</l>
<l>Ende onse lieden worden verloost,</l>
<l n="60">Die beleghen waren sonder troost.</l>
<l>Nu sijn daer twee vaerde verloren,</l>
<l>Want si gheens raets en wilden horen.</l>
<l>                Nu stichte die derde vaert</l>
<l>Een pape, die Godscalc geheeten waert,</l>
<l n="65">Dien Pieter de hermite beval</l>
<l>Tcruce te predeken over al.</l>
<l>Die brochte Vranken ende Alemanne,</l>
<l>Beyeren, Swaven, stoute manne,</l>
<l>Hessen, Sassen ende Vriesen,</l>
<l n="70">Ende quam met desen riesen</l>
<l>Te Mesenborch in Hongerie,</l>
<l>Daerne met siere paertije</l>
<l>Coninc Karleman wel ontfinc,</l>
<l>Ende gheorlovede hem die dinc,</l>
<l n="75">Dat hi dore tlant wel varen mochte,</l>
<l>Ende cochte ende vercochte.</l>
<l>Maer die Beyeren entie Swaven,</l>
<l>Daer si dor den lande draven,</l>
<l>Moesten haerre zeden pleghen,</l>
<l n="80">Ende roveden tfolc biden weghen.</l>
<l>Enen jongelinc si vinghen,</l>
<l>Eenen Honger, dien si sonder dingen</l>
<l>Eenen stake slougen al dure.</l>
<l>Om die mort vandien gebure</l>
<l n="85">Wart die coninc erre ende gram:</l>
<l>Met groten volke hi na hem quam,</l>
<l>Ende dedem met scoenre tale</l>
<l>Hare wapene upgeven altemale,</l>
<l>Ende daer na slouch hi sonder were</l>
<l n="90">Al doot gheent verdoemde here.</l>
</div>
<div type="subchapter"><head type="subchapter">Hoe die Hongren die kerstine verwonnen. V.</head>
<l>                Hierna te hant na dese dinge</l>
<l>Quam noch ene sameninge:</l>
<l>Vlaminge, Ingelsee, Brabantsoene,</l>
<l>Lottrikers, menech ridder coene,</l>
<l n="5">Man, wijf, menech seriant,</l>
<l>Traken metten onsen upt lant.</l>
<l>Te Coelne quamen si inde stat groot,</l>
<l>Ende sloughen daer die Jueden doot,</l>
<l>Ende braken huse ende synagoghe;</l>
<l n="10">Alt goet namen si, neder ende hoghe,</l>
<l>Ende seiden dat si mettien saken</l>
<l>Den lachter ons Heren wraken.</l>
<l>Lichtre wijf was vul haer here.</l>
<l>Te Mesenge was vort haer ghere,</l>
<l n="15">Daer si binnen vonden do</l>
<l>Enen grave, hiet Emecho:</l>
<l>Dien maecten si haren hoeftman.</l>
<l>Si streden daer den Jueden an,</l>
<l>Die goet ende lijf altemale</l>
<l n="20">Ghevlucht hadden in sbisscops zale;</l>
<l>Maer dat en halp hem clene no groot,</l>
<l>Sine slougense altemale doot,</l>
<l>Ende namen al haer goet:</l>
<l>Dus worden si up hem verwoet.</l>
<l n="25">Van danen trac grave Emecho</l>
<l>Met sinen rove, blide ende vro,</l>
<l>Mijn here Thomaes ende her Clarbout,</l>
<l>Met enen here so menechfout,</l>
<l>Dat sceen sonder ghetal.</l>
<l n="30">Dat volc quam te samen al</l>
<l>Te Mesenborch in Hongerie.</l>
<l>Si slougen indie prayerie</l>
<l>Hare getelt up ene riviere,</l>
<l>Heet Lincax, die bider maisiere</l>
<l n="35"><pb n="3,359"/> Neder loept, staere ende groot.</l>
<l>Si horden datmen hem verboot</l>
<l>Dat liden, want die coninc was</l>
<l>Ende sijn volc in vare das,</l>
<l>Omme dat Godscalx here daer lach</l>
<l n="40">Upt velt daer doot uptien dach,</l>
<l>Dat si dat volc souden wreken.</l>
<l>Alsi vernamen in dat spreken,</l>
<l>Dat si niet en mochten liden,</l>
<l>Vielen si toe in allen ziden,</l>
<l n="45">Ende stoermden an die stede,</l>
<l>Ende haddense na gewonnen mede.</l>
<l>Die coninc sach dat tfolc so street,</l>
<l>Ende haddem ter vlucht gereet</l>
<l>Ende sine baroenen te Rusen waert;</l>
<l n="50">Maer God hevet also vervaert</l>
<l>Die pelegrime ter selver ure,</l>
<l>Dat si begaven die mure:</l>
<l>Si vloen, sine wisten twi.</l>
<l>Die Hongere volgeden hem bidi</l>
<l n="55">Ende sloegent al, clene ende groot,</l>
<l>Datter cume iemene ontscoot.</l>
<l>Al den vechters namen si tlijf;</l>
<l>Si vingen kindere ende wijf,</l>
<l>Ende namen alden roof,</l>
<l n="60">Die meerre was dan gheloof.</l>
<l>Emecho die grave ontreet</l>
<l>Met cleenre menechte, alsmen weet;</l>
<l>Here Thomaes ende here Clarebout,</l>
<l>Ende mettem menech man stout.</l>
<l n="65">Onse Here liets daer bliven,</l>
<l>Omme dat si met quaden wiven</l>
<l>Onwet dreven indie vaert,</l>
<l>Ende want si ten Jueden waert</l>
<l>Wijch stichten, niet dor de Gods ere,</l>
<l n="70">Ne maer om haer roven mere.</l>
<l>Ende noch daden si dat aerger was:</l>
<l>Si hadden int here, sijt seker das,</l>
<l>Eene gans ende eene gheet,</l>
<l>Ende wilden dat geloven gereet,</l>
<l n="75">Dat die twee waren vervullet</l>
<l>Metten heilegen geest: dus verdullet</l>
<l>Was gheent vermalendide here!</l>
<l>Dies sloucht God alsonder were,</l>
<l>Want hine wilde ghedoghen niet,</l>
<l n="80">Dat also ongelovech diet</l>
<l>Sijn heilege lant ontreinen soude,</l>
<l>Ende het kerstijn heeten woude.</l>
<l>Some vander levender paertije</l>
<l>Weken jegen Lumbaerdije,</l>
<l n="85">Some jegen Oesterike,</l>
<l>Daer si gemoeten cortelike</l>
<l>Dat heilege here van Gode vercoren,</l>
<l>Daer hi mede wilde testoren</l>
<l>Dat heidijnscap ende hem doen winnen</l>
<l n="90">Dat graf, daer hi selve lach binnen.</l>
</div>
<div type="subchapter"><head type="subchapter">Van Godeverde van Bulyoen. VI.</head>
<l>                Nu es geporret te Hongerien waert</l>
<l>Die zaleghe hertoghe Godevaert,</l>
<l>Die hertoghe was van Lottrike,</l>
<l>Entiemen noemt gemeenlike</l>
<l n="5">Godevert van Bulyoen,</l>
<l>Daer loghenaers mesdaet an doen,</l>
<l>Dat si hem willen tyen ane,</l>
<l>Dat die ridder metten zwane</l>
<l>Siere moeder vader was,</l>
<l n="10">Ende dien hietsi Helyas:</l>
<l>Maer dat es loghene ende el niet.</l>
<l>Godeverts moeder Yde hiet,</l>
<l>Ende was ene heileghe vrouwe,</l>
<l>Ende leghet te Waesden in Henegouwe.</l>
<l n="15">Haer vader hiet Godevaert,</l>
<l>Van Lottrike hertoghe waert;</l>
<l>Haer broeder Godevaert metter bule,</l>
<l>Die verwan die Vriesen vule</l>
<l>Ende Hollant, alst hier voren staet,</l>
<l n="20">Wart hertoghe, dans geen baraet;</l>
<l>Te Utrecht so wart hi vermort.</l>
<l>Van hem en quam geen sone vort:</l>
<l>Bi derre redene so waert</l>
<l>Hertoghe haer sone Godevaert</l>
<l n="25">Van Lottrike ende van Bulyoen.</l>
<l>Desen wan Yde, als vrouwen doen,</l>
<l>Anden grave Justaese van Boenen,</l>
<l><pb n="3,360"/> Ende was moeder noch van II sonen:</l>
<l>Deen was Boudene, dander Justaes.</l>
<l n="30">Hennes niemene so dwaes,</l>
<l>Hine mach wel proeven in sinen wane,</l>
<l>Dat loghene es vanden zwane.</l>
<l>                Dese Godevert hi quam</l>
<l>Te Tullenbrouc, alsict vernam,</l>
<l n="35">Dats in Oesterike ene stede,</l>
<l>Ende Boudene sijn broeder mede;</l>
<l>Ende sule seget dat Justaes van Boenen,</l>
<l>Haer broeder, met quam metten gonen,</l>
<l>Ende een haer neve, een ridder fier,</l>
<l n="40">Van Greis, gheheeten Wernier;</l>
<l>Here Boudene van Borch, haer maech,</l>
<l>Die ten wapene niet was traech;</l>
<l>Her Roel die grave Reinare,</l>
<l>Sijn broeder her Pieter in de scare;</l>
<l n="45">Heinrie van Assee, een ridder waert,</l>
<l>Ende sijn broeder Godevaert.</l>
<l>Desen quam die mare jeghen,</l>
<l>Hoe die Hongeren hebben versleghen</l>
<l>Die pelegrime: hem wonderde das,</l>
<l n="50">Want haer coninc kerstijn was,</l>
<l>Ende hebben boden an hem gesent,</l>
<l>Daer si bi hebben bekent,</l>
<l>Dat vele was bi haren scouden;</l>
<l>Ende want si vrilike liden wouden,</l>
<l n="55">Gaf die hertoghe Chalemanne</l>
<l>Den coninc te ghisele danne</l>
<l>Sinen lieven broeder Boudene.</l>
<l>Hi geboot int here te houdene</l>
<l>Upt lijf pays ende vrede;</l>
<l n="60">Entie coninc geboot mede,</l>
<l>Datmen verdiere drane noch spise</l>
<l>Upt lijf in desere wise.</l>
<l>Dus leden si met haerre partie</l>
<l>Vrilike duer Hongerie,</l>
<l n="65">Tote dat si quamen te Malevile.</l>
<l>Daer quam indie selve wile</l>
<l>Die Hongersche coninc Caleman.</l>
<l>Die ghisele, die hi ghewan</l>
<l>Vanden hertoge, gaf hi hem weder;</l>
<l n="70">Allen toren warpmen neder,</l>
<l>Entie coninc gifte die heren</l>
<l>Mildelike met groter eeren,</l>
<l>Ende hietse varen oec ghesont.</l>
<l>Danen voeren si in corter stont</l>
<l n="75">Tote Belegrave vort;</l>
<l>Ende alsi scieden uter port,</l>
<l>Quamen si ant wout van Bulgerie,</l>
<l>Daer si met hare paertie</l>
<l>VIII daghe in moesten daghen.</l>
<l n="80">Boodscap brochtmen hem gedragen</l>
<l>In dat wout in derre wijs,</l>
<l>Datse die keyser Alexijs</l>
<l>Groete in Gode onsen Here,</l>
<l>Ende hi hem allen bade sere,</l>
<l n="85">Dat si roofs ende brants ontboren</l>
<l>In sijn lant, ende namen coren</l>
<l>Ende lijfnere omme ghelt.</l>
<l>Godevert hiet met ghewelt</l>
<l>Upt lijf, dat niemen roven soude.</l>
<l n="90">Dus quamen si duer Bulgren woude</l>
<l>Ghevaren toter stat te Nijs,</l>
<l>Daer hem die keyser Alexijs</l>
<l>Spise sendde in so vulre maniere,</l>
<l>Ende daertoe so menegertiere,</l>
<l n="95">Datment vertellen niet en can.</l>
<l>Nu gaet hier ander redene an.</l>
</div>
<div type="subchapter"><head type="subchapter">Hoe Godevert te Constantinoble quam. VII.</head>
<l>                Godevert die quam gevaren</l>
<l>Te Constantinoble met sinen scharen,</l>
<l>Daer hi verloste vromelike</l>
<l>Des coninx broeder van Vrancrike,</l>
<l n="5">Hughen den groten, die doe lach</l>
<l>In skeysers kaerker uptien dach,</l>
<l>Om dat hine reimeren woude</l>
<l>Alse enen here van groten goude.</l>
<l>Want doe Godevert entie sine</l>
<l n="10">Dor Hongerien daden hare pine,</l>
<l><pb n="3,361"/> So voer die bisscop, seggic u,</l>
<l>Van Alvernen onser Vrouwen Pu,</l>
<l>Ende grave Reimont van sente Gillijs,</l>
<l>Ende menech ridder die waert was prijs,</l>
<l n="15">Duer Slavenien met haren here.</l>
<l>Hughe die grote met groten gere,</l>
<l>Ende van Vlaendren grave Robbrecht,</l>
<l>Ende siere moyen sone echt,</l>
<l>Grave Robbrecht van Normendie,</l>
<l n="20">Die voeren met haerre paertie</l>
<l>Over Rome te Poelyen tiere stont.</l>
<l>Alse dat vernam Bohamont,</l>
<l>Wie si waren die daer quamen,</l>
<l>Wat heren het waren ende van wat namen,</l>
<l n="25">Dedi enen mantel bringhen,</l>
<l>Die rike was van dieren dingen,</l>
<l>Ende dedene al in crucen sniden,</l>
<l>Ende gaf sinen riddren tien tiden</l>
<l>Elken een cruce, die varen wouden,</l>
<l n="30">Ende selve hevet hi ene behouden.</l>
<l>                Hughe die grote van Vrancrike,</l>
<l>Broeder van coninc Loduwike,</l>
<l>Was voren getrect, ende was gevaen</l>
<l>Van keyser Alexis, die, sonder waen,</l>
<l n="35">Die Fransoyse hadde leet.</l>
<l>Dien verlooste ghereet</l>
<l>Die hertoghe Godevert ridderlike,</l>
<l>Oft hi hadde dat keyserrike</l>
<l>Van Constantinoble verdorven.</l>
<l n="40">So verre was die dinc verworven,</l>
<l>Dat Godevert te ghisele gewan</l>
<l>Keyser Alexis sone Jan,</l>
<l>Eer hi den keyser getrouwen wilde</l>
<l>Dat hi hem vorworde hilde.</l>
<l n="45">Dus wart hi des keysers man,</l>
<l>Ende alle die princen vort an,</l>
<l>Die in sijn here waren.</l>
<l>                Nu coemt Bohamont ghevaren,</l>
<l>Die den keyser niet hadde waert,</l>
<l n="50">Ende dient leet was dat Godevaert</l>
<l>Jeghen den keyser was verzoent,</l>
<l>Ende haddem ter wrake vercoent;</l>
<l>Want die keyser ende sijn vader</l>
<l>Robbrecht Wiscard bede te gader</l>
<l n="55">Hadden georloget onderlinghe.</l>
<l>Maer nu, als hi sach die dinghe</l>
<l>Al gheset ter ere ons Heren,</l>
<l>Liet hi hem wisen ende leren,</l>
<l>Ende wart des keysers man,</l>
<l n="60">Ende maecte vaste zoene vort an.</l>
<l>Maer Tancreit, siere zuster sone,</l>
<l>Die en hilt hem niet an tgone;</l>
<l>Hi es vorbi met sinen scaren</l>
<l>Ten Braes sente Jorijs gevaren,</l>
<l n="65">Alse die den keyser niet en woude</l>
<l>Manscap doen noch gene houde.</l>
<l>Sijn oem, die hertoge Bohamont,</l>
<l>Volgedem mede in corter stont,</l>
<l>Ende si versamenden metter vaert</l>
<l n="70">Anden hertoghe Godevaert.</l>
<l>                Hier na quam gevaren echt</l>
<l>Van Vlaendren die grave Robbrecht,</l>
<l>Die Robbrecht die Vriese hiet.</l>
<l>Robbrecht sijn vader, alsmen ziet,</l>
<l n="75">Die te Cassele begraven leget,</l>
<l>Was sijn vader, alsemen seget.</l>
<l>Die wart mede des keysers man,</l>
<l>Ende quam ten anderen here vort an</l>
<l>Over sente Jorijs aerm gevaren,</l>
<l n="80">Daermenne wel ontfinc te waren:</l>
<l>Dit was in Capadocia.</l>
<l>Te rade worden si daer na</l>
<l>Te vaerne in Solimans rike,</l>
<l>Die den keyser geweldichlike</l>
<l n="85">Nychena die stat onthelt,</l>
<l>Ende water om lant ende velt.</l>
<l>Doe traken si vort te Rafanel,</l>
<l>Daer si vonden also wel</l>
<l>Met sinen volke gereet met vlite</l>
<l n="90">Den pape Pietren den hermite,</l>
<l><pb n="3,362"/> Ende van danen traken si vort</l>
<l>Tote Nichena der port.</l>
</div>
<div type="subchapter"><head type="subchapter">Hoe Nychena beleghen wart. VIII.</head>
<l>                Hier binnen quamen volgende mede</l>
<l>Te Constantinobele in de stede</l>
<l>Die grave Reimont van sente Gillijs,</l>
<l>Ende menech ridder die waert was prijs,</l>
<l n="5">Ende de bisscop vander Poye Raimeer,</l>
<l>Dien de paues sonder keer</l>
<l>Vander vaert hadde gemaect legaet.</l>
<l>Dese worden sonder baraet</l>
<l>Des keysers man ende volgeden gemene</l>
<l n="10">Over de braes te Nichene.</l>
<l>                Nu quam Robbrecht van Normendie</l>
<l>Ghevaren met siere partie;</l>
<l>Sijn vader was de coninc waert,</l>
<l>Willem die Norman, de bastaert,</l>
<l n="15">Robbrechts sone, die hiet Wiscard,</l>
<l>Die over mere sette sine vaert,</l>
<l>Ende die wan in cortre wilen</l>
<l>Poelyen, Calabren ende Cycilen,</l>
<l>Ende wan desen selven Bohamont,</l>
<l n="20">Die mede dese vaert bestont.</l>
<l>Dese Robbrecht quam gevaren,</l>
<l>Ende mettem inder scharen</l>
<l>Van Bloys die edel grave Steven,</l>
<l>Ende Justaes hem beneven,</l>
<l n="25">Godeverts broeder, grave van Boenen.</l>
<l>Die keyser maecte vanden ghonen</l>
<l>Sine man alse vanden anderen.</l>
<l>Haren ghesellen si na wanderen;</l>
<l>Over sente Jorijs aerm si traken</l>
<l n="30">Met wive, met kindere, met allen saken,</l>
<l>Ende willen metten here ghemene</l>
<l>Voer die stede te Nichene,</l>
<l>Die staerc was ende sere out,</l>
<l>Ende was ghemuurt al om twivout.</l>
<l n="35">Die waende Soliman ontsetten,</l>
<l>Maer onse Here wilt beletten.</l>
<l>Up donse hi enen wijch daer vacht,</l>
<l>Daer hem vele van siere cracht</l>
<l>Af wart gesleghen ende gevaen;</l>
<l n="40">Selve mochti cume ontgaen.</l>
<l>VII weken ende III daghe</l>
<l>Dogeden donse zware plaghe</l>
<l>Int besitten van Nichene;</l>
<l>Doch worden si der stat ghemene:</l>
<l n="45">Want met mineerne wart daer gevelt</l>
<l>Een tor van grotre ghewelt,</l>
<l>Ende Solimans wijf ende hare twee kinder</l>
<l>Worden mede ghevangen ghinder;</l>
<l>Ende alle die heidine vander stede</l>
<l n="50">Worden gevaen ende ghesent mede</l>
<l>Te Constantinobele sonder waen,</l>
<l>Ende onse gevangene uutgedaen,</l>
<l>Die Soliman te voren vinc</l>
<l>Te Cynitot, daer hise beginc.</l>
<l n="55">                Nichena, diemen Nich hort noemen,</l>
<l>Es dus in kerstijnre hant coemen,</l>
<l>Ende upghegeven in kerstijnre hant,</l>
<l>Die den keyser waren becant,</l>
<l>Entie hi metten onsen sende</l>
<l n="60">Omme die steden, die met genende</l>
<l>Hem die Tuerken af hadden tebroken;</l>
<l>Ende temet dat donse dat wroken,</l>
<l>Dat sise also souden besetten</l>
<l>Tes keysers bouf sonder beletten.</l>
<l n="65">                Die Tuerken hadden, wilmen weten,</l>
<l>Bitinien tien tiden beseten</l>
<l>XXX jaer gheweldelike,</l>
<l>Ende afgewonnen den keyserrike.</l>
<l>Nu heetmen dat lant Romenie,</l>
<l n="70">Ende om die Tuerken som Turkie.</l>
</div>
<div type="subchapter"><head type="subchapter">Hoe die ordine van Chisteaus began. IX.</head>
<l>                Nicena, die hooftstat van Bithine,</l>
<l>Was gewonnen met groter pine,</l>
<l>Alsemen screef ons Heren jaer</l>
<l>M ende XC daer naer</l>
<l n="5"><pb n="3,363"/> Ende VII jaer, no meer no min.</l>
<l>                Int selve jaer dede beghin</l>
<l>Van Chysteaus theilege leven.</l>
<l>Een abt, hiet Robbrecht, es bescreven,</l>
<l>Van Lengers bi Melismont,</l>
<l n="10">Ende XXI moenke tier stont</l>
<l>Rumden haren cloester; want hem dochte</l>
<l>Datmen bet scaerper leven mochte,</l>
<l>Dan men dede in hare covent.</l>
<l>Dus gingen si daerse God sent,</l>
<l n="15">Ende dorgingen die wostinen.</l>
<l>Te Chisteaus quaemsi met pinen,</l>
<l>Daert wilt was ende woeste mede:</l>
<l>Daer so naemsi hare stede.</l>
<l>                Ten naesten jare quam daer</l>
<l n="20">Dabt Hughe, dat es waer,</l>
<l>Van Lyons, des paues legaet,</l>
<l>Met hem in wies bisdoem dat staet,</l>
<l>Van Chaloens bisscop Wautier,</l>
<l>Ende Ode, een hertoghe fier</l>
<l n="25">Van Borgoenyen, dien tlant toehorde.</l>
<l>Met ghemeenen wille ende worde</l>
<l>Hebben si ene abdie gevrijet,</l>
<l>Ende Robbrecht hevet gewijet</l>
<l>Teenen abt die bisscop Chaloen.</l>
<l n="30">                Niet wel lange naer dit doen</l>
<l>So eist dien van Melismont,</l>
<l>Waer haer abt es, worden cont,</l>
<l>Ende hebbent anden paues bedreven,</l>
<l>Dat hi hem weder wart gegeven.</l>
<l n="35">Doe wart een ander abt daer bi,</l>
<l>Die gheheeten es Aubri.</l>
<l>Bi hem wart dabdie verheven</l>
<l>In namen ende in heilech leven.</l>
<l>                Dus spreken die Fransoyse van hem;</l>
<l n="40">Maer van Malmesberghe Willem,</l>
<l>Die Ingelsch was, alsict bevant,</l>
<l>Seghet: Het behort wel tIngelant,</l>
<l>Dattem God sulker eren jan,</l>
<l>Dat het gedrouch alsulken man,</l>
<l n="45">Dat hi de grawe ordine eerst anvinc:</l>
<l>Dat was van Scittebure Ardinc,</l>
<l>Die aldaer eerst moenc waert.</l>
<l>Haer lichte leven heeften vervaert,</l>
<l>Ende sciet danen doe in Scollant,</l>
<l n="50">Doe in Vranckerike te hant,</l>
<l>Daer hi een stic te scolen ginc.</l>
<l>Te Rome voer hi na dese dinc,</l>
<l>Ende keerde in Borgoenyen tier stont.</l>
<l>Daer na quam hi te Melismont,</l>
<l n="55">Ende daer was hi moenc bescoren.</l>
<l>Den abt Robbrechte ginc hi te voren</l>
<l>Ende andere moenke daer beneven,</l>
<l>Om te ledene scaerper leven.</l>
<l>Chisteaus wart bi hem verheven,</l>
<l n="60">Ende Ardinc wart geheten Steven.</l>
<l>Abt Robbrecht keerde tsire stede,</l>
<l>Ende sonder VIII moenke alle dandermede.</l>
<l>Al waest sijn wille, hi dede gebare</l>
<l>Alse oft sijns ondankens ware.</l>
<l n="65">Aubri wart abt over den coer,</l>
<l>Ende Hardinc Steven wart prioor.</l>
<l>                In dit jaer gheviel tUtrecht,</l>
<l>Des Woensdages na Pascen recht,</l>
<l>Dat bisscop Coenraet messe dede,</l>
<l n="70">Ende in sinen pallaise mede</l>
<l>Wart hi van enen Vriese vermort,</l>
<l>Die ontginc al uter port.</l>
<l>Tonser Vrouwen wart hi begraven,</l>
<l>Inden coer, dien hi van haven</l>
<l n="75">Rike maecte ende stichte de kerke,</l>
<l>Die noch es van dieren gewerke.</l>
<l>                Int selve jaer, alst es vermaent,</l>
<l>In October, die tiende maent,</l>
<l>So was versien ende bekent</l>
<l n="80">Die comete in occident,</l>
<l>Diemen selden wile siet.</l>
<l>Men seghet emmer dat soe bediet</l>
<l>Orloghe, plaghe of coninx doot.</l>
<l>Die herefst wart van water so groot,</l>
<l n="85"><pb n="3,364"/> Men conste gesayen in gere manieren:</l>
<l>Hier bi moeste die tijt verdieren.</l>
</div>
<div type="subchapter"><head type="subchapter">Hoe Soliman Bohamonde bestreet. X.</head>
<l>                Onse zaleghe pelegrime</l>
<l>Voeren danen, seget de rime,</l>
<l>In de weke na sente Jans dach,</l>
<l>Die mids inden somere lach,</l>
<l n="5">Van Nichene met hare partije</l>
<l>Duer dat heidine Romenie</l>
<l>Rechts ten heilegen lande waert.</l>
<l>Twee daghe daedsi dachvaert,</l>
<l>Ende quamen gevaren sciere</l>
<l n="10">Tusscen II bergen up ene riviere.</l>
<l>Over eene brugge traken si.</l>
<l>Te rade worden si daerbi,</l>
<l>Dat si there souden sceeden,</l>
<l>Omme bet haer ghemac ghereeden.</l>
<l n="15">Bohamont reet ene strate,</l>
<l>Die hi hoepte tsire bate;</l>
<l>Sijn neve, die grave van Normendie,</l>
<l>Volgedem met sire paertije,</l>
<l>Ende van Bloys die grave Steven</l>
<l n="20">Volgedem mede beneven,</l>
<l>Omtrent ene mile versceden.</l>
<l>Die hertoghe dede sijn volc leden</l>
<l>Ter rechter hant een deel bet af,</l>
<l>Ende elc nam dats hem God gaf.</l>
<l n="25">Die grave van Sentresimont</l>
<l>Volgedem mede te dier stont,</l>
<l>Ende vander Poye bisscop Ramere,</l>
<l>Ende menech ander kerstijn here.</l>
<l>Bohamont quam omtrent noene</l>
<l n="30">Daer hi sine pawelyoene</l>
<l>In enen groenen grase slouch,</l>
<l>Daer hi in vant sijn gevouch.</l>
<l>Daer haddene Soliman belaget,</l>
<l>Ende quam up hem gejaget</l>
<l n="35">Met enen ongetelden here.</l>
<l>Eer si hem setten mochten ter were,</l>
<l>Quam hi up hem met starker lagen.</l>
<l>Die ghene die van buten lagen,</l>
<l>Slouch hi hem af al onversien,</l>
<l n="40">Eer hi ten wapene mochte tien,</l>
<l>Ende roveden ende vingen</l>
<l>Manne ende wive van haren dingen.</l>
<l>Scone vrouwen ende jonge</l>
<l>Ende joncvrouwen ten eersten spronge</l>
<l n="45">Pareerden hem, omdat si wouden</l>
<l>Datse die Tuerken vangen souden,</l>
<l>Ende om die lust van haren live</l>
<l>Laten souden doch te live,</l>
<l>Want si there wereloes saghen,</l>
<l n="50">Haer volc morderen ende jagen.</l>
<l>Doch dat Bohamont entie sine</l>
<l>Hem wapende met groter pine,</l>
<l>Ende wederstonden Solimanne</l>
<l>Een stic tijts; ende nochtanne</l>
<l n="55">Was der Tuerken were so groot,</l>
<l>Datter bleef versleghen doot</l>
<l>Die stoutste ridder die was met hem,</l>
<l>Dat was Tancreits broeder Willem;</l>
<l>Ende Tancreit verloes sinen vane.</l>
<l n="60">Hen hadde niet gevaren dane</l>
<l>Een bode ten hertoghe Godevarde,</l>
<l>Die over tfelt slouch metten parde,</l>
<l>Ende hi daer niet comen ware,</l>
<l>Bohamont ende sine schare</l>
<l n="65">Waren bleven met ghewelde</l>
<l>Doot ende gevaen anden velde.</l>
<l>Maer alse die hertoge heeft verstaen,</l>
<l>Quam hi ende al sijn volc wel saen,</l>
<l>Also gewillike, alst God woude,</l>
<l n="70">Alsemen teere feesten varen soude,</l>
<l>Met banieren wel ghescaert.</l>
<l>Alst Solyman geware waert,</l>
<l>Trac hi met al sinen besten</l>
<l>Up enen berch alse tere vesten,</l>
<l n="75">Ende liet die proye voren liden.</l>
<l>Die onse en wilden niet ontbiden,</l>
<l>Sine sijn up hem ghereden.</l>
<l>Mallike sine verstreden,</l>
<l>Ende slougen hem af menegen degen.</l>
<l n="80">Soliman moeste der vlucht plegen,</l>
<l>Alse hi dede voer Nichene.</l>
<l><pb n="3,365"/> Dat ridderscap volgede gemene</l>
<l>Den Tuerken na wel VI milen,</l>
<l>Ende ontjagedem tiere wilen</l>
<l n="85">Mannen, vrouwen ende joncvrouwen,</l>
<l>Beesten, goet, dat si met rouwen</l>
<l>Moesten laten, ende haer leven.</l>
<l>Oec es daer gewonnen bleven</l>
<l>Al hare scone diere ghetelt,</l>
<l n="90">Chierheit, beesten ende gelt.</l>
<l>                Te desen wighe, te deser eren,</l>
<l>So waren alle die kerstine heren</l>
<l>Van Vlaenderen ende van Henegouwen,</l>
<l>Van Bloys ende oec van Boenegouwen,</l>
<l n="95">Van Normendien, van Cycile.</l>
<l>Dese strijt die was, sonder ghile,</l>
<l>Int dal van Gorgonia.</l>
<l>Der onsere bleef M wel na,</l>
<l>Enter Tuerken III<hi rend='sup'>M</hi> man.</l>
<l n="100">Bohamont en wilde vort an</l>
<l>Nemmeer sceden vanden anderen</l>
<l>So verre, hine wilde bi hem wanderen.</l>
<l>Dese wijch was, alsict sach,</l>
<l>In Julius upten eersten dach.</l>
</div>
<div type="subchapter"><head type="subchapter">Van Boudene Godeverds broeder. XI.</head>
<l>                Van Gorgomont, seget de rime,</l>
<l>Traken die zalege pelegrime</l>
<l>Dor een dal, hiet Mamelbruas,</l>
<l>Daer die dorst so groot doe was,</l>
<l n="5">Datter omme menech man ende wijf</l>
<l>Ende beesten verloes dat lijf.</l>
<l>Daer na quamen si tere riviere,</l>
<l>Daer hem doot dronken de ghiere.</l>
<l>                Daerna deelden si hem in drien.</l>
<l n="10">Tancreit voer danen mettien</l>
<l>Dor die dalinghe van Orellen.</l>
<l>                Boudene met sinen ghesellen,</l>
<l>Godeverts broeder des hertoghen,</l>
<l>Trac over menegen berch hogen</l>
<l n="15">In dat ongheweghede lant,</l>
<l>Daer hi breke [van] spisen vant,</l>
<l>Want mer ghene conde bejagen:</l>
<l>Cume constene die paerde gedragen.</l>
<l>                Die hertoghe Bohamont, Huge de grote,</l>
<l n="20">Robbrecht de Vriese ende sine genote,</l>
<l>Ende Robbrecht van Normendie,</l>
<l>Ende al meest die heren vrie</l>
<l>Voeren hare rechte vaert,</l>
<l>Die daer lach tAntyochen waert,</l>
<l n="25">Ende quamen daer an enen woude,</l>
<l>Daer hertoge Godevert jagen soude,</l>
<l>Daerne een vreselijc bere ghemoete,</l>
<l>Gherecht up sine achterste voete.</l>
<l>Die hertoghe bestonten metten zwaerde.</l>
<l n="30">Die beeste trakene vanden paerde,</l>
<l>Ende wondene dat hi na was doot,</l>
<l>Ne maer datter voren scoot</l>
<l>Een die dore twout quam gereden,</l>
<l>Ende dat dier slouch doot ter steden.</l>
<l n="35">Van desen wonden, die waren so groet,</l>
<l>Was die hertoghe wel na doot,</l>
<l>Ende moeste there dor sinen wille</l>
<l>Een stic aldaer liggen stille.</l>
<l>Oec seiden die vanden here,</l>
<l n="40">Dat si noint sagen meerre bere.</l>
<l>                Nu gelach Tancreits vaert</l>
<l>Ghestrect henen ter zee waert,</l>
<l>Bi Tharsen tote eere port,</l>
<l>Diemen Crossont noemen hort,</l>
<l n="45">Diemen hilt van Solimanne,</l>
<l>Ghemuurt ende wel getorret danne;</l>
<l>Die hi dwanc te sulken dingen,</l>
<l>Dat si sine baniere ontfingen,</l>
<l>Ende si Bohamonde souden ontfaen.</l>
<l n="50">                Doe dat was, quam dolende saen</l>
<l>Vander montaenge Boudene entie sine,</l>
<l>Daer si hadden hongher ende pine.</l>
<l>Alse elc vernam anders scaren,</l>
<l>Waende elc dat vianden waren,</l>
<l n="55">Ende wilden vechten met ghenende,</l>
<l>Eer elc anderen verkende,</l>
<l>Ende vielen beede voer die stede,</l>
<l>Daer Boudene afwerpen dede</l>
<l><pb n="3,366"/> Tancreits tekijn ende tsine upsteken.</l>
<l n="60">Tancreit en const niet gewreken,</l>
<l>Ende liet Crossont ende voer dane,</l>
<l>Ende Boudene trac hem de stat ane,</l>
<l>Alse sinen broeder up te ghevene,</l>
<l>Dien hi binnen sinen levene</l>
<l n="65">Daer na nemmermeer en sach.</l>
<l>                Van danen over III milen lach</l>
<l>Scepe, die si indie zee versaghen,</l>
<l>Hare maste met goude beslagen.</l>
<l>Si waenden dat Tuerken waren.</l>
<l n="70">Hem vragen si wat si begharen;</l>
<l>An hem vernemen si ende horen,</l>
<l>Dat volc es van Vlaenderen geboren,</l>
<l>Van Vrankerike, van Vrieselant,</l>
<l>Ende van Antwaerpen in Brabant.</l>
<l n="75">Doe vrageden si weder wie si waren.</l>
<l>Si seiden: pelegrime te waren,</l>
<l>Die te Jherusalem waert tiden.</l>
<l>Omme dit wort die andere verbliden,</l>
<l>Ende seiden dat si VIII jaer of mee</l>
<l n="80">Ghedoolt hadden uptie zee,</l>
<l>Ende heidine geroeft ende waren rike,</l>
<l>Ende wilden mettem ghemeenlike.</l>
<l>Haer hovetman hiet Weimmaer,</l>
<l>Ende was gheboren over waer</l>
<l n="85">Van Boenen, danen die here Boudene was:</l>
<l>Dus meerde haer hulpe ende haer arnas.</l>
<l>                Van danen trac Boudene oec mede</l>
<l>Tote Thaersen voer die stede,</l>
<l>Daer sente Pauwels was geboren,</l>
<l n="90">Alse wi inder scrifturen horen.</l>
<l>Daer hebben si die stat begrepen</l>
<l>Met CCC man vanden scepen,</l>
<l>Ende met CC van Boudens scare,</l>
<l>Ende tander volc trac vort daer nare.</l>
</div>
<div type="subchapter"><head type="subchapter">Van Boudene ende van Tancreite. XII.</head>
<l>                Binnen desen trac Tancreit vort</l>
<l>Voer Asara ene ander port,</l>
<l>Die te voren een Borgenyoen</l>
<l>Ghewonnen hadde, die hem ondoen</l>
<l n="5">Die porten dede ende lietene in:</l>
<l>Daer hadden donse groot gewin.</l>
<l>Van Asara so voeren si vort</l>
<l>Tote Mamistre der Tuerken port,</l>
<l>Die si alte sticken braken,</l>
<l n="10">Ende worden rike van vele saken.</l>
<l>Daer sach Tancreit hem Bouden volgen,</l>
<l>Ende slouch up hem sere verbolgen,</l>
<l>Om te wrekene sinen toren,</l>
<l>Maer Tancreit hevet tfelt verloren.</l>
<l n="15">Daer na maectemen die zoene,</l>
<l>Ende Boudene naer desen doene</l>
<l>Voer met VII<hi rend='sup'>C</hi> ridderen dane,</l>
<l>Omme meer lants tanevane.</l>
<l>Een die Pancraes hiet dedem kinnen,</l>
<l n="20">Hi sonde Ermenien winnen.</l>
<l>Ene stat belach hi entie sine,</l>
<l>Daer in waren kerstine Ermine:</l>
<l>Die stat hiet Tribaisel.</l>
<l>Men gafse hem up, men jonder hem wel,</l>
<l n="25">Omme dat hi was van haerre wet.</l>
<l>Tribaisel hevet hi beset.</l>
<l>Daer na wan hi Ravaneel,</l>
<l>Eenen utermaten sconen casteel</l>
<l>(Die Tuerken hadden ghelaten dat);</l>
<l n="30">Daer wan hi ongetelden scat.</l>
<l>Dien besetti metten sinen.</l>
<l>Daer na wan hi met siere pinen</l>
<l>Bersabee, ende al dat rike</l>
<l>Bedwanc hi gheweldelike.</l>
<l n="35">                Boudens name, des hertogen broeder,</l>
<l>Godeverts, die al stierroeder</l>
<l>Ende hovet was vander kerstijnre scare,</l>
<l>Die ghinc verre harentare,</l>
<l>Dat de buerghere van Roas,</l>
<l n="40">Die Edusa gheheeten was,</l>
<l>Omme Boudene sendden mede,</l>
<l>Ende hem upgaven die stede,</l>
<l>Ende sloughen haren hertoghe doot</l>
<l>Omme sine dorpernie groot.</l>
<l n="45">XII die vroetste sijn omme hem comen,</l>
<l>Ende hebbene te here ghenomen,</l>
<l><pb n="3,367"/> Dat hise jegen die Tuerken beware,</l>
<l>Die hem anelaghen zware.</l>
<l>Bi rade voer Boudene de XII na</l>
<l n="50">Int lant van Mesopotania,</l>
<l>Met CC ridderen bewaert,</l>
<l>Ende ontfinc al onvervaert</l>
<l>Die stat ende al dat lant.</l>
<l>CC ridderen nam hi te hant</l>
<l n="55">Entie porters vander stede,</l>
<l>Ende voer Balduc orloghen daer mede,</l>
<l>Die prence vanden Tuerken was,</l>
<l>Ende dicken orlogede up Roas.</l>
<l>Balduc ontsach hem te verliesene</l>
<l n="60">Sijn lant ende tarechste te kiesene,</l>
<l>Ende vercochte Boudene Summusaert,</l>
<l>Ene stede vast ende waert,</l>
<l>Die hi eerst afwan den Erminen,</l>
<l>Metten gevanghenen kerstinen,</l>
<l n="65">Ende Boudene gaf Balducke scat,</l>
<l>Ende ontfinc die vaste stat.</l>
<l>                Een ander prince aldaer bi was,</l>
<l>Diemen bi namen hiet Balas:</l>
<l>Hi verhorde van Boudens name,</l>
<l n="70">Ende ontboot hem dat hi quame</l>
<l>Tote Sorcogyen sine stede,</l>
<l>Ende hise upname dor sine bede,</l>
<l>Want sine heidine hem waren fel,</l>
<l>Ende ontseiden hem also wel</l>
<l n="75">Sulken dienst, alse sijn recht was.</l>
<l>Boudene quam ende proevede das</l>
<l>Met eenen sterken here daer.</l>
<l>Die Sarrasine hadden vaer</l>
<l>Ende gaven hem up die stat;</l>
<l n="80">Van hem ontfinc hi groten scat.</l>
<l>                Tancreit, die versceden was</l>
<l>Van Boudene, alsmen hier voren las,</l>
<l>Quam metten volke vanden scepen,</l>
<l>Ende mettien die hi hadde begrepen,</l>
<l n="85">Ende wonnen ene borch die beste,</l>
<l>Ende hiet der Joncvrouwen veste,</l>
<l>Die Baiesses bi namen hiet.</l>
<l>Daer na wan hi ende sijn gediet</l>
<l>Der Herden borch, ene vaste stede;</l>
<l n="90">Ende daer naer so wan hi mede</l>
<l>Der Jongelinge borch daer int lant,</l>
<l>Die Balkalers was ghenant.</l>
<l>Daer na so wan hi te hant</l>
<l>In sijn ghewelt, in sijn bewant,</l>
<l n="95">Alexandrien dat clene.</l>
<l>Borgen, steden, al ghemene,</l>
<l>Die den onsen daden noot,</l>
<l>Wan hi al ende slouch al doot.</l>
<l>Niemen ontginc vanden lieden,</l>
<l n="100">Hine vlo of hine ontginc met mieden.</l>
</div>
<div type="subchapter"><head type="subchapter">   Hoe die kerstine hem ghereden. XIII.</head>
<l>                In desen tiden dat dit waert,</l>
<l>Porrede die hertoghe Godevart,</l>
<l>Bohamont van Poelyen, een prince wijs,</l>
<l>Ende Reimont van sente Giellijs,</l>
<l n="5">Van Vlaendren die Vriese Robbrecht,</l>
<l>Ende mettem menech prince recht,</l>
<l>Robbrecht de Norman, Justaes van Boenen,</l>
<l>Ende traken den wech, den gewonen,</l>
<l>Dor Romenie den rechten wech,</l>
<l n="10">Ende quamen te Marech,</l>
<l>Ene stat daer der Tuerken partie</l>
<l>Macht hadden over die van Romenie.</l>
<l>Daer staerf Boudens wijf van Bolyoen,</l>
<l>Daer moestemense ter erden doen.</l>
<l n="15">Daer cochtsi foraedse ende spise</l>
<l>Jegen die kerstine na gasts wise.</l>
<l>                Van danen setten si hare vaert</l>
<l>Ter stat te Clitsien waert,</l>
<l>Daer die kerstine Ermine</l>
<l n="20">Die Tuerken namen ente Sarrasine,</l>
<l>Alsi onse coemst vernamen,</l>
<l>Ende onthovedense alte samen,</l>
<l>Ende ontfingense met eren groot,</l>
<l>Ende gaven hem dies si hadden noot.</l>
<l n="25">Daer quam Tancreit an hem gevaren</l>
<l>Van Alexandrien met sinen scaren.</l>
<l>Daer ordineerden si hare vaert</l>
<l>Te vaerne tAntyochen waert.</l>
<l><pb n="3,368"/> Daer voeren si tere bruggen waert,</l>
<l n="30">Daer men met over de Ferne vaert.</l>
<l>Ferne dat es ene riviere,</l>
<l>Groot ende van gesonder maniere,</l>
<l>Die indie bible Fasat heet,</l>
<l>Ende dor Anthyochen gheet.</l>
<l n="35">Die brucge was vast, daer vondsi here,</l>
<l>Doch daden si so grote were,</l>
<l>Dat si die Tuerken verstreden</l>
<l>Ende haer ondanx overleden.</l>
<l>Die vluchtege Tuerken voeren vort</l>
<l n="40">Tote Antyochen indie port,</l>
<l>Ende donse slougen haer getelt</l>
<l>Over die brugge ant velt.</l>
<l>Des anders dages voeren si vort</l>
<l>Te Antyochen voer die port.</l>
<l n="45">Vander Poye bisscop Reinier</l>
<l>Die sprac hem een sermoen hier:</l>
<l>"Ghi broederen, hout herte ende zede!</l>
<l>Antyochen die vaste stede</l>
<l>Nes maer vier milen nu ter ure.</l>
<l n="50">Die hevet twee paer staerker mure:</l>
<l>Uptie inderste mure staen</l>
<l>CCC ende LX torren, sonder waen;</l>
<l>Duderste muur es staere ende dicke,</l>
<l>Met fosseiden diep ende ongemicke.</l>
<l n="55">LXXXV coningen mede</l>
<l>Hebben ghemeerret dese stede.</l>
<l>CCC ende XL kerken</l>
<l>Waerre in wilen met kerstinen clerken,</l>
<l>Die ghevellet sijn ghemeene,</l>
<l n="60">Sonder onser Vrouwen alleene</l>
<l>Ende sente Pieters, die ombesmet</l>
<l>Noch sijn vander Tuerken wet.</l>
<l>Een patriaerc waser wilen,</l>
<l>Die onder hem hadde, sonder ghilen,</l>
<l n="65">C bisscoppen L ende drie.</l>
<l>Ene borch stater up, horen wie,</l>
<l>Daer Cassiaen die here in leghet,</l>
<l>Met IIII torren, alsemen seghet,</l>
<l>Elc beset met enen ammirale.</l>
<l n="70">Sadonijs, dat weetmen wale,</l>
<l>Des princen sone, es hoge gemoet,</l>
<l>Ende es een ridder ten wapenen goet.</l>
<l>Nu behoevet ons sekerlike,</l>
<l>Dat wi varen wiselike!</l>
<l n="75">Ons sal varen bewaren</l>
<l>Godevert met sinen scaren,</l>
<l>Reinier van Colne ende Bohamont,</l>
<l>Pieter van Stafne, een ridder cont,</l>
<l>Tancreit ende Everaert van Polsat,</l>
<l n="80">Wernier van Greis, die selden es mat,</l>
<l>Heinric van Assche: dese te waren</l>
<l>Sullen die vorvaert bewaren.</l>
<l>Dachterste waerde sullen echt</l>
<l>Bewaren van Vlaendren Robbrecht,</l>
<l n="85">Ende Robbrecht die Norman,</l>
<l>Folke, Steven van Bloys daer an,</l>
<l>Hughe die grote van Vranckerike,</l>
<l>Coninc Phillips broeder des gelike,</l>
<l>Reimont van sente Giellis de grave."</l>
<l n="90">Tatin van Constantynoble, wies have</l>
<l>Den heren dicken stont in staden,</l>
<l>Dese ende andere waren beraden,</l>
<l>Dat si van achter ende van voren</l>
<l>Bliesen harde menegen horen,</l>
<l n="95">Ende ontwonden meneghe baniere,</l>
<l>Scone ende utermaten diere.</l>
</div>
<div type="subchapter"><head type="subchapter">Hoe Antyochen belegen wart. XIIII.</head>
<l>                Met desen volke wart Antyochen die</l>
<l>Beleghen ende vaste besat,</l>
<l>Diemen seide, alsonder wanc,</l>
<l><pb n="3,369"/> Te dien tiden twee milen lanc,</l>
<l n="5">Ende anderhalve mile breet.</l>
<l>Daer dogeden donse menech leet</l>
<l>Van honghere ende van gescote,</l>
<l>Ende somwile quam onse rote,</l>
<l>Diet hem so zware vergout,</l>
<l n="10">Dat sijt ontgolden menechfout.</l>
<l>                Die soutaen van Babylone</l>
<l>Sendde met worden scone</l>
<l>Boden oec anden hertoghe,</l>
<l>Ende daertoe andre princen hoghe,</l>
<l n="15">Ende seide: hi wilde hem wesen hout</l>
<l>Jeghen der Tuerken ghewout.</l>
<l>Die boden waren oec teenen wighe</l>
<l>Metten onsen, daer si met prighe</l>
<l>Met cleenre menechte Tuerken vele</l>
<l n="20">Versloughen inden selven nijtspele,</l>
<l>Ende voerden haren here</l>
<l>Die niemare van deser eere.</l>
<l>Die hertoghe, die wel dede gherne,</l>
<l>Slouch up die brucge vander Ferne</l>
<l n="25">Eenen Tuerc mids ontwee,</l>
<l>Dat dien van binnen dede so wee,</l>
<l>Dat si nemmeer uut dorsten trecken.</l>
<l>Van binnen vele om de vlucht mecken,</l>
<l>Ende some sijn daer uut ontgaen,</l>
<l n="30">Die kerstijndoem hebben ontfaen,</l>
<l>Daert den onsen bi wart cont,</l>
<l>Hoet daer binnen gescepen stont,</l>
<l>Ende seiden oec, dat indien strijt</l>
<l>Antyochen verloos tier tijt</l>
<l n="35">XII vercorne ammirale,</l>
<l>Ende volx vele boven ghetale,</l>
<l>Ende dat si also droeve waren,</l>
<l>Dat si nemmeer uut dorsten varen.</l>
<l>Een Tuerc was binnen, hiet Bomont,</l>
<l n="40">Die wart kerstijn te diere stont,</l>
<l>Ende Bohamont heeftene geheven.</l>
<l>Een ander name wart hem ghegheven:</l>
<l>Men hietene, alse hi kerstijn waert,</l>
<l>Mijn here Woutre Domedaert.</l>
<l n="45">Dese was den onsen vortmeer goet</l>
<l>In allen dinghen diemen hem loet,</l>
<l>Ende drouch die bodscap ende vant den aert,</l>
<l>Daer die stat bi verwonnen waert.</l>
<l>                Cassiaen, die boven lach</l>
<l n="50">Ende dese grote scade sach,</l>
<l>Sendde boden in Corosaen,</l>
<l>Datmen hem soude in staden staen.</l>
<l>Daer was af bode Soliman,</l>
<l>Ende sijn sone mede nochtan,</l>
<l n="55">Sasodonijs, ende Campacors</l>
<l>Ende sijn getrouwe vrient Adusors:</l>
<l>Dat waren twee rike ammirale.</l>
<l>Solimanne beval hi die tale.</l>
<l>Si voeren in Corosan</l>
<l n="60">Teere stede, hiet Sammartan,</l>
<l>Daer si den coninc selve vonden</l>
<l>Corbohan ten selven stonden.</l>
<l>Hare hande worpen si onder voet,</l>
<l>Haer haer traecsi, als daer toe stoet</l>
<l n="65">Ende sleten haer haer.</l>
<l>Soliman sprac die tale daer,</l>
<l>Ende seide tferlies van sinen lande</l>
<l>Ende van Antyochen de scande,</l>
<l>Ende togede in brieve te samen</l>
<l n="70">Alder hoghere princen namen.</l>
<l>Dit hadde die coninc Corbohan</l>
<l>Onwert ende wonderdem nochtan,</l>
<l>Ende hi ontboot altemale</l>
<l>Sine princen ende sine ammirale.</l>
</div>
<div type="subchapter"><head type="subchapter">Hoe Antyochen gewonnen wart. XV.</head>
<l>                Corbohan vermat hem daer,</l>
<l>Moet hi leven een half jaer,</l>
<l>Hi speelt metten kerstinen so,</l>
<l>Dat sijs nemmer werden vro.</l>
<l n="5">Men gheboot in corten daghen</l>
<l>Al dat wapene mochte draghen,</l>
<l>Ende men dede in allen steden</l>
<l>Vingherline ende boyen smeden,</l>
<l>Die kerstine mede te vane.</l>
<l n="10">Dystorie doet ons te verstane,</l>
<l><pb n="3,370"/> Dat hi hadde in sijn here</l>
<l>CCC<hi rend='sup'>M</hi> ridderen ter were.</l>
<l>Vanden coninc van Corosan</l>
<l>Was hi gemaect har alre hoeftman.</l>
<l n="15">                Donse laghen voer die stede</l>
<l>In hongre ende in sorghen mede,</l>
<l>Want si vernamen groot volc comen.</l>
<l>Oec hebben si wel vernomen,</l>
<l>Dat des coninx sone van Denemarken</l>
<l n="20">Met menegen stouten man ende starken</l>
<l>Bi Nychene ware geslegen doot,</l>
<l>Ende vanden sinen cume een ontscoot.</l>
<l>Up sijn soccoers stont vele haer hopen:</l>
<l>Dien hadde Soliman belopen,</l>
<l n="25">Der siere blevere vele do.</l>
<l>Des coninx sone hiet Sueno.</l>
<l>                Boudene, die te Roas hertoge was,</l>
<l>Godeverts broeder, horde mare das,</l>
<l>Dat sijn wijf ware begraven,</l>
<l n="30">Een edel wijf van grotre haven.</l>
<l>                Een prence ute Tuerkenie</l>
<l>Van Roas sendde onser paertije</l>
<l>Voer Antyochen selver ende gout</l>
<l>Alle den prencen menechfout,</l>
<l n="35">Ende diere orssen met dieren gesmiden,</l>
<l>Dier si noot hadden tien tiden.</l>
<l>Altur, een kerstijn Ermijn,</l>
<l>Dien Boudene dor de trouwe sijn</l>
<l>Bevolen hadde Turbasel,</l>
<l n="40">Sendde den hertoghe also wel</l>
<l>Een seere diere pawelyoen.</l>
<l>                Corbohan ende menech baroen</l>
<l>Voeren den wech te Roas waert.</l>
<l>Boudene entie sine waren vervaert,</l>
<l n="45">Alsi so groot volc sagen varen,</l>
<l>Ende baden dat God moeste bewaren</l>
<l>Den hertoghe ende sine ghesellen.</l>
<l>Van groter vreesen, horen wi tellen,</l>
<l>Die int here was vor die stede,</l>
<l n="50">Vlo Pieter dErmite [ende] mede</l>
<l>Een ridder, hiet Willem Carpentier;</l>
<l>Tancreit vincse, een ridder fier,</l>
<l>Ende dede hem beeden vele onneren,</l>
<l>Ende deedse int here weder keren.</l>
<l n="55">                Hier binnen was een inde stede,</l>
<l>Hiet Fierrus, die kennese mede</l>
<l>Hadde anden hertoge Bohamonde;</l>
<l>Ende om te hebbene sine conde,</l>
<l>Gaf hi te ghisele sinen sone,</l>
<l n="60">Ende quam int belof na tgone,</l>
<l>Dat hi hem soude verraden de stat</l>
<l>Entie veste, daer hi in zat.</l>
<l>Met leedren clommen si in de stede,</l>
<l>Ende versloughen bi nachte mede</l>
<l n="65">Van X torren alle die liede</l>
<l>Vanden heidijnschen diede.</l>
<l>Een wiket men beneden brac,</l>
<l>Daer groot ridderscap in trac,</l>
<l>Ende men ginc blasen ende vechten.</l>
<l n="70">Die sloten worden vanden knechten</l>
<l>Vanden porten tebroken saen,</l>
<l>Entie porten wide ondaen.</l>
<l>Doe quaemt al in, clene ende groot,</l>
<l>Ende men slouch die Tuerken doot</l>
<l n="75">In husen, in torren ende in zalen.</l>
<l>Cassiaen moeste betalen</l>
<l>Sijn ghelach, dat dede de sorghe.</l>
<l>Hi rumde sine vaste borghe,</l>
<l>Ende vlo te velde waert</l>
<l n="80">Up enen muul sere vervaert,</l>
<l>Daerne die Suriane versaghen,</l>
<l>Die onder hem verkeytijft lagen,</l>
<l>Ende peinsden: die stat es gewonnen.</l>
<l>Si grepene so si eerst connen,</l>
<l n="85">Ende hebben hem thovet afgeslegen,</l>
<l>Ende weder indie stat ghedreghen.</l>
<l>Thovet es den kerstinen gedragen,</l>
<l>Diet te wondere anesaghen,</l>
<l>Want sijn haer was wit ende swart ghemanc,</l>
<l n="90">Sijn baert tote sire nafflen lanc.</l>
<l>Dus was gewonnen gene stat,</l>
<l>Daermen IX maent voren sat,</l>
<l>Voer Ougst up enen Donresdach.</l>
<l>Dat was den Tuerken een swaer slach.</l>
</div>
<div type="subchapter"><head type="subchapter"><pb n="3,371"/> <hi rend="italic">Hoe Corbrant Antyochen belach</hi>. XVI.</head>
<l>                Nu sijn die kerstine inde port.</l>
<l>Mare hebben si thant verhort,</l>
<l>Dat Corbohan entie sine</l>
<l>Quamen hem te groter pine.</l>
<l n="5">Lettel spisen hebben si mede</l>
<l>Vonden indie vaste stede;</l>
<l>Want soe naer was al vertert,</l>
<l>Ende dat lant al omme verhert.</l>
<l>Donse senden te haren doene</l>
<l n="10">Ter havene van sente Symeoene,</l>
<l>Aldaer indie zee valt de Ferne,</l>
<l>Die dordie stat pleget te verne,</l>
<l>Daer si een deel spisen cochten</l>
<l>Jegen coemanne, diese brochten</l>
<l n="15">Te Antyochen indie port.</l>
<l>Des Dondersdages, hebdi gehort,</l>
<l>Worden si gheweldich der stat;</l>
<l>Des Vrijndages saen naer dat</l>
<l>Quam Corbohan met groter were.</l>
<l n="20">Voer alt ander heidijn here</l>
<l>Quamen CCC ridderen geronnen,</l>
<l>Omme te siene oft si connen</l>
<l>Die kerstine belopen buten mure.</l>
<l>XXX daer af namen daventure,</l>
<l n="25">Ende heeten dandre liggen in laghen,</l>
<l>Ende ghingen vordie porte jagen.</l>
<l>Dit tornede so te diere wile</l>
<l>Mijn here Roegiere van Benrevile,</l>
<l>Dat hi hem XVster ran</l>
<l n="30">Jegen die XXX heidine man:</l>
<l>Die weken voer hem toter laghen.</l>
<l>Doese die andere volghen saghen,</l>
<l>Sprongen si up jegen hem mede,</l>
<l>Ende dadense wiken toter stede.</l>
<l n="35">Daer scotene een Tuerc achter dure;</l>
<l>Daermen toesach vanden mure,</l>
<l>Hebben si hem thovet afgeslegen,</l>
<l>Ende voer Corbohan ghedreghen,</l>
<l>Alse over een scone beghin.</l>
<l n="40">Onse lieden van daer in</l>
<l>Namen den lachame enter erde</l>
<l>Brochten sine na sire werde.</l>
<l>                Niemen saelt vor blootheit tellen,</l>
<l>Dat hi van sinen ghesellen</l>
<l n="45">Bescuddet niet en was met zwaerden:</l>
<l>Het dede die breke daer van paerden.</l>
<l>C ende een hadsiere cume,</l>
<l>Cranc ende mager als een scume;</l>
<l>Dus en mochtsi volgen no vlien.</l>
<l n="50">Heidijnsche paerde oec, vandien</l>
<l>Die si wonnen indie stede,</l>
<l>Waerre als CCCC mede,</l>
<l>Entie en waren niet indien tiden</l>
<l>Ghetemmet naer haer riden;</l>
<l n="55">Dus moestsi bliven sonder were.</l>
<l>                Des Saterdages quam alt here</l>
<l>Corbohans ende slouch ant velt</l>
<l>Voer Antyochen haer ghetelt,</l>
<l>Ende van dage te daghe vort</l>
<l n="60">Belagen si al omme die port.</l>
<l>Corbohans moeder, lesen wi vorwaer,</l>
<l>Die wel naer hadde C jaer,</l>
<l>Ende was van waersagen vermaert,</l>
<l>Hevet den sone geopenbaert:</l>
<l n="65">Eist dat hi uptie onse stride,</l>
<l>Hi wert gesconfiert daer tien tide.</l>
<l>Dat was dat hi niet en achte,</l>
<l>Maer hi belach donse met crachte.</l>
<l>Van buten ende van binnen dat striden</l>
<l n="70">Willic cortelijc overliden.</l>
<l>Maer Corbohan te hant benam,</l>
<l>Dat kerstijnheit nemmee en quam</l>
<l>Negheene spisen vander zee.</l>
<l>Scepen dede hi also wee,</l>
<l n="75">Dat hise verjagede of verbrande.</l>
<l>Onder die kerstine wigande</l>
<l>Wart die honger also groot,</l>
<l>Datter menech omme bleef doot.</l>
<l>Men atere kemele ende mule,</l>
<l n="80">Ezele, paerden, beesten vule;</l>
<l>Ja honden, die waren verrot,</l>
<l>Soden si som in haren pot,</l>
<l><pb n="3,372"/> Ende atense metten pepere dan.</l>
<l>Dese noot wies vorwaert an.</l>
<l n="85">Die vreese van binnen was so groet,</l>
<l>Dat daer uter stede ontscoot</l>
<l>Mijn here Willem temmerman,</l>
<l>Ende Willem des keysers neve nochtan.</l>
<l>Bi nachte met eere partijen</l>
<l n="90">Vloen si in clene Alexandrien.</l>
<l>Om die sorghe van sinen levene</l>
<l>Ontfaren was die grave Stevene</l>
<l>Van Bloys, doemen belach die port.</l>
<l>Alse hi sulken anxt verhort,</l>
<l n="95">Vlo hi metten anderen mede</l>
<l>Te Grieken waert in ene stede,</l>
<l>Daer hi den Griexen keyser vernam,</l>
<l>Die met groten volke quam</l>
<l>Den pelegrimen staen in staden,</l>
<l n="100">Daer si hem dat keren raden,...</l>
<l>Dus coemt den onsen hulpe ghene</l>
<l>Dan Gods, diet al mach alleene.</l>
</div>
<div type="subchapter"><head type="subchapter">Hoe God ende onse Vrouwe hem verbaerden. XVII.</head>
<l>                Daer en was man geen so hoge,</l>
<l>Coninx broeder no hertoghe,</l>
<l>No grave, hine peinsde om de vlucht.</l>
<l>Een clerc sach dese grote vrucht,</l>
<l n="5">Van Lumbardien, ende bat den heren,</l>
<l>Dat sine horden Gode teeren:</l>
<l>"Ghi heren," seit hi, "hort ghereet,</l>
<l>Want ict van Gods halven weet:</l>
<l>Doe eerst dese vaert began,</l>
<l n="10">Kendic eenen goeden man,</l>
<l>Eenen priester in Ytale,</l>
<l>Van goeden live gepriset wale,</l>
<l>Die eenen wech hadde bestaen,</l>
<l>Daer hi messe soude singen gaen,</l>
<l n="15">Ende hevet enen pelegrijm gemoet,</l>
<l>Die hem vraget, als hine groet,</l>
<l>Van deser groter crucevaert,</l>
<l>Ende wat lone si worden waert</l>
<l>Die tijden ten heilegen grave.</l>
<l n="20">Hij seide, hine waerre niet vroet ave.</l>
<l>Die pelegrijm heeft geantwort:</l>
<l>"God brochte dese vaert vort,</l>
<l>Ende wiere in laet sijn leven,</l>
<l>Hi wert met Gode verheven."</l>
<l n="25">Die pape sprac: "Hoe wetstu dat?"</l>
<l>Die pelegrijm antworde ter stat:</l>
<l>"Ic bem," sprac hi, "houti hier ane,</l>
<l>Ambrosius bisscop van Meilane.</l>
<l>Dit lijctekijn ic den kerstinen draghe:</l>
<l n="30">Over drie jaer van desen daghe</l>
<l>Sal God geven Jherusalem</l>
<l>Den kerstinen onder hem."</l>
<l>Met desen worde en sach hine mere,</l>
<l>Die priester, den heileghen here.</l>
<l n="35">Ic weet wel dat die pape sprac waer.</l>
<l>Nu es verleden wel twee jaer,</l>
<l>Dat die pape dit dede verstaen;</l>
<l>Ende wet wel alsonder waen,</l>
<l>Dat het en sal faelgieren niet,</l>
<l n="40">Dattem sente Ambrosis behiet."</l>
<l>Dese worden troosten so</l>
<l>Die heren, ende tfolc wart al vro,</l>
<l>Dat si nieweren wilden vlien,</l>
<l>Maer laten den wille Gods gescien.</l>
<l n="45">                Enen pape oec vander vaert</l>
<l>Hevet hare onse Vrouwe verbaert</l>
<l>Met Jhesus Cristus al openbare,</l>
<l>Ende sente Pietre oec met hare.</l>
<l>Onse Here verweet den kerstijnhede</l>
<l n="50">Menege eere, die hi hem dede,</l>
<l>Ende si hem niet en dancten dies,</l>
<l>Maer elc met wive ware ries,</l>
<l>Ende vermat hem hi sout wreken.</l>
<l>Die moeder Gods, horen wi spreken,</l>
<l n="55">Ende sente Pietre vielen hem te voeten,</l>
<l>Ende bat over des volx mesboeten,</l>
<l>So dat hi hare bede horde.</l>
<l>Ten pape seidi dese worde:</l>
<l><pb n="3,373"/> "Ganc, sech minen volke nu:</l>
<l n="60">Doet allen bordeel van u</l>
<l>Ende alle sondelike plaghen.</l>
<l>Bekeerdi u binnen V daghen,</l>
<l>So salic mi te u bekeren,</l>
<l>Ende u hulpe doen met eeren."</l>
<l n="65">Ende oec maecti cont met wat dinghen</l>
<l>Si loven Gode souden ende zinghen.</l>
<l>                Sente Andries oec also wale</l>
<l>Enen clerc, eenen Provensale,</l>
<l>Wijsde oec mede eene stede</l>
<l n="70">In sente Pieters kerke, ende dede</l>
<l>Hem verstaen, dat ghinder laghe</l>
<l>Ons Heren spere indien daghe.</l>
<l>Dat spere was ghinder vonden;</l>
<l>Alle eerden sijt tien stonden.</l>
<l n="75">                Niet langhe daerna men versach</l>
<l>Een vier vallen, daer Corbohan lach,</l>
<l>Ende Pieter die hermite</l>
<l>Dede sine boetscap met vlite</l>
<l>Int here tote Corbohan,</l>
<l n="80">Ende seide them: "Wert kerstijn man,</l>
<l>Wi willen di die stat upgeven,</l>
<l>Ende di dienen al dijn leven."</l>
<l>Dit ontwerde Corbohan,</l>
<l>Ende Pieter seide: "Nem XX man dan</l>
<l n="85">Jegen XX onsere kerstine:</l>
<l>Eist dat si verwinnen, die dine,</l>
<l>Ghef den onsen wech ende vrede,</l>
<l>Si willen di rumen die stede.</l>
<l>Bliven oec die dine verwonnen,</l>
<l n="90">Du salt ons der stede jonnen,</l>
<l>Ende varen henen metten dinen;</l>
<l>Want vechtmen, het sal zware scinen.</l>
<l>Doestu niet teen van desen drien,</l>
<l>Du salt ons maergijn te velde sien."</l>
<l n="95">Corbohan hadt al onwaert,</l>
<l>Ende Pieter keerde weder vervaert.</l>
</div>
<div type="subchapter"><head type="subchapter">Hoe Corbrant gesconfiert was. XVIII.</head>
<l>                Anderen troost en waser an</l>
<l>Dan sander dages Corbohan</l>
<l>Emmer met wighe moeste sijn bestaen.</l>
<l>Bijechte spraken si alle saen,</l>
<l n="5">Ende hebben ontfaen onsen Here.</l>
<l>Paerde en hadden si nemmere</l>
<l>Dan CC oft daer ommetrent,</l>
<l>Maghere alse een onsalich rent.</l>
<l>Die hertoghe Godevert die sat</l>
<l n="10">Up een paert, dat hi daer bat,</l>
<l>Entie grave van Vlaendere mede</l>
<l>Ghewan een paert daer metter bede.</l>
<l>Menech ridder, stout ende goet,</l>
<l>Moeste ghinder gaen te voet.</l>
<l n="15">Some waren si up ezelen geseten.</l>
<l>God en wildere niet vergeten</l>
<l>Der onsere, want up hem vel</l>
<l>Een dau, diese lavede so wel,</l>
<l>Manne ende paerde tien stonden,</l>
<l n="20">Dat die paerden neyen begonden,</l>
<l>Ende worden rassch ende vro.</l>
<l>Miracle sachmen daer also.</l>
<l>Dies werdich waren altesamen,</l>
<l>Si saghen dat uten berghe quamen</l>
<l n="25">Grote scaren al onghetelt,</l>
<l>Met witten paerden up dat velt,</l>
<l>Ende al met witten banieren.</l>
<l>Sente Jorijs hordickere visieren,</l>
<l>Ende Demetrius dien here,</l>
<l n="30">Ende Mercurius, die wilen ere</l>
<l>Den keyser doot stac Juliane:</l>
<l>Dese voeren den anderen ane.</l>
<l>Die Tuerken worden gesconfiert;</l>
<l>Omme ghene were was daer gevisiert.</l>
<l n="35">Die verradere Soliman</l>
<l>Met groten aerbeide hi ontran,</l>
<l>Ende Corbohan vloe utermaten,</l>
<l>Tote dat hi quam ter Eufraten:</l>
<l>Dats eene riviere, diemen so noemt,</l>
<l n="40">Die uten paradise coemt.</l>
<l>Daer vloe hi over met scepen,</l>
<l>In ancsteliken vare begrepen.</l>
<l><pb n="3,374"/> There volghedem drie milen naer,</l>
<l>Ja Tancreit, segetmen over waer,</l>
<l n="45">Dat hi VI milen achter jaghede:</l>
<l>Wel hem der Tuerken vlucht behagede.</l>
<l>Vander heidinen val</l>
<l>Ne constmen seggen gheen getal.</l>
<l>Dien wijch wan men met ghelove.</l>
<l n="50">Onse aerme worden rike met rove.</l>
<l>Achter velde wijf ende kinder</l>
<l>Slouchmen doot hier ende ghinder.</l>
<l>Die stat die gaf men Bohamonde,</l>
<l>Ende hi voer wonen ter selver stonde</l>
<l n="55">Int casteel boven der stat;</l>
<l>Want Sansadonijs rumde dat,</l>
<l>Als hi verwonnen sach die sine:</l>
<l>Bohamont wan dat sonder pine.</l>
<l>Dat Antyochen verwonnen was,</l>
<l n="60">Was vorden Oegste, alsict las,</l>
<l>Int carnation voerwaer</l>
<l>M ende XCVIII jaer.</l>
<l>Drie weken waren siere in beleghen,</l>
<l>Eer si Gods vianden hebben verslegen.</l>
<l n="65">                Boden si ten keyser senden,</l>
<l>Daer si hem ane bekenden,</l>
<l>Dat hi hem hadde gebroken trouwe,</l>
<l>Want hi hem gebrac inden rouwe;</l>
<l>Ende hier omme ontseidsi te hant</l>
<l n="70">Antyochen te settene in sine hant.</l>
<l>                Die fugitive, die vloen te lande,</l>
<l>Bleven in deuwelike scande.</l>
<l>Van Bloys die grave Stevene</l>
<l>Keerde met scanden in sinen levene</l>
<l n="75">Te Jherusalem te waren,</l>
<l>Te beterne dat hi was ontfaren.</l>
</div>
<div type="subchapter"><head type="subchapter">Hoe Godevert te Jherusalem quam. XIX.</head>
<l>                Nu sijn die kerstine uter noot.</l>
<l>Doe wart die sterfte daer so groet,</l>
<l>Dat vele der liede rumden de port,</l>
<l>Ende voeren weder ende vort</l>
<l n="5">Om beter lucht in anderen steden,</l>
<l>Alse die der doot gerne ontreden.</l>
<l>Daer staerf die bisscop Raymere,</l>
<l>Vander Poyen die grote here.</l>
<l>Daer groevene papen ende clerke</l>
<l n="10">Met rouwen in sente Pieters kerke.</l>
<l>                Doe quamen met scepe daer</l>
<l>V<hi rend='sup'>M</hi> pelegrimen naer,</l>
<l>Uten Duutscen lande van upter Dunouwe,</l>
<l>Die meest alle uptie rouwe</l>
<l n="15">Vander sterften bleven doot:</l>
<l>Lettel iemene van hem ontscoot.</l>
<l>V maenden ende IX daghe</l>
<l>Gheduret, entie ontgingen der plage</l>
<l>Liggen in Antyochen stille.</l>
<l n="20">Doe waest der meerre menechten onwille,</l>
<l>Datmen niet en sette de vaert</l>
<l>Te Jherusalem, ten grave waert,</l>
<l>Daer si omme lant ende maghe</l>
<l>Begaven ende dogeden plaghe.</l>
<l n="25">Voer onser Vrouwen purificatie</l>
<l>Gaf God den heren wille ende gratie,</l>
<l>Dat si die vaert willen bestaen,</l>
<l>Ende quamen voer Merre saen,</l>
<l>Daer grave Reimont voren lach,</l>
<l n="30">Ende hadder up ghenen dach</l>
<l>V weken voren gheleghen.</l>
<l>Die Tuerken, die waren verslegen,</l>
<l>Moesten si van hongre eten.</l>
<l>Doch wonnen si die stat vermeten,</l>
<l n="35">Daer si in vonden rijcheit groot,</l>
<l>Ende sloughen aldie Tuerken doot.</l>
<l>Omtrent ene maent waersi daer.</l>
<l>Doe voeren si weder ende daden vaer</l>
<l>Alden vianden inder straten.</l>
<l n="40">Hoe vaste si in vesten saten,</l>
<l>Si wonnense af ende dwongense so,</l>
<l>Dat si des verdingens waren vro.</l>
<l><pb n="3,375"/> Bohamont eene dinc ghevel,</l>
<l>Dat, doesi quamen voer Gybel,</l>
<l n="45">Ene stat, staet uptie zee,</l>
<l>Dattem die vreese dede so wee</l>
<l>Antyochen te verliesene,</l>
<l>Dat hi omme sine bate te kiesene</l>
<l>Die vaert liet van Jherusalem,</l>
<l n="50">Ende keerde weder, ende met hem</l>
<l>Sijn volc, ende begaf die heren.</l>
<l>Merre was gewonnen met eren,</l>
<l>Ende Tourcouse indie vaert.</l>
<l>Archas was also bewaert</l>
<l n="55">Ende Gybel, dat sijt ne conden</l>
<l>Niet gewinnen also tien stonden.</l>
<l>Van Archas setten si hare vaert</l>
<l>Ter stede van Tripele waert.</l>
<l>Buten slougen si haer ghetelt,</l>
<l n="60">Ende vonden sukers vele ant velt,</l>
<l>Des si wel waren te ghemake.</l>
<l>Die borchgrave hilt sprake</l>
<l>Met hertoghe Godeverde van Bulyoen,</l>
<l>Ende van Vlaendren den Frisoen,</l>
<l n="65">Ende met grave Robbrecht van Normendie,</l>
<l>Met Reimonde ende siere paertie,</l>
<l>Omdat si Archas ende Gyblet</l>
<l>Ende Tripele lieten ombesmet,</l>
<l>Ende ghifte scone die baroene,</l>
<l n="70">So dat daer wart gemaect de zoene.</l>
<l>Eenen leetsman gaf hi den here,</l>
<l>Diese leede neffens dat mere.</l>
<l>Sident si te Baruch quamen,</l>
<l>Daer si grote ghichte namen,</l>
<l n="75">Dat si hem doen souden geen quaet,</l>
<l>No an vruchte noch an zaet,</l>
<l>Ende beloveden te dienne hem,</l>
<l>Wonnen si Jherusalem.</l>
<l>Van danen quamen si te Sayet sciere;</l>
<l n="80">Daer laghen si up die riviere.</l>
<l>Van danen setten si die vaert</l>
<l>Te Suurs ende tAkers waert,</l>
<l>So dat si te Rames quamen,</l>
<l>Daer si niemene in vernamen,</l>
<l n="85">Want tfolc was uutgeweken.</l>
<l>Van danen es alt here gestreken</l>
<l>Ten borghen van Jherusalem.</l>
<l>Navonds saghen si onder hem</l>
<l>Die mane vervaren: si waren vro,</l>
<l n="90">Die hem an sterren verstonden doe.</l>
<l>Nachts haelden die onse onder hem</l>
<l>Groten roof up Jherusalem.</l>
</div>
<div type="subchapter"><head type="subchapter">Hoe Jherusalem gewonnen wart. XX.</head>
<l>                Alse die kerstine horden mare,</l>
<l>Dat Jherusalem van joyen menech traen.</l>
<l>Weendemen van joyen menech traen.</l>
<l>Des maergens porde alt here saen,</l>
<l n="5">Ende quamen met groten zange met allen</l>
<l>Voer Jherusalem gevallen,</l>
<l>Daermen die porte vor hem sloot.</l>
<l>Menech zwaer orloge groot,</l>
<l>Menech hongher, menech noot,</l>
<l n="10">Menech zwaer wederstoot,</l>
<l>Menech dorst, zware aventure,</l>
<l>Die donse dogeden buten mure,</l>
<l>Menech orloghe, vele plaghen,</l>
<l>Die donse binnen XXX daghen</l>
<l n="15">Dogheden vordie heilege port,</l>
<l>Blivet hier al ongehort.</l>
<l>Maer alst quam ter lester wilen,</l>
<l>Haelden donse over drie milen</l>
<l>Hout, ende maecten evenhoghen,</l>
<l n="20">Alse die de stat te winne poghen,</l>
<l>Daer die hertoge was in deene,</l>
<l>Die noch nedere en was no cleene;</l>
<l>Die hadde van zolren twee paer.</l>
<l>Die dreefmen den muur so naer,</l>
<l n="25">Dat si die vechters van binnen</l>
<l>Nederdreven vanden tinnen.</l>
<l>In devenhoghe boven stont</l>
<l>Godevert, die hertoghe cont,</l>
<l>Ende van Boenen sijn broeder Justaes.</l>
<l n="30">Onder hem, int ander pallaes,</l>
<l>Stonden van Dorneke twee gebroedere,</l>
<l>Die God, der zielen behoedere,</l>
<l><pb n="3,376"/> Te also grotere eeren coos,</l>
<l>Dat men haers sal ghedinken altoes:</l>
<l n="35">Ludolf hieten si ende Ingelbrecht.</l>
<l>Doe si saghen so groot tgevecht,</l>
<l>Die heidine dreven vanden cantele,</l>
<l>Lieten si bome uut up die tinne</l>
<l n="40">Vanden solre, daer si waren inne,</l>
<l>Ende ghingen boven uptie mure,</l>
<l>Ende gaven Gode up daventure,</l>
<l>Ende slougen die heidine ter neder </l>
<l>Vanden mure vort ende weder.</l>
<l n="45">Die hertoghe ende sijn broeder mede</l>
<l>Sagen haerre gesellen stouthede,</l>
<l>Ende gingen neder in dander zale,</l>
<l>Ende biden bomen also wale</l>
<l>Sijn si comen binnen der stat.</l>
<l n="50">Alst here van buten horde dat,</l>
<l>Dat die hertoghe binnen ware,</l>
<l>Liept al toe harentare</l>
<l>Met leederen, ende clommen in:</l>
<l>Dus quam die stat in onse gewin,</l>
<l n="55">Ende slougent al, clene ende groot,</l>
<l>Wijf ende kint, het bleef al doot.</l>
<l>Die stat wart al met bloede onscone.</l>
<l>CCC ridderen van Babylone</l>
<l>Ontreden upten tor Syoen.</l>
<l n="60">Onse kerstine volgeden hem die vloen,</l>
<l>Ende ontjagheden hem die paerde,</l>
<l>Ende voerdense henen haerre vaerde.</l>
<l>In Salomoens pallayse bleven</l>
<l>X<hi rend='sup'>M</hi> Sarrasinen, die tleven</l>
<l n="65">Voer die onse moesten laten,</l>
<l>Al sonder diere achter straten</l>
<l>Worden versleghen hier ende thaer.</l>
<l>Vul rijcheden vondsi vorwaer</l>
<l>Die heileghe stat, alst was anschine,</l>
<l n="70">Van taruwe, van olye ende van wine.</l>
<l>                Tancreit liep, die here coene,</l>
<l>Inden tempele van Salomoene,</l>
<l>Omme scat van goude bejagen,</l>
<l>Alse vele alse mochten gedraghen</l>
<l n="75">Sesse kemelen daer ter stede.</l>
<l>Den hertoghe deelde hijt mede.</l>
<l>Noch omme roven noch om goet</l>
<l>Ne sette die hertoge ghenen moet,</l>
<l>Alse hi gewonnen sach die port;</l>
<l n="80">Wullijn, baervoet, quam hi vort,</l>
<l>Ende hevet die port ommegegaen.</l>
<l>Doe quam hi in wenende saen</l>
<l>Ten porten van Monte Olyveten.</l>
<l>Sonder bidden ende heeten</l>
<l n="85">Ghinc hi ten grave ons Heren,</l>
<l>Ende danctem der eeren,</l>
<l>Die hij hem hadde ghedaen;</l>
<l>Daerna ginc hi ter herbergen saen.</l>
<l>Grave Reimont belach den tor Syoen.</l>
<l n="90">Die ridders, diere in waren ontfloen,</l>
<l>Verdingeden omme scat haer leven,</l>
<l>Ende hebben hem den tor gegeven.</l>
<l>                Dit was up alre Apostele dach,</l>
<l>Daer dese victorie up ghelach.</l>
<l n="95">Int jaer ons Heren wonnent de degene</l>
<l>M ende XI waerven neghene.</l>
</div>
<div type="subchapter"><head type="subchapter">Hoe die kerstine den coninc van Babylonen verwonnen. XXI.</head>
<l>                Cortelike nadat die stat</l>
<l>Dat kerstijn here besat,</l>
<l>Gaven si Reimonde den grave.</l>
<l>Die hoede vanden heilegen grave,</l>
<l n="5">Ende coren teenen coninge mede</l>
<l>Godeverde daer vander stede;</l>
<l>Maer altoos hine woude</l>
<l>Crone aldaer dragen van goude,</l>
<l>Daerse God van dornen drouch.</l>
<l n="10">Sijns ondanx oec sere genouch</l>
<l>Wildi ghehingen datmen hem dede</l>
<l>Prince noemen vander stede.</l>
<l>Doe eeschte hi den tor Syoen.</l>
<l>Dat wilde Reimont node doen:</l>
<l n="15">Hi moesten hebben met bedwange.</l>
<l>Hier omme balch de grave lange.</l>
<l><pb n="3,377"/>                 Een kerstijn was daer inde stat,</l>
<l>Die openbare wiste dat,</l>
<l>Waer hi, van vreesen of van sorgen</l>
<l n="20">Vanden heidinen, hadde verborgen</l>
<l>Een cruce vanden houte ons Heren:</l>
<l>Dat haeldemen met groter eren,</l>
<l>Ende sendere die lieden mede,</l>
<l>Ende anebedent daer ter stede.</l>
<l n="25">                Daer na die hertoghe vernam,</l>
<l>Dat groot heidijn volc uut quam</l>
<l>Vanden soutaen van Babylone.</l>
<l>Den tor Syoen, vast ende scone,</l>
<l>Besetti ende nam mettem echt</l>
<l n="30">Van Vlaendren den grave Robbrecht,</l>
<l>Ende Tancreide omme dit doen,</l>
<l>Ende voer int dal van Aschaloen.</l>
<l>Daer quam een bode die hem ansprac,</l>
<l>Ende was gheheten Sincvlac,</l>
<l n="35">Die hem mare brochte aldus,</l>
<l>Dat comen ware Miraus,</l>
<l>Die hogeste onder al die crone</l>
<l>Onder den soutaen van Babylone,</l>
<l>Met here; noch noit man sages mee,</l>
<l n="40">Ghelijc den zande vander zee,</l>
<l>Ende wilden Jherusalem beleggen.</l>
<l>Alse dit die hertoge horde seggen,</l>
<l>Senddi om den grave Reimont,</l>
<l>Ende om den Norman mede ter stont,</l>
<l n="45">Dat si quamen alle met vlite,</l>
<l>Ende omme Pietre den hermite,</l>
<l>Ende omme den canselier Arnout,</l>
<l>Dat si brochten ons Heren hout.</l>
<l>Al ute traect doe sonder lette,</l>
<l n="50">Sonder datmen die stat besette.</l>
<l>Des anders dages waest al blide,</l>
<l>Alsemen porren soude ten stride,</l>
<l>Want si waren wel geschaert,</l>
<l>Ende metten cruce Gods bewaert.</l>
<l n="55">Dit was up enen Vrijndach</l>
<l>Inden Ougst, alsict versach.</l>
<l>Onder tors ende te voet</l>
<l>Hadden donse int ghemoet</l>
<l>Als coeps XX<hi rend='sup'>M</hi> man,</l>
<l n="60">Entie heidine nochtan</l>
<l>Haddenre III<hi rend='sup'>C</hi> dusent bracht.</l>
<l>Daer machmen merken dat God vacht,</l>
<l>Want XXX<hi rend='sup'>M</hi> waerre ghetelt</l>
<l>Heidine doot up dat velt,</l>
<l n="65">Ende indie porte van Aschaloen</l>
<l>Blevere vertorden, die daer vloen,</l>
<l>IIII<hi rend='sup'>M</hi> ende daertoe mee.</l>
<l>Ghejaghet waerre indie zee,</l>
<l>Diemen sach verdrinken al,</l>
<l n="70">So vele men weetter geen getal.</l>
<l>Vanden kerstinen bleef niet een,</l>
<l>Die talwerdich mensche sceen.</l>
<l>Die goede Robbrecht, [die] Norman,</l>
<l>Was die des coninx standaert wan,</l>
<l n="75">Met selvere al omme beslegen.</l>
<l>Ten heilegen grave heeftine gedregen,</l>
<l>Ende gheoffert onsen Here,</l>
<l>In ghedincnessen emmermere.</l>
<l>Den roof, diemen ghinder wan,</l>
<l n="80">Ne mochte vertellen geen man,</l>
<l>Beede van selvere ende van goude,</l>
<l>Ende van beesten menechfoude.</l>
<l>Het was al rike dat was ten stride.</l>
<l>Te Jherusalem keerden si blide,</l>
<l n="85">Ende dancten den heilegen grave,</l>
<l>Ende Gode van siere milder ghave.</l>
</div>
<div type="subchapter"><head type="subchapter">Van Godeverts doot van Bolyoen. XXII.</head>
<l>                Naer den zeghe vanden stride,</l>
<l>Dies die kerstine waren blide,</l>
<l>Vele pelegrime te samen</l>
<l>An Godeverde orlof namen,</l>
<l n="5">Ende wilden te lande keren</l>
<l>Some die vorbaerste vanden heren,</l>
<l>Alse van Vlaendren grave Robbrecht,</l>
<l>Ende Robbrecht die Norman echt.</l>
<l>Die grave Justaes van Bonen</l>
<l n="10">Keerde weder metten ghonen,</l>
<l>Ende liet den broeder Godevaert</l>
<l><pb n="3,378"/> Int lant, daer God gepassijt waert;</l>
<l>Entie grave Reimont mede.</l>
<l>Si keerden met goeden vrede</l>
<l n="15">Den woch, die si waren comen;</l>
<l>Want, alse die heidine hadden vernomen,</l>
<l>Dat si there van Babylone</l>
<l>Verwonnen hadden also scone,</l>
<l>Neghen si hem ende lietense liden.</l>
<l n="20">Dus voeren si henen metten bliden.</l>
<l>Godefroit die bleef int lant,</l>
<l>Ende hilt trike in sine hant.</l>
<l>                Deerste clocken waren bi hem</l>
<l>Ghehanghen in Jherusalem.</l>
<l n="25">Canoenken setti ten heilegen grave,</l>
<l>Ende rentedse met grotre have.</l>
<l>Ornamente enten outaer</l>
<l>Visierdi mede scone aldaer.</l>
<l>                In dat dal van Josaphat,</l>
<l n="30">Indie kerke ende tiere stat</l>
<l>Daer onse Vrouwe begraven was,</l>
<l>Daer wi af gheloven das</l>
<l>Dat soe verrees oec alte samen</l>
<l>Met ziele ende met lachamen,</l>
<l n="35">Daer maecti een covent van nonnen,</l>
<l>Die uut sinen lande quamen geronnen.</l>
<l>                Eenen patriaerc mede</l>
<l>Setti oec indie stede</l>
<l>Van Jherusalem, ende stichte</l>
<l n="40">Meer dan seggen can tgedichte.</l>
<l>                Nu hevet Bohamont vernomen</l>
<l>Biden pelegrimen die comen</l>
<l>Enten lieden die wederkeren,</l>
<l>Hoemen Jherusalem wan met eeren,</l>
<l n="45">Ende hoe Godevert was mede</l>
<l>Prence ende coninc vander stede,</l>
<l>Ende oec die victorie scone</l>
<l>Upten soutaen van Babylone.</l>
<l>Om Boudene sent hi te Roas,</l>
<l n="50">Die des prencen broeder was,</l>
<l>Want hi varen wilde met hem</l>
<l>Gods graf sien van Jherusalem.</l>
<l>                In Kersavonde quamen die heren</l>
<l>Alle ghinder met groter eren,</l>
<l n="55">Daerse Godefroyt ontfinc</l>
<l>Met cussene, met blider dinc.</l>
<l>In Kerstdaghe gingen si ten grave</l>
<l>Ons Heren met groter have;</l>
<l>Daer na festeerden si ene stont,</l>
<l n="60">Ende elc custe anderen anden mont,</l>
<l>Ende elc voer daer hi prince was.</l>
<l>Maer Boudene, here van Roas,</l>
<l>Ne sach nemmermeer daer naer</l>
<l>Sinen broeder, dat es waer.</l>
<l n="65">                Godefroit hilt tconincrike</l>
<l>Een jaer wel ende kerstijnlike,</l>
<l>Drie daghen min, ende bleef doot</l>
<l>In berouwenessen groot,</l>
<l>Ombesmet van sinen live</l>
<l n="70">In spotte, in nerenste, van allen wive,</l>
<l>Vromech ridder ende getrouwe.</l>
<l>Met groten ongetelden rouwe</l>
<l>Groufmenne ende met groten mesbare.</l>
<l>Anden voet van Monte Calvare.</l>
<l n="75">Dese Godevert was een vanden drien sonen</l>
<l>Des graven Justaes van Bonen,</l>
<l>Ende sente Yden, alsict las,</l>
<l>Die sgraven dochter van Brusele was,</l>
<l>Ende van grote Karles geslachte</l>
<l n="80">Was sente Yde ende groet van machte.</l>
<l>Van haren broeder, die sonder oir staerf,</l>
<l>Waest dat hi Lottrike verwaerf.</l>
<l>Noch wijf, no man, alsict vernam,</l>
<l>Ne was noit zwane, daer hi af quam,</l>
<l n="85">Al eist dattem Brabanters beroemen,</l>
<l>Dat si vanden zwane sijn coemen.</l>
<l>Si willen meer edelheit bescriven</l>
<l>Dan van mannen ende van wiven</l>
<l>Hi staerf int carnation, dats waer,</l>
<l n="90">M ende oec C jaer.</l>
</div>
<div type="subchapter"><head type="subchapter">Coninc Willems doot van Inglant. XXIII.</head>
<l>                Int selve jaer dat Godevert staerf,</l>
<l>Leestmen dat in Ingelant verdaerf</l>
<l>Die overdadige coninc Willem,</l>
<l><pb n="3,379"/> Des bastaerds sone; ghi horet van hem</l>
<l n="5">Hier voren spreken indie jeeste.</l>
<l>Int selve jaer, alsict verheeste,</l>
<l>Liet hem die duvel in Ingelant</l>
<l>Oechsiende, sprekende sijn becant;</l>
<l>Ende ene fonteine die al bloet sceen,</l>
<l n="10">Spranc daer XV daghe achter een.</l>
<l>                Anselijn, die om sijn heilech leven</l>
<l>Van Cantelberghen was verdreven</l>
<l>Bi coninc Willems overmoet,</l>
<l>Was in Bourgoenyen ende verstoet</l>
<l n="15">Vanden abt Hughen van Clungi,</l>
<l>Die them dit sprac: "Ic segge di,</l>
<l>Dat God te nacht hadde vor hem</l>
<l>Van Ingelant coninc Willem,</l>
<l>Ende gaf hem vonnesse ter helscer pine</l>
<l n="20">Euwelike verdoemt te sine."</l>
<l>                Hi selve, die coninc Willem,</l>
<l>Sach desen droem aldus van hem:</l>
<l>Des anders nachts vor sijn verdriet</l>
<l>Sach hi, datmenne ter erden liet,</l>
<l n="25">Entie erde upwaert spranc</l>
<l>Al tote up des hemels gane,</l>
<l>So dat die dach verloos sijn lecht.</l>
<l>                Een moenc die sach van hem ech</l>
<l>In drome nachts dese dinc,</l>
<l n="30">Dat die coninc in ene kerke ginc,</l>
<l>Fierlike, als hi altoes plach.</l>
<l>Onwerdelike hi up tfolc sach,</l>
<l>Den crucifixe hi anetaste,</l>
<l>Ende crauwedem de aerme vaste,</l>
<l n="35">Ende at hem bi naer af die been.</l>
<l>Dat crucifix al dogende sceen.</l>
<l>Ten lesten staectene metten voete,</l>
<l>Dat hi upwaert viel onsoete.</l>
<l>So grote vlamme ten selven stonde</l>
<l n="40">Dochtem vliegen uut sinen monde,</l>
<l>Dat soe toten sterren vlooch.</l>
<l>Die moenc brocht uut, die niet loech.</l>
<l>Die coninc seide: "Hets omme bejach,</l>
<l>Dat hi seget dat hi dit sach.</l>
<l n="45">Doet hem C sceleghe gheven."</l>
<l>Des selves dages enddi sijn leven;</l>
<l>Want daer hi jagede nerenstelike,</l>
<l>Een ridder uut Vrankerike,</l>
<l>Wautier Tyriaus hi hiet,</l>
<l n="50">Daer hi naer enen herte schiet,</l>
<l>Scoot hi den coninc die borst dure:</l>
<l>Dus bleef hi bi deser aventure.</l>
<l>                Int dertiende jaer van sinen rike</l>
<l>Staerf hi dus onsalichlike,</l>
<l n="55">In sijn XLIIIIste jaer</l>
<l>Van siere ouden, wet vorwaer.</l>
<l>XII abdien waren verstorven</l>
<l>Ende III bisscopdoeme, die hi verworven</l>
<l>Hadde ende tsiere hant ghetrect,</l>
<l n="60">Alse diet al te houdene mect.</l>
<l>Robbrecht sijn broeder van Normendie,</l>
<l>Die metter heileghere paertie</l>
<l>Jherusalem brochte in kerstijnre hande,</l>
<l>Ne was noch niet comen te lande.</l>
<l n="65">Heinric sijn joncste broeder te hant</l>
<l>Die ontfinc doe Ingelant.</l>
<l>                Alse Robbrecht te lande comen was,</l>
<l>Wildi niet ghehingen das,</l>
<l>Ende voer over in corten tiden</l>
<l n="70">Up sinen broeder upt lant striden,</l>
<l>Ende wart inden wijch ghevaen,</l>
<l>In vangnessen vaste ghedaen</l>
<l>Toten ende van sinen levene.</l>
<l>Sijn broeder geboot hem te gevene</l>
<l n="75">Wat so hem was orbare,</l>
<l>Maer wachte dat hi niet ontfare.</l>
<l>Dus quam den jongen broeder in hant</l>
<l>Normendie ende Ingelant,</l>
<l>Ende wart coninc mogende ende waert,</l>
<l n="80">Als sijn vader Willem de bastaert.</l>
</div>
<div type="subchapter"><head type="subchapter">Hoe Bouden, Godeverts broeder, coninc wart. XXIIII.</head>
<l>                Dat heileghe lant van over zee</l>
<l>Riep jammerlike wach ende wee</l>
<l>Om des goeds Godefroits doot.</l>
<l><pb n="3,380"/> Tancreit ende somech here groot,</l>
<l n="5">Ende Daybert die patriaerke,</l>
<l>Rieden daertoe vaste ende staerke,</l>
<l>Datmen Bohamonde soude halen,</l>
<l>Ende hem metter cronen betalen.</l>
<l>Dat en wilden gedoghen niet</l>
<l n="10">Duudsce, Fransoyse, wats geschiet.</l>
<l>Oec so wart doe mede saen</l>
<l>Bohamont die prence gevaen</l>
<l>Vordie stat te Malatine,</l>
<l>Ghesleghen ende ghevaen de sine,</l>
<l n="15">Van enen Tuerc, hiet Douman,</l>
<l>Dien tlant van Beruch ginc an.</l>
<l>                Die vorbaerste worden te rade das,</l>
<l>Datmen sendde te Roas</l>
<l>Omme Boudene, des hertoghen broeder,</l>
<l n="20">Dat hi ware des riken behoeder.</l>
<l>Boudene quam an rouwe groot,</l>
<l>Alse hi vernam sijns broeders doot,</l>
<l>Maer hi decket alse die wise.</l>
<l>Omme eenen ridder van prise,</l>
<l n="25">Boudene van Borch, een sire neven,</l>
<l>Ontboot hi ende hevet hem gegeven</l>
<l>Roas, ende sette sine vaert</l>
<l>Met haesten te Jherusalem waert.</l>
<l>CCC ridders hi ghewan</l>
<l n="30">Ende voetgangers M man,</l>
<l>Ende es tote Antyochen ghevaren,</l>
<l>Ende bat dat si hem niet en vervaren:</l>
<l>Al ware Bohamont ghevaen,</l>
<l>God die soudse troosten saen.</l>
<l n="35">Te Laydieren voer hi dane;</l>
<l>Daer quam hem die grave Reimont ane</l>
<l>Van sente Giellijs, die de stede</l>
<l>Hadde in siere mogenthede,</l>
<l>Die hem dede eere groot,</l>
<l n="40">Ende beclagede sijns broeders doot.</l>
<l>Alse hi porren soude dane,</l>
<l>Quam hem de grote niemare ane,</l>
<l>Dat die Tuerken entie Sarrasine,</l>
<l>Die selden pleghen vriende te sine,</l>
<l n="45">Wilden wederseggen hem</l>
<l>Die vaert van Jherusalem.</l>
<l>Sijn gheselscap wart vervaert:</l>
<l>Vele trakere achterwaert,</l>
<l>Ende maecten hem onghesont,</l>
<l n="50">Datter hem bleven cume tier stont</l>
<l>Tors VIII waerven XX man,</l>
<l>Ende V hondert voetgangers nochtan.</l>
<l>Die Tuerken, die waren van Damas,</l>
<l>Hadden den vorwijch, alst recht was,</l>
<l n="55">Met XX<hi rend='sup'>M</hi> up Bauduwine.</l>
<l>Bet af waren die Sarrasine,</l>
<l>Die niet en wisten vandien stride.</l>
<l>Boudene wan den wijch met nide,</l>
<l>Ende slouch hem af so menegen man,</l>
<l n="60">Datment ghetellen niet en can.</l>
<l>Der meester heren XL ende VII</l>
<l>Vinc hi ende hilt te levene.</l>
<l>Die Tuerken, die des lijfs ontgingen,</l>
<l>Vloen woch met some haren dingen.</l>
<l n="65">Die Sarrasine wordens geware</l>
<l>Ende vloen met haerre scare.</l>
<l>Boudene quam groot roof ane,</l>
<l>Ende voer woch ende sine gevane</l>
<l>Indie stat van Jherusalem,</l>
<l n="70">Ende wart ghewyet in Bethlem</l>
<l>Coninc, alst wel recht sceen,</l>
<l>Alsemen screef XI hondert ende een</l>
<l>Tincarnation ons Heren.</l>
<l>                Doe hi coninc wart met eren,</l>
<l n="75">Vant hi cume onder hem,</l>
<l>Int rike van Jherusalem,</l>
<l>CCCC ridderen ten wapenen goet,</l>
<l>Ende also menech man te voet,</l>
<l>Ende nemmeer vesten, verre no na,</l>
<l n="80">Dan Jherusalem ende Rama,</l>
<l>Ende Jaef die havene, ende Cayfas,</l>
<l>Die updie Meden gewonnen was,</l>
<l>Ende sente Abrahams casteel,</l>
<l>Daer hi begraven was gheheel,</l>
<l n="85">Al daer Yeve ende Adam,</l>
<l>Onser alre vader, sijn graf nam;</l>
<l>Daer men hem ende Yssac</l>
<l>Ende Rebecken indie erde stac,</l>
<l>Ende Jacobpe ende daertoe Lyen:</l>
<l n="90"><pb n="3,381"/> Dit stont doe in onser paertien.</l>
<l>                Upten Pascheavont daer naer</l>
<l>Was in Jherusalem groot vaer;</l>
<l>Want tfier, dat te comene pleghet</l>
<l>Vanden hemele daer geweghet,</l>
<l n="95">Merrede dien dach aldure</l>
<l>Tote Paschedage ter eerster ure:</l>
<l>Doe ontstac die lampte int heilege graf,</l>
<l>Ende daer na alle dandere bet af</l>
<l>Ontstaken sonder menscen hant,</l>
<l n="100">Diesmen vro was, alsement bevant.</l>
</div>
<div type="subchapter"><head type="subchapter">Vanden heilegen grave. XXV.</head>
<l>                Ene dinc verstaet hier af,</l>
<l>Ghi die mint theilege graf:</l>
<l>Verstaen hebben wi vor waer,</l>
<l>Ende weten die waerheit al claer,</l>
<l n="5">Dat in Pascavont sent die Gods gave</l>
<l>In de lampte ten heilegen grave</l>
<l>Een vier, daer soe ontsteket af,</l>
<l>Ende dan haeltmen int heilege graf</l>
<l>Dat vier, ende ontsteect dandre vort</l>
<l n="10">Indie kerken vander port.</l>
<l>Welcken tijt dese miracle began,</l>
<l>Wanic dat en weet geen man;</l>
<l>Maer een moenc was, die Bernard hiet,</l>
<l>Int jaer ons Heren, alsemen siet,</l>
<l n="15">IX<hi rend='sup'>C</hi> ende X waerven VII,</l>
<l>Die dit sach bin sinen levene,</l>
<l>Dat vier beetten int heilege graf,</l>
<l>Ende scrijft, datmen hem herberghe gaf</l>
<l>Int hospitael, dat te voren</l>
<l n="20">Karel die grote, van Gode vercoren,</l>
<l>Daer gheset hadde inde stede,</l>
<l>Als hi Jherusalem versuveren dede</l>
<l>Vanden heidinen, diere in saten.</l>
<l>Alse ons ystorien weten laten,</l>
<l n="25">So waest leden CCCC jaer</l>
<l>Ende meer dan XC daer naer,</l>
<l>Dat Karel die grote Jherusalem</l>
<l>Ghesuvert hadde, alst onder hem</l>
<l>Godefroyt warp van Bulyoen,</l>
<l n="30">Ende weder quam inder kerstijnre doen.</l>
<l>Hi wart deerste coninc vercoren</l>
<l>Vanden Vranken, alse wijt horen,</l>
<l>Die oint wart in Jherusalem.</l>
<l>Sijn broeder Boudene naer hem</l>
<l n="35">Was coninc wel na XVIII jaer:</l>
<l>Hi was der heidijnre plage zwaer.</l>
<l>Hi wan Chesar in Palestine,</l>
<l>Akers, Baruch met groter pine,</l>
<l>Beede Assur ende Sayette,</l>
<l n="40">Daer hi kerstijn volc in sette.</l>
<l>                Int eerste jaer van sire crone</l>
<l>Wan hi eene victorie scone</l>
<l>Int dal van Rames upten soutaen,</l>
<l>Dien Babylone was onderdaen.</l>
<l n="45">So mat maecti die Sarrasine,</l>
<l>Dat niemen dorste bestaen de pine</l>
<l>Den coninc Boudene te stridene an,</l>
<l>Emmer jegen enen X man.</l>
<l>                In sinen tiden wart Bohamont</l>
<l n="50">Van Antyochen up ene stont</l>
<l>Uter vangnessen verloost,</l>
<l>Jegen Solimanne, om scat, om cost,</l>
<l>Diene hadde in Nixanderen</l>
<l>Ghevaen met menegen anderen,</l>
<l n="55">Daer hi in selverinen boyen lach.</l>
<l>Daer na over niet menegen dach</l>
<l>Quam hi tAntyochen binnen,</l>
<l>Daerne Tancreit ontfinc met minnen.</l>
<l>                Daer na over niet lanc te waren</l>
<l n="60">Es hi in Vrankerike gevaren,</l>
<l>Ende offerde sente Ledenaerde</l>
<l>Te Lymogen, dor sine waerde,</l>
<l>Sine boyen selverijn claer,</l>
<l>Ende ne bore lanc daer naer</l>
<l n="65">Nam hi te wive wettelike</l>
<l>Des coninx dochter van Vrancrike.</l>
</div>
<div type="subchapter"><head type="subchapter"><pb n="3,383"/> <hi rend="italic">Van eenen visioene</hi>. XXVI.</head>
<l>                Alsemen screef ons Heren jaer</l>
<l>M C ende IIII daer naer,</l>
<l>Sach een clerc, ende niet in dole,</l>
<l>Die te Lyons ginc ter schole,</l>
<l n="5">Nachts dit scone visioen.</l>
<l>Een dal sach hi, scone in sijn doen,</l>
<l>Eene stat vul scoenheden al</l>
<l>Up enen berch over tdal:</l>
<l>Vulmaect waest in alre maniere.</l>
<l n="10">Onder dien berch liep ene riviere;</l>
<l>Daer ginc hi omme harentare,</l>
<l>Alse die gerne over ware.</l>
<l>Daer sach hi XII aerme staen</l>
<l>Int water hare clederen dwaen;</l>
<l n="15">Onder dien sach hi eenen</l>
<l>Scoenre dan der andre gheenen,</l>
<l>Ghecleet met cledren wit ende claer:</l>
<l>Hi halp den andren wasschen daer.</l>
<l>Den helpre vragedi tier tijt:</l>
<l n="20">"Segget, wat volke dat ghi sijt."</l>
<l>Die scone man, die helpre, seide:</l>
<l>"Dits volc [dat] met aerbeide</l>
<l>Sine penetencie doet,</l>
<l>Ende zuvert hem in dese vloet,</l>
<l n="25">Ende ic bem die Gods sone Jhesus,</l>
<l>Die hem mede helpet aldus,</l>
<l>Want sine mogen onberen mijns.</l>
<l>Ghene scone port, daer du omme pijns,</l>
<l>Dats tparadijs, dats mijn repaer,</l>
<l n="30">Ende alsi sijn van zonden claer,</l>
<l>Dan worden si porters vandier stat.</l>
<l>Du heves genouch gesocht den pat,</l>
<l>Want els geen wech en gaetter toe."</l>
<l>Die clere wart in wake doe,</l>
<l n="35">Ende hem wonderde des droems so scone........</l>
<l>Den bisscop van Tsalons uptie Sone,</l>
<l>Die hem riet om ghenen droem,</l>
<l>Dat hi sijns soude nemen goem,</l>
<l>Ende hi te Cystiaus inginge,</l>
<l n="40">Ende hi tgraeuwe abijt ontfinge,</l>
<l>Dat cume beghin doe hadde genomen.</l>
<l>Te Chysteaus so es hi comen,</l>
<l>Dat doe stont in een wilt foreest,</l>
<l>Van loodsekine van loveren meest</l>
<l n="45">Ghehuset, sonder zalen fier</l>
<l>Teersten dat hi sach den portier,</l>
<l>So hevet hine bekennet saen,</l>
<l>Want hine sach in drome dwaen</l>
<l>Sine clederen, alse hem dochte.</l>
<l n="50">Hi bat datmen hem den abt brochte.</l>
<l>Die abt quam daer ende sijn covent.</l>
<l>Alle heefse die clerc bekent,</l>
<l>Alse diese in drome hadde vorsien.</l>
<l>Tes abts voeten viel hi mettien,</l>
<l n="55">Ende bat wenende datmen ontfinghe.</l>
<l>Ontfaen wart hi na dese dinghe,</l>
<l>Ende wart sidert niet langhe mede</l>
<l>Prioer aldaer indie stede.</l>
<l>                In desen tiden was Hyldebrecht,</l>
<l n="60">Een wijs clerc, een wel berecht,</l>
<l>Die vele goeder bouken dichte,</l>
<l>Daer hi die kerke bi verlichte.</l>
<l>                In keyser Heinrijcs XLIXste jaer,</l>
<l>Alsemen screef, wet vor waer,</l>
<l n="65">Ons Heren jaer XI<hi rend='sup'>C</hi> ende vive,</l>
<l>Ghesciede wonder, dat ic bescrive.</l>
<l>Up Kerstavont was erdbeve zwaer</l>
<l>Te Jherusalem ende groot vaer.</l>
<l>Cortelike daer naer so verwan</l>
<l n="70">Coninc Boudene, die stoute man,</l>
<l>Enen wijch uptie Sarrasine,</l>
<l>Daer dien soutaen entie sine</l>
<l>Van Babylonen up quam die scade,</l>
<l>Alst wilde God ende sine ghenade.</l>
<l n="75">                Keyser Heinric was doe out,</l>
<l>Ende sijn sone met ghewout</l>
<l><pb n="3,383"/> Die was metten paues algader,</l>
<l>Ende sekerde jegen den vader,</l>
<l>Alse omme die kerke te bringene in vreden,</l>
<l n="80">Daer die keyser up hadde ghestreden.</l>
<l>                Doe sachmen inden hemel staen</l>
<l>Twee zonnen, sere claer sonder waen,</l>
<l>Ghevaerwet alse de reghenboghe,</l>
<l>Diemen staen mochte scouwen hoghe.</l>
<l n="85">                In keyser Heinrix Lste jaer,</l>
<l>Up onser Vrouwen dach, dats waer,</l>
<l>Ter lichtmesse sachmen ene sterre</l>
<l>Vander zonnen staen niet verre,</l>
<l>Van na prime toter noene.</l>
<l n="90">                Des keysers sone wart so coene,</l>
<l>Dat hi hem jegen den vader sette,</l>
<l>Jegen naturlike wette;</l>
<l>Entie comete liet haer scone</l>
<l>Anescouwen anden trone,</l>
<l n="95">Die meest betekent heren doot.</l>
<l>Die keyser lach in siecheit groet</l>
<l>Te Ludeke, dat de sone vernam.</l>
<l>Up enen witten Donredsach hi quam,</l>
<l>Omme dat hi wilde de Mase liden</l>
<l n="100">Ten Wegesaten enten vader anstriden,</l>
<l>Daer die brugge hem enten sinen</l>
<l>Afgewonnen was met pinen.</l>
<l>Die sone keerde sonder zeghe,</l>
<l>Alst recht doe was ende alle wege.</l>
</div>
<div type="subchapter"><head type="subchapter">Heinric des keysers doot. XXVII.</head>
<l>                   In keyser Heinrix Lste jaer</l>
<l>Staerf hi te Ludeke over waer.</l>
<l>Dese Heinric was viant</l>
<l>Den paues Gregorius, die Hildebrant</l>
<l n="5">Hiet, eer hi paues was vercoren.</l>
<l>Van wijsheden vele te voren,</l>
<l>In aelmoesene was hi milde,</l>
<l>Vromech was hi sere ten scilde.</l>
<l>Ghevochten haddi sere met prige</l>
<l n="10">LXII volcwighe,</l>
<l>Ende vele van sinen vianden</l>
<l>Storven in tormente, in schanden.</l>
<l>                Enen van sinen vianden gesciede,</l>
<l>Enen mogende, dat hi onder liede</l>
<l n="15">Teere werscepe sat ende at.</l>
<l>Fierlike sprac hi daer ter stat</l>
<l>Onhovescede van sinen here.</l>
<l>Daer en was gevuerst nemmere,</l>
<l>Maer muse so vele quamer te hant,</l>
<l n="20">Dat si bedecten stof ende zant,</l>
<l>Ende niemen gewanen conde,</l>
<l>Datmer so vele in een lant vonde.</l>
<l>Menne constse woch ghejaghen,</l>
<l>No met roupene, no met slaghen.</l>
<l n="25">Niemene en wilden si doen sere</l>
<l>Dan alleene den groten here,</l>
<l>Die den keyser lachter sprac.</l>
<l>Om niet men slouch ende stac.</l>
<l>In een scip es hi gedraghen,</l>
<l n="30">Ende gevoert, daert al tfolc sagen,</l>
<l>Wel een scotmael vanden lande;</l>
<l>Maer die musen, sine viande,</l>
<l>So vele int water themwaert trecken,</l>
<l>Dat si alden wael bedecken,</l>
<l n="35">Ende knauweden dat scip dure,</l>
<l>Dat twater in ran te meneger scure,</l>
<l>So dat si alle wanen verdrinken,</l>
<l>Want tscip wilde onder hem sinken.</l>
<l>Dordien noot moesten si te lande,</l>
<l n="40">Ende laten onder sine viande</l>
<l>Haren here, haers ondanx sere.</l>
<l>Die muse en rusten min no mere,</l>
<l>Eer si den man al hadden gheten.</l>
<l>Dus wart die keytijf versleten,</l>
<l n="45">Ende dede swaren ende</l>
<l>Jammerlike met groter scende.</l>
<l>                In desen tiden was Moyses,</l>
<l>Een wijs Jode, dien dochte des</l>
<l>Dat hi doolde in sine wet,</l>
<l n="50"><pb n="3,384"/> Ende hevet hem daertoe gheset</l>
<l>Dat hi doepsel hevet ontfaen.</l>
<l>Up sente Pieters dach waest gedaen,</l>
<l>Dies was hi Pieter ghenant.</l>
<l>Ter vonten slouger an die hant</l>
<l n="55">Alfonsis, een die coninc was</l>
<l>Van Spaengen, ende oec dor das</l>
<l>Wart hi Pietre Alfonsis genoemt.</l>
<l>Van sinen worden hem menech beroemt,</l>
<l>Diese in bouke hevet bescreven.</l>
<l n="60">Enen bouc maecti in sijn leven,</l>
<l>Daer hi in proevede al openbare,</l>
<l>Dat tJuedsche volc in dole ware,</l>
<l>Entie hem houden an Mahumette,</l>
<l>Dat si leven bi onwette,</l>
<l n="65">Ende dat volc oec al ghemeene,</l>
<l>Sonder tkerstijn volc allene.</l>
</div>
<div type="subchapter"><head type="subchapter">Hoe keyser Heinrix sone keyser wart. XXVIII.</head>
<l>                Keyser Heinric, alsic sprac eer,</l>
<l>Staerf te Ludeke, dies groet seer</l>
<l>Sine vriende dreven daer,</l>
<l>In sijns riken Lste jaer,</l>
<l n="5">Ende sijn sone Heinric ontfinc</l>
<l>Die coninc crone up ene dinc,</l>
<l>Int jaer Gods M C ende sevene:</l>
<l>XX jaer hilt hise in sinen levene.</l>
<l>                Doe was te Lemborch een hertoghe,</l>
<l n="10">Hiet Heinric, van maghen hoghe,</l>
<l>Die na Godefroite van Bulyoen</l>
<l>Lottrike hilt naer sijn doen.</l>
<l>Een ongetrouwe man was die ghone,</l>
<l>Want metten vader jegen den sone,</l>
<l n="15">Ende metten sone jegen den vader,</l>
<l>Haddi gheorloget bede te gader.</l>
<l>Doe die oude Heinric was doot,</l>
<l>Gaf hi hem gevaen dor de noot</l>
<l>Keyser Heinricke den jongen.</l>
<l n="20">Lottrike heefti hem afgedwongen,</l>
<l>Den grave van Lovene gaf hijt in hant,</l>
<l>Die Godevaert was genant:</l>
<l>Dit was Godevert metten baerde.</l>
<l>Dus quam weder in siere waerde</l>
<l n="25">Brabant, dat hertoghe ghewan.</l>
<l>Van hem es comen dese Jan,</l>
<l>Die VIIde, alse wijt gemerken connen,</l>
<l>Die Limborch nu heeft gewonnen.</l>
<l>                In dit selve jaer oec mede</l>
<l n="30">Was een van groter heilechede</l>
<l>Abt van Chisteaus, ende hiet Steven.</l>
<l>Met XX abten heefti bescreven,</l>
<l>Bezeghelt met des paues bulle,</l>
<l>Haer scaerp leven, dat ment vervulle</l>
<l n="35">Te bet ende te vaster mede.</l>
<l>Si uuten hem aldaer ter stede</l>
<l>Kerken, offrande ende outare,</l>
<l>Ende alle tienden harentare,</l>
<l>Ende si gheen leec volc graven selen;</l>
<l n="40">Rente van ovene ende van melen,</l>
<l>Eygijn dorpers, eighine dorpe,</l>
<l>Dat wildsi datmen al verworpe,</l>
<l>Want si in Benedictus vite</l>
<l>Hem dies al laten wesen quite;</l>
<l n="45">Ende in sinen cloester quam wijf en gene,</l>
<l>Levende noch doot, sonder allene</l>
<l>Scolastica, die naer haer leven</l>
<l>Daer ter erden was ghegheven;</l>
<l>Want hem dochte redene schinen,</l>
<l n="50">Dat moenc leve bi siere pinen,</l>
<l>Bi sinen beesten, bi sinen lande,</l>
<l>Ende late der werelt dander in hande.</l>
<l>                Hoe groot een snuedel hi was, dese Steven,</l>
<l>Entie ghone dies met hem bleven,</l>
<l n="55">Dinken mi die vroede abten nu togen,</l>
<l>Die nu al dit te copene pogen,</l>
<l>Datmen hem doe boot omme niet!</l>
<l>Wie es die nauweren coepman ziet</l>
<l>Dan die grawe moenc? in weet wie.</l>
<l n="60">Des godshuus goet, na dat ict zie,</l>
<l><pb n="3,385"/> Sulsi eer borgen twee deels jaers,</l>
<l>Eer si goet coops ghelosen thaers.</l>
<l>Zee ende lant si dorlopen</l>
<l>Omme copen ende vercopen;</l>
<l n="65">Den riken gheven si sepulture,</l>
<l>Der aermer hebben si ghene cure.</l>
<l>Ja die van Vauchele, of dit wel zit,</l>
<l>Hebben ghecocht galge ende pit!</l>
<l>Verghevet mi, biddic, lieve liede,</l>
<l n="70">Dat ic die waerheide bediede.</l>
<l>                In keyser Heinrix vierde jaer</l>
<l>Staerf in Vlaenderen voerwaer</l>
<l>Grave Robbrecht, die ander Vriese,</l>
<l>Die dicken in groten verliese</l>
<l n="75">Die Tuerken brochte indie vaert</l>
<l>Metten hertoghe Godevaert.</l>
<l>Die Tuerken hietene omme tgone</l>
<l>Ghemeenlike sente Joris sone.</l>
<l>Tote Atrecht wart hi begraven</l>
<l n="80">Te sente Vaes met groter haven,</l>
<l>Ende liet tgravescap sinen sone:</l>
<l>Boudene Hapkijn hiet die ghone.</l>
</div>
<div type="subchapter"><head type="subchapter">Wat in sinen tiden ghevel. XXIX.</head>
<l>                Te desen tiden ende in dit jaer</l>
<l>Staerf sente Hughe, die reine ende claer</l>
<l>Van levene was, ende van Clungi</l>
<l>Die vijfte abt; dus lesen wi,</l>
<l n="5">Dat God daer dede miracle groot</l>
<l>In sijn leven ende naer sine doot.</l>
<l>                Int selve jaer staerf Anselijn mede,</l>
<l>Die te Cantelberghe in die stede</l>
<l>Aerdschbisscop was verheven,</l>
<l n="10">Ende van coninc Willemme verdreven.</l>
<l>                Tien tiden, seghet ons Segebrecht,</l>
<l>Ghesciede een groot wonder echt</l>
<l>Int bisscopdoem van Ludeke mede:</l>
<l>Eene zueghe brochte teere stede</l>
<l n="15">Een verkijn vort, indier gebare</l>
<l>Gheanscijnt, alst een mensche ware;</l>
<l>Ende eene hinne brochte een hoen</l>
<l>Met IIII voeten: dits wonderlijc doen.</l>
<l>                Dese coninc Phillip van Vrancrike,</l>
<l n="20">Die hem liet bannen openbaerlike</l>
<l>Omme sine amie die hi helt,</l>
<l>Grave Folken wijf, met gewelt,</l>
<l>Ende dien verwiet die paues Urbaen,</l>
<l>Was siere dompheit afgestaen;</l>
<l n="25">Die staerf in dat selve jaer,</l>
<l>Ende wart begraven, dats waer,</l>
<l>Te sente Bonoits bi Orliens,</l>
<l>Diere noch af houden rente ende cheins.</l>
<l>                Loduwijc sijn sone ontfinc trike,</l>
<l n="30">Ende wart gecroent geweldelike</l>
<l>TOrliens van Ghiselbrechte,</l>
<l>Den bisscop van Sans, na den rechte.</l>
<l>XXIX jaer hi helt</l>
<l>Vrankerike met ghewelt.</l>
<l n="35">                In dat incarnatioen</l>
<l>Alsemen screef ons Heren doen</l>
<l>M C ende tweewaerf sesse,</l>
<l>Staerf in ghedinckenesse</l>
<l>Die VIIIde grave van Hollant:</l>
<l n="40">Vette Florens was hi genant.</l>
<l>Begraven was hi tEgmonde.</l>
<l>Sijn wijf was dochter ter stonde</l>
<l>Des hertoghen van Sassen, die liet</l>
<l>Eenen sone die Lottaris hiet,</l>
<l n="45">Die sident keyser was gecoren.</l>
<l>Dese Pieternelle, alse wijt horen,</l>
<l>Hilt Hollant met haren kinden,</l>
<l>Alse dies hare wel conde bewinden.</l>
<l>Doutste hiet Diederic, van groter herte,</l>
<l n="50">Dander Floreins die swarte.</l>
<l>                Nu moeten wi ten pauesen keren</l>
<l>Ende van haren doene leeren.</l>
<l>Ghi hebt gehort hoe paues Urbaen</l>
<l>Met predekene dede anevaen</l>
<l n="55">Die heilege vaert van over mere,</l>
<l>Dat Jherusalem wan onse here,</l>
<l>Dat hi verwiet keyser Heinrike,</l>
<l>Om dat hi mogendelike</l>
<l>Hem sette jegen de Roemsce kerke,</l>
<l n="60"><pb n="3,386"/> Ende oec om dat selve gewerke</l>
<l>Was hi van Gregorise ende Victore</l>
<l>Mede verwaten, alsict hore;</l>
<l>Want Gregorius die began</l>
<l>Eerst den keyser te sprekene an,</l>
<l n="65">Also hier te voren staet.</l>
<l>                Als hi doot was, de Roemsce raet</l>
<l>Coren enen die Victor hiet,</l>
<l>Die die sentencie niet en liet,</l>
<l>Die sijn vorsate mogendelike</l>
<l n="70">Gaf upten keyser Heinrike.</l>
<l>Desiderius hiet hi, lesen wi,</l>
<l>Ende was abt eerst te Clungi,</l>
<l>Eer hi quam ter paueseliker eere;</l>
<l>Ende twee jaer, eer min eer mere,</l>
<l n="75">Was hi paues, dus eist bescreven,</l>
<l>Ende was in sinen kelect vergeven,</l>
<l>Alse ons jeesten doen verstaen.</l>
<l>                Doe wart paues dander Urbaen,</l>
<l>Daer ic af sprac, die onsen here</l>
<l n="80">Dat aflaet gaf van over mere,</l>
<l>Ende liet staende oec den ban</l>
<l>Van keyser Heinricke vort an,</l>
<l>Alsemen hier voren bescreven siet.</l>
<l>Min dan III jaer hi paues hiet.</l>
<l n="85">                Paschalis wart paues hier naer,</l>
<l>Ende waest meer dan XVIII jaer.</l>
<l>In sinen tiden staerf Heinric doude</l>
<l>Te Ludeke, alst onse Here woude,</l>
<l>Ende Heinric sijn sone es verheven</l>
<l n="90">Coninc, alst hier es bescreven;</l>
<l>Entie Paschalis lovede den ban,</l>
<l>Die sine vorders leiden an</l>
<l>Den keyser Heinricke, vaster ende meer</l>
<l>Dan noch noit paues dede eer.</l>
<l n="95">                In desen tiden, in Junius de maent,</l>
<l>Sachmen claerlike ende ongewaent</l>
<l>Die comete, die hare baert</l>
<l>Van schine gaf te Zuden waert.</l>
<l>Het wilden seggen vele liede,</l>
<l n="100">Dat het die hervaert bediede,</l>
<l>Die jonge keyser Heinric wilde</l>
<l>Varen met spere ende met schilde</l>
<l>Te Rome, omme te makene zoene</l>
<l>Jegen den paues van des keysers doene.</l>
</div>
<div type="subchapter"><head type="subchapter">Hoe die keyser den paeus dwanc. XXX.</head>
<l>                Want langen tijt hadde gewesen</l>
<l>Werringe, alse wijt mogen lesen,</l>
<l>Tusscen der kerken enten rike,</l>
<l>Dat Hildebrecht wel nerenstelike</l>
<l n="5">Began, die sijnt Gregoris hiet,</l>
<l>Daer grote scade ende verdriet</l>
<l>Af quam den kerstijnhede ghemene,</l>
<l>Om dese noot, die niet es clene,</l>
<l>So wilde Heinrijc, Heinrijcs sone,</l>
<l n="10">Te Rome varen omme tgone,</l>
<l>Om pays te makene ende vrede,</l>
<l>Dat die kerke hare vrijhede</l>
<l>Behilde ende dat rike tsine.</l>
<l>Dit dochte an sijn begin anscine,</l>
<l n="15">Want het scaeddem gemeenlike.</l>
<l>Die keyser eeschtem nerenstelike</l>
<l>Hantvasten van haren genoten,</l>
<l>- Die van Kaerle den groten</l>
<l>CCC jaer ende mere</l>
<l n="20">Beseten hadde elc keyser, elc here,</l>
<l>Onder pauesen LX ende drie,</l>
<l>Ende upghegheven en was nie, -</l>
<l>Datmen hem die wilde vrijen:</l>
<l>Dats dat si bisscopdoem ende abdien</l>
<l n="25">Gheven mochten met orlove.</l>
<l>Hier jegen seiden die vanden hove,</l>
<l>Dat dit jegen teonsilie ginge</l>
<l>Ende jegen alle rechte dinge;</l>
<l>Ende jegen alle rechte dinge;</l>
<l>Ende wie dat kerkelijc goet winge an</l>
<l n="30">Also, dat hi ware inden ban.</l>
<l>Omme dese dinc wel verclaren</l>
<l>Es keyser Heinrijc te Rome gevaren,</l>
<l>Ende dwanc in siere vaerde</l>
<l>Die overmoedeghe felle Lumbaerde.</l>
<l n="35">Boden senddi ten paues voren:</l>
<l>Hi wilde ontseggen, wildemen horen</l>
<l>Sine brieven, macht kerken te gevene,</l>
<l>Abdien, bisscopdoeme, bin sinen levene,</l>
<l><pb n="3,387"/> Daer sine vorders werrens omme plagen</l>
<l n="40">Jegen die kerke in haren daghen.</l>
<l>Dat wildi sterken ende zweren</l>
<l>Met sinen princen, met sinen heren.</l>
<l>Doe was naer den andren Urbane</l>
<l>Paschalis paues, alsic wane,</l>
<l n="45">Die XVIII jaer ende mere</l>
<l>Paues te Rome was ende here.</l>
<l>                Doe dese brieve ten paues quamen,</l>
<l>Was hi vro ende dede al thof te samen,</l>
<l>Ende quam Heinricke te ghemoete,</l>
<l n="50">Ende leeddene tote anden voete</l>
<l>Tote sente Pieters grade binnen.</l>
<l>Daer custene die paues met minnen,</l>
<l>Ende daer na custe elc anders mont,</l>
<l>Ende daer na maecte die paues cont,</l>
<l n="55">Dat hi gheweldich paues ware.</l>
<l>Doe eeschedem die paues daer nare,</l>
<l>Dat hi upgheve ende vertie</l>
<l>Met eede der kerken heerscapie.</l>
<l>Die keyser vant in sinen rade,</l>
<l n="60">Dat hijs altoos niet en dade,</l>
<l>Ende dede vangen altemale</l>
<l>Den paues ende alle die cardenale.</l>
<l>Na die vorwaerde tebroken</l>
<l>Was daer omme pays gesproken.</l>
<l n="65">Die paues wart daer entie sine</l>
<l>Quite gescolden vander pine,</l>
<l>Ende up eenen Paschedach</l>
<l>Wart gecroent, daermen toesach,</l>
<l>Heinrijc teenen Imperator.</l>
<l n="70">Na die ewangelie inden choor</l>
<l>Gaf hem die paues al openbare,</l>
<l>Vor sente Pieters ende sente Pauwels outare,</l>
<l>Privilegie vaste ende vrije,</l>
<l>Dat hi sonder symonie</l>
<l n="75">Ghecorne bisscoppe, sonder cracht,</l>
<l>Bisscopdoeme hadde te ghevene macht,</l>
<l>Enten abten abdien;</l>
<l>Maer men soudse na rechte wijen.</l>
<l>Naer messe was van desen doene</l>
<l n="80">Aldus geformeert de zoene,</l>
<l>Daer hi hem gaf in zoendinx name</l>
<l>Gods bloet ende sinen lachame:</l>
<l>"Her keyser, hier gheven wi di</l>
<l>Dat heileghe Corpus Domini,</l>
<l n="85">Van Marien der maget geboren,</l>
<l>Ant hout gehangen dor onse verboren,</l>
<l>Also alst hout der kerken wet,</l>
<l>Vanden apostelen geset,</l>
<l>In vasten vrede, staerc ende vri,</l>
<l n="90">Vortmeer tusscen ons ende di."</l>
</div>
<div type="subchapter"><head type="subchapter">Hoe bisscop Waldric vermort was. XXXI.</head>
<l>                In des vijfts Heinrix jaer</l>
<l>Gescieden someghe dingen swaer,</l>
<l>Alsic wane van wrake van zonden,</l>
<l>Dat tfolc dede indien stonden.</l>
<l n="5">                Sente Waltruden kerke in Vrancrike</l>
<l>Verkeerde al up gemeenlike,</l>
<l>Ende al dat daer stoet ommetrent.</l>
<l>Sente Michiels kerke, dits bekent,</l>
<l>Ende staet up ene hoge montaenge</l>
<l n="10">Tusscen Costentijn ende Bertaengen,</l>
<l>Verbernde met des hemels viere,</l>
<l>Ende aldie cloester scone ende diere.</l>
<l>                Te Lodine oec een bisscop was,</l>
<l>Hiet Waldric, die bewant hem das,</l>
<l n="15">Dat hi wilde daertoe mecken</l>
<l>Sine porters vander gemeente trecken,</l>
<l>Ende tfolc wart in roere algader,</l>
<l>Ende dorstaken haren vader.</l>
<l>Daer na wart die meente in roere,</l>
<l n="20"><pb n="3,388"/> Ende quamen met dulre voere,</l>
<l>Ende ontstaken des bisscops zale</l>
<l>Met verwoetheden tien male,</l>
<l>Daer die hooftkerke af ontstac.</l>
<l>Die brant testorde ende tebrac</l>
<l n="25">Al dat daer was ommetrent.</l>
<l>Loduwijc die coninc dat bekent,</l>
<l>Ende quam te Lodine ten gerechte.</l>
<l>Beede up heren ende up knechte</l>
<l>Wrac hi so die overdaet,</l>
<l n="30">Dat het noch tontsiene staet</l>
<l>Diere na sullen comen vort,</l>
<l>Te doene alse sulke mort.</l>
<l>                Helynant scrivet sonder saghe,</l>
<l>Dat voer dese zware plaghe</l>
<l n="35">Van Lodine eene andere gevel,</l>
<l>Daer dit af wrake mochte sijn wel;</l>
<l>Want van Lodine die borchgrave,</l>
<l>Een edel ridder, getrouwe ende gave,</l>
<l>Hiet mijn her Geraert van Chirisi,</l>
<l n="40">Lach vor onser Vrouwen, omdat hi</l>
<l>Hare knielende bat ghenaden.</l>
<l>Indie kerke wart hi verraden</l>
<l>Ende van sinen vianden vermort.</l>
<l>Alle die waren indie port,</l>
<l n="45">Ne consten met dinghe en gene</l>
<l>Ghemaken van sinen bloede rene</l>
<l>Die utermaten scone kerke.</l>
<l>Een canoenc sprac doe onder de clerke,</l>
<l>Hiet meester Anselijn, wijs ende vroet:</l>
<l n="50">"Niet en wert gesuvert dit bloet,</l>
<l>Dat zie ic wel, in ghere maniere,</l>
<l>Hen wert gepurgiert metten viere."</l>
<l>Die dinc rechts aldus ghevel.</l>
<l>                Segebrecht seget also wel,</l>
<l n="55">Dat daer te voren indie stede</l>
<l>Groot wonder gesciede mede,</l>
<l>Want daer een wijf eens kints genas,</l>
<l>Dat boven den lendinen twee was,</l>
<l>Ende beneden lendinen waest een.</l>
<l n="60">Ghedoept, ende dat wonder sceen,</l>
<l>Sone levet maer der daghe drie.</l>
<l>                Int selve jaer, lesen wie,</l>
<l>Staerf van Gembloys Zegebrecht,</l>
<l>Een wijs moenc ende wel berecht,</l>
<l n="65">Die die jare entie dinghe</l>
<l>Vander werelt aneginge</l>
<l>Wiselike in sine coronike</l>
<l>Bescreef, wel ende waerlike.</l>
<l>Siere scrifturen ende sine jaer</l>
<l n="70">Hebben wi gebonden hier toe vorwaer.</l>
</div>
<div type="subchapter"><head type="subchapter">Van onser Vrouwen scrine. XXXII.</head>
<l>                Doe bisscop Waldric was vermort</l>
<l>Tote Lodine indie port,</l>
<l>Coren die heren binden jare</l>
<l>Eenen man van dogeden mare,</l>
<l n="5">Die Bertholomeus hiet bi namen.</l>
<l>Bi hem wart gevordert te samen</l>
<l>Dat bisscopdoem entie hoeftkerke,</l>
<l>Want hi versierde dat gewerke</l>
<l>Onser Vrouwen, ende heeft gewijet</l>
<l n="10">Dat godshuus ende gebenedijet.</l>
<l>Int lant dat hi vant testort,</l>
<l>Hevet hi gheset weder ende vort</l>
<l>Te pointe, ende oec abdien,</l>
<l>Daermen Gode ende sente Marien</l>
<l n="15">In dienen soude nacht ende dach,</l>
<l>Daermens te voren niet en plach.</l>
<l>                Helynant seget in sijn gewerke:</l>
<l>Doe te Lodine die hoeftkerke</l>
<l>Metten viere was verdorven,</l>
<l n="20">Entie stede was verworven</l>
<l>Bertholomeuse bisscop te sine,</l>
<l>Bi sinen rade ende bi siere pine</l>
<l><pb n="3,389"/> Coesmen daer ter hooftkerke</l>
<l>VII canoenken, goede clerke,</l>
<l n="25">Ende VII porters, diemen al</l>
<l>Onser Vrouwen scrine beval</l>
<l>Ende andere filaterien mede,</l>
<l>Dat si menech lant ende stede</l>
<l>Besochten om aelmoesne der liede,</l>
<l n="30">Daer si bi loen ende miede</l>
<l>Bejagen mochten, daermen mede</l>
<l>Die hoeftkerke vander stede</l>
<l>Ende andere verbrande kerken</l>
<l>Bi mochte maken ende weder werken.</l>
<l n="35">                Dit heilechdoem, dat daer wech vaert,</l>
<l>Wart in menech lant verclaert,</l>
<l>Die die canoenken bescreven,</l>
<l>Die der vaert gesellen bleven,</l>
<l>Machmen hier horen ende leren,</l>
<l n="40">Gode ende onser Vrouwen teren.</l>
<l>                Tote Ysoldon men wel kende</l>
<l>Twee creupele, die anden ende</l>
<l>Haer hielen vercrompen waren.</l>
<l>Die castelein en wils niet sparen,</l>
<l n="45">Ende hildse lange ende menege stont.</l>
<l>Die worden vaerdich ende gesont.</l>
<l>                Teenen castele, heet Buschenti,</l>
<l>Was een here, een rovere, ende bidi</l>
<l>Castijedene God an sijn kint daer.</l>
<l n="50">Dat kint hadde XV jaer,</l>
<l>Van aneginghe stom ende doof.</l>
<l>Die vader die hem hilt an roof,</l>
<l>Ontfinc sijn kint al gesont.</l>
<l>Hi ontscoyedem tier stont,</l>
<l n="55">Ende offerde XL sc. vroilike,</l>
<l>Alse die niet en was wel rike,</l>
<l>Ende daer naer ran hi tier stede,</l>
<l>Hi ende andere riddaren mede,</l>
<l>Barevoet met alden besten,</l>
<l n="60">Twee milen ter naester vesten,</l>
<l>Ende drouch onser Vrouwen scrine.</l>
<l>Dit horden die vianden sine,</l>
<l>Dat dien sulke miracle gesciede,</l>
<l>Dat sijn kint sprac vordie liede.</l>
<l n="65">Doe quamen sine viande ende hebben ontfaen</l>
<l>Die scrine van hem, ende sonder slaen,</l>
<l>Ende oec barevoet met goeden vreden</l>
<l>Droughen sise selve bin haerre steden.</l>
<l>                Daer na quamen si te Tours,</l>
<l n="70">Daer onse Vrouwe groot succoers</l>
<l>Eenen creupel wive dede,</l>
<l>Die niet en mochte vander stede,</l>
<l>Men moesse draghen van daer soe lach.</l>
<l>Hare dochte dat soe onser Vrouwen sach,</l>
<l n="75">Die hiet dat soe haer draghen dade</l>
<l>Te haren fiertre van genade,</l>
<l>In sente Morissis kerke dan.</l>
<l>Men drouchse daer in eenen wan.</l>
<l>Onder die scrine sliep soe tier stont,</l>
<l n="80">Ende stont up al ghesont,</l>
<l>Die VIII jaer creupel hadde gewesen.</l>
<l>                In sente Martijns kerke na desen</l>
<l>Ghenas een jongelinc, stom ende doof,</l>
<l>Dies menech hadde vast geloof.</l>
<l n="85">                Die fiertre die quam daer na</l>
<l>Te sente Laureins te Cala,</l>
<l>Ende was up sente Laureins dach.</l>
<l>Een moenc niet gedogen mach,</l>
<l>Datmen soude dien fiertre daer</l>
<l n="90">Setten up sente Laureins outaer,</l>
<l>Ende deedse up enen anderen setten.</l>
<l>Hi ontsach dat mochte letten</l>
<l>In offranden, die up dien dach</l>
<l>Indie kerke te comene plach.</l>
<l n="95">Ende van Tours die mede quamen,</l>
<l>Die ghesien hadden altesamen</l>
<l><pb n="3,390"/> Twonder dat met hem ghesciede,</l>
<l>Noodden alle die vremde liede</l>
<l>Tonser Vrouwen fiertre waert.</l>
<l n="100">Die moenc hadde dat onwaert,</l>
<l>Ende dede alt heilechdoem uutdoen.</l>
<l>Die proofst nam een pawelyoen,</l>
<l>Ende deet daer slaen ende daer in dragen</l>
<l>Dien fiertre, daert die liede sagen.</l>
<l n="105">Vrouwen brochten menege cortine</l>
<l>Ende eerden onser Vrouwen scrine.</l>
<l>Navonds quam dien dullen man,</l>
<l>Dien moenc, dat grote evel an.</l>
<l>Die meeste clocke, dat was mee,</l>
<l n="110">Vandien torre viel ontwee,</l>
<l>Entie tor die scuerde boven.</l>
<l>Die moenc moeste te spade geloven,</l>
<l>Ende bat onser Vrouwen genaden,</l>
<l>Enten heren, dat si daden</l>
<l n="115">Den fiertre weder bringen daer</l>
<l>Ende setten upten hooftoutaer.</l>
</div>
<div type="subchapter"><head type="subchapter">Van onser Vrouwen miraclen. XXXIII.</head>
<l>                Upter maget Marien dach,</l>
<l>Daer hare gebornesse up lach,</l>
<l>Quam te Chaerters onser Vrouwen scrine.</l>
<l>Die bisscop Yeve entie sine</l>
<l n="5">Quamer met processien jegen.</l>
<l>Indie hooftkerke was soe gedregen,</l>
<l>Die fierter, up onser Vrouwen outaer.</l>
<l>Een crepel wijf so was aldaer,</l>
<l>Daer men tes bisscops doe biec</l>
<l n="10">(V jaer hadsoe gewesen siec),</l>
<l>Die in haren drome vernam,</l>
<l>Dat onse Vrouwe te hare quam,</l>
<l>Die hare hiet dat soe upstoede,</l>
<l>Ende ter kerken waert haer spoede</l>
<l n="15">Met gane, ende vrage om de scrine</l>
<l>Onser Vrouwen van Lodine.</l>
<l>Soe wart ontwake in rechter bate,</l>
<l>Ende liep ter kerken waert, achter de strate</l>
<l>Roepende vroilike sonder rouwe</l>
<l n="20">Dicken: "Sente Marie Vrouwe!"</l>
<l>Dit verstont die bisscop saen,</l>
<l>Ende dede die clocken luden gaen</l>
<l>Langhe, ende hi begonde</l>
<l><hi rend="italic">Te Deum laudamus</hi>; ende binder stonde</l>
<l n="25">Datmen zanc, wart een crepel wijf</l>
<l>Gesont over al haer lijf,</l>
<l>Ende brochte hare scamelkijn met hare,</l>
<l>Ende soe lijede openbare.</l>
<l>Anderwaerven men luden ginc,</l>
<l n="30">Entie bisscop echt anevinc</l>
<l><hi rend="italic">Te Deum</hi>; ende eert ende nam,</l>
<l>Een jonc ridder ghinder quam,</l>
<l>Die in enen casteel gevangen</l>
<l>Hadde ghesijn harde langhen</l>
<l n="35">Gebonden, die met moeder ende vrienden</l>
<l>Vorden fiertre Marien dienden,</l>
<l>Knielende, lovende, ende lijede</l>
<l>Dattene sente Marie vrijede,</l>
<l>Ende gaf den fiertre twee ponde.</l>
<l n="40">Derdewaerven men luden begonde</l>
<l>Die port alduere sere sterke,</l>
<l>Bi sbisscops geheete in elke kerke,</l>
<l>Al dat si gheluden connen.</l>
<l>Derdewarven wart begonnen</l>
<l n="45"><hi rend="italic">Te Deum</hi> vanden goeden here.</l>
<l>Van bliscepen wart daer geweent sere.</l>
<l>                Dus metter goeder lieder offrande,</l>
<l>Gegadert inder Vranken lande</l>
<l>Den herfst enten winter mede,</l>
<l n="50">Wart te Lodine indie stede</l>
<l>Ghemaect van onser Vrouwen kerke</l>
<l>Een groot deel vanden gewerke.</l>
</div>
<div type="subchapter"><head type="subchapter">Noch van onser Vrouwen. XXXIIII.</head>
<l>                Ten naesten vastene, als nochtoe</l>
<l>Dat werc niet vulquam also,</l>
<l><pb n="3,391"/> Dat meeste deel en sceen gebreken,</l>
<l>Wart dat ghelt daer sere verstreken.</l>
<l n="5">Doe coesmen echt canoenken sevene,</l>
<l>Diemen wart te rade te gevene</l>
<l>Der Moeder rive der zuverhede,</l>
<l>Ende andere reliquien mede,</l>
<l>Onder den volke hare openbaerde,</l>
<l n="10">Beede na vorme ende na waerde,</l>
<l>Ene filaterie, daermen binnen</l>
<l>Dit mochte bescreven kinnen:</l>
<l>"<hi rend="italic">Spongya, crux Domini, cum sindone, cum faciali</hi>,</l>
<l><hi rend="italic">Me sacrat atque tui, genitrix et virgo, capilli</hi>."</l>
<l n="15">Met desen reliquien sijn si ghevaren</l>
<l>In Ingelant, dat doe te waren</l>
<l>Weeldich was ende sere rike</l>
<l>Bider doget van coninc Heinrike.</l>
<l>Binden jare sijn si ghekeert</l>
<l n="20">Te Lodine, omtrent datmen eert</l>
<l>Onser Vrouwen saleghe ghebort.</l>
<l>                Noch andre miraclen hort:</l>
<l>Te Nyvele in Vermendoys</l>
<l>Ghenas een Jan al sijn vernoys,</l>
<l n="25">Die stom ende doof sijn leven lanc</l>
<l>Hadde ghesijn; want als hi dranc ........</l>
<l>Ten eersten so ghenas hi daer</l>
<l>Van al sinen evele claer.</l>
<l>                Dese miraclen ende menech eene</l>
<l n="30">Hevet gedaen die maghet reene</l>
<l>Maria, ende alle daghe doet.</l>
<l>Ende verstaet dat Jacob moet</l>
<l>Van Merlant rusten terre stede</l>
<l>Vander vierder paertijen mede,</l>
<l n="35">Ende beiden tote dats hem God jan</l>
<l>Dat hire weder coemet an,</l>
<l>Omme te dichtene in redene claer</l>
<l>Die dinghen diere volghen naer.</l>
</div>
</div>
</div>
</body>
</text>
</TEI.2>
