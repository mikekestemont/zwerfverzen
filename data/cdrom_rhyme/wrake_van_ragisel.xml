<?xml version='1.0'?><!DOCTYPE TEI.2 PUBLIC '-//TEI P4//DTD Main Document Type//EN' 'http://www.tei-c.org/Guidelines/DTD/tei2.dtd' [<!ENTITY % TEI.transcr 'INCLUDE'> <!ENTITY % TEI.prose 'INCLUDE'><!ENTITY % TEI.linking 'INCLUDE'><!ENTITY % TEI.figures 'INCLUDE'><!ENTITY % TEI.analysis 'INCLUDE'><!ENTITY % TEI.corpus 'INCLUDE'><!ENTITY % TEI.XML 'INCLUDE'><!NOTATION TEI-XML PUBLIC 'TEI P4' 'http://www.tei-c.org/Guidelines/DTD/tei2.dtd'>]><TEI.2><teiHeader>
<fileDesc>
<titleStmt>
<title>Wrake van Ragisel (verkorte versie)</title>
<author>Onbekend</author>
</titleStmt>
<editionStmt>
<edition>W.J.A. Jonckbloet (ed.): Roman van Lancelot, (XIIIe eeuw). Naar het (eenig-bekende) handschrift der Koninklijke Bibliotheek, op gezag van het gouvernement uitgegeven. 's-Gravenhage, 1846-1849. dl. 2, 76-99.</edition>
</editionStmt>
<publicationStmt>
<p></p>
</publicationStmt>
<sourceDesc>
<listBibl id="inlMetadata">
<bibl><interpGrp type="titleLevel1">
<interp value="Wrake van Ragisel (verkorte versie)"/>
</interpGrp><interpGrp type="medium">
<interp value="book"/>
</interpGrp><interpGrp type="authorLevel1">
<interp value="Onbekend"/>
</interpGrp>
<interpGrp type="ipr">
<interp value="online"/>
</interpGrp><interpGrp type="corpusProvenance">
<interp value="cdrom-mnl"/>
</interpGrp>
<interpGrp type="pubYear_from"><interp value="1300"/></interpGrp>
<interpGrp type="witnessYear_from"><interp value="1300"/></interpGrp>
<interpGrp type="pubYear_to"><interp value="1350"/></interpGrp>
<interpGrp type="witnessYear_to"><interp value="1350"/></interpGrp>
</bibl>
</listBibl>
<bibl id="original-metadata-cdrom-version"><![CDATA[
<TITEL>Wrake van Ragisel (verkorte versie)</TITEL>
<author>Onbekend</author>
<AARD>Rijm</AARD>
<BRON nr="K126">'s-Gravenhage, Koninklijke Bibliotheek, 129 A 10</BRON>
<DATUM>1300-1350</DATUM>
<OMVANG>3420 verzen</OMVANG>
<BRON.OPM>Het handschrift staat bekend als de zgn. Haagse Lancelot-codex. Deze bevat in totaal 2+241+2 bladen en per blad 3 kolommen. Het totaal aantal verzen bedraagt 87296. De Wrake van Ragisel is in de Haagse codex verkort overgeleverd en bevindt zich op fol. 158v-166. De codex bevat achtereenvolgens: Boek II: het vervolg van de Roman van Lancelot (fol. 1-99, vs. 1-36947), Roman van Perchevael (fol. 100-115, vs. 36951-42546), Roman van Moriaen (fol. 116-128, vs. 42547-47262); Boek III: Queeste van den Grale (fol. 129-158vc, vs. 1-11160), Wrake van Ragisel (verkorte versie) (fol. 158vc-166, vs. 11161-14580), Roman van den riddere metter mouwen (verkorte versie) (fol. 167-177, vs. 14581-18602), Walewein ende Keye (fol. 178-187, vs. 18603-22270), Lanceloet en het hert met de witte voet (fol. 188-190rb, vs. 22271-23126), Roman van Torec (fol. 190rc-200, vs. 23127-26980); Boek IV: Arturs doet (fol. 201-238, vs. 1-13054). Boek I, met het begin van de Roman van Lancelot, is verloren gegaan.</BRON.OPM>
<EDITIE>W.J.A. Jonckbloet (ed.): Roman van Lancelot, (XIIIe eeuw). Naar het (eenig-bekende) handschrift der Koninklijke Bibliotheek, op gezag van het gouvernement uitgegeven. 's-Gravenhage, 1846-1849. dl. 2, 76-99.</EDITIE>
<STATUS>Kritisch</STATUS>
<BRONMNW>797</BRONMNW>
<BRONMNW>914.B.V.3 (andere versie)</BRONMNW>
<BRONMNW>1276.14 (andere versie)</BRONMNW>
<BRONMNW>1276.18 (andere versie)</BRONMNW>
<BRONMNW>1495 (andere versie)</BRONMNW>
<EDITIE.OPM>Er is gebruik gemaakt van de gedigitaliseerde versie van Jonckbloets uitgave die tot stand kwam aan de KU Nijmegen. Deze elektronische versie bevat enkele kleine verschillen met de editie van Jonckbloet. Niet overgenomen werden: het trema, het uitroepteken, de clausstreep en het commentaar "(sic)"; voorts springt de tekst nergens in. </EDITIE.OPM>
<BRONNEN>Van de tekst bestaan een lange versie en een (ver)korte versie. De lange versie is alleen fragmentarisch overgeleverd. Er zijn fragmenten van een tweetal handschriften:   Hs. I: - <x nr=K127>D&#x00FC;sseldorf, Universit&#x00E4;tsbibliothek, Dauerleihgabe der Stadt D&#x00FC;sseldorf, F 26,a (fragm.)</x>
 Hs. II: - <x nr=K134>D&#x00FC;sseldorf, Universit&#x00E4;tsbibliothek, Dauerleihgabe der Stadt D&#x00FC;sseldorf, F 26,b (fragm.)</x>
 - <x nr=K135>Leiden, Bibliotheek der Rijksuniversiteit, B.P.L. 3085 (fragm.)</x>
 De (ver)korte versie is volledig overgeleverd en maakt deel uit van de zogenaamde Haagse <hi rend="italic">Lancelot</hi>-codex (fol. 158v-166): - <x nr=K126>'s-Gravenhage, Koninklijke Bibliotheek, 129 A 10</x>
</BRONNEN>
]]></bibl>
</sourceDesc>
</fileDesc>
</teiHeader>
<text>
<body><div type="chapter"><head type="chapter"><pb n="76"/> XVIII. <hi rend="italic">Vander joncfrouwen van Galastroet, waer ombe si Waleweine minnende ward. </hi></head>
<l>Ons seget hier die aventure</l>
<l>Vanden castele ter selver ure,</l>
<l>Diemen heet der joncfrouwen casteel,</l>
<l>Daer ic hier vore of sprac een deel,</l>
<l n="11165">Daer Galaat hadde gelegen</l>
<l>Ende som die ridders verslegen,</l>
<l>Ende die quade costumen brac,</l>
<l>Daer ic hier vore gnoech of sprac,</l>
<l>Daer hem die .vij. broders ontreden</l>
<l n="11170">Die wile dattie andere streden,</l>
<l>Die Walewein gemoette daer naer</l>
<l>Ende twee gesellen met hem daer,</l>
<l>Ende die .vij. daer sloech doet.</l>
<l>Doent die joncfrouwe wiste al bloet,</l>
<l n="11175">Dat Walewein dit hadde gedaen</l>
<l>Ende hare dus was ontgaen,</l>
<l>Balch si hare sere om dat,</l>
<l>Want si horde secgen ter stat,</l>
<l>Dat hi die hoveste riddere was,</l>
<l n="11180">Ende die scoenste, sijt seker das,</l>
<l>Die men in langen hadde gesien;</l>
<l>Ende si ward heme minnende sere na dien,</l>
<l>Ende dedene soeken harentare.</l>
<l>Ende haer casteel ward daernare</l>
<l n="11185">Geheten vorward Galastroet:</l>
<l>Om dattene Galaat wan al bloet</l>
<l>Soe was hi geheten na hem om das,</l>
<l>Die te voren geheten was</l>
<l>Der joncfrouwen casteel, alsic versta;</l>
<l n="11190">Ende si was oec geheten daerna</l>
<l>Die joncfrouwe van Galastroet.</l>
<l>Doe sij vernam dat was doet</l>
<l>Galaet ende Perchevale mede,</l>
<l>Ende tgrael gewonnen was gerede,</l>
<l n="11195">Ende Bohord oec comen was</l>
<l>Te hove, alsic hier vore las,</l>
<l>Sinde si daer haestelike mettien,</l>
<l>Oft men Waleweine iet vonde te dien,</l>
<l>Die daer op dien poent nine es.</l>
<l n="11200">Verdriet, vernoi ende ongetes</l>
<l>Hadde die joncfrouwe omden here,</l>
<l>Ende mindene ilanc soe mere</l>
<l>Ende dedere om soeken ende spien,</l>
<l>Om dat sine gerne hadde gesien;</l>
<l n="11205">Mar daventure en wouts niet,</l>
<l>Wat si soect of wat si spiet,</l>
<l>Dat sine igerent hadde vonden;</l>
<l>Ende Venus, die minne, scoet haer tien stonden</l>
<l>Een strael in haer herte soe wel,</l>
<l n="11210">Dat hare nembermer ontvel;</l>
<l>Want die minne ward in hare</l>
<l>Soe starc, datmen oppenbare</l>
<l>An haer gewerke wel bekinde</l>
<l>Dat sine sere dullike minde;</l>
<l n="11215">Want si hier na om dese dinc</l>
<l>Gariette sinen broder vinc,</l>
<l>Alsic u hierna sal doen verstaen,</l>
<l>Maer ic moet eer, sonder waen,</l>
<l>Die aventuren u laten horen</l>
<l n="11220">Die gesciet sijn daer voren;</l>
<l>Want hierin seldi vinden al</l>
<l>Die aventuren groet ende smal,</l>
<l>Also alsi gescieden gereet.</l>
<l>Aldus quaemt toe, Godeweet,</l>
<l n="11225">Dat irste begin in enen dele,</l>
<l>Alsic u secge, vanden castele,</l>
<l>Dat hi dus geheten was,</l>
<l>Ende die minne oec na das</l>
<l>Om die ridders die Walewein scinde,</l>
<l n="11230">Dattene daerombe die joncfrouwe minde;</l>
<l>Dat seldi gewaerlike groet ende smal</l>
<l>Hierna vinden beschreven al.</l>
<l>Maer dit latic nu aldus wesen</l>
<l>Ende sal u vord van Artur lesen.</l>
</div>
<div type="chapter"><head type="chapter">XIX. <hi rend="italic">Vanden spere dat Walewein utetrac, ende van den vingerlinen, ende van Keyen. </hi></head>
<l n="11235">Daventure seget hier,</l>
<l>Dat Artur die coninc fier</l>
<l>Tenen paeschen hof helt,</l>
<l>Dat meeste daermen nie af telt,</l>
<l>Ende oec en vintmen in gere stede</l>
<l n="11240">Lesende noch gescreven mede</l>
<l>Dat nie so menich baroen was</l>
<l>In geen hof dat hi hielt vor das.</l>
<l>Nu plach die coninc te dien stonden</l>
<l>Alsi hof hilt metter tavelronden,</l>
<l n="11245">Dat hi niet eten wilde ter uren,</l>
<l>Hine hadde gehord nieuwe aventuren:</l>
<l>Dit was daer costume ende sede.</l>
<l>Ende te Kardoel plach hi altoes mede</l>
<l>Hof te houdene, ende oec dor das,</l>
<l n="11250">Om dat daer op die zee was.</l>
<l><pb n="77"/>Dus hilt hi hof te stonden;</l>
<l>Maer gene aventure en hebben si vonden,</l>
<l>Des die coninc was herde drove.</l>
<l>Men leide di taflen na haer behove,</l>
<l n="11255">Ende men ginc in, men ginc ut,</l>
<l>Om iet te vernemene over luut;</l>
<l>Maer men vernam daer op dien dach</l>
<l>Ne gene aventure daer an gelach.</l>
<l>Die coninc [hiet] eten heren Waleweine</l>
<l n="11260">Ende die ridders met hem gemeine,</l>
<l>Maer selve en wildi eten niet.</l>
<l>Des anders dages so es gesciet,</l>
<l>Datmen een scip daer heeft vernomen,</l>
<l>Dat daer te lande nu es comen,</l>
<l n="11265">Dat rikelijcste datmen ie gesach.</l>
<l>Die coninc ginc derward al dat hi mach,</l>
<l>Ende alle sine ridders mede;</l>
<l>Ende alsi quamen daer ter stede</l>
<l>Vonden si int scep ter stont</l>
<l n="11270">Enen doden riddere, gewont</l>
<l>Met enen harde groten scachte</l>
<l>Dor sinen lichame wel een gelachte,</l>
<l>Die op enen wagen lach.</l>
<l>Een gordel men an sine side sach,</l>
<l n="11275">Daer een halmelnier ane hinc,</l>
<l>Daermen ute trac na die dinc</l>
<l>Een paar letteren, daer men in las</l>
<l>Hoe die riddere gedoet was,</l>
<l>Ende dattene die gene soude wreken,</l>
<l n="11280">Die dat trinsoen ut soude treken.</l>
<l>Ende oec haddi an sine hant in scine</l>
<l>Vif guldene vingerline:</l>
<l>Die soude een ander ut trecken gerede,</l>
<l>Die soudene hulpen wreken mede;</l>
<l n="11285">Ende men mochten wreken nembermere</l>
<l>Dan oec metten selven spere.</l>
<l>Doen dit Keye hevet gehord</l>
<l>Quam hi vorden coninc voerd,</l>
<l>Ende bat vrindelike om die sake,</l>
<l n="11290">Dat hi hem daer af geve die wrake:</l>
<l>"Ende laet mi ut trecken trinsoen."</l>
<l>"U bede willic gerne doen,"</l>
<l>Sprac die coninc, "op desen dach."</l>
<l>Ende Keye ginc daer die riddere lach</l>
<l n="11295">Opten wagen, ende began</l>
<l>Te treckene; maer hine can</l>
<l>Den spere niet getrecken ut.</l>
<l>Doe trac na hem al over luut</l>
<l>Meliandelijs een riddere goet,</l>
<l n="11300">Maer hi trac al in onspoet.</l>
<l>Doen quam Lanceloet van Lac,</l>
<l>Die oec an dat spere trac;</l>
<l>Maer en can hem niet gescien.</l>
<l>Si waren tebarenteert van dien,</l>
<l n="11305">Dat hen ontfacht, alsict vernam.</l>
<l>Daerna trac min her Tristram,</l>
<l>Diet oec moeste laten daer.</l>
<l>Dus trocken si algader daer naer;</l>
<l>Maer het bleef al ongedaen.</l>
<l n="11310">Doen quam min her Walewein gegaen</l>
<l>Met enen gestadigen mode, Godweet,</l>
<l>Ende trac dat spere ut gereet,</l>
<l>Dat daer sulc beneet wel sere.</l>
<l>Doe bat die coninc Waleweine den here:</l>
<l n="11315">"Nu trect vord an die vingerline."</l>
<l>Hi trac, maer met en gere pine</l>
<l>En const hise daer gebringen ut.</l>
<l>Doen trocken si alle over luut,</l>
<l>Maer en bescoet hen niet een stroe.</l>
<l n="11320">Doen dede die coninc gebiden daertoe,</l>
<l>Datmen den doden riddere leide</l>
<l>Vore die zale optie wegesceide</l>
<l>Opten wagen, op aventure</l>
<l>Ofte daer ieman lede tier ure</l>
<l n="11325">Die daertoe dochte overluut,</l>
<l>Dat hi die vingerline trocke uut.</l>
<l>Ende doen dit al was gedaen</l>
<l>Ginc die coninc te hovewaerd saen;</l>
<l>Ende men leide taflen ende ginc eten.</l>
<l n="11330">Alles diesmen conde geweten</l>
<l>Brachtmen ten taflen daer, dat wet.</l>
<l>Ende binnen dien datmen dus et</l>
<l>Quam een riddere daer gereden,</l>
<l>Die de vingerline ut trac ter steden,</l>
<l n="11335">Ende voretse wech daer in sine hant.</l>
<l>Dit sach daer doe een seriant,</l>
<l>Ende sout den coninc secgen gaen,</l>
<l>Maer Keye heften wederstaen,</l>
<l>Ende seide dat hi swege daer of</l>
<l n="11340">Tot datmen geten hadde int hof.</l>
<l>Ende hierenbinnen es Keye gegaen</l>
<l>Ende sat op sijn ors saen,</l>
<l>Ende volgede den here met snelre vaerd</l>
<l>Al dat gelopen mochte sijn paert,</l>
<l n="11345">Tot an een bosch, daer hi vernam</l>
<l>Dat een riddere gereden quam</l>
<l>Op een cranc mager rosside.</l>
<l>Keye vrachdem doe ten tide</l>
<l>Warombe hi so sere vliet?</l>
<l n="11350">Die ander seide: "Oft gijt gebiet,</l>
<l>Een mijn meeste viant</l>
<l>Wilt mi doden nu te hant</l>
<l>Ende volget mi, dat secgic u."</l>
<l>Keye seide: "Blieft met mi nu:</l>
<l n="11355">Hine werd heden soe coene</l>
<l>Dat hi u iet bestaet te doene."</l>
<l>"Here, magic dan coenlijc bliven hier?"</l>
<l>"Jagi, al ware hi noch alse fier."</l>
<l>Ende binnen deser selver stede</l>
<l n="11360">Sagen si waer quam gereden</l>
<l>Gene riddere, ende heeft gesteken</l>
<l>Sinen viant ter irster queken,</l>
<l>Eert hem Keye benemen conde,</l>
<l>Soe dat hi doet viel ter selver stonde.</l>
<l n="11365">Dies balch hem Keye herde sere,</l>
<l>Ende seide: "Gi hebt mi gedaen onnere,</l>
<l>Want ic hadde desen goden man</l>
<l>In min geleide." "So wreket dan,"</l>
<l>Sprac die ander; "maer ic rade bat</l>
<l n="11370">Dat gijt laet varen nu ter stat,</l>
<l>Ende vaert daer gi hebt te doene."</l>
<l>Keye sprac: "Sidi soe coene,</l>
<l>Soe hoet u jegen mine steken,</l>
<l>Want ic salne op u wreken,</l>
<l n="11375">Wats gesciet." Dus scieden si</l>
<l>Om te bat te pongieren daer bi;</l>
<l>Ende Keye heeft den genen gesteken</l>
<l>Dat sijn spere moeste breken;</l>
<l>Ende die ander stakene weder</l>
<l n="11380">In die scoudere, dat hi viel neder</l>
<l>Vanden parde sere gewont.</l>
<l>Die ander litene licgen ter stont</l>
<l>Ende keerde saen sijn paerd,</l>
<l>Ende voer weder te woude waerd</l>
<l n="11385">Binnen desen hadde di coninc geten.</l>
<l>Doe quam die knape ende liet hem weten</l>
<l>Vanden riddere, die hadde genomen</l>
<l>Die vingerline, ende hoet hem benomen</l>
<l>Hadde Keye, dat hi sweech,</l>
<l n="11390">Want hi naden riddere creech.</l>
<l>Ende eer volseit waren die word</l>
<l>Soe quam een ander knape vord</l>
<l>Ende vertelde den coninc al die dinc,</l>
<l>Hoet met Keyen hier vore verginc,</l>
<l n="11395">Ende dat hi sere ware gewont.</l>
<l>Doe seide die coninc ter selver stont:</l>
<l>"Keye heft mi menegen toren gedaen."</l>
<l>Hi hitene halen harde saen,</l>
<l>Ende sine oec lachterlike begaden,</l>
<l n="11400">Dattie knapen gerne daden.</l>
<l><pb n="78"/>Si brachtene met scanden vor di heren.</l>
<l>Doe hitene di coninc met onneren</l>
<l>Lecgen in den kerker gevaen,</l>
<l>Dat daer scire was gedaen.</l>
<l n="11405">Nu selewi swigen van desen</l>
<l>Ende vord van Waleweine lesen.</l>
</div>
<div type="chapter"><head type="chapter">XX. <hi rend="italic">Hoe Walewein vacht jegen den swerten riddere. </hi></head>
<l>Daventure seit ons, sonder waen,</l>
<l>Alse Walewein dit heft verstaen,</l>
<l>Dattie vingerline sijn genomen,</l>
<l n="11410">Es vor sinen oem comen</l>
<l>Ende seide: "Here, nu eest tijt:</l>
<l>In hebbe nu geen langer respijt,</l>
<l>Ic moet den riddere wreken varen;</l>
<l>Maer mi es nu verre ontfaren</l>
<l n="11415">Die de vingerline heeft genomen:</l>
<l>In weet waer ic an hem sal comen;</l>
<l>Ende in magene wreken niet</l>
<l>Sonder heme, wats gesciet."</l>
<l>Dus nam hi haestelike orlof</l>
<l n="11420">Ende heeft geruemt des conincs hof,</l>
<l>Soe met haesten, dat hi vergat</l>
<l>Sijn trinsoen daer ter stat,</l>
<l>Daer hi den riddere met wreken soude.</l>
<l>Dus quam hi gereden tenen woude,</l>
<l n="11425">Also alsi den riddere sueken dachte,</l>
<l>Daer hi tsnachts in vernachte.</l>
<l>Des morgens vor hi rechte vort.</l>
<l>Daer heeft hi enen herde verhord,</l>
<l>Dien hi vragede ofte daer bi</l>
<l n="11430">Igerent enege herberge si?</l>
<l>Die herde seide: "Neent, twaren,</l>
<l>Die gi tramer mocht hervaren,</l>
<l>Dan des swarts ridders hier bi,</l>
<l>Die oec die quaetste riddere si</l>
<l n="11435">Die nu levet; wats gesciet,</l>
<l>Daer ne radic u te varne niet;</l>
<l>Daer ne quam oec nie geen man</l>
<l>Hine moeste met scanden sceden van dan.</l>
<l>Ic was enewerf daer gaen eten;</l>
<l n="11440">Maer dat was mi soe gemeten</l>
<l>Met groten slagen, dat verstaet,</l>
<l>Dat is mins levens wiste geen raet.</l>
<l>Hi hevet mengen riddere doet,</l>
<l>Ende daer af heeft hi die hoede al bloet</l>
<l n="11445">Gesteken op staken, dat verstaet,</l>
<l>Op enen muer, die daer gaet</l>
<l>Al om sine borch. Ende dit doet hi</l>
<l>Dat men sal weten verre ende bi</l>
<l>Sine scalcheit ende sine quaethede."</l>
<l n="11450">Doe sprac Walewein: "Es dit sijn sede,</l>
<l>Soe motic ember varen daer.</l>
<l>Ic bidde u, dat gi mi volget naer."</l>
<l>"Hulpe. here, in sulc verdriet</l>
<l>Om al die werelt en volhdic u niet;</l>
<l n="11455">Want gi ende ic waren doet."</l>
<l>"Wiset mi dan den wech al bloet</l>
<l>Soe dat icker toe mach comen."</l>
<l>"Here, ic sal u den wech wel nomen,</l>
<l>Ende den casteel u wisen van verren;</l>
<l n="11460">Maer dan willic vlien sonder merren,</l>
<l>Want mi gruwelt daer of wel sere."</l>
<l>Doen sprac min her Walewein die here:</l>
<l>"Nu leide mi tote daer, in gere niet el."</l>
<l>Die knape leidene derward wel</l>
<l n="11465">Tote dat Walewein den casteel sach:</l>
<l>Doe kerde die knape al dat hi mach.</l>
<l>Ende Walewein voer met groter cracht,</l>
<l>Ende vant daer op die borchgracht</l>
<l>Die hovede staende optie stake,</l>
<l n="11470">Gelijc hem hadde geseit die knape.</l>
<l>Hi vant die porte open daer.</l>
<l>Hi reet daer in al sonder vaer,</l>
<l>Ende quam ter zalen gereden toe:</l>
<l>Daer vant hi ene tafle doe</l>
<l n="11475">Gericht staen met allen dingen</l>
<l>Diemen teneger taflen mochte bringen,</l>
<l>Van spisen ende wine mede;</l>
<l>Maer hi vant in gere steden</l>
<l>Man no vrouwe, dat secgic u,</l>
<l n="11480">Dine mochten berechten nu.</l>
<l>Hi bant sijn pert ende ginc eten</l>
<l>Alsoe gewapent, suldi weten;</l>
<l>Op aventure wat hem makende si</l>
<l>Leide hi hem helm ende scilt bi</l>
<l n="11485">Ende sat gegord met sinen sweerde,</l>
<l>Want hi dat eten sere begeerde.</l>
<l>Drie knapen quamen daer doe gegaen,</l>
<l>Die hem tetene brachten saen,</l>
<l>Ende scieden sonder te sprekene word.</l>
<l n="11490">Ende rechte binnen desen quam vord</l>
<l>Die here gereden, gewapent wel,</l>
<l>Ende sprac alse een riddere fel</l>
<l>Te Waleweine waerd: "Betaelt, vasseel,</l>
<l>Gij moet hier gulden nu een deel</l>
<l n="11495">Die spise die gi hebt verteert."</l>
<l>Walewein seide: "Sidi hier weert,</l>
<l>Segt wat ic verteert hebbe nu,</l>
<l>Ic wilt hier gerne gelden u."</l>
<l>Die waerd seide: "Dijn gelach,</l>
<l n="11500">Ic segt di wel, dats een slach</l>
<l>Die thovet ende lichame sceden doet.</l>
<l>Dus heeft hier betaelt menech ridder goet;</l>
<l>Ende al waerdi grave oft coninc,</l>
<l>Gine betaelt hier met ander dinc:</l>
<l n="11505">Ende dit es trecht vanden castele."</l>
<l>Walewein sprac: "Here, dit ware vele.</l>
<l>Ja, ende oft ic mi mochte verweren</l>
<l>Jegen u, soude mi dan deren</l>
<l>Uwe maisnide oft u vriende,</l>
<l n="11510">Soe stoet mi dan herde onsiende."</l>
<l>Die swerte seide: "Ontsiet u niet,</l>
<l>Dat u nembermer verdriet</l>
<l>Nieman sal doen die mi angeet."</l>
<l>Doe bat hem Walewein gereet:</l>
<l n="11515">"Laet mi nu eten drie morsele,</l>
<l>Dan nemt dats u werd te dele</l>
<l>Van minen hoefde." "Bi Gode, dat si:</l>
<l>Ic geefs di orlof; et ende haesti,</l>
<l>Du heves des etens wel te done."</l>
<l n="11520">Ende binnen dien Walewein die cone</l>
<l>Nam sinen helm ende sijn sward</l>
<l>Ende sinen scilt, ende metter vard</l>
<l>Wapendi hem. Doe sprac saen</l>
<l>Die swerte: "Ic hebbe nu gedaen</l>
<l n="11525">Ene sotheit, dat ic u orlof gaf</l>
<l>Tetene: gi hebt mi bedrogen;</l>
<l>Maer uwe ors dat hier staet</l>
<l>Seldi darven om dese daet;</l>
<l>Dat salic u doen ongereet."</l>
<l n="11530">Doen lietdijt in ene camere gereet</l>
<l>Ende sloet daerin, ende seide:</l>
<l>"Nu weert u, riddere, sonder beide,</l>
<l>Of ic dorride u nu ter ure."</l>
<l>Walewein spranc an enen mure</l>
<l n="11535">Ende seide: "Dits u scande groet,</l>
<l>Dat gi mi bestaet te voet:</l>
<l>Woudi mi geven min Gringalet</l>
<l>Soe ware de strijt gedeilt bet."</l>
<l>"Nenic, vassael; maer hoet u</l>
<l n="11540">Ofte ic doreride u nu:</l>
<l>Ic hebbe u te lange laten spreken."</l>
<l>Mettien heeft hij Waleweine gesteken</l>
<l>Op sinen scilt jegen die want,</l>
<l>Dat sijn spere brac toter hant,</l>
<l n="11545">Soe dat Walewein cleven dochte</l>
<l><pb n="79"/>An die want. Ende Walewein brochte</l>
<l>Enen slach met beiden handen,</l>
<l>Ende sloech tpart int hovet toten tanden,</l>
<l>Soe dat ter eerden doet viel neder.</l>
<l n="11550">Doe liep met haesten di swerte weder</l>
<l>In die camere al ongelet</l>
<l>Daer hi gedaen hadde tGringalet,</l>
<l>Ende sater op met snelre vart,</l>
<l>Ende so weder te Waleweine ward,</l>
<l n="11555">Ende seide: "Gi hebt min part doet,</l>
<l>Daer ic nie af sach genoet;</l>
<l>Ende nu hebbic hier duwe bescreden:</l>
<l>Nu kiest hier vollijc ter steden,</l>
<l>Ic sal u deilen hier een spel:</l>
<l n="11560">Doetdi dit ors, ic segt u wel,</l>
<l>Ende mogedi mi verwinnen ter steden,</l>
<l>Soe moetti sonder ors henen sceden;</l>
<l>Ende spaerdi dors ende blive ic doet,</l>
<l>So hebdi weder u ors ter noet."</l>
<l n="11565">Walewein peinsde in sinen moet,</l>
<l>Sijn ors ware hem gewonnen goet;</l>
<l>"Maer min wedersake es so fel,</l>
<l>Sparic dors, ic weet dit wel,</l>
<l>Dat icker min lijf omme mochte laten."</l>
<l n="11570">Doe sprac Walewein: "Bi karitaten.</l>
<l>In spare dors niet een ord,</l>
<l>Ic slaet doet, comdi vord.</l>
<l>Maer wildi ere ende prijs ontfaen</l>
<l>Soe beet te voet ende laet ons saen</l>
<l n="11575">Becorten hier nu desen strijt.</l>
<l>Verwindi mi, des seker sijt,</l>
<l>Soe mogedi min ors behouden:</l>
<l>Dan es u dat uwe wel vergouden,</l>
<l>Want beter ors dan dat es</l>
<l n="11580">En sagic nie, des sijt gewes."</l>
<l>Die swerte riddere trac achter ward</l>
<l>Ende pensde: "Hets gewonnen selc part:"</l>
<l>Ende beette ende wilde vechten te voet.</l>
<l>Doe quam Walewein in sijn gemoet,</l>
<l n="11585">Ende die swerte quam hem jegen,</l>
<l>Ende heeft op Waleweine geslegen</l>
<l>Enen soe vresseliken slach,</l>
<l>Daer hem Walewein ontsien af mach;</l>
<l>Want hi sloech den scilt al dore</l>
<l n="11590">Ende maecte hem in sijn lijf ene score,</l>
<l>Datter ute quam geronnen dbloet.</l>
<l>Ende Walewein die wederstoet</l>
<l>Den swerten daer met enen slage,</l>
<l>Soe dat hi hem ene grote vlage</l>
<l n="11595">Vanden halsberge sloech vor waer.</l>
<l>En haddi hem niet ontsprongen daer</l>
<l>Hi ware daer bleven opter stat.</l>
<l>Daer ward gegeven menech plat:</l>
<l>Daer geduerde dus die strijt</l>
<l n="11600">Starkelike toter vespertijt.</l>
<l>Walewein dochte hem ende was in vare,</l>
<l>Ende waende dattie duvel ware,</l>
<l>want hine quam nie vor das</l>
<l>Daer hi soe sere verladen was</l>
<l n="11605">Alse hi van desen riddere was nu.</l>
<l>Ende al dat selve, dat secgic u,</l>
<l>Soe dochte den swerten daer oec mede.</l>
<l>Hi was in anxte nu ter stede;</l>
<l>Haddi met eren connen ontgaen</l>
<l n="11610">Hine hadde daer niet langer gestaen.</l>
<l>Nie sach man so groten wijch:</l>
<l>Elc vacht daer op sinen crijch,</l>
<l>Ende in groten moede mede.</l>
<l>Waleweine geviel daer ter stede</l>
<l n="11615">Dat hi den swerten gaf enen slach,</l>
<l>Dat hi ne horde noch en sach,</l>
<l>Ende stont verduselt al met allen,</l>
<l>Gelijc als oft hi soude vallen.</l>
<l>Ende alse Walewein dat gesach</l>
<l n="11620">Ran hi op hem al dat hi mach</l>
<l>Met sinen scilde, ende stieten neder,</l>
<l>Ende spranc op sinen lichame weder,</l>
<l>Ende hiltene onder hem op deerde</l>
<l>Ende stitene metten apple vanden sweerde,</l>
<l n="11625">Ende ontbant den helm entie colire.</l>
<l>Doe riep die swerte riddere scire:</l>
<l>"Genade, here, ic ben verwonnen nu.</l>
<l>Ontfarmt mins, des biddic u."</l>
<l>Her Walewein seide: "Gi sijt wel sot,</l>
<l n="11630">Dan gi genade bid, alsulp mi God,</l>
<l>Den genen die gi doden wout.</l>
<l>Nu segt mi wat gi doen sout,</l>
<l>Bi uwer trouwen, oft dus stode mi?"</l>
<l>"Ay here, ic dochte dat gi</l>
<l n="11635">Mi te wreder sout nu wesen</l>
<l>Seidic u die waerheit van desen."</l>
<l>Walewein seide: "Ic wilt weten nu."</l>
<l>"Bi Gode, here, soe soudic u</l>
<l>Thoeft afslaen hier ter stede."</l>
<l n="11640">Doe seide Walewein: "Gi geeft gerede</l>
<l>U vonnesse, her riddere, dat secgic u."</l>
<l>"Ay here," sprac hi, "gine sult mi nu</l>
<l>Niet doden, al hebbic dit geseit;</l>
<l>Ende seidic anders, ic loge, Godweit."</l>
<l n="11645">Walewein sprac: "Bericht mi saen</l>
<l>Van desen costumen die hier staen:</l>
<l>Hoe comt dat gi thovet slaet of</l>
<l>Hen allen di comen in u hof?"</l>
<l>"Ic segt u, here, bi mire trouwe</l>
<l n="11650">Dat heeft mi gedaen ene joncfrouwe,</l>
<l>Die ic minne soe utermaten,</l>
<l>Ende si en laet hare niet gesaten</l>
<l>Dat si mi weder wilt minnen iet.</l>
<l>Ic hebbe hare gedaen menech verdriet</l>
<l n="11655">Ende gewoest ende geberd haer lant.</l>
<l>Doen dede si crieren te hant</l>
<l>Enen tornoy: die dien verwinnen</l>
<l>Conde soutsi gerne minnen.</l>
<l>Ten tornoie quamic dor hare,</l>
<l n="11660">Daer menech ridder was vorbare</l>
<l>Om te winne die joncfrouwe waerde.</l>
<l>Margilans vanden Boegarde</l>
<l>Deet daer harde wel met eren:</l>
<l>Hi dede die onse al achter keren</l>
<l n="11665">Ende sloger vele ende vinc.</l>
<l>Doe quamic op hem om dese dinc</l>
<l>Ende stacken achter ende gewan</l>
<l>Met mire vromecheit al onse man.</l>
<l>Doe hilt daer noch een ridder coene</l>
<l n="11670">Onder den tor, met enen ponione,</l>
<l>Ende dede crieren menechfoude</l>
<l>Oft daer ieman josteren woude:</l>
<l>Derward rindic met snelre vart</l>
<l>Ende stac den genen ende sijn part,</l>
<l n="11675">Dat hi so verduesselt was,</l>
<l>Dat ickene vinc, ende leverdene na das</l>
<l>Minen knapen, dine vorden nu</l>
<l>In min gevancnesse, secgic u.</l>
<l>Doen riep die joncfrouwe lude tot mi,</l>
<l n="11680">Dat ic harre minnen werdech si,</l>
<l>Op dat ict alsoe vord volinde.</l>
<l>Mijn herte dise sere minde</l>
<l>Was soe blide daer ter stede,</l>
<l>Dat ic daerna vier joesten dede</l>
<l n="11685">Jegen starke ridders ende fire,</l>
<l>Ende stacse daer af oec alle vire.</l>
<l>Int leste en was daer nieman so cone</l>
<l>Die meer dorste bestaen te done</l>
<l>Te tornierre jegen mi;</l>
<l n="11690">Ende ic hadde algader dat gecri</l>
<l>Vanden tornoie. Ende binnen desen</l>
<l>Quaemt also alst moeste wesen,</l>
<l>Dat een riddere met scilde, met spere,</l>
<l>Quam ende hadde tornirens gere.</l>
<l n="11695">Ic reet op hem ende stakene so sere,</l>
<l><pb n="80"/>Dat in stucken brac min spere;</l>
<l>Ende hi stac mi soe onsote weder,</l>
<l>Dor curie, dor halsberch, dor leder,</l>
<l>Dat ic ter eerden viel ter stonde,</l>
<l n="11700">Ende maecte mi ene grote wonde,</l>
<l>Soe dat ic nemmer ne mochte.</l>
<l>Ende hi quam vord ende gerochte</l>
<l>Daer die joncfrouwen lagen gereet.</l>
<l>Doe warp si neder haer hoeftcleet</l>
<l n="11705">Ende gaeft den riddere op rechte minne,</l>
<l>Ende gaf den riddere daer te kinne</l>
<l>Dat si sine vriendinne wilde wesen.</l>
<l>Waleweine hoerdic nomen desen,</l>
<l>Die mi vanden orsse maecte woeste.</l>
<l n="11710">Ay mi, der jamberliker joeste</l>
<l>Die mi gesciede daer vor hen allen,</l>
<l>Daer ic so lachterlike moeste vallen.</l>
<l>Dus verlosic die welgedane,</l>
<l>Die scone, die gode, dier ic in wane</l>
<l n="11715">Te voren af was: dits mi swaer.</l>
<l>Walewein voer en wech van daer,</l>
<l>Ende si blevene minnende vord.</l>
<l>Ende oec hebbic sider verhord</l>
<l>Dat sine te voren minde al bloet,</l>
<l n="11720">Om dat hi sloech die ridders doet</l>
<l>Die haren casteel hadden ontcracht,</l>
<l>Daer Galaet hier vore ombe vacht.</l>
<l>Die ridders ontfloen hen som aldaer,</l>
<l>Ende her Walewein gemoetetse daer naer</l>
<l n="11725">Ende sloechse doet; ende daer omme, here,</l>
<l>Werd sine minnende harde sere;</l>
<l>Maer die minne haddic hare</l>
<l>Doen vergeten al oppenbare</l>
<l>Te dien tornoie in alre wijs,</l>
<l n="11730">En hadde gedaen dat lede pongijs,</l>
<l>Daer ic u hier te voren af seide.</l>
<l>Here, dit sijn alle die waerheide;</l>
<l>Ende hier omme hebbic den nijt gedragen</l>
<l>Ende hen alle thoeft af geslagen,</l>
<l n="11735">Op aventure oft hier iet quame</l>
<l>Walewein, ende ic hem tsine oec name.</l>
<l>Ende om hem hebbic al gedaen;</l>
<l>Ende ic wane oec hi es cume ontgaen</l>
<l>In hebbene doet, dat secgic u.</l>
<l n="11740">Ay live here, ontfarmt mins nu,</l>
<l>Ende ontfaet mi: ic werde u man,</l>
<l>Ende wille u dienen min leven vort an</l>
<l>Ende over al vord in staden staen."</l>
<l>Waleweine ontfermets ende heften ontfaen</l>
<l n="11745">Op ene vorwarde, dat hi ter stede</l>
<l>Sijn man werde, ende vorward mede</l>
<l>Nembermer riddere en sla te doet</l>
<l>En dade hem kinlike die noet,</l>
<l>Oft hine haddere recht toe.</l>
<l n="11750">Dit sekerdi Waleweine alsoe</l>
<l>Bi trouwen scire in sine hant.</l>
<l>Dus werd die strijt versoent thant,</l>
<l>Ende Walewein die nam doe orlof</l>
<l>Ende wilde rumen saen dat hof;</l>
<l n="11755">Ende die riddere bat hem houde,</l>
<l>Dat hi met hem bliven soude;</l>
<l>Maer Walewein en wilde bliven niet.</l>
<l>Die seide die ander: "Wats gesciet,</l>
<l>Ic sal met u dan udewerd varen."</l>
<l n="11760">Walewein seide: "Ic lovet wel, twaren."</l>
<l>Dus voren si te gadere daer</l>
<l>Ende quamen gereden scire daernaer</l>
<l>In een wout, daer si vernamen</l>
<l>Daer jagers gereden quamen</l>
<l n="11765">Ende velden enen witten herte.</l>
<l>Alse dit heeft vernomen die swerte</l>
<l>Riddere, die met Waleweine daer quam,</l>
<l>Ward hi tornech ende sere gram</l>
<l>Ende reet derward met haesten groet</l>
<l n="11770">Ende wildense hebben geslegen doet.</l>
<l>Die jagers waren in groten vare;</l>
<l>Maer Walewein bescuddese daer nare,</l>
<l>Dies si hem dancten herde sere.</l>
<l>Daer na baden si den here,</l>
<l n="11775">Dat hi haer gast wilde wesen.</l>
<l>Walewein antwerde hen mettesen:</l>
<l>"Ic vare met u. Nu blijft gesont,"</l>
<l>Sprac hi ten swerten riddere ter stont.</l>
<l>Die swerte seide: "Vard met onsen here.</l>
<l n="11780">Hebdi mins te done embermere,</l>
<l>Latet mi weten, ic come tot u."</l>
<l>Walewein seide: "Danc hebt nu."</l>
<l>Dus sciden si daer inden pleine.</l>
<l>Nu salic u secgen van Waleweine</l>
<l n="11785">Ende vander joncfrouwen van Galestroet,</l>
<l>Die om Waleweine dogede noet.</l>
</div>
<div type="chapter"><head type="chapter">XXI. <hi rend="italic">Van Waleweine ende der joncfrouwe van Galestroet, ende hoe hi sinen broder verloeste. </hi></head>
<l>Die aventure sal u tellen</l>
<l>Van Waleweine ende sinen gesellen,</l>
<l>Dine genoet hadden daer.</l>
<l n="11790">Si senden enen knape daer naer,</l>
<l>Die dapperlike vore reet,</l>
<l>Die der joncfrouwen seide gereet</l>
<l>Dattie witte hert es gevaen,</l>
<l>"Al daer toe sach, sonder waen,</l>
<l n="11795">Die swerte riddere; maer wetet dat</l>
<l>Wi waren bleven daer ter stat,</l>
<l>En had gedaen een riddere fijn,</l>
<l>Die u gast sal tavont sijn;</l>
<l>Die bescudde ons, sonder waen:</l>
<l n="11800">Vrouwe, dien suldi wel ontfaen,</l>
<l>Want hi heves wale verdient</l>
<l>Dat gi sijt sijn gode vrient."</l>
<l>Die joncfrouwe was blide daer of,</l>
<l>Ende dede versiren al haer hof</l>
<l n="11805">Om Waleweine blide te maken,</l>
<l>Die gereden quam metten knapen</l>
<l>Dore die stat, die scone was.</l>
<l>Daer sach hi in, sijt seker das,</l>
<l>Meer sirheiden dan hi sach nie</l>
<l n="11810">In negene stede vor die.</l>
<l>Ende binnen desen heeft hi vernomen</l>
<l>Porters jegen hem daer comen,</l>
<l>Dine vrindelike ontfaen.</l>
<l>Die joncfrouwe sinde oec saen</l>
<l n="11815">Ene joncfrouwe jegen hem daer,</l>
<l>Die si gehouden hadde menech jaer,</l>
<l>Om dat si was van Carmeloet,</l>
<l>Ende si die ridders kinde al bloet,</l>
<l>Die tArturs hove behoren nu,</l>
<l n="11820">Ende meest om Waleweine dat secgic u,</l>
<l>Om dat sine soude doen kinnen hare.</l>
<l>Nu sinde si dese joncfrouwe daer nare</l>
<l>Om te sine wie hi was.</l>
<l>Ende doen si werd geware das,</l>
<l n="11825">Dat was Walewein, nam sine tien tiden</l>
<l>Bider hant, ende leitdene besiden,</l>
<l>Ende sprac: "Here, ic segt u bloet,</l>
<l>Lietdi uwer name, gi sijt doet;</l>
<l>Maer wildi, ic sal u raden wale.</l>
<l n="11830">Alse gi comt vord in die zale</l>
<l>Vor mire joncfrouwen, so salic voren</l>
<l>Spreken, dat sijt alle horen:</l>
<l>"Her Keye de drossate, willecome."</l>
<l>Ende alsic u aldus dan nome,</l>
<l n="11835">Soe antwerd mi saen ten kere:</l>
<l>Dit mogedi doen met groter ere,</l>
<l>Ende laet mi vord gewerden dan."</l>
<l>Walewein seide: "Dus vangict an."</l>
<l>Die joncfrouwe keerde weder saen</l>
<l n="11840">Ende dede harre joncfrouwen verstaen</l>
<l><pb n="81"/>Dat Keye ware, die daer quame.</l>
<l>"Dat es hi," seit si, "in duvels name."</l>
<l>"Dies en canic geloven niet,</l>
<l>Dat hem dese ere es gesciet,</l>
<l n="11845">Dat hi vanden swerten riddere nu</l>
<l>Mine jagers verloeste, dat secgic u."</l>
<l>Ende binnen dat si mede staen</l>
<l>Quam Walewein daer binnen gegaen;</l>
<l>Ende alsene die joncfrouwe heeft vernomen</l>
<l n="11850">Die te voren tot hem was comen,</l>
<l>Riep si lude ende sere mettesen:</l>
<l>"Her Keye, willecome moetti wesen."</l>
<l>Her Walewein sprac: "God lone u, joncfrouwe."</l>
<l>Doen hietene willecome di vrouwe</l>
<l n="11855">Ende oec alle die andere mede.</l>
<l>Die vrouwe sprac aldaer ter stede:</l>
<l>"Her Keye, weltijt sagedi iet</l>
<l>Heren Waleweine?" "Vrowe, doe ic sciet</l>
<l>Van Karlioen do was hi daer</l>
<l n="11860">In hogen, blide ende sonder vaer."</l>
<l>Doe deetsi knapen comen saen,</l>
<l>Die hem sine wapine af hebben gedaen.</l>
<l>Doe deetsi hem bringen scire</l>
<l>Enen mantel harde dire.</l>
<l n="11865">Doe nam sine daer metter hant</l>
<l>Ende leidene in ene capelle thant,</l>
<l>Die bat ende scoenre gescreven was</l>
<l>Den enege daer ic nie af las.</l>
<l>In midden die capelle hinc een horen:</l>
<l n="11870">Nie werd geen minsce geboren</l>
<l>Die beteren horen hadde gesien.</l>
<l>Ende in dien horen stac mettien</l>
<l>Balsemene, mirre ende wiroec</l>
<l>Ende alrehande cruet, dat so wel roec,</l>
<l n="11875">Dat hem dochte dies gelike,</l>
<l>Dat hi was in een hemelrike.</l>
<l>Si leitdene allettel vord mettien:</l>
<l>"Ende al dat gi noch hebt gesien</l>
<l>En es niet, her riddere, twaren,</l>
<l n="11880">Jegen dat ic sal hier oppenbaren."</l>
<l>Doe toende si hem een graf aldaer,</l>
<l>Dat si hadde doen maken, vorwaer,</l>
<l>Soe dire ende soe behindelike,</l>
<l>Dat nie man sach des gelike:</l>
<l n="11885">Daer was ene venstre gemaect an</l>
<l>Met sulker liste, dat geen man</l>
<l>Nembermer geweten ne soude:</l>
<l>Die dede si op alsi woude,</l>
<l>Ende wie daer binnen sach al bloet</l>
<l n="11890">Deetsi die vinstere slaen te doet,</l>
<l>Want si sneet alse een swaerd.</l>
<l>Si trac ene clinke daer ter vart,</l>
<l>Ende die vinstre scoet op wel sciren,</l>
<l>Dat Walewein ne wiste in wat maniren,</l>
<l n="11895">Ende si dede hem doe inward sien.</l>
<l>Daer sach hi dmeeste wonder mettien.</l>
<l>Doe sprac die vrowe stille daer nare:</l>
<l>Owi, oft dit Walewein nu ware,</l>
<l>Dien ic minne soe oversere,</l>
<l n="11900">Hine ontginge mi nembermere."</l>
<l>Doen al dit was gedaen</l>
<l>Sijn si in die capelle gestaen</l>
<l>Ende spraken van messeliken dingen.</l>
<l>Die joncfrouwe en conste haer niet bedwingen,</l>
<l n="11905">Sine seide Waleweine alle die saken</l>
<l>Waeromme si dit hadde doen maken.</l>
<l>"Her Keye, nu hord al hier ter stede:</l>
<l>Dit graf ende dese venstre mede</l>
<l>Sijn gemaect lude ende stille</l>
<l n="11910">Om mijns heren Waleweins wille,</l>
<l>Om dat ickene hier met doden soude</l>
<l>Alsic dese vinstere nederlaten woude.</l>
<l>Als hijt daer binnen waende besien</l>
<l>Soe soudicse dus nederlaten".... Mettien</l>
<l n="11915">Sloech si op die clinke weder,</l>
<l>Ende die vinstere viel daer neder,</l>
<l>Ende sloet soe vaste, dat verstaet,</l>
<l>Datter niet tuscen en mochte een draet</l>
<l>Gebliven, hine moeste kerven ontwee.</l>
<l n="11920">"Her Keye, nu hort mi vortwerd mee.</l>
<l>Ende als hi doet ware, dan oec wet,</l>
<l>Soe soudic mi selven doden met,</l>
<l>Ende soude ons doen dan ter stont</l>
<l>In dit graf, mont ane mont.</l>
<l n="11925">Her Keye, dat ic u dit make in inne</l>
<l>Dat doet mi di starke minne</l>
<l>Daer ic om hem af ben gevaen."</l>
<l>Doen dede si hem vord verstaen</l>
<l>Waer af irst die minne quam:</l>
<l n="11930">Om dat hi den ridders haer leven nam</l>
<l>Die Galate ontreden ter stat</l>
<l>Doe hi den toren wan vor dat,</l>
<l>Daer Galate gesciede groet wonder,</l>
<l>Dien die joncfrouwe nu hadde onder,</l>
<l n="11935">Ende diemen hier vore oec hiet met</l>
<l>Der joncfrouwen casteel, dat wel wet,</l>
<l>Ende diemen daerna hiet Galastroet</l>
<l>Na Galate, om dat hi uter noet</l>
<l>Den casteel halp gerede.</l>
<l n="11940">Si telde oec vord daer ter stede</l>
<l>Vanden tornoye, die was daer naer,</l>
<l>Dien si beropen dede oec daer;</l>
<l>Si seide vanden swerten riddere mede,</l>
<l>Hoe dat hijt so wel daer dede,</l>
<l n="11945">Dat hi tgeruechte hadde al daer:</l>
<l>"Doen quam min her Walewein daer naer</l>
<l>Ende stakene daer neder vor ons allen.</l>
<l>Doe moeste hem di prijs gevallen,</l>
<l>Want hi den tornoy algader verwan.</l>
<l n="11950">Doe gavic den edelen man</l>
<l>Mijn hoeftcleet, ende boet hem daer</l>
<l>Sijn lief te sine, al oppenbaer;</l>
<l>Maer hine achte noit so vele op das</l>
<l>Dat hi noit sint quam daer ic was."</l>
<l n="11955">Walewein seide der joncfrouwen gereet:</l>
<l>"Minnetdi mi, dat ware mi leet,</l>
<l>Alsoe als gi heme nu doet:</l>
<l>Hi sal u scuwen, es hi vroet;</l>
<l>Maer ic hope hi vinden soude</l>
<l n="11960">Genade oft hise soeken woude."</l>
<l>"Dies en darf hi hopen niet,</l>
<l>Dat hi mi mochte ontgaen iet</l>
<l>Metten live; ic segt al bloet,</l>
<l>Ic haddene liver bi mi al doet</l>
<l n="11965">Dan hi mi ontvore weder,</l>
<l>Want hine soude niet willen neder</l>
<l>Lecgen sine aventuren, wetic wale.</l>
<l>Oec hebbic hier nu te desen male</l>
<l>Gariette sinen broder gevaen,</l>
<l n="11970">Ende doene geesselen ende slaen</l>
<l>Elkes dages dor sinen wille.</l>
<l>Dit segt hem oec lude ende stille</l>
<l>Als gine siet. Es hi soe vrome,</l>
<l>Dat hi om sinen broder come</l>
<l n="11975">Ende bescudde hier, oft hi mach,</l>
<l>Den menegen swaren, groten slach,</l>
<l>Dien hi ontfaet al hier ter stede,</l>
<l>Ende den menegen honger mede."</l>
<l>Alse Walewein dat verstoet</l>
<l n="11980">Was hi drove in sinen moet;</l>
<l>Ende banderside was hi blide ter stonden</l>
<l>Dat hi sinen broder hadde vonden,</l>
<l>Dien hi lange hadde verloren.</l>
<l>Doe sprac Walewein: "Hier machmen horen,</l>
<l n="11985">Joncfrouwe, grote wonderlijchede.</l>
<l>Wiste Walewein nu ter stede</l>
<l>Dat gi sinen broder doet dit dogen,</l>
<l>Hine soude u nembermer minnen mogen;</l>
<l>Maer wildi Garitte geven mi nu</l>
<l n="11990">En wech te vorne, ic swerd u,</l>
<l><pb n="82"/>Dat ic Waleweine ende heme mede</l>
<l>Binnen ere maent bringe gerede</l>
<l>Te vechtene jegen hen drien,</l>
<l>Die beste die gi vint te dien;</l>
<l n="11995">Ende connen si hen bescudden daer,</l>
<l>Soe bliven quite dan daer naer;</l>
<l>Ende connen duwe die twee verwinnen</l>
<l>Soe comen si gevaen hier binnen."</l>
<l>"Neen, men magene mi niet ontalen,</l>
<l n="12000">Walewein en comene selve halen.</l>
<l>Ende wildi, gi seltene margen sien</l>
<l>Udewerd leiden." Ende mettien</l>
<l>Quamen twee knapen daer toe saen:</l>
<l>"Vrouwe, men mach eten gaen."</l>
<l n="12005">Doe gincmen eten daer ter vart,</l>
<l>Daer te etene gedient ward</l>
<l>Van alre dinc, van alre spisen,</l>
<l>Soe datment niet conste volprisen</l>
<l>Die sonderlinge gerechten daer.</l>
<l n="12010">Ende naden etene oppenbaer</l>
<l>Quam die joncfrouwe van Karmeloet,</l>
<l>Die Waleweine hier vore dor noet</l>
<l>Keye hiet: hi namse saen</l>
<l>Ende es vor ene venstere gegaen,</l>
<l n="12015">Ende bat hare om raet ter stede</l>
<l>Sinen broder te verloessen mede.</l>
<l>Die joncfrouwe sprac: "Hoe soet gaet,</l>
<l>Ic sal u geven goeden raet:</l>
<l>Mergen suldi vroech opstaen</l>
<l n="12020">Ende sult en wech varen saen</l>
<l>Tote achter genen boegart,</l>
<l>Ende ic sal van binnen comen ter vard,</l>
<l>Ende sal u in laten sonder lette</l>
<l>Daer besiden, te genen wikette.</l>
<l n="12025">Daer selen uwen broder bringen</l>
<l>Drie starke ribaude sonderlinge,</l>
<l>Dine geesselen selen daernaer:</l>
<l>Dan suldi vorward comen daer,</l>
<l>Ende slaet di quadien doet,</l>
<l n="12030">Ende nemt uwen broder dan al bloet</l>
<l>Ende vortene met u henen dan.</l>
<l>Ic sal oec vlien al dat ic can</l>
<l>Vaste henen te Karmeloet;</l>
<l>Want blevic hier, ic ware doet."</l>
<l n="12035">Walewein dancte der joncfrouwen,</l>
<l>Ende swoer daer bi sire trouwen,</l>
<l>Hi sout haer lonen wel daer naer.</l>
<l>Dus scieden si beide al daer,</l>
<l>Ende Walewein wilde nu slapen gaen,</l>
<l n="12040">Dat daer scire was gedaen.</l>
<l>Des ander dages daer na doe</l>
<l>Stont op Walewein harde vroe,</l>
<l>Ende wapende hem ende danen sciet,</l>
<l>Aldaer hem die joncfrouwe riet.</l>
<l n="12045">Ende doe ten wikette quam</l>
<l>Die dore hi ombesloten vernam.</l>
<l>Doe voer hi in saen daernaer,</l>
<l>Ende barch hem. Doe sach hi daer</l>
<l>Scire die ribaude gereet,</l>
<l n="12050">Die sinen broder brachten gecleet,</l>
<l>Ende gingenne gesselen ende slaen</l>
<l>Met starken royen, sonder waen.</l>
<l>Si slogene so vresselike,</l>
<l>Dat hi riep jamberlike</l>
<l n="12055">Tenden een menichwerven:</l>
<l>"Hulpe. acharme, ic moet sterven.</l>
<l>Ay broder, her Walewein waer sidi.</l>
<l>Hoe lettel wetti datmen mi</l>
<l>Slaet nu dus jamberlike sere."</l>
<l n="12060">Mettien quam Walewein die here</l>
<l>Ende sloech den enen, des geloeft,</l>
<l>Dat hine toten tanden cloeft.</l>
<l>Den anderen sloech hi den arm af,</l>
<l>Den derden hi enen slach gaf</l>
<l n="12065">Dat hi nederviel op deerde.</l>
<l>Die andere vloen doe harre verde,</l>
<l>Ende lieten Gariette daer.</l>
<l>Ende her Walewein namene daer naer</l>
<l>Ende leidene op sijn part saen.</l>
<l n="12070">"Ay live here, laet ons verstaen</l>
<l>Wie gi sijt," sprac daer een knape.</l>
<l>"Ic beent, Walewein, bi ridderscape,</l>
<l>Die minen broder met mi vore."</l>
<l>Doe gingen dese ende maecten in rore</l>
<l n="12075">Al dat hof ende oec die stat.</l>
<l>Doen die joncfrouwe wiste dat,</l>
<l>Dat Walewein sinen broder wech vord,</l>
<l>Ward al dat lant daer omme verrord.</l>
<l>Si sochte die joncfrouwe van Karmeloet,</l>
<l n="12080">Die gevloen was dor die noet;</l>
<l>Ende doe si des werd geware,</l>
<l>Dat si gevloen was van dare,</l>
<l>Doe wist si wel dat si was</l>
<l>Bedrogen. Doen deetsi na das</l>
<l n="12085">Te storme lude in al haer lant,</l>
<l>Om Waleweine te volgene thant.</l>
<l>Ridders, knapen, porters mede,</l>
<l>Wapenden hen ende volgeden gerede</l>
<l>Waleweine, die reet ter vard</l>
<l n="12090">Met sinen broder tswards ridders ward,</l>
<l>Ende vant di porte open twaren,</l>
<l>Daer hi binnen es gevaren</l>
<l>Ende daerna harde vaste sloet.</l>
<l>Ende opter stede quam een conroet</l>
<l n="12095">Van ridders hem gevolget naer,</l>
<l>Die di porte belagen daer</l>
<l>Ende begonden daer an houwen ende steken.</l>
<l>Doe quam die riddere vord gestreken</l>
<l>Van daer binnen om die nimare,</l>
<l n="12100">Ende als hi Waleweine ward geware</l>
<l>Hiet hine willecome wesen.</l>
<l>Doe vrachdi Waleweine na desen</l>
<l>Om tgeruchte van genen lieden:</l>
<l>Doe ginct hem Walewein al bedieden,</l>
<l n="12105">Vander joncfrouwen van Galestroet,</l>
<l>Ende van sinen broder oec die noet.</l>
<l>Al dat hem gesciet was daer</l>
<l>Vertrac hi den swerten ridder vorwaer.</l>
<l>Doe sprac die swerte riddere saen:</l>
<l n="12110">"Live here, doet mi verstaen</l>
<l>Uwen name, des haddic vergeten;</l>
<l>Dien soudic herde gerne weten."</l>
<l>"Ic ben," seit hi, "Walewein genant:</l>
<l>Minen name kintmen in menech lant."</l>
<l n="12115">Doe sprac die swerte: "Live here,</l>
<l>Des ben ic blide harde sere,</l>
<l>Dat mi so goeden man verwan.</l>
<l>Had geweest een minder man,</l>
<l>Des haddic mi gescaemt sere."</l>
<l n="12120">Doe sprac Walewein: "Hoe heetti, here?</l>
<l>"Maurus die swerte heetmen mi."</l>
<l>"Her Maurus," seit hi, "nu staet mi bi</l>
<l>Getrouwelike, des biddic u,</l>
<l>Mi ende minen broder nu,</l>
<l n="12125">Jegen die joncfrouwe van Galestroet."</l>
<l>"Sterven motic quader doet."</l>
<l>Sprac Maurus, "oftic u af sal gaen,</l>
<l>In sal u hier in staden staen</l>
<l>Met al minen volke, wet dat wel."</l>
<l n="12130">Doe ne dede Maurus niet el</l>
<l>Dan hi te wapenen saen geboet</l>
<l>Al dat daer was, clein ende groet.</l>
<l>Twintich ridders haddi ter steden,</l>
<l>Die alle dage met hem reden,</l>
<l n="12135">Waer dat Maurus hadde te doene,</l>
<l>Die stout waren ende coene.</l>
<l>Nu ginc Maurus ten mure staen,</l>
<l>Ende die joncfrouwe ontbodi saen</l>
<l>Van Galestroet. Si quam daer.</l>
<l n="12140">Doe vrachde hare Maurus daernaer:</l>
<l><pb n="83"/>"Waerombe hebdi dus mi belegen?"</l>
<l>"Her Maurus, des willic u verplegen:</l>
<l>Gi hebt min her Waleweine daer binnen:</l>
<l>Woudi mi dien geven met minnen</l>
<l n="12145">Ic trocke van hier weder nu.</l>
<l>En geefdijs mi niet, ic segt u</l>
<l>Dat ic hier sal so lange bliven,</l>
<l>Dat ic u allen sal doen ontliven,</l>
<l>Ende u borch te stucken breken."</l>
<l n="12150">"Bi Gode, joncfrouwe, dits een teken</l>
<l>Dat ic harde cleine ontsie.</l>
<l>Min duchten es vele meer bedie</l>
<l>Dat gi mi tirst sult ontflien"</l>
<l>Doe gincmen in beiden siden mettien</l>
<l n="12155">Werpen ende scieten vaste daer naer;</l>
<l>Pederiren ende bliden worden daer</l>
<l>Gerecht vor dien casteel gereet.</l>
<l>Ic secge u datmen daer sere street,</l>
<l>Beide van buten ende van binnen.</l>
<l n="12160">Maer Waleweine mochtmen wel kinnen</l>
<l>An sine slage die hi sloech,</l>
<l>(Ic segt u dat hi niemanne verdroech)</l>
<l>Ende Maurus oec sijn geselle,</l>
<l>Worpen menegen daer ter delle,</l>
<l n="12165">Die opgeclommen waren daer.</l>
<l>Met allen engienen, wet vor waer,</l>
<l>Die men nu gepensen mach</l>
<l>Werd daer gestreden op dien dach,</l>
<l>Al toter nacht, weet dat wel.</l>
<l n="12170">Nu hord wat daer snachs gevel:</l>
<l>Doen si resten waenden binnen</l>
<l>Quamen die van buten in allen sinnen</l>
<l>Ende braken des muers een groet deel</l>
<l>Eerment wiste inden casteel,</l>
<l n="12175">Ende sijn ten gate binnen comen.</l>
<l>Dit hevet min her Walewein vernomen</l>
<l>Ende Maurus sijn geselle mede:</l>
<l>Dese gingen ter selver stede</l>
<l>Vor dat gat vanden mure</l>
<l n="12180">Ende wederstondense daer so sture</l>
<l>Die daer binnen waren comen,</l>
<l>Al sout hen al die werelt vromen,</l>
<l>Sine mochten niet daer weder uut.</l>
<l>Daer werd van slagen groet geluut:</l>
<l n="12185">Selc spranc vanden mure neder,</l>
<l>Die nembermer opstont weder,</l>
<l>Van groten ancste die daer was.</l>
<l>Dus worden gescoffirt na das</l>
<l>Die van Galestroet vor dat gat.</l>
<l n="12190">Ende die van binnen oec na dat</l>
<l>Vermaectent harde scire daer.</l>
<l>Doen dit was gedaen daer naer</l>
<l>Sprac Maurus min her Waleweine an:</l>
<l>"Here, wat raetdi hiertoe dan?</l>
<l n="12195">Wine mogen ons verweren niet.</l>
<l>Oft gi ende Gariet henen sciet,</l>
<l>Margen vroech, ende ic mede,</l>
<l>Ende alle onse lide oec ter stede</l>
<l>Daer die van Galestroet lecgen nu,</l>
<l n="12200">Eer si opstaen, secgic u,</l>
<l>Selewise scoffiren, wetic wale."</l>
<l>Walewein sprac: "Dit radic wale.</l>
<l>Nu vaste, ridewi derward."</l>
<l>Doen reden si al ongespard</l>
<l n="12205">Daerward ongelet na desen.</l>
<l>Ende Gariet was oec wel genesen,</l>
<l>Soe dat hi mede riden mochte.</l>
<l>Dese drie maecten dmeeste gerochte,</l>
<l>In gene here, dat nie man sach.</l>
<l n="12210">Daer was geslegen menech slach</l>
<l>Eermen comen conste ter were.</l>
<l>Maurus, die swerte, ende sijn here,</l>
<l>Ende Walewein ende Gariet</l>
<l>Hebben die andere soe ontset,</l>
<l n="12215">Dat sire wel tweehondert doet slogen</l>
<l>Eer si ter weringen comen mogen.</l>
<l>Nu was daer een, ende hiet Blandoes,</l>
<l>Een starc riddere, die altoes</l>
<l>Den swerten riddere haette sere:</l>
<l n="12220">Dese quam ombe tenen kere</l>
<l>Ende stac opten swerten daer,</l>
<l>Dat hi gevallen was wel naer;</l>
<l>Maer die swerte stakene weder</l>
<l>Dat hi viel ter eerden neder,</l>
<l n="12225">Ende tspere in sinen buc woet</l>
<l>Meer dan onderhalven voet.</l>
<l>Dit sach her Dromas, en ridder valiant,</l>
<l>Des conincs sone van Yrlant,</l>
<l>Die daer hadde menegen man:</l>
<l n="12230">Den swerten riddere volgedi an</l>
<l>Al daer hi tsinen lieden vloe.</l>
<l>Dit sach Walewein ende quamer toe,</l>
<l>Ende wilde Dromase wederstaen.</l>
<l>Ende Dromas quam op hem saen,</l>
<l n="12235">Ende heeft op Waleweine gesteken</l>
<l>Dat sijn spere moeste breken;</l>
<l>Maer her Walewein stakene weder,</l>
<l>Dat hi ende sijn pert vielen neder:</l>
<l>Hi werd gequetst ende sijn part</l>
<l n="12240">Brac den hals in die vart.</l>
<l>In sach noit in genen stride</l>
<l>Soe vele lide in corten tide</l>
<l>Doet geslegen, dat wetic wel.</l>
<l>Mijnher Walewein was hen alte fel</l>
<l n="12245">Ende die swerte riddere mede</l>
<l>Ende Gariet; dese drie ter stede</l>
<l>Daden daer een groet wonder:</l>
<l>Si daden die andere alle onder.</l>
<l>Dus vochten si tot in die nacht</l>
<l n="12250">Rechte bi gerre borchgracht.</l>
<l>Doe keerden vandien van Galistroet</l>
<l>Die van binnen, ende men sloet</l>
<l>Die port doe sire binnen waren;</l>
<l>Ende Walewein bleef daer buten, twaren,</l>
<l n="12255">Ende sijn broder Gariet,</l>
<l>Die sere noch vochten ongelet.</l>
<l>Daerna worden si geware saen</l>
<l>Dat hen dandere waren ontgaen</l>
<l>Ende die porte gesloten was.</l>
<l n="12260">Doe keerden si ombe saen na das,</l>
<l>Ende keerden ten bosche waerd tien tiden,</l>
<l>Daer hen nieman na dorste riden.</l>
<l>Ende Maurus, dat suldi verstaen,</l>
<l>En hadde gene scade ontfaen:</l>
<l n="12265">Daeraf was hi nu sere blide.</l>
<l>Nu latic staen van desen stride</l>
<l>Ende sal van Waleweine tellen sonder lette</l>
<l>Ende van sinen broder Gariette.</l>
</div>
<div type="chapter"><head type="chapter">XXII. <hi rend="italic">Hoe Walewein Ydeine bescudde ende minnende werd. </hi></head>
<l>Daventure doet ons cont,</l>
<l n="12270">Dat Walewein ter selver stont</l>
<l>Ende sijn broder Geriet</l>
<l>Reden dor dat bosch met</l>
<l>Alden dach, dat verstaet,</l>
<l>Tot smargens in di dageraet:</l>
<l n="12275">Doe resten si en lettelkijn</l>
<l>Tote dat sceen dat sonnescijn.</l>
<l>Doe saten si op ende hebben gehort</l>
<l>Ene joncfrouwe daer bat vort,</l>
<l>Die sere creet ende dreef mesbaer.</l>
<l n="12280">Doe reden si een deel bat naer</l>
<l>Ende sagen waer die joncvrouwe voerden</l>
<l>Twee ridders, dise sere mesvorden,</l>
<l>Ende slogense in dansichte mengen slach</l>
<l>Metter hant, di hem sere wach</l>
<l n="12285">Vanden wapinen di hire an droech.</l>
<l><pb n="84"/>Doen Walewein sach dit ongevoech</l>
<l>Sprac hi: "Her riddere, dese smerte,</l>
<l>Hoe mogedise vinden in u herte,</l>
<l>Die gi doet deser joncfrouwen?"</l>
<l n="12290">"Ay edel riddere, op gerechte trouwe,"</l>
<l>Sprac die joncfrouwe, "verledeget mi.</l>
<l>Oft enege ontfermecheit an u si</l>
<l>Soe hulpt mi dor alre vrowen ere."</l>
<l>Her Walewein sprac: "Vrient, bi onsen here,</l>
<l n="12295">Gi doet onhovescheit hier an."</l>
<l>"Wat segdi," seit hi, "vule tyran?</l>
<l>Wat besteets te berechtene?</l>
<l>Lust u hier nu te vechtene</l>
<l>Ic maecs u hier ter stede sat."</l>
<l n="12300">"Gi sultse hier laten," sprac Walewein ter stat,</l>
<l>"Al haddijt oec gesworen met."</l>
<l>Doen quam daer toe her Gariet</l>
<l>Ende sprac: "Broder, dor wat saken</l>
<l>Wildi hier nu werringe maken?</l>
<l n="12305">Laet hem hebben sine amie:</l>
<l>Al doet hi hare nu dorpernie</l>
<l>Wat bestaet u dat te wrekene?"</l>
<l>Die ander begonster to te sprekene,</l>
<l>Die tgeens ridders geselle was:</l>
<l n="12310">Geselle, ic soude u raden das,</l>
<l>Dat gi die joncfrouwe laet varen nu</l>
<l>Metten riddere, dat radic u."</l>
<l>"In does niet, bi mire trouwen."</l>
<l>"Geselle, dat sal u lichte rouwen;</l>
<l n="12315">Ende in bescudde u heden oec."</l>
<l>Die ander sprac: "Mine roec."</l>
<l>Doe sprac oec mede Gariet:</l>
<l>"Bi Gode ende bi mire wet,</l>
<l>Broder, gi sult vechten sonder mi."</l>
<l n="12320">Walewein sprac: "Bi Gode, dat si."</l>
<l>Dus keerden si beide ombe daer</l>
<l>Om bat te pongirne daer naer.</l>
<l>Die riddere quam op Waleweine gereden</l>
<l>Ende heften gesteken daer ter steden</l>
<l n="12325">Dor den scilt ene grote scure,</l>
<l>Dat sijn spere brac tier ure.</l>
<l>Ende Walewein heften weder gesteken</l>
<l>Dat sijn halsberch moeste breken,</l>
<l>Ende hi gequetst werd so sere,</l>
<l n="12330">Dat hi genade bat den here.</l>
<l>Walewein sprac: "So scult dan vri</l>
<l>Dese joncfrouwe, ende geefse mi."</l>
<l>"Ic scelse quite harde gerne,</l>
<l>Mine stater u niet te werne;</l>
<l n="12335">Maer segt mi hoe u name si."</l>
<l>"Walewein," seit hi, "heetmen mi,</l>
<l>Des conincs Arturs suster sone."</l>
<l>"Ay mi, hoe wasic so cone</l>
<l>Dat ic dorste joesteren nu,</l>
<l n="12340">In hadde tirst gevraget u</l>
<l>Wie gi waerd te deser stont,</l>
<l>Sone waric van u niet gewont."</l>
<l>Waleweine sprac doe: "Hoe heetti?"</l>
<l>"Licoridon heetmen mi."</l>
<l n="12345">Walewein sprac: "Nu bevelic u</l>
<l>Dat gi vard ter joncfrouwen nu</l>
<l>Van Galestroet, ende segt haer saen,</l>
<l>Dat icse sal wel scire bestaen</l>
<l>Met sconincs Arturs macht al."</l>
<l n="12350">Lycoridon seide: "Here, ic sal."</l>
<l>Doe sciet Walewein scire van daer,</l>
<l>Ende die joncfrouwe volhdem naer;</l>
<l>Ende al ridende so sprac si:</l>
<l>"Here, ic ben u eygen vri,</l>
<l n="12355">Want hi hebt mi hier verloest</l>
<l>Vander doet, ende vertroest.</l>
<l>Ic geve mi op in u genaden."</l>
<l>Walewein besachse wel met staden,</l>
<l>Ende soe hire merren merc an nam</l>
<l n="12360">Soe si hem daer bat bequam;</l>
<l>Want si was scone ende so valiant,</l>
<l>Datmen haers gelijcs nine vant.</l>
<l>Ende Walewein begonsse te minne</l>
<l>Ende te pensene in sinen sinne</l>
<l n="12365">Hoe hi dese gecrigen mach.</l>
<l>"Joncfrouwe," seit hi, "op desen dach</l>
<l>Hebdi mi alsoe verwonnen,</l>
<l>Dat ic u ember goets moet onnen,</l>
<l>Ende dat ic u minne gerne name."</l>
<l n="12370">"Here, al dat u es bequame</l>
<l>Van mi te hebbene es u gereet;</l>
<l>Gi hebbets wel verdient, Godweet.</l>
<l>Ende gi selt oec tavont met mi varen:</l>
<l>Ic sal ons harde wel bewaren:</l>
<l n="12375">Ic hebbe ene borch staende hier bi."</l>
<l>Walewein sorac: "Scone maget vri,</l>
<l>Uwen name soudic gerne weten."</l>
<l>"Here, ic ben Ydeine geheten."</l>
<l>Ende met deser selver tale</l>
<l n="12380">Quamen si gereden te dale,</l>
<l>Daer si den casteel sagen staen,</l>
<l>Daer si doen in voren saen.</l>
<l>Daer vonden si doe ene scone joncfrouwe,</l>
<l>Die Ydeinen was getrouwe,</l>
<l n="12385">Ende was haer grote gesellinne.</l>
<l>Dese ontfinc met groter minne</l>
<l>Walewein ende Gariette.</l>
<l>Men ginc daer eten sonder lette:</l>
<l>Daer was ten etene wel gedient.</l>
<l n="12390">Doe sprac Ydeine: "Live vrient,"</l>
<l>Tote Waleweine, "wats u raet?</l>
<l>Ic ben u eygen, dat verstaet;</l>
<l>Ende oec mede dor uwen wille</l>
<l>Soe gevic hier lude ende stille</l>
<l n="12395">Uwen broder mire nichten."</l>
<l>Doe sprac Gariet: "Derre gichten,</l>
<l>Joncfrouwe, moetti hebben danc."</l>
<l>Doe vrachde Walewein eer iet lanc,</l>
<l>Wies die gode casteel ware?</l>
<l n="12400">Ydeine seide hi was hare;</l>
<l>"Ende es oec Lancgarde geheten.</l>
<l>Ende dlant datter omtrent es geseten</l>
<l>Hord hier toe, ende es oec mijn."</l>
<l>Dus spraken si en lettelkijn</l>
<l n="12405">Van derre saken, ende daer binnen</l>
<l>Begonsten si te sprekene van minnen</l>
<l>In horde nie van riddere spreken,</l>
<l>Die soe sere werd ontsteken</l>
<l>Alse Walewein van harre minnen.</l>
<l n="12410">Hi nam Ydeinen bider kinnen</l>
<l>Ende cussetse an haer mondekijn.</l>
<l>Si was die scoenste di mochte sijn.</l>
<l>Dus saten si een stic al daer:</l>
<l>Doe gingen si slapen saen daer naer.</l>
<l n="12415">Elc nam metter hant de sine:</l>
<l>Sine daden daer jegen gene pine.</l>
<l>Dus sijn dese twee beraden wel.</l>
<l>Si speilden tsnachts dat soete spel</l>
<l>Datmen met vrowen te speelne pliet.</l>
<l n="12420">Des si begeerden gebrac hen niet.</l>
<l>Nu latic licgen dese vire</l>
<l>Ende sal u hier vertellen scire</l>
<l>Van Licoridone al bloet,</l>
<l>Ende vander joncfrouwen van Galestroet.</l>
</div>
<div type="chapter"><head type="chapter">XXIII. <hi rend="italic">Vander joncfrouwen van Galestroet, ende van Maurus ende Walewein; ende vanden mantele. </hi></head>
<l n="12425">Nu seget vord die aventure,</l>
<l>Dat Licoridon ter selver ure</l>
<l>Dat hi van Waleweine sciet,</l>
<l>Dat hi langer en lette niet,</l>
<l>Hine voer met haesten groet</l>
<l n="12430">Toter joncfrouwen van Galestroet;</l>
<l><pb n="85"/>Ende dede hare van Waleweine verstaen</l>
<l>Dat hi van Mauruse ware ontgaen</l>
<l>Ende sijn broder Gariet.</l>
<l>"Oec nam hi mi al ongelet,</l>
<l n="12435">Daer wi vochten in enen pleine,</l>
<l>Van Lancgarde die scone Ydeine</l>
<l>Ende voretse tArturs hove ward.</l>
<l>Oec hordic secgen dat hi ter vard</l>
<l>Hier sal comen, heeft hi geval,</l>
<l n="12440">Met Arturs lieden groet ende smal,</l>
<l>Mauruse te bescuddene met."</l>
<l>Doe sinde die joncfrouwe ongelet</l>
<l>Om hare hogeste baroene saen,</l>
<l>Ende dede hen dese dinge verstaen.</l>
<l n="12445">Doe rieden hare alle die heren,</l>
<l>Datmen te tide bat sette int keren</l>
<l>Dan si beiden, seit seker des,</l>
<l>Want Artur hare te machtech es.</l>
<l>Dus keerde dat here metter vard;</l>
<l n="12450">Ende alse Maurus dat geware ward</l>
<l>Sindi na Waleweine saen</l>
<l>Enen knape wel gedaen,</l>
<l>(Want hi hadde vernomen das,</l>
<l>Dat hi te Lancgarde was</l>
<l n="12455">Inden casteel ende Ydeine):</l>
<l>"Ganc ende sech mi Waleweine</l>
<l>Dat ic gere hulpen hebbe noet,</l>
<l>Want die joncfrouwe van Galestroet</l>
<l>Es afgekert met haren here."</l>
<l n="12460">Die knape liep wech met groten gere</l>
<l>Om te tiden te comene daer.</l>
<l>Des margens vroech, wet vorwaer,</l>
<l>Was her Walewein op gestaen</l>
<l>Om te hove te varne saen</l>
<l n="12465">Ende Mauruse in staden te stane.</l>
<l>Alse hi sine wapine hadde ane</l>
<l>Bat hi Ydeinen oppenbare</l>
<l>Dat si met hem te hove vare;</l>
<l>Hine weet wat hem es gesciet,</l>
<l n="12470">Sonder hare en mach hi niet:</l>
<l>Hare minne heftene gewont sere.</l>
<l>Ydeine sprac doe: "Live here,</l>
<l>Gi moget mi voren daer gi wilt."</l>
<l>Walewein nam doe spere ende scilt</l>
<l n="12475">Ende nam orlof daer ter stede,</l>
<l>Ende Gariet, sijn broder, mede</l>
<l>Nam orlof an sijn lief, Godweet,</l>
<l>Ende seide hi bleve haer vrient gereet.</l>
<l>Dus voren si te Cardole ward;</l>
<l n="12480">Ende alsi quamen optie vard</l>
<l>Sach Walewein over ene side,</l>
<l>Ende siet waer ten selven tide</l>
<l>Een knape comt gelopen sere.</l>
<l>Doe bleef houdende daer die here</l>
<l n="12485">Ende vrachde den knape wat hi sochte?</l>
<l>Die knape seide dat hi brochte</l>
<l>"Boetscap van minen heren Maurus.</l>
<l>Hi ontbiet u, here, aldus,</l>
<l>Dat hi gere hulpen hevet noet;</l>
<l n="12490">Want die joncfrouwe van Galestroet</l>
<l>Es wech gekeert met haren here."</l>
<l>Walewein seide doe: "Nu groet mi sere</l>
<l>Dinen here, ende laet hem verstaen,</l>
<l>Heeft hijs te doene, sonder waen,</l>
<l n="12495">Ic come hem te hulpen, eest nacht eest dach,</l>
<l>Met al dat ic geleisten mach."</l>
<l>Dus sciet die bode van hem al daer,</l>
<l>Ende Walewein reet daernaer</l>
<l>Met Ydeinen, die was wel fire.</l>
<l n="12500">Hi gemoette enen knape scire,</l>
<l>Die sere quam gereden dare.</l>
<l>Walewein vrachde hem om niemare,</l>
<l>Die knape antwerde hem ter steden:</l>
<l>"Here, ic come van hove gereden,</l>
<l n="12505">Daer ic groet wonder sach:</l>
<l>Daer quam gisteren opten dach</l>
<l>Een scone mantel, secgic u,</l>
<l>Daer grote geroechte af es nu.</l>
<l>Wie dat dien mantel dreecht,</l>
<l n="12510">Ende die dan loser minne pleecht,</l>
<l>Hi ontcramp hem in allen sinne;</l>
<l>Ende die getrouwe es an di minne,</l>
<l>Hi sloide hem toter eerden daer.</l>
<l>Hi ontcramp Genevren vor waer</l>
<l n="12515">Tote recht in midden bene:</l>
<l>Daerna was joncvrouwe ne gene,</l>
<l>No vrowe, diet anders conde gevallen,</l>
<l>Die mantel en ontcramp hen allen,</l>
<l>Selken min ende selken mere,</l>
<l n="12520">Nadien dat si minden sere.</l>
<l>Maer ene joncfrouwe die daer was,</l>
<l>Hare sloidi op deerde, sijt seker das,</l>
<l>Ende dat was Carados vrindinne."</l>
<l>"Nu segt mi, knape, live minne,</l>
<l n="12525">Wien was hi alre corts aldaer?"</l>
<l>"Here, Keys amien, overwaer;</l>
<l>ende dies was Keye harde gram."</l>
<l>Mettien die knape orlof nam,</l>
<l>Ende Walewein reet te hove ward saen,</l>
<l n="12530">Ende reet so sere, sonder waen,</l>
<l>Soe dat hi te Sinxenen quam</l>
<l>Daer hi dit wonder algader vernam.</l>
<l>Die coninc ende die coninginne</l>
<l>Waren blide in haren sinne</l>
<l n="12535">Alsi hebben di mare vernomen</l>
<l>Dat Walewein te hove es comen,</l>
<l>Ende al dat hof oec gemeine.</l>
<l>Walewein beval die scoene Ydeine</l>
<l>Den coninc ende der coninginnen,</l>
<l n="12540">Dat sise ontfaen souden met minnen.</l>
<l>"Si es mine amie," seidi dare,</l>
<l>"Die wel eren werdech ware."</l>
<l>Die coninginne sprac: "Walewein, here,</l>
<l>Ic sal hare doen live ende ere."</l>
<l n="12545">Mettien heeft die coninc gesproken:</l>
<l>"Walewein, es die riddere gewroken</l>
<l>Dien gi tspere ute traect?"</l>
<l>"Neen hi, here, (wat hulpt ontsaect?)</l>
<l>Ic hebber menech lant om gereden,</l>
<l n="12550">Maer in quam noisint te gere steden</l>
<l>Daer icker iet af conde geweten.</l>
<l>Oec haddic dat trinsoen vergeten,</l>
<l>Daer ickene mede wreken soude."</l>
<l>Des was blide menechfoude</l>
<l n="12555">Keye doe hi dit verhorde,</l>
<l>Ende sprac ten coninc dese worde:</l>
<l>"Her coninc, gi segt nu ongevoech:</l>
<l>Walewein heeft nu vechtens gnoech</l>
<l>Ane Ydeinen sine scone vrindinne.</l>
<l n="12560">Hi sette sijn vechten an hare minne</l>
<l>Desen winter, si es so fier.</l>
<l>Alselp mi God, ic wilsi hier</l>
<l>Eergisteren hadde gesijn,</l>
<l>Ende si den edelen mantel fijn</l>
<l n="12565">Hadde gedragen, die menech droech</l>
<l>Gi had gesien u ongevoech:</l>
<l>Gi ward daer worden onse broederkijn."</l>
<l>Die coninc sprac: "Keye, laet sijn</l>
<l>U quade tale, ende swiget des,</l>
<l n="12570">Dat vanden mantele gesciet hier es."</l>
<l>Doe sprac min her Walewein saen:</l>
<l>"Her Keye, ic ben blide, sonder waen,</l>
<l>Dat u gesciede ende uwer amien</l>
<l>Soe grote ere: gi moges wel lien,</l>
<l n="12575">Hoe was hare di mantel gemicke?"</l>
<l>Ende binnen desen selven sticke</l>
<l>Soe quam een riddere gereden daer,</l>
<l>Ende bat ene bede den coninc daer naer,</l>
<l>Die hem daer gegeven was.</l>
<l n="12580">Doe wilde die gene sijn na das</l>
<l><pb n="86"/>Versekert van hen allen mede</l>
<l>Die in die sale waren ter stede,</l>
<l>Ende van Waleweine als te voren.</l>
<l>Dat sekerent si alle ende sworen.</l>
<l n="12585">Doe seidi: "Here, her coninc fijn,</l>
<l>Soe eischic hier min minnekin,</l>
<l>Mijn soete lief, die scone Ydeine,</l>
<l>Die hier set bi Waleweine."</l>
<l>Hi namse bider hant daer nare.</l>
<l n="12590">Walewein seide doe oppenbare:</l>
<l>"Dit es traisoen, op min trouwe:</l>
<l>Wildi hebben dese scone joncfrouwe,</l>
<l>Soe leitse en wech sonder scamp,</l>
<l>Ende wintse op mi in enen camp:</l>
<l n="12595">Dats merre ere, dat secgic u."</l>
<l>"Her Walewein, ic segt hier nu,</l>
<l>Wildi mi volgen daer ic vare,</l>
<l>Ic vechte jegen u al oppenbare;</l>
<l>Maer hier stoet mi onsiende ter tijt,</l>
<l n="12600">Want gi mi hier te machtech sijt."</l>
<l>Her Walewein sprac doe sere verbolgen:</l>
<l>"Nu segt mi waer ic u mach volgen,</l>
<l>Ic volge u daer, op mine trouwe."</l>
<l>"Soe comt tes conincs Bandumagowe,</l>
<l n="12605">Daer vechtic jegen u inden pleine</l>
<l>Om te winne die scone Ydeine."</l>
<l>Walewein lovede oec dit gelof</l>
<l>Ende sprac: "Ins conincs Bandemagus hof</l>
<l>Willic comen in .xl dagen</l>
<l n="12610">Ende desen camp dus vord dragen."</l>
<l>Dus werd daer genomen die camp,</l>
<l>Ende verborget, sonder scamp;</l>
<l>Ende die verwonne daer opt velt,</l>
<l>Hem bleve Ydeine met gewelt.</l>
<l n="12615">Doe vrachde die coninginne na das</l>
<l>Hoe dat sijn name was?</l>
<l>"Druidein hetic vorwaer."</l>
<l>Mettien nam hi orlof daernaer,</l>
<l>Ende ruemde des conincs Arturs hof.</l>
<l n="12620">Ende Walewein bleef drove daer of.</l>
<l>Nu was Keye blide sere,</l>
<l>Ende bespotte Waleweine den here</l>
<l>Met ydeinen sire vrindinnen:</l>
<l>"Walewein, gi mogetse wale minnen,</l>
<l n="12625">Want si es so wale becant</l>
<l>Met al den riddere in menech lant;</l>
<l>Ic hope dat si noch es maget</l>
<l>Daer so menech riddere na vraget."</l>
<l>Walewein sloech dat hovet neder</l>
<l n="12630">Ende antwerde Keyen hier op niet weder.</l>
<l>Ende die tale bleef aldaer.</l>
<l>Nu hord van Waleweine meer hier naer,</l>
<l>Want hi begeert te wetene om des</l>
<l>Wat dat vrowen gepens nu es.</l>
</div>
<div type="chapter"><head type="chapter">XXIV. <hi rend="italic">Hoe Walewein wilde weten vrowen gepens. </hi></head>
<l n="12635">Daventure seget na das,</l>
<l>Doe Walewein dus tongemake was,</l>
<l>Dat hi ter coninginnen quam</l>
<l>Ende vragede hare, alsict vernam,</l>
<l>Oft si iet wiste oppenbare</l>
<l n="12640">Wat gepense in vrouwen ware?</l>
<l>Si antwerde heme: "Alselpe mi God,</l>
<l>Her Walewein, hi ware wel sot,</l>
<l>Die daerna spiede ofte besochte;</l>
<l>Want dat nieman weten mochte,</l>
<l n="12645">Soe menechsins es haer gepijs"</l>
<l>"Ic saels nochtan werden wijs,"</l>
<l>Sprac Walewein, "ende soeken varen</l>
<l>Achter lande harentaren</l>
<l>Tote dat die .xl. dage comen</l>
<l n="12650">Dat ic den camp hebbe genomen.</l>
<l>Ende Ydeinen latic hier nu,</l>
<l>Ende ic beveelse bi trowen u,</l>
<l>Ende dat gi oec haers nemt ware."</l>
<l>Des ander dages vroech daer nare</l>
<l n="12655">Stont hi op ende ginc hem wapen,</l>
<l>(Daertoe holpen hem twee knapen)</l>
<l>Ende nam an sire vrindinnen orlof</l>
<l>Ende an alle di waren int hof;</l>
<l>Ende sijn trinsoen nam tier uren,</l>
<l n="12660">Ofte hi quame bi aventuren</l>
<l>Oft hi den riddere mochte wreken</l>
<l>Daert te voren in hadde gesteken.</l>
<l>Dus reet hi wech an haren danc,</l>
<l>Ende quam gereden eer iet lanc</l>
<l n="12665">In een foreest, alsict las,</l>
<l>Daert utermaten scone in was.</l>
<l>Ende als hi een stic hadde gereden</l>
<l>Hordi daer met vroelijcheden</l>
<l>Blasen harde sere ter stonde,</l>
<l n="12670">Ende jagen ende bassen honde,</l>
<l>Daer een hert hen liep voren.</l>
<l>Ende daer Walewein horde den horen</l>
<l>Reet hi daert hem dochte in scine.</l>
<l>Doe gemoetti witte hondekine,</l>
<l n="12675">Die so cleine scenen na datte,</l>
<l>Cume so groet als ene ratte;</l>
<l>Ende si biessen vromelike,</l>
<l>Ende lipen mede dapperlike.</l>
<l>Ende her Walewein pensde alse houde</l>
<l n="12680">Dat hire enen vaen woude</l>
<l>Om te gevene der coninginne.</l>
<l>Hi vinc daer een ten beginne,</l>
<l>Ende staect in sinen bosem daer.</l>
<l>Doe sach hi comen saen daer naer</l>
<l n="12685">Een ridderkijn so overclene,</l>
<l>Het docht hem wel so cleine tgene</l>
<l>Alse een kint van vif jaren.</l>
<l>Het [quam] so fierlike gevaren</l>
<l>Met algader vergulden gesmide.</l>
<l n="12690">Walewein ne sach nie in sinen tide</l>
<l>Soe rikeliken dinc ne gene</l>
<l>Na dat mannekijn was so clene.</l>
<l>Dat ridderkijn sprac: "Walewein, here,</l>
<l>Waer ombe ontedeldi u dus sere,</l>
<l n="12695">Dat gi min hondekin hebt genomen?</l>
<l>Wildic, het soude u lettel vromen."</l>
<l>"Ay live here, en belget u niet,</l>
<l>U hondekijn es hier, nu siet;</l>
<l>Al ongescaed so gevict u."</l>
<l n="12700">"Her Walewein," sprac dat ridderkijn nu,</l>
<l>"Gi sijt oetmodech harde sere;</l>
<l>Maer wisti nu hoe groten here</l>
<l>Dat ic boven u hier ben,</l>
<l>U souts wonderen in uwen sen.</l>
<l n="12705">Ic ben een coninc harde rike,</l>
<l>Ende hebbe onder mi, sekerlike,</l>
<l>Vijf hondert ridders in allen tiden</l>
<l>Daer ic wille bi mire siden.</l>
<l>Ende oec salict u hier laten sien</l>
<l n="12710">Oftic boven u iet ben." Mettien</l>
<l>Soe blies hi Waleweine aldaer</l>
<l>In sijn ansichte: ende daer naer</l>
<l>Ward Walewein also clene</l>
<l>Als hi selve was, gemene;</l>
<l n="12715">Ende hi ward daerna soe groet,</l>
<l>Dat hi was eens resen genoet.</l>
<l>"Her Walewein," sprac hi, wat donct u nu,</l>
<l>Benic nu iet boven u?"</l>
<l>Walewein sweech ende scaemde hem das,</l>
<l n="12720">Dat hi nu soe cleine was.</l>
<l>Doe sprac die coninc: Walewein, here,</l>
<l>Gi scaemt u, donct mi, herde sere;</l>
<l>Ic sal u weder maken saen</l>
<l>Als gi te voren waest gedaen."</l>
<l n="12725">Doe blies hi op Waleweine aldaer,</l>
<l><pb n="87"/>Ende Walewein ward gescepen daer naer</l>
<l>Alsi te voren was, Godweet.</l>
<l>Doe sprac die coninc te hem gereet:</l>
<l>"Her Walewein, nu vaert met mi,</l>
<l n="12730">Ende jagewi desen hert hier bi:</l>
<l>Gine moget mi niet ontgaen,</l>
<l>Wine seelne tirst hebben gevaen."</l>
<l>Walewein seide: "Here, ic doe."</l>
<l>Dus voren si den hert toe,</l>
<l n="12735">Ende eert Walewein gemerken conde</l>
<l>Soe hebben den hert gevelt di honde.</l>
<l>Ende die knape die daer waren</l>
<l>Namen den hert sonder sparen</l>
<l>Ende vordene vaste ter kokenen ward.</l>
<l n="12740">Doe sprac die coninc: "Walewein, nu vard</l>
<l>Met mi herbergen trameer nu."</l>
<l>"Here, geerne God lone u.</l>
<l>Ic vare met al over luut."</l>
<l>"Her Walewein, wat jaecht u uut</l>
<l n="12745">In desen lande? dat wistic gerne."</l>
<l>"Bi Gode, mine staets u niet te werne;</l>
<l>Ic saelt u secgen, bi mire trowen:</l>
<l>Ic wiste gerne tgepens van vrowen,</l>
<l>Ende vare soeken iemanne dan,</l>
<l n="12750">Die mi des berechten can."</l>
<l>"Bi Gode, Walewein, dits sottelike</l>
<l>Gesocht; ic wane in eertrike</l>
<l>Nieman en es, diet dore sochte,</l>
<l>Die u des berechten mochte."</l>
<l n="12755">"Here, oec varic mede wreken</l>
<l>Enen riddere, die quam dorsteken</l>
<l>Tote Kardole in een scep al doet.</l>
<l>Siet hier dat trinsoen al bloet,</l>
<l>Dat hem inden lichame stac."</l>
<l n="12760">Die coninc Waleweine toesprac:</l>
<l>"Wetti wine doetde dan?"</l>
<l>"Neen ic, here, bi sente Jan."</l>
<l>"Her Walewein, dit sijn twee saken</l>
<l>Daer gi qualike an sult geraken."</l>
<l n="12765">Ende recht binnen derre tale</l>
<l>Quamen si gereden vor die zale,</l>
<l>Daermen Waleweine wel ontfinc.</l>
<l>Doe geboet saen die coninc</l>
<l>Datmen eten soude gaen.</l>
<l n="12770">Doe tracmen vord ene tafle saen</l>
<l>Van finen yvore ter selver ure</l>
<l>Dore een gat van enen mure.</l>
<l>Dat walsch seget, daer ict ut screef,</l>
<l>Dat si som banderside bleef,</l>
<l n="12775">Ende dat oec gerecht was</l>
<l>Van allen gerechten, sijt seker das,</l>
<l>Gelijc dat men daer vore dede.</l>
<l>Die coninc ende Walewein oec mede</l>
<l>Sijn geseten ter taflen daer naer:</l>
<l n="12780">Walewein sach ten gatewaerd daer:</l>
<l>Hem wonderde sere wat mach wesen.</l>
<l>Die coninc sprac te hem mettesen:</l>
<l>"Walewein vraecht wat gi wilt nu,</l>
<l>Ic saelt hier al berichten u."</l>
<l n="12785">"Here, soe soudic gerne weten</l>
<l>Wie daer banderside es geseten."</l>
<l>"Walewein, ic segt u al sonder blijf,</l>
<l>Het es min getroude wijf;</l>
<l>Ende ic sal u secgen waeromme dat si</l>
<l n="12790">Dat si daer et, ende niet met mi.</l>
<l>Het geviel hier vormaels tenen stonde</l>
<l>Dat ic jagen voer met honden:</l>
<l>Ende also alsic reet ginder ende hier</l>
<l>Quamic gereden te minen forestier,</l>
<l n="12795">Die hadde ene dochter so oppenbaer,</l>
<l>Dat icse moeste minnen daer,</l>
<l>Ende batse tere amien na das,</l>
<l>Dies die vader blide was</l>
<l>Ende alle sine mage mede.</l>
<l n="12800">Dus haddicse ene lange stede;</l>
<l>Ende namaels si mi so bequam,</l>
<l>Dat icse tenen wive nam,</l>
<l>Want mi dochte dat ic was</l>
<l>Machtech gnoech, sijt seker das,</l>
<l n="12805">Ende rike oec gnoech elken man.</l>
<l>Om dese saken troudicse dan.</l>
<l>Ende niet lange daerna leet</l>
<l>Dat icse getrout hadde, Godweet,</l>
<l>Sine liet met hare licgen saen</l>
<l n="12810">Den quaetsten knecht, sonder waen,</l>
<l>Ende den onreinsten, sijt seker das,</l>
<l>Die in al min hof oec was.</l>
<l>Ende om dese sake, dat wet,</l>
<l>Soe eest dat si daer banderside et</l>
<l n="12815">Verwacht in ene camere al daer.</l>
<l>Maer gi siet wel al oppenbaer,</l>
<l>Dat si te mire taflen nu set,</l>
<l>Ende alles dies drinct ende et</l>
<l>Dies ic ete ende drinke nu;</l>
<l n="12820">Maer nembermeer, dat secgic u,</l>
<l>En comt si ut derre cameren iet,</l>
<l>Noch in min bedde en leet si niet</l>
<l>Den dach dat ic moet leven;</l>
<l>Maer ic sal hare alles geven</l>
<l n="12825">Diesmen drinken mach ende eten,</l>
<l>Her Walewein ic doe u noch meer weten</l>
<l>Dat ic hare dede hier vormaels gnoech</l>
<l>Van allen dingen int gevoech,</l>
<l>Want ic mach wesen wel met vrouwen."</l>
<l n="12830">"Live her werd, bi gerechter trouwen,"</l>
<l>Sprac her Walewein saen mettien,</l>
<l>"So biddic dat gise mi laet sien."</l>
<l>"Ic wilt doen, here, dor uwe bede."</l>
<l>Doe leitdine saen tot ere stede,</l>
<l n="12835">Doen si geten hadden daer,</l>
<l>Daer hise mochte sien al oppenbaer.</l>
<l>Doe seide Walewein: "Dits jamber ende rouwe,</l>
<l>Dat hare dus die scone vrouwe</l>
<l>Gehandelt heeft, gelovets mi."</l>
<l n="12840">Doe seide die waerd: "Walewein, hier bi</l>
<l>Soe mogedi merken ende bekinnen</l>
<l>Dat gepens van vrowen minnen;</l>
<l>Gi sijts hier met gnoech geleert:</l>
<l>Ic rade u dat gi weder keert."</l>
<l n="12845">"Her weert, ic hebs mi vermeten</l>
<l>Dat ics noch meer moet weten</l>
<l>Eer ic meer kere thuus waerd."</l>
<l>Doe sprac echt te hem sijn waerd:</l>
<l>"Walewein, hebdi in uwe baelgie</l>
<l n="12850">Enege vrindinne, enege amie,</l>
<l>Dier gi getrouwet eneger dinge?"</l>
<l>"Jaic, here, soe sonderlinge:</l>
<l>Ic hebbe noch ene, ic weet dat wel,</l>
<l>Dat si in ereste noch in spel</l>
<l n="12855">Ne minde en genen anderen man</l>
<l>Om al die werelt te winne daer an."</l>
<l>"Her Walewein dit es vele vermeten.</l>
<l>Ic doe u hier af die waerheit weten,</l>
<l>Wildi nu doen al minnen raet."</l>
<l n="12860">Walewein seide: "Na dien dat staet,</l>
<l>Soe magict proven an haer, Godweet,</l>
<l>Bat dan igeren daer ict weet."</l>
<l>"Nu suldi met mi te Kardol varen,</l>
<l>Ic sal ons harde wel bewaren;</l>
<l n="12865">Ic sal ons oec na deser saken</l>
<l>Alse clene ridderkine maken,</l>
<l>Ende also behagel menechfout</l>
<l>Als gi mi saget in geen wout.</l>
<l>Ende als wi comen in Arturs hof</l>
<l n="12870">Soe doet ember den raet daer of,</l>
<l>Dat gi u doet sere tot hare:</l>
<l>Gi selt wel werden dan geware</l>
<l>Wat gi vinden sult daer an."</l>
<l>Dus voren si te hovewaerd dan</l>
<l n="12875">Alse twee ridderkine mettien.</l>
<l><pb n="88"/>Si waren daer harde sere besien</l>
<l>Om dat si waren alsoe clene</l>
<l>Ende alsoe behagel oec gemene.</l>
<l>Si waren daer harde willecomen.</l>
<l n="12880">Genovre ginc die ridders gomen,</l>
<l>Ende Ydeine ginc met hare.</l>
<l>Doe trac Walewein hare bat nare</l>
<l>Ende sprac te hare vrindelike,</l>
<l>Ende si weder dier gelike.</l>
<l n="12885">Doe geviel ten etene daer</l>
<l>Dat si vergaderden echt daer naer,</l>
<l>Soe dat si te gadere aten.</l>
<l>Dies was si blide utermaten,</l>
<l>Want hare dat ridderkin wel bequam.</l>
<l n="12890">Naden etene echt si nam</l>
<l>Waleweine al daer bider hant</l>
<l>Ende vrachde hem daer alte hant</l>
<l>Oft hi woude spelen enech spel?</l>
<l>Walewein seide: "In gere niet el</l>
<l n="12895">Dan te speelne jegen u."</l>
<l>"Soe laet ons scaecs spelen nu.</l>
<l>Wildi om borge ofte om gelt?"</l>
<l>"Dies hebbic gnoech in mire gewelt,"</l>
<l>Sprac Walewein, "in wils niet helen;</l>
<l n="12900">Maer laet ons elre ombe nu spelen."</l>
<l>"Ic doe gerne, wistic wat."</l>
<l>"Joncfrouwe, ic sal u berechten dat:</l>
<l>Gi selt spelen hier jegen mi</l>
<l>Oft gi sijt min eygen vri,</l>
<l n="12905">Oft ic ben uwe altemale.</l>
<l>Wie dat wint, ic segt u wale,</l>
<l>Hi sal den anderen hebben stille,</l>
<l>Waer hi wilt, te sinen wille;</l>
<l>Ende wilt hi oec, hi sculten vri.</l>
<l n="12910">Spelewi aldus?" "Bi Gode, dat si."</l>
<l>Dus begonsten si dat spel,</l>
<l>Ende her Waleweine gevielt so wel,</l>
<l>Dat hi tspel wan sonder pine.</l>
<l>"Joncfrouwe," seit hi, "nu sidi mine.</l>
<l n="12915">Nu willic minen wille van u</l>
<l>Tnacht hebben, dat secgic u."</l>
<l>"Here, dan mach gescien nu niet."</l>
<l>"Joncfrouwe, beraet u wel ende besiet,</l>
<l>Ic wil hier hebben dat ic wan."</l>
<l n="12920">"Here, sidi soe coenen man....</l>
<l>Ic licge in die camere mire vrowen,</l>
<l>Dordi u selven so wel getrowen,</l>
<l>Dat gi daerin wel dorret gaen....</l>
<l>Ic late die dore open staen,</l>
<l n="12925">Ende alse min vrowe slapen es</l>
<l>Soe comt te mi." "Sijt seker des,"</l>
<l>Sprac Walewein, ic sal daer comen."</l>
<l>Dus heeft Walewein orlof genomen</l>
<l>Ende ginc te sinen geselle ward saen,</l>
<l n="12930">Ende wachte na dat slapen gaen.</l>
<l>Ende alsi alle slapen waren</l>
<l>Ginc hi in die camere daer nare,</l>
<l>Want hi wiste die pade wel,</l>
<l>Hi hadder dicke gehad goet spel.</l>
<l n="12935">Nu es hi bi Ydeine gelegen</l>
<l>Ende ginc van sinen spele plegen,</l>
<l>Ende speelde daer dat soete spel</l>
<l>Eert dagen begonde vier warf wel.</l>
<l>Si dwanckene an hare ter stont</l>
<l n="12940">Ende custene doe an sinen mont.</l>
<l>"Joncfrouwe, hets tijt dat ic nu scede.</l>
<l>Woudi mi doen hier ene bede,</l>
<l>Die ic nu hier an u sochte,</l>
<l>Ic souts u danken alsic mochte."</l>
<l n="12945">"Jaic, here, soe wat soet es."</l>
<l>Nu hadde Walewein lange vor des</l>
<l>Hare gegeven te houdene met</l>
<l>Sijn zegevingerlijn, dat wel wet:</l>
<l>Dit hadsi an haer hant daer nu.</l>
<l n="12950">Her Walewein sprac: "So biddic u</l>
<l>Dit vingerlijn, scone joncfrouwe."</l>
<l>"Neen here, bi mire trouwe,</l>
<l>Dat en magic u geven niet,</l>
<l>Want mi geboet ende hiet</l>
<l n="12955">Een min maech ende min vrient,</l>
<l>Dies dicwile wel heeft verdient,</l>
<l>Dat ic hem dit vingerlin houden soude."</l>
<l>"Ay joncfrouwe, dit es te houde</l>
<l>Dat gi mi dit ontsegt dus saen.</l>
<l n="12960">Nu es recht dat si vergaen</l>
<l>Onse minne tuscen ons beden,</l>
<l>Ende dat wi oec hier met sceden."</l>
<l>Alsi dat horde nam si te hant</l>
<l>Dat vingerlijn van haerre hant</l>
<l n="12965">Ende gaeft hem doe, ende seide:</l>
<l>"In wille niet dat hier omme sceide</l>
<l>Onse minne op desen tijt.</l>
<l>Ic bidde u dat gi hier weder sijt</l>
<l>Soe gi irsten moget ten kere."</l>
<l n="12970">"Gerne. Blivet met onsen here."</l>
<l>Dus es Walewein wech gevaren,</l>
<l>Hi ende sijn geselle twaren.</l>
<l>Doe vrachdem sijn geselle saen</l>
<l>Hoe hem sijn sticken sijn vergaen?</l>
<l n="12975">Ende Walewein vertelde hem al</l>
<l>Wat hem gesciede groet ende smal.</l>
<l>Doe seide die coninc sijn geselle:</l>
<l>"Nu hord, Walewein, wat ic u telle:</l>
<l>Ic salse u noch doen proven bat.</l>
<l n="12980">Gi sult weder varen ter stat,</l>
<l>Ende gi selt her Walewein nu wesen;</l>
<l>Ende ridet weder binnen desen</l>
<l>Toter joncfrouwen ende eyschet hare</l>
<l>U zegevingerlijn oppenbare,</l>
<l n="12985">Want gi nu saen moet vechten</l>
<l>Enen camp ende u berechten."</l>
<l>Dus keerde her Walewein ter vart,</l>
<l>Ende reet so sere daer sijn part,</l>
<l>Dat sweette toten voten toe.</l>
<l n="12990">Hi quam int zale gegaen alsoe.</l>
<l>Ende vrachde na Ydeinen saen.</l>
<l>Alsine sach quam si gegaen</l>
<l>Ende hitene willecomen wesen.</l>
<l>Si namene in haer arm mettesen.</l>
<l n="12995">Walewein sprac met haesticheden:</l>
<l>"Ic ben campvast nu ter steden,</l>
<l>Geeft mi saen min vingerlijn."</l>
<l>"Ay live here, dat mach niet sijn,</l>
<l>Gine sult mi niet sceden nu... "</l>
<l n="13000">Walewein seide: "Dat secgic u,</l>
<l>Ic wille mijn vingerlijn hebben twaren."</l>
<l>"Ay here, ic hebbe qualijc gevaren,</l>
<l>U vingerlijn dat es verloren;</l>
<l>Hoe ict verloes dat seldi horen:</l>
<l n="13005">In dese weke op enen dach</l>
<l>Daer te gerre vensteren lach</l>
<l>Doe werdic, here, pinsende om u,</l>
<l>Dat gi so lange merret nu,</l>
<l>Dat ic weende ende dreef mesbaer,</l>
<l n="13010">Ende wranc min hande sere daer naer.</l>
<l>Also alsic min hande wranc</l>
<l>Ontscoet mi tvingerlin an minen danc.</l>
<l>Doe sagic waer een visch quam</l>
<l>Ende dat vingerlin stappans nam;</l>
<l n="13015">Ende aldus hebbic gevaren."</l>
<l>Walewein seide: "Joncfrouwe, twaren,</l>
<l>Ic weet bat, dat secgic u</l>
<l>Dan gijt mi hier vertrecket nu.</l>
<l>Ic gemoette in genen woude</l>
<l n="13020">Twe ridderkine, die menecfoude</l>
<l>Dreven bliscap ende spel,</l>
<l>Ende songen doe herde wel.</l>
<l>Ic quam daer saen in haer gemoten,</l>
<l>Ende alsicse beide daer soude groten</l>
<l n="13025">Seide te mi deen ridderkijn:</l>
<l><pb n="89"/>"Her Walewein, siet hier u vingerlijn</l>
<l>Tenen lictekine van desen</l>
<l>Datic te nacht hebbe gewesen</l>
<l>Met Ydeinen, uwer joncfrouwen,</l>
<l n="13030">Vierwerven, bi mire trouwen."</l>
<l>Doen werdic erre om dit verwijt,</l>
<l>Ende sloechse beide doet ter tijt,</l>
<l>Ende nam hen daer min vingerlijn.</l>
<l>Nu siet daer af goet lictekijn."</l>
<l n="13035">Doe toendijt hare opter stat:</l>
<l>Doe ne wist si secgen wat.</l>
<l>Daerna keerde min her Walewein</l>
<l>Ten coninc waerd, die op dat plain</l>
<l>Sijns ontbeidde ter selver ure,</l>
<l n="13040">Ende vertelde hem al sine aventure</l>
<l>Die hem gesciede, [die] seidi hem al.</l>
<l>Die coninc doe Waleweine beval</l>
<l>Te Gode, ende keerde saen van daer.</l>
<l>Walewein dancte hem sere daernaer</l>
<l n="13045">Ende reet te hove weder saen.</l>
<l>Ende Ydeine heeft so vele gedaen</l>
<l>An Waleweine met vrindelijcheden,</l>
<l>Daersi waren onder hen beden,</l>
<l>Dat hi hare scout al quite,</l>
<l n="13050">Ende haer nembermeer quame te verwite.</l>
<l>Nu salic swigen hier van desen</l>
<l>Ende sal vord vanden campe lesen</l>
<l>Van Druideine, des sijt gewes,</l>
<l>Daer die dach af comen es.</l>
</div>
<div type="chapter"><head type="chapter">XXV. <hi rend="italic">Van Waleweine ende Ydeinen ende Druideine. </hi></head>
<l n="13055">Nu gewaget die aventure,</l>
<l>Dat Walewein ter selver ure</l>
<l>Te campe waerd voer met haestechede:</l>
<l>Ende Ydeine voer oec mede</l>
<l>Also alse daer geloeft oec was.</l>
<l n="13060">Des derdes dages quamen si na das</l>
<l>Gereden in een dicke wout,</l>
<l>Daer een ridder al stille hout,</l>
<l>Wel gewapent, al te voet,</l>
<l>Ende hielt een ors van prise goet.</l>
<l n="13065">Ende als Ydeine hem liden soude</l>
<l>Sach si op hem menechfoude</l>
<l>Met bliden ansichte vrindelike,</l>
<l>Ende hi weder op hare die gelike.</l>
<l>Dit mercte min her Walewein, Godweet.</l>
<l n="13070">Geen riddere spranc op sijn ors gereet</l>
<l>Ende volgede Waleweine saen,</l>
<l>Ende: "Her riddere, nu laet hier gaen</l>
<l>Mine amie. Wies besteet u.</l>
<l>Hare te vorne achter lande nu?"</l>
<l n="13075">Walewein seide doe: "In gever u niet,</l>
<l>Gine wintse op mi, wats gesciet."</l>
<l>Die ander seide: "Dan ware niet goet</l>
<l>Dat wi vochten; mar nu doet</l>
<l>Ene dinc die ic sal secgen u:</l>
<l n="13080">Setse te middelcrite hier nu,</l>
<l>Ende dien si meest mint, ga te heme:</l>
<l>Dit donct mi dbeste alsict vernemene."</l>
<l>"Bi Gode, dat si." sprac Walewein.</l>
<l>Dus leidise daer in dat plein,</l>
<l n="13085">Ende hietse gaen ten liefsten man,</l>
<l>"Ja, Walewein," sprac Ydeine dan,</l>
<l>"Settimi nu te dele van desen,</l>
<l>Ic sie wel gi wilt mins quite wesen:</l>
<l>Gi sijt mins mode ende sat:</l>
<l n="13090">Gine const mins quite worden niet bat;</l>
<l>Het scient wel gi mint mi clene."</l>
<l>Doe ginc Ydeine saen na tgene</l>
<l>Ten riddere, die na hare haect:</l>
<l>Desen heeft si blide gemaect.</l>
<l n="13095">Hi namse in sinen arme doe</l>
<l>Ende cussetse daer Walewein sach toe,</l>
<l>Ende voretse daer sire vaerde;</l>
<l>Dies Walewein sere mesbarde:</l>
<l>"Ay mi." sprac hi, "live God,</l>
<l n="13100">Hoe dul es hi ende wel sot,</l>
<l>Die wiven geloeft nembermere.</l>
<l>Ay," sprac hi, "ic vergaf u lange ere</l>
<l>Ene valsce daet, quade vrouwe;</l>
<l>Nu salic verlisen mine trouwe</l>
<l n="13105">An Druideine, dat secgic u,</l>
<l>Want ic geloefde heme nu</l>
<l>U te bringene te campe gereet:</l>
<l>Dus sal ic breken minen eet."</l>
<l>Dit es die clage van Waleweine.</l>
<l n="13110">Maer die riddere ende Ydeine</l>
<l>Reden wech met bliden sinne.</l>
<l>Doe sprac Ydeine: "Live minne,</l>
<l>Wi moten keren weder saen:</l>
<l>Gene riddere hout min winde gevaen.</l>
<l n="13115">Die ic met mi van huus brachte</l>
<l>Doe hi mi voerde met hem met crachte;</l>
<l>Sine bliven hem heden, bi mire trowen."</l>
<l>Doe sprac die riddere toter joncfrouwen:</l>
<l>"Wat geleget u daer an.</l>
<l n="13120">Laetse hem hebben." "Bi sente Jan,</l>
<l>In vare heden voet met u</l>
<l>Ic en hebbe mine winde nu."</l>
<l>Dus keerdi ombe in derre maniere,</l>
<l>Ende eischede Waleweine die winde scire,</l>
<l n="13125">Dise hem geven nine wilde,</l>
<l>Hine winse met spere ende met scilde.</l>
<l>"In setter nemmeer te middelcrite;</l>
<l>Dadict nu ic worder quite."</l>
<l>Ende alse doe dit diegene sach,</l>
<l n="13130">Dat andersins niet wesen mach,</l>
<l>Reet hi op Waleweine ter stede;</l>
<l>Ende Walewein reet op hem daer mede</l>
<l>Ende stakene dorden lichame weder</l>
<l>Dat hi stappens doet viel neder.</l>
<l n="13135">Dies was Ydeinen bliscap groet,</l>
<l>Ende ane Waleweine si daer scoet</l>
<l>Ende seide: "Here, nu benic seker ende wijs</l>
<l>Dat gi met rechte sijt min amijs.</l>
<l>Dat ic den riddere dede keren met mi</l>
<l n="13140">Om dese winde, dat was bedi</l>
<l>Ic wist wel gi souten verwinnen nu.</l>
<l>Dat daetdi." "Ydeine, ic segt hier u,</l>
<l>Gi hebt alsoe hier u geproeft,</l>
<l>Dat ghi geen orkenscap behoeft,</l>
<l n="13145">Want u gewerke provet wale."</l>
<l>Ydeine sprac met sereger tale</l>
<l>Ende smeecte ende bat omtrint,</l>
<l>Maer en besloet haer niet en twint.</l>
<l>Dus sijn si te campe comen.</l>
<l n="13150">Ende min her Walewein heeft vernomen</l>
<l>Waer dat die camp soude wesen,</l>
<l>Ende brachte Ydeinen daer mettesen.</l>
<l>Nu was die coninc Bandamagu.</l>
<l>Ende her Druidein, dat secgic u,</l>
<l n="13155">Comen gereden opten pleine</l>
<l>Daer si wisten Waleweine,</l>
<l>Die Ydeinen brachte daer,</l>
<l>Sonder sorge ende sonder vaer,</l>
<l>Daer die camp om sal wesen.</l>
<l n="13160">Ende rechte oec mede binnen desen</l>
<l>Quamen si te gadere gereden.</l>
<l>Her Druidein stac met hastecheden</l>
<l>Op Waleweine sijn spere ontwee,</l>
<l>Ende Walewein tsine, min no mee,</l>
<l n="13165">Gelijc oft ware een sproc, Godweet.</l>
<l>Elc vinc tsinen swaerde gereet</l>
<l>Ende gingen daer nemen ende geven.</l>
<l>Int leste soe es daer onder bleven</l>
<l>Ende gaf hem op her Druidein.</l>
<l n="13170">Doe seide te hans min her Walewein:</l>
<l><pb n="90"/>"Her Druidein, so gevic hier u</l>
<l>Ydeinen tere amien nu,</l>
<l>Uwen wille te done in allen tide."</l>
<l>Men sach nie man so blide</l>
<l n="13175">Als hi was doe derre saken.</l>
<l>Bandemagu dede grote feeste maken</l>
<l>Des avons met Waleweine nu;</l>
<l>Maer Ydeinen, dat secgic u,</l>
<l>En behagede der feesten niet,</l>
<l n="13180">Dat Walewein van hare dus sciet.</l>
<l>Nu salic u swigen van desen,</l>
<l>Ende sal van Maurus den swerten lesen</l>
<l>Ende vander joncfrouwen van Galestroet,</l>
<l>Die om Waleweine dreef grote noet.</l>
</div>
<div type="chapter"><head type="chapter">XXVI. <hi rend="italic">Van Mauruse ende van Gariette. </hi></head>
<l n="13185">Daventure seget al bloet,</l>
<l>Doe die joncfrouwe van Galestroet</l>
<l>Van Maurus gesceden was,</l>
<l>Alsic hier te voren las,</l>
<l>Dat si thuswerd kerde saen.</l>
<l n="13190">Ende Maurus reet doe, sonder waen,</l>
<l>Te Arturs hove waerd, secgic u,</l>
<l>Om Waleweine te biddene nu,</l>
<l>Dat hi hem hulpe ende in staden wil staen,</l>
<l>Want die joncfrouwe van Galestroet heft gevaen</l>
<l n="13195">Der joncfrouwen van Carmeloet,</l>
<l>Die Waleweine verloeste al bloet</l>
<l>Te Galestroet, als gi hebt vernomen,</l>
<l>Daer hi om Gariette was comen:</l>
<l>Want doe Walewein was hare ontfaren</l>
<l n="13200">Doen dede si soeken saen daernaren</l>
<l>Die joncfrouwe alt lant dure;</l>
<l>Soe dat si ward vonden tier ure</l>
<l>In een wout, daer si waende wesen</l>
<l>Tote dat gecist ware van desen</l>
<l n="13205">Dat geruechte ende die niemare.</l>
<l>Nu wiltmense bernen oppenbare</l>
<l>An enen stake, dat wetet wel.</l>
<l>Om dese sake ende niwer ombe el</l>
<l>Soe voer Maurus te Karlioen</l>
<l n="13210">Om dit Waleweine te wetene doen;</l>
<l>Maer hine vint Waleweine daer niet.</l>
<l>Doe seidijt Gariette daernaer</l>
<l>Hoet metter joncfrouwen vergaen soude,</l>
<l>Men quame hare te hulpen herde houde.</l>
<l n="13215">Doe ginc Gariet ten coninc Arture</l>
<l>Ende vertelde hem saen die aventure</l>
<l>Die hem Maurus dede verstaen:</l>
<l>Daerna bat hi sinen oem saen,</l>
<l>Dat hi hem hulpe wilde geven</l>
<l n="13220">Der joncfrouwen te behoudene dleven.</l>
<l>"Die omme minen wille es gevaen."</l>
<l>Artur seide: "Gereit u saen,</l>
<l>Ic sal u volx leveren gnoech."</l>
<l>Dit was wel Maurus gevoech,</l>
<l n="13225">Want hi soude gerne steken</l>
<l>Of de joncfrouwe ende oec wreken</l>
<l>Dat sine ontseide daer te voren,</l>
<l>Ende oec anders den groten toren</l>
<l>Die si hem dicke hevet gedaen.</l>
<l n="13230">Nu heeft Gariet dese vard bestaen</l>
<l>Met wel twintich dusent man.</l>
<l>Ende Maurus reet vore mede daeran</l>
<l>Te sinen castele, ende vergaderde wale</l>
<l>Tien dusent man te desen male</l>
<l n="13235">Jegen dat Gariet soude comen daer.</l>
<l>Ende alsi vergadert worden daernaer</l>
<l>Reden si met haesten groet</l>
<l>Toter stat van Galestroet,</l>
<l>Daer si horden secgen tien stonden,</l>
<l n="13240">Datmen die joncfrouwe hadde gebonden,</l>
<l>Ende mense bernen soude te hant;</l>
<l>Maer alsmen die niemare horde int lant,</l>
<l>Dat min her Gariet ende Maurus</l>
<l>Met groter herecracht quamen dus,</l>
<l n="13245">Worden si versaget en trouwen</l>
<l>Ende liten dat bernen vander joncfrouwen,</l>
<l>Ende gingen bescermen hare stat.</l>
<l>Ende die van buten gingen na dat</l>
<l>Die stat belicgen entien casteel.</l>
<l n="13250">Doe werd die joncfrouwe versaget en deel,</l>
<l>Van Galestroet, dat secgic u,</l>
<l>Ende ontboet haer hoge liede nu,</l>
<l>Ende vrachde hen wat si mochte doen?</l>
<l>Doe antwerden hem die hoge baroen:</l>
<l n="13255">"Joncfrouwe, onse raet es over luut,</l>
<l>Dat wi margen trecken ut;</l>
<l>Wi selense te bat scoffiren in scijn:</l>
<l>Eer si wel gerest hier sijn</l>
<l>Ende haer plaetse hebben genomen</l>
<l n="13260">So selewi gereden op hen comen</l>
<l>Eer sijs iet geweten connen.</l>
<l>Dus selen si scire sijn verwonnen."</l>
<l>Dus drogense over een alle daer,</l>
<l>Dat si des ander dages daer naer</l>
<l n="13265">Ut selen trecken harde vroe.</l>
<l>Des anderdages gesciede alsoe</l>
<l>Dat si ute trocken tsamen,</l>
<l>Daer si Gariette vernamen</l>
<l>Ende sinen geselle Maurus,</l>
<l n="13270">Die oec waren beraden dus,</l>
<l>Dat si haer volc hadden gereet;</l>
<l>Want si hadden wille, Godweet,</l>
<l>Den casteel tasselgierre daer,</l>
<l>Daer die joncfrouwe in lach, vorwaer.</l>
<l n="13275">Mettien hebben si vernomen</l>
<l>Waer die vander stat op hen comen</l>
<l>Al gebattalijt met sconen here.</l>
<l>Doen riep Maurus herde sere</l>
<l>Op sine liede: "Vaste, gaet ane.</l>
<l n="13280">Laet ons pinen te verslane</l>
<l>Dese rote al ongelet."</l>
<l>Mettien quam vord Gariet</l>
<l>Ende sprac tot sinen lieden saen:</l>
<l>"Live liede, helpt mi verslaen</l>
<l n="13285">Dese tyranne, die mi hier voren</l>
<l>Hebben gedaen menegen toren.</l>
<l>Hier waest dat ic gevaen lach,</l>
<l>Daermen mi gaf menegen slach</l>
<l>Met groten geesselen in min lijf.</l>
<l n="13290">Mochtic hebben dat quade wijf,</l>
<l>Die mi gedogen dede die pine,</l>
<l>Ic soude hare dies gelijcs in scine</l>
<l>Doen gedogen, dat verstaet.</l>
<l>Nu vaste toe. dats min raet.</l>
<l n="13295">Helpt mi, dat icse moge gewinnen</l>
<l>Des biddic u in gerechter minnen."</l>
<l>Al des selfs bat Maurus</l>
<l>Sinen lieden oec aldus.</l>
<l>Doe gincmen toe in allen siden:</l>
<l n="13300">Men sach nie in genen tiden</l>
<l>Liede so vresselike gebaren.</l>
<l>Si voren in met harre scaren</l>
<l>Ende dorbraken die andere al</l>
<l>Toten porten, groet ende smal.</l>
<l n="13305">Ende Maurus ende Gariet</l>
<l>Voren vore al ongelet,</l>
<l>Ende slogen soe vresselike slage,</l>
<l>Dat daer nieman in dien dage</l>
<l>Haer ontbeiden dorste iet:</l>
<l n="13310">Wie dat sach van hen hi vliet.</l>
<l>Si maecten menegen doden daer:</l>
<l>Si vingenre oec al oppenbar</l>
<l>. Lx. wel in die battalge:</l>
<l>Ic secgu dat daer speelde ter falge</l>
<l n="13315">Die vander stede, hebbic vernomen</l>
<l><pb n="91"/>Si costen met pinen weder in comen</l>
<l>Die daer levende bleven waren.</l>
<l>Daer blever doet ende gevaen, twaren,</l>
<l>Wel vierhondert in haer conroet:</l>
<l n="13320">Dies was drove van Galestroet</l>
<l>Die joncfrouwe, dat verstaet.</l>
<l>Si mach wel soeken anderen raet,</l>
<l>Want dese es hare qualijc vergaen.</l>
<l>Nu hord wat si hevet gedaen:</l>
<l n="13325">Si heeft vernomen wat Gariet</l>
<l>Hem heeft vermeten, dat wel wet:</l>
<l>Mach hise gewinnen, dat hi haer sal</l>
<l>Sine pine lonen groet ende smal,</l>
<l>Die si hem dede met groten sere.</l>
<l n="13330">Hier ombe es si in sorgen mere</l>
<l>Dan si iemanne dede verstaen.</l>
<l>Si ontboet haer hoge liede saen</l>
<l>Ende vrachde wat si nu mach doen?</l>
<l>Doen antwerde hare een baroen:</l>
<l n="13335">"Joncfrouwe, ic segt u wel nu twaren,</l>
<l>Wine connen ons jegen hen niet verweren;</l>
<l>Maer wilde Gariet vechten enen camp,</l>
<l>Oft Maurus, sonder enegen scamp,</l>
<l>Ic riede wel datmen iemanne sochte.... "</l>
<l n="13340">"In hebbe niemanne die daertoe dochte,</l>
<l>Dat hi mochte iet geduren</l>
<l>Jegen harre enech nu ter uren."</l>
<l>"Vrouwe, gi sult wel, in maniren</l>
<l>Alsoe alsic u nu sal visiren.</l>
<l n="13345">Gi sult ane hem nu soeken des:</l>
<l>Ende alse die camp genomen es</l>
<l>Dan seldi doen gebiede te hant</l>
<l>Over al nu hier in u lant,</l>
<l>Oft den camp ieman wilt vechten</l>
<l n="13350">Ende u jegen die gene berechten:</l>
<l>Men sal hem geven tsinen wille</l>
<l>U lant ende u, lude ende stille,</l>
<l>Sijn gebot mede te doene.</l>
<l>Gi sult vinden gnoech kimpione</l>
<l n="13355">Die dit selen dor u ane gaen."</l>
<l>Al deetsijt node, dit werd gedaen.</l>
<l>Men sinde dus ane Gariette</l>
<l>Ende an Maurus mede, sonder lette,</l>
<l>Oft si wilden ene camp</l>
<l n="13360">Vechten sonder enegen scamp:</l>
<l>Verwonne haer kimpe, dat dan si</l>
<l>Haer souden laten quite ende vri</l>
<l>Van algader harre mesdaet;</l>
<l>Ende es dat haer kimpe ondergaet,</l>
<l n="13365">Soe sal si staen te haren wille.</l>
<l>Dit loefden si beide lude ende stille.</l>
<l>Dus werd die camp genomen daer</l>
<l>In .vij. dagen te vechtene daer naer.</l>
<l>Ende binnen desen gebieden dede</l>
<l n="13370">Die joncfrouwe van Galistroet in alle stede,</l>
<l>Ofte daer ieman ware so coene</l>
<l>Enen camp dor hare te doene</l>
<l>Si soude wesen sijn eygen vri,</l>
<l>Ende haer lant mede daerbi.</l>
<l n="13375">Dit heeft mi Keye scire vernomen</l>
<l>Ende es al hemelike daer binnen comen</l>
<l>Ende ontlicsent al oppenbare.</l>
<l>Hi seide dat hi van Scollant ware</l>
<l>Ende hiet Vander Roetsen her Bayneel.</l>
<l n="13380">Alsi was comen inden casteel</l>
<l>Hietmenne daer sere willecomen:</l>
<l>Men heeft daer sijns wel ware genomen.</l>
<l>Si leiden an hem daer alle marc,</l>
<l>Want hi sceen scone ende starc,</l>
<l n="13385">Ende hi vermat hem oec ter stede</l>
<l>Dat hi der joncfrouwen besechede</l>
<l>Doen soude, jegen wien dat ware</l>
<l>Die nu in die werelt geseten ware.</l>
<l>Dies was blide die joncfrouwe.</l>
<l n="13390">Oec docht hare sijn in anescouwe</l>
<l>Een starc riddere ende wel ontploken.</l>
<l>Wat hulpt hier af vele gesproken?</l>
<l>Si waren allegader blide</l>
<l>Dat hi hen comen was dus te tide.</l>
<l n="13395">Ende doen die .vij. dach es comen</l>
<l>Hebben si haren kempe genomen</l>
<l>Ende sijn dus comen buten te velde,</l>
<l>Daer geslegen waren die getelde,</l>
<l>Met Keyen, herde blide na dit.</l>
<l n="13400">Sine wapine waren algader wit</l>
<l>Met tween roden benden daer:</l>
<l>Om hem tontekene, wet vor waer,</l>
<l>Soe haddi dese wapine an gedaen.</l>
<l>Nu waren over een gedregen saen</l>
<l n="13405">Maurus ende oec Gariet</l>
<l>Welc harre mochte vechten bet</l>
<l>Den camp van hen tween daer nu.</l>
<l>Gariet seide: "Maurus, ic segt u,</l>
<l>Mi behord te vechtene den camp</l>
<l n="13410">Dore die quaetheit ende omden ramp</l>
<l>Die si mi hier vormaels dede:</l>
<l>Dit motic wreken hier ter stede."</l>
<l>"Neen," sprac Maurus, "live here,</l>
<l>Laet mi vechten, des biddic u sere,</l>
<l n="13415">Want mi vele daer an geleget:</l>
<l>Dese camp en werd mi niet ontseget,</l>
<l>Des biddic u op gerechte trouwe;</l>
<l>Ic hebbe gemint dese joncfrouwe</l>
<l>Langen tijt, verstaet mi wel;</l>
<l n="13420">Ende nu es hier gedeilt een spel,</l>
<l>Die den camp verwinnet hier</l>
<l>Hi sal hebben die joncfrouwe fier</l>
<l>Ende haer lant te sinen wille;</l>
<l>Ende om dese sake, lude ende stille,</l>
<l n="13425">Soe staet mi den camp te vechten nu."</l>
<l>Doe seide Gariet: "So hebten. U</l>
<l>En werd dor dese sake niet:</l>
<l>Ic souden vechten, wats gesciet.</l>
<l>Ende ic geve u quite hier min deel,</l>
<l n="13430">Eest dat gise wint, geheel."</l>
<l>Dus es Maurus te crite comen</l>
<l>Ende heeft spere ende scilt genomen.</l>
<l>Ende Keye, die hem hiet Bayneel,</l>
<l>Es genaect oec een deel,</l>
<l n="13435">Ende heeft genomen spere ende scilt,</l>
<l>Ende quam gereden met gewelt</l>
<l>Op Maurus, dat sijn spere brac.</l>
<l>Ende Maurus weder Keyen stac</l>
<l>Dor scilt, dor curie, dor leder,</l>
<l n="13440">Dat hi moeste vallen neder,</l>
<l>Ende hadde oec een wondekin clene.</l>
<l>Hi spranc scire op sine bene</l>
<l>Ende gegreep daer weder sijn part,</l>
<l>Ende sater op met snelre vard,</l>
<l n="13445">Ende trac sijn swaerd daer uten scoe,</l>
<l>Ende reet op Maurus daer alsoe,</l>
<l>Ende slogene enen swaren slach</l>
<l>Opt hoeft, die Maurus sere wach,</l>
<l>Soe datter ute ran dbloet:</l>
<l n="13450">En had gedaen sijn helm goet</l>
<l>Hi had hem toten tanden gecloeft.</l>
<l>Ende Maurus queecte do sijn hoeft</l>
<l>Ende scaemde hem herde sere daer.</l>
<l>Doe hief hi sijn swaerd daer naer</l>
<l n="13455">Ende sloech Keyen opten scilt,</l>
<l>Dien hi manlike vor hem hilt,</l>
<l>Dat hine cloefde mids ontwee.</l>
<l>Dat swerd ginc in vord noch mee</l>
<l>Ende geraecte Keyen in di knie</l>
<l n="13460">Een cleine wondekin, seitmen mie.</l>
<l>Dus gingen si houwen ende slaen.</l>
<l>Doe sprac Gariet te Mauruse saen:</l>
<l>"Ay mi, live her Maurus,</l>
<l>Hoe lange suldi slaen aldus?</l>
<l n="13465">Haddi mi nu laten gebaren,</l>
<l><pb n="92"/>Ic wars lange quite, twaren."</l>
<l>Doe scaemde hem Maurus sere das,</l>
<l>Dat hi dus versproken was,</l>
<l>Ende ginc Keyen ane met slagen</l>
<l n="13470">Soe, hine conder niet gedragen.</l>
<l>Nochtan werde hem Keye herde sere.</l>
<l>Doe quam die swerte met enen kere</l>
<l>Ende sloech op Keyen enen slach</l>
<l>Met beiden handen, die sere wach,</l>
<l n="13475">Opten helm daer sonder beide,</l>
<l>Dat hi rumen moeste tgereide</l>
<l>Ende ter eerden quam gevallen</l>
<l>Sere gewont daer vore hen allen.</l>
<l>Dese slach was soe groet,</l>
<l n="13480">Dat Keye waende bliven doet,</l>
<l>Want hi daer in onmacht lach.</l>
<l>Ende alse die swerte riddere dat sach</l>
<l>Ginc hi van sinen perde saen,</l>
<l>Ende heeft Keyen den helm afgedaen,</l>
<l n="13485">Ende soude hem thoeft af hebben geslegen;</l>
<l>Maer Keye hilt den arm daer jegen</l>
<l>Ende riep: "Maurus, ic geve mi op.</l>
<l>Ic beent, Keye." Doe hilt sijn scop</l>
<l>Gariet doe hi dat hoerde,</l>
<l n="13490">Ende antwerde Keyen dese worde:</l>
<l>"Her Keye, gi wout proven u cracht</l>
<l>Al hemelike; gi waerd bedacht</l>
<l>Qualike, dat gi hier dus quaemt.</l>
<l>Ay Keye, dat gi u nine scaemt</l>
<l n="13495">Dat gi jegen ons sout comen</l>
<l>Aldus verradelike. Dit es vernomen</l>
<l>Harde selden, dat nie gesciede:</l>
<l>Gi moget u scamen vor dese liede.</l>
<l>Soe moget di oec in Arturs hof.</l>
<l n="13500">Ic bids u, Maurus, slaet hem of</l>
<l>Dat hoeft, ende verlates nu</l>
<l>Alder werelt, des biddic u,</l>
<l>Want hets scade dat hi leeft."</l>
<l>Maurus hier op antwerde geeft</l>
<l n="13505">Gariette ende seide te desen:</l>
<l>"Her Gariet, mi donct beter wesen</l>
<l>Dat ickene hier te live late."</l>
<l>"Maurus, daer nes an gene bate</l>
<l>Dat hi te live blivet nu.</l>
<l n="13510">Slaetten doet, verlatets u</l>
<l>Ende alder werelt als ende als,</l>
<l>Want hi es quaet, loes ende vals."</l>
<l>Doen Keye dit horde vanden here</l>
<l>Ward hi hier af versaget sere,</l>
<l n="13515">Ende bat genade op grote trouwe</l>
<l>Dore der coninginnen wille, sire vrowen,</l>
<l>Jenoveren, die sijn nichte was;</l>
<l>"Dat ic hare doe danken das:</l>
<l>Ic weet wel, ic hebbe sere mesdaen...,</l>
<l n="13520">Het dede mi sotheit anegaen.</l>
<l>Vergeeft mi dit; ic gelove hier nu</l>
<l>Dat ic nembermer mesdoe jegen u."</l>
<l>Doe seide Maurus harde saen:</l>
<l>"Gariet, wat donct u goet gedaen?</l>
<l n="13525">Het ware scande nu ter stonden,</l>
<l>(Want geselle vander tavelronden)</l>
<l>Slogicken doet: ic laten leven;</l>
<l>Maer hi moet mi tirst opgeven</l>
<l>Hem selven ende mede di joncfrowe</l>
<l n="13530">Van Galestroet." "Bi mire trowe,"</l>
<l>Sprac Gariet, "dit werd gedaen."</l>
<l>Dus gaf hem Keye daer op gevaen;</l>
<l>Ende si brachtene banderside</l>
<l>Daer die joncfrouwe stont omblide,</l>
<l n="13535">Van Galestroet, om dese sake.</l>
<l>Nu hord hier heren Gariets sprake:</l>
<l>"Joncfrouwe, u kimpe es verwonnen,</l>
<l>Ende die camp hi was begonnen</l>
<l>In dier maniren, dat secgic u,</l>
<l n="13540">Ware onser enech verwonnen nu,</l>
<l>Van mi ofte van Maurus,</l>
<l>Soe soudewi henen sceden dus</l>
<l>Sonder u te doene scade;</l>
<l>Ende ware dat sake, dat onder dade</l>
<l n="13545">Ic ofte Maurus overwaer;</l>
<l>Soe soudewi u hebben daernaer</l>
<l>Ende u lant, lude ende stille,</l>
<l>Daermede te done onsen wille.</l>
<l>Nu sidi hier af bleven tachter.</l>
<l n="13550">Gi wet wel, dat gi mi groten lachter</l>
<l>Hier vormaels daet; dat secgic u,</l>
<l>Dat moetti hier ontgelden nu,</l>
<l>Want gi daet mi swaer verdriet."</l>
<l>"Ay edel here, dat mi es gesciet</l>
<l n="13555">Hier vormaels, des biddic genade."</l>
<l>Hierenbinnen quamen ten rade</l>
<l>Alle die heren van Galestroet.</l>
<l>Doe werd daer vertrocken al bloet</l>
<l>Alle die dinge, groet ende clene,</l>
<l n="13560">Die daer gescieden int gemene.</l>
<l>Doe seide daer min her Gariet:</l>
<l>"Van allen desen, ic wille gijt wet,</l>
<l>Dat mi die joncfrouwe heeft gedaen,</l>
<l>Latic an Maurus algader staen;</l>
<l n="13565">Ende al dat hi daermede doet</l>
<l>Dat houdic algader over goet."</l>
<l>Maurus seide doe: "Semmin trouwe,</l>
<l>Soe willic hebben die joncfrouwe,</l>
<l>Tenen wive, dat wel kint;</l>
<l n="13570">Want icse lange hebbe gemint.</l>
<l>Ende over uwen lachter dan</l>
<l>Soe willic werden hier u man,</l>
<l>Ende si oec mede, dat verstaet."</l>
<l>Dit dochte hen allen een goet raet,</l>
<l n="13575">Ende willen allen datment doe.</l>
<l>Aldus so quam die brulocht toe,</l>
<l>Die daer feestelike was gedaen.</l>
<l>Ende Gariet keerde te Kardol saen</l>
<l>Ende vertelde Arture den coninc</l>
<l n="13580">Hoe die strijt aldaer verginc;</l>
<l>Ende van sher Keys quaethede</l>
<l>Verteldi daer den coninc mede.</l>
<l>Nu salic swigen hier van desen</l>
<l>Ende sal van Waleweine vord lesen,</l>
<l n="13585">Daer ic vander redenen sciet,</l>
<l>Te Bandemagus, daer icken liet.</l>
</div>
<div type="chapter"><head type="chapter">XXVII. <hi rend="italic">Hoe Walewein jegen Gygantione vacht; ende van Ydire mede. </hi></head>
<l>Daventure doet nu verstaen,</l>
<l>Dat Walewein nam orlof saen</l>
<l>Ane den coninc Bandemagu,</l>
<l n="13590">Ende quam gereden, dat segic u,</l>
<l>In een wout op enen dach.</l>
<l>Daer hi menege beeste sach.</l>
<l>Ende alsi lange daer hadde gereden</l>
<l>Quam hi op enen berch ter steden,</l>
<l n="13595">Daer hi verre sien mochte.</l>
<l>Doen sach hi daer, dat hem dochte,</l>
<l>Besiden hem ter rechter hant</l>
<l>Die zee groet; ende anden cant</l>
<l>Sach hi waer een scip stoet.</l>
<l n="13600">Doe reet hi derward metter spoet:</l>
<l>Ende alsi daer quam mettesen</l>
<l>Docht hem dat selve scep wesen</l>
<l>Daer die riddere in quam te voren,</l>
<l>Die sijn lijf hadde verloren,</l>
<l n="13605">Daer dat trinsoen vore in stac.</l>
<l>Walewein in dat scip doe trac,</l>
<l>Hi ende sijn ors, te hant,</l>
<l>Daer hi niemane in ne vant.</l>
<l>Doe hi daer in dus es getogen</l>
<l n="13610">Soe es dat scip en wech gevlogen,</l>
<l><pb n="93"/>Dat hi en weet recht werwart;</l>
<l>Ende quam in ere corter vart</l>
<l>Gereden daerna in Scollant.</l>
<l>Daer bleef tscep staende te hant,</l>
<l n="13615">Ende Walewein ginc ute ter vart</l>
<l>Ende sat daer saen op sijn part,</l>
<l>Ende reet en wech al dat hi mochte.</l>
<l>Hi quam gereden daer hem dochte</l>
<l>Dat een scone casteel stoet.</l>
<l n="13620">Daerward reet hi metter spoet.</l>
<l>Ende alsi doe daer vore quam</l>
<l>Sach hi saen ende vernam</l>
<l>Waer een naen quam gereden</l>
<l>Met herder groter behagelheden;</l>
<l n="13625">Ende hem volgede ene scone joncfrouwe,</l>
<l>Die ane hadde, bi mire trouwe,</l>
<l>Haer cleder averrecht al daer:</l>
<l>Mantel, sorcoet, roc, vorwaer,</l>
<l>Al waest averrecht gedaen.</l>
<l n="13630">Walewein groette die joncfrouwe saen,</l>
<l>Ende si antwerde hem weder hovescelike.</l>
<l>Doe bat hi hare vrindelike</l>
<l>Dat si hem secge waerombe dat si</l>
<l>Alsoe rede. "Here, vard met mi</l>
<l n="13635">Herbergen nu, ic saelt u al</l>
<l>Daerna secgen, groet ende smal."</l>
<l>Ende min her Walewein voer met hare,</l>
<l>Ende si seide hem doe oppenbare,</l>
<l>Dat si hadde vor dien dach</l>
<l n="13640">Den besten amijs die si noit sach,</l>
<l>Scone, edel ende oec goet,</l>
<l>"Die vaste stoet in minen moet;</l>
<l>Ende hi hiet her Ragisel.</l>
<l>Ende een riddere quaet ende fel,</l>
<l n="13645">Die Gygantioen geheten es,</l>
<l>Slogen doet. Here, om des</l>
<l>Soe varic aldus alse gi siet,</l>
<l>Ende anders en doe ic min cleder niet</l>
<l>Ane, want ic hebt gespoken,</l>
<l n="13650">Hine sal tirsten sijn gewroken</l>
<l>Opten fellen Gygantioen,</l>
<l>Die te derre havenen menegen baroen</l>
<l>Ende menegen riddere, sonder blijf,</l>
<l>Genomen hevet oec sijn lijf;</l>
<l n="13655">Ende conden noit man wederstaen:</l>
<l>Sine wapine sijn also gedaen,</l>
<l>Men cander niet gehebben an;</l>
<l>Want ene joncfrouwe, die vele can,</l>
<l>Heeft sine wapine so belesen,</l>
<l n="13660">Dattere nieman en can genesen:</l>
<l>Ens gene wapine so gedaen,</l>
<l>Die sinen swerde can ontstaen.</l>
<l>Dese lose, dese quade, dese felle</l>
<l>Wachte Ragiselle minen geselle</l>
<l n="13665">In genen woude, ende staken doet</l>
<l>Met enen scachte herde groet,</l>
<l>Dien hi ontwee brac ter stede,</l>
<l>Ende liet hem dat inde steken mede</l>
<l>Inden buec. Doe quam daer saen</l>
<l n="13670">Ene joncfrouwe wel gedaen</l>
<l>Met enen scepe ter havenen nu,</l>
<l>Ende sprac aldus, dat secgic u:</l>
<l>"Laet mi metten doden gewerden.</l>
<l>Ic salne doen wreken sonder verden."</l>
<l n="13675">Doen nam si den doden man</l>
<l>Ende leidene op enen wagen dan</l>
<l>Ende vordene in dat scip, twaren,</l>
<l>Daer si mede quam daer gevaren,</l>
<l>Ende litene daerop licgen alsoe,</l>
<l n="13680">Ende stac hem vif vingerline doe</l>
<l>An sine hant; ende daerna scire</l>
<l>Stac si in sine halmeniere</l>
<l>Een paer letteren, ende daer in</l>
<l>Stont gescreven meer no min</l>
<l n="13685">Dan: "Die den riddere trecket ut</l>
<l>Den scacht, die steect overluut</l>
<l>In sinen buec, al sonder pine;</l>
<l>Ende die ut trect dese vingerline,</l>
<l>Dese .ij. selen den riddere saen</l>
<l n="13690">Wreken dat hem es mesdaen."</l>
<l>Doe voer tscep enwech al bloet</l>
<l>Rechte tot vor Karmeloet;</l>
<l>Ende Walewein, seitmen over waer,</l>
<l>Trac dat trinsoen ut al daer,</l>
<l n="13695">Ende die vingerline trac ut Ydier,</l>
<l>Mijn gebuer, een ridder fier,</l>
<l>Die Waleweine ontbeidet nu,</l>
<l>Ende vaerd alle dage, dat secgic u,</l>
<l>Optie zee te wachtene den here.</l>
<l n="13700">Nu hebbic u van minen sere</l>
<l>Vertelt die waerheit sonder sage;</l>
<l>Ende waer omme dat ic drage</l>
<l>Mine cledere dus averrecht</l>
<l>Dies hebbic u hier al berecht."</l>
<l n="13705">Doe sprac min her Walewein saen:</l>
<l>"Nu segt mi, joncfrouwe welgedaen,</l>
<l>Gygantion waer es hi nu?"</l>
<l>"Here, hi es hier bi, secgic u;</l>
<l>Want hi wacht die martse hier.</l>
<l n="13710">Hi es ondadech ende herde fier:</l>
<l>Hi heeft oec enen bere, Godweet,</l>
<l>Die so fel es ende so wreet,</l>
<l>Dats elken minsce wonderen mach;</l>
<l>Die loept met heme alden dach;</l>
<l n="13715">Ende daer jegen vechti gereet,</l>
<l>Ende houten daer met even wreet,</l>
<l>Om dat hi wille, dat secgic u,</l>
<l>Quame ieman jegen heme nu,</l>
<l>Dine wilde met stride bestaen,</l>
<l n="13720">Dan laet hi sinen bere gaen</l>
<l>Bi hem, rechte te sire siden;</l>
<l>Ende alsmen op Gygantione sal striden</l>
<l>Soe waent die bere wel gereet</l>
<l>Datmen daer na hem dus sleet,</l>
<l n="13725">Ende werd erre. Dan laet hine gaen:</l>
<l>Dan vard hi opten genen saen."</l>
<l>Walewein sprac doe: "Joncfrouwe fier,</l>
<l>Dese riddere, min her Ydier,</l>
<l>Es hi wonende hier iet bi?</l>
<l n="13730">Hi es u vrient, dat donke mi."</l>
<l>Doe antwerde si al sonder lette:</l>
<l>"Sijn lief die heet Belinette</l>
<l>Ende es die scoenste diemen weet:</l>
<l>In al Scollant, verre ende breet,</l>
<l n="13735">Sone vontmen gene so scone joncfrouwe.</l>
<l>Hi minse op gerechte trouwe,</l>
<l>Ende si mintene weder herde sere;</l>
<l>Ende Gygantion es haer here</l>
<l>Ende haer vader, dat secgic u,</l>
<l n="13740">Die dus heeft gesworen nu,</l>
<l>Dat si nembermeer name man,</l>
<l>Hine soude tirsten doet sijn dan;</l>
<l>Ende dine oec roefde vanden live</l>
<l>Soude sijn dochter hebben te wive.</l>
<l n="13745">Dit heeft hi gesworen met.</l>
<l>Alse Ydier sach dat hier an let</l>
<l>Heeft hi na sine doet gestaen</l>
<l>Waer dat hi mach, sonder waen."</l>
<l>Alse her Walewein dit verstoet</l>
<l n="13750">Sedi: "Joncfrouwe, God geve u goet.</l>
<l>Gi hebt mi anden genen brocht,</l>
<l>Dinic lange hebbe gesocht:</l>
<l>Om sinen wille quamic hare,</l>
<l>Ende Godsat hebbe [die] langer spare</l>
<l n="13755">Noch die beide na Ydier iet."</l>
<l>"Ay here, neen, in sulc verdriet</l>
<l>Ne suldi niet varen nu;</l>
<l>Gi bleefter doet, dat secgic u;</l>
<l>Want nieman en mages ontstaen</l>
<l n="13760">Daer hi op sleet, noch ontgaen,</l>
<l><pb n="94"/>Noch sijns beren, dat verstaet."</l>
<l>Walewein seide doe: "Hoe soet gaet,</l>
<l>Des salic proven nu ter tijt."</l>
<l>Hi nam orlof sonder respijt</l>
<l n="13765">Ende voer Gygantione soeken nadas</l>
<l>Al daer hi heme gewiset was.</l>
<l>Ende binnen dat hi derward reet</l>
<l>Was Ydier gereden oec gereet</l>
<l>Toten oevre vander zee.</l>
<l n="13770">Daer sach hi dat scep min no mee,</l>
<l>Daer her Walewein in quam gereden:</l>
<l>Hi bekinnet saen ter steden.</l>
<l>Doe keerdi ombe ende pensde al dare,</l>
<l>Dat min her Walewein comen ware.</l>
<l n="13775">Mettien gespordi inden sant</l>
<l>Versce voetslage altehant:</l>
<l>Die soe volgedi, dat hi quam</l>
<l>Daer hi die joncfrouwe vernam,</l>
<l>Die om Waleweine bedrovet was.</l>
<l n="13780">Mijn her Ydier vrachde hare na das</l>
<l>Ofte daer enech riddere ware?</l>
<l>Si seide: "Jaet, here; ic ben in vare</l>
<l>Om hem ende sere tongemake."</l>
<l>Doe vertelde si hem die sake</l>
<l n="13785">Die daer gesciet was altemale;</l>
<l>"Ende hi ridet vore u te dale,</l>
<l>Ende es Gygantione bestriden."</l>
<l>Doe wisti wel ten selven tiden</l>
<l>Dat Walewein was vor waer.</l>
<l n="13790">Doe smeet hi omme ende reet hem naer,</l>
<l>Wat sijn part gelopen conde.</l>
<l>Ende binnen deser selver stonde</l>
<l>Es Walewein so verre comen</l>
<l>Dat hi Gygantione heeft vernomen,</l>
<l n="13795">Daer hi voer nu tere stede</l>
<l>Sijn part drinken ende den bere mede.</l>
<l>Ende alsen min her Walewein gesach</l>
<l>Riep al dat hi ropen mach:</l>
<l>"Keert u ombe, Gygantioen,</l>
<l n="13800">Ende laet ons ene joeste doen."</l>
<l>"Bi Gode, dat si." sprac hi daer;</l>
<l>"Gi sijt mi comen nu so naer,</l>
<l>Gine moget mi niet ontgaen."</l>
<l>Mettien nam hi sijn spere saen</l>
<l n="13805">Ende stac Waleweine so oversere,</l>
<l>Dat hem dochte min no mere</l>
<l>Oft hem di herte soude breken.</l>
<l>Walewein heetten weder gesteken</l>
<l>Dat sijn spere te stucken brac;</l>
<l n="13810">Maer en dede hem geen ongemac,</l>
<l>Dat secgic u, ene quade note.</l>
<l>Al waerd oec datmen op hem scote</l>
<l>Met enen wint arenborste,</l>
<l>Hine achtes niet. Al sonder vorste</l>
<l n="13815">Soe trac Walewein sijn swerd al daer,</l>
<l>Ende slogene daer met; maer een haer</l>
<l>Sone deret hem, noch dede verdriet,</l>
<l>Noch en ginc in sine wapine niet.</l>
<l>Doe nam Gygantioen te handen</l>
<l n="13820">Sijn swaerd daer met beiden handen</l>
<l>Ende sloech Waleweine opten scilt.</l>
<l>Dien hi manlike vor hem hilt,</l>
<l>Dats een groet stic viel op deerde;</l>
<l>Nochtan ginc doert vanden sweerde</l>
<l n="13825">Dor helm, dor coifie, des geloeft,</l>
<l>Ende maecte hem selke wonde int hoeft,</l>
<l>Dat sine wapine worden al roet,</l>
<l>Die selve slach was so groet,</l>
<l>Waer hi te rechte wel volcomen,</l>
<l n="13830">Hi mochte hem dlijf hebben genomen.</l>
<l>Ende Walewein, die riddere coene,</l>
<l>Gaf doe weder Gygantione</l>
<l>Altehant daer enen slach,</l>
<l>Den meesten di noit man gesach;</l>
<l n="13835">Maer en scaet de hem niet en hoy.</l>
<l>Gygantion makede hem herde boy</l>
<l>Ende seide: "Wacht dat gi mi nu</l>
<l>Nine quetst, des biddic u.</l>
<l>Siet wat wonden hi mi sleet."</l>
<l n="13840">Walewein werd tornech ende heet,</l>
<l>Ende scaemde hem sere omt gone,</l>
<l>Ende nam dinde vanden trinsone</l>
<l>Met beiden handen, wet vor waer,</l>
<l>Ende sloec Gygantione daernaer</l>
<l n="13845">Opten scilt enen slach so groet,</l>
<l>Dat nieman sach dies genoet.</l>
<l>Die scilt viel ter eerden neder</l>
<l>Al te sticken vord ende weder.</l>
<l>Hi maecte oec ene grote scure</l>
<l n="13850">Inden halsberch ter selver ure,</l>
<l>Ende ene wonde oec herde diep,</l>
<l>Daer dat bloet sere ut liep.</l>
<l>Nu wiste Gygantioen wel</l>
<l>Dat dit Walewein was ende nieman el,</l>
<l n="13855">Want hi hadder af horen spreken</l>
<l>Dat hi Raguelle soude wreken,</l>
<l>Ende dat hine oec hadde gesocht.</l>
<l>Nu hord wies hi werd bedocht:</l>
<l>Hi nam met beiden handen sijn sward</l>
<l n="13860">Ende stac doet tseren Waleweins part.</l>
<l>Doe moeste Walewein, die riddere goet,</l>
<l>Beten daer saen te voet,</l>
<l>Want sijn ors viel daer doet.</l>
<l>Doe sprac Gygantioen al bloet:</l>
<l n="13865">"Her Walewein, noch en es niet wel</l>
<l>Van u gewroken her Ragisel,</l>
<l>Dien ic selve doet sloech.</l>
<l>Noch moet bliven in sijn gevoech</l>
<l>Ende in sine ere Gygantioen.</l>
<l n="13870">Walewein, gine wetter wat toe doen."</l>
<l>Dus voer hi henen saen van daer,</l>
<l>Ende her Walewein die volhdem naer</l>
<l>Al te voet. Ende alse dat sach</l>
<l>Gygantion, hord wies hi plach:</l>
<l n="13875">Hi reet al scone, om dat hi woude</l>
<l>Dat hem her Walewein volgen soude.</l>
<l>Dor enen marasch es hi gereden,</l>
<l>Ende Walewein volgede hem daer ter steden.</l>
<l>Ende doe Walewein dor dwater woet</l>
<l n="13880">Om hem te volgene metter spoet</l>
<l>Maecte Gygantion sijn sceren</l>
<l>Om dat hi Waleweine wilde verseren.</l>
<l>Ende binnen desen selven stonden</l>
<l>Es Ydier comen ende heeft vonden</l>
<l n="13885">Waleweine dus staen te voet;</l>
<l>Alse een die altemale es verwoet</l>
<l>Quam hi gereden al dat hi mach.</l>
<l>Ende alse Gygantion dit sach</l>
<l>Ward versaget nu vele mee;</l>
<l n="13890">Want hi wist wel dat an dese twee</l>
<l>Sine doet gelach, dat secgic u.</l>
<l>Ydier es op hem comen nu</l>
<l>Ende gaf hem enen slach te handen:</l>
<l>Hi hadden gecloeft toten tanden,</l>
<l n="13895">En had gedaen die wapene, twaren,</l>
<l>Die alsoe betovert waren.</l>
<l>Doch was di slach so groet aldaer,</l>
<l>Dat hi ter eerden viel daer naer.</l>
<l>Al verduesselt ende in ommacht.</l>
<l n="13900">Doe quam die bere met groter cracht</l>
<l>Op Ydire vresselike gescoten,</l>
<l>Ende slogen daer met sire poten</l>
<l>In die side ter selver tijt,</l>
<l>Ende maecte hem daer ene score wijt</l>
<l n="13905">In sine wapine al ongemict.</l>
<l>En ware hem Ydier niet ontnict,</l>
<l>Hi hadden vanden parde getogen.</l>
<l>Mettien heeft Ydier vertogen</l>
<l>Sijn swaerd, want die bere quam</l>
<l n="13910">Op hem gapende harde gram,</l>
<l><pb n="95"/>Ende waenden hebben verslonden daer.</l>
<l>Doe stac Ydier den bere daer naer</l>
<l>Sijn swaerd in die kele saen</l>
<l>Soe dipe, dat quam ute gegaen</l>
<l n="13915">Ten lanke. Doe viel di bere doet.</l>
<l>Nu was vercomen van sire noet</l>
<l>Gygantion, ende es op gestaen,</l>
<l>Ende Walewein quamer oec toe gegaen</l>
<l>Met sinen trinsone ter selver stat.</l>
<l n="13920">Doe sprac Gygantion na dat:</l>
<l>"Sladi mi nu doet gi twee,</l>
<l>Gine gewinnes ere nembermee."</l>
<l>Walewein sprac: "Ic gelove hier u,</l>
<l>Doet af die betoverde wapen nu,</l>
<l n="13925">Ende doet andere wapene an,</l>
<l>Ic vechte jegen u allene dan."</l>
<l>"Bi Gode dat si." sprac hi na tgone.</l>
<l>Doe sendemen Ydire daer te done</l>
<l>Die boetscap, soemen irsten mochte,</l>
<l n="13930">Ende dat hi Gygantione wapen brochte,</l>
<l>Ende dat hijt oec mede dade verstaen</l>
<l>Sinen lieden, dat si quamen saen</l>
<l>Daer har here vechten soude.</l>
<l>Dat werd gedaen harde houde.</l>
<l n="13935">Ydier heeft di boetscap gedaen</l>
<l>Ende keerde weder harde saen,</l>
<l>Ende brachte Gygantione, twaren,</l>
<l>Wapine die harde goet waren.</l>
<l>Die andere wapene hi ute dede</l>
<l n="13940">Ende wapende hem daer met ter stede,</l>
<l>Ende sat daer op sijn ors, Godweet.</l>
<l>Ende Walewein was oec al gereet,</l>
<l>Want hem was gesint metter spoet</l>
<l>Orsse ende oec wapene goet</l>
<l n="13945">Vander joncfrouwen wegen geacht,</l>
<l>Daer Walewein den camp vore vacht.</l>
<l>Ende Ydier gaf hem sijn gode swaerd,</l>
<l>Dat menger marct was ward</l>
<l>Daers een man hadde doene.</l>
<l n="13950">Dus sijn comen dese twee barone</l>
<l>Elc op anderen; ende si staken</l>
<l>Dat haer speren te sticken braken;</l>
<l>Ende si ontmoetten oec daernaer</l>
<l>Metten scouderen elc anderen daer</l>
<l n="13955">Met crachte ende met so groter porsse,</l>
<l>Dat si vielen vanden orsse.</l>
<l>Dus sijn beide te voet gestaen</l>
<l>Ende elc ginc daer op anderen slaen</l>
<l>Vresselike ende grote slage</l>
<l n="13960">Ene lange wile vanden dage,</l>
<l>Dat men niet en conde gesien</l>
<l>Wie tachter was. Ende om dien</l>
<l>Ward Walewein so erre tier stede:</l>
<l>Doe nam hi tswaerd daer gerede</l>
<l n="13965">Met beiden handen daer al bloet,</l>
<l>Ende maecte ene wonde so groet</l>
<l>Gyngantione, dat hi met allen</l>
<l>Averrecht moeste nedervallen;</l>
<l>Ende Walewein scoet te hem al daer</l>
<l n="13970">Ende trac hem den helm af daernaer.</l>
<l>Her Walewein sprac: "Eer ic u meer scade</l>
<l>Soe bid an die joncfrouwe genade</l>
<l>Van haren amijs di gi sloget doet."</l>
<l>"Staet min leven an hare al bloet,</l>
<l n="13975">Soe slaet mi doet, des biddic u;</l>
<l>Want gi slaet mi liver doet hier nu</l>
<l>Dan ics haer bade, wats gesciet.</l>
<l>Ende oec en benic verwonnen niet,</l>
<l>Want in lies dor gene sake."</l>
<l n="13980">"Soe salics hier dan nemen wrake,"</l>
<l>Sprac Walewein, ende sloech hem af</l>
<l>Thoeft, dat hi der joncfrouwen gaf,</l>
<l>Dies blide was, dat wetic wel.</l>
<l>"Nu es gewroken her Ragisel:</l>
<l n="13985">Sint dat doet es Gygantioen</l>
<l>Magic min cledere recht an doen."</l>
<l>Ende recht in dese selve tale</l>
<l>Sagen si nederward te dale</l>
<l>Waermen brachte sonder lette</l>
<l n="13990">Gygantioens dochter Belinette,</l>
<l>Die niet scoenre mochte wesen;</l>
<l>Ende men gafse Waleweine na desen,</l>
<l>Ende seiden: "Dit kint es uwe met rechte.</l>
<l>Si es vanden hogesten geslechte</l>
<l n="13995">Dat enech binnen Scollant levet.</l>
<l>Sijn vader, die hier sijn lijf hevet</l>
<l>Verloren, dede ons allen sweren</l>
<l>Dat wijs niet achter souden keren,</l>
<l>Wine souden hem sine dochter geven,</l>
<l n="14000">Die hem genomen hadde dleven."</l>
<l>Walewein ontfinc die joncfrouwe,</l>
<l>Ende sprac: "Gi heren, bi mire trouwe,</l>
<l>Ic sal hare doen alle hoveschede"</l>
<l>Her Ydier daer stont ter stede</l>
<l n="14005">Ende sach toe al dese dinc,</l>
<l>Dat Walewein daer sijn lief ontfinc,</l>
<l>Te wesene sine vrindinne, ter stede,</l>
<l>Ende te wive te nemene mede,</l>
<l>Es dat sake dat hi wille.</l>
<l n="14010">Hi bepensdem lude ende stille</l>
<l>Wat hi doen mach daer ombe:</l>
<l>"Her Walewein en es niet so domme,</l>
<l>Hine salse tsire vrindinne houden;</l>
<l>Nochtan salic mi verbouden.</l>
<l n="14015">God moet mi wel laten vergaen."</l>
<l>Ende mettese es hi gestaen</l>
<l>Vor Waleweine ende sprac: "Here,</l>
<l>Dorstict doen, ende gi niet sere</l>
<l>U ne bolget oftic der waerheit lie,</l>
<l n="14020">Belonette es mine amie;</l>
<l>Ic hebse menegen dach gemint.</l>
<l>Wildi mi geven dit scone kint?</l>
<l>Des biddic u op hoveschede,</l>
<l>Oftic u noit dienst hier dede,</l>
<l n="14025">Soe loent mi, here, daer met."</l>
<l>Her Walewein sprac: "Bi mire wet,</l>
<l>Her Ydier, dits ene grote bede,</l>
<l>Die nine mach wesen nu ter stede</l>
<l>Het soude mi noch comen te verwite</l>
<l n="14030">Dadic mi hare dus scire quite;</l>
<l>Maer ware dat sake, dat wilde si,</l>
<l>Ende haer mage oec riden mi,</l>
<l>Ic souts dan hebben goden raet."</l>
<l>Belinette daer vorwaerd gaet</l>
<l n="14035">Ende seide: "Geeften mi dan;</l>
<l>Ic minnen boven alle man</l>
<l>Die op ertrike nu leven."</l>
<l>"Joncfrouwe, so salic u hem dan geven."</l>
<l>Dus gaf hi Ydire van Scollant</l>
<l n="14040">Belinetten metter hant</l>
<l>Voer haer vriende ten selven tide,</l>
<l>Dies allegadere waren blide,</l>
<l>Men dede Gygantione den here</l>
<l>Ter eerden bringen met groter ere,</l>
<l n="14045">Gelijc datmen sculdech was.</l>
<l>Doe quam die joncfrouwe saen na das,</l>
<l>Dier nu haer leet es gewroken,</l>
<l>Daer hier vore af es gesproken,</l>
<l>Ende noetde Waleweine daer met hare</l>
<l n="14050">Ende alle die andere oec daer nare,</l>
<l>Die met hare voren allegader;</l>
<l>Ende Waleweine der aventuren vader</l>
<l>Was daer grote ere gedaen.</l>
<l>Men conste u niet doen verstaen</l>
<l n="14055">Vanden gerechten diemer droech:</l>
<l>Daer was gedient wel int gevoech.</l>
<l>Ende na den etene gingen slapen</l>
<l>Beide heren ende oec knapen,</l>
<l>Ende slipen tot sanderdages daer.</l>
<l n="14060">Men stont op ende ginc daernaer</l>
<l><pb n="96"/>Daer men ene messe hen dede.</l>
<l>Doe nam Ydier daer ter stede</l>
<l>Sire vrindinnen Belinetten;</l>
<l>Ende na der messen was geen letten,</l>
<l n="14065">Men ginc daer drinken ende eten.</l>
<l>Doe die ridders waren geseten</l>
<l>Brachtemen die gerechten wel.</l>
<l>Men sach nie soe groet spel,</l>
<l>Noch so grote joie driven,</l>
<l n="14070">Beide van mannen ende van wiven,</l>
<l>Alse daer doe gedreven was.</l>
<l>Na al dit spel, sijt seker das,</l>
<l>So nam Walewein saen orlof</l>
<l>Ende wilde rumen daer dat hof,</l>
<l n="14075">Daer hi Ydire lede ane dede:</l>
<l>Soe dedi oec der vrouwen mede,</l>
<l>Die Raguels vrindinne was,</l>
<l>Die hem sere bat na das,</l>
<l>Dat hi bleven ware ter steden</l>
<l n="14080">Tot dat die feeste ware leden:</l>
<l>Dan souden si met hem varen</l>
<l>Ende den coninc oppenbaren</l>
<l>Die aventuren groet ende smal</l>
<l>Also alsi gesciet sijn al.</l>
<l n="14085">Walewein seide: "Wats gesciet,</l>
<l>In mach hier bliven langer niet;</l>
<l>Ic moet nu te Kardol varen."</l>
<l>"God die mote u bewaren,"</l>
<l>Spraken si beide, "wi volgen u</l>
<l n="14090">Alse die brullocht es leden nu."</l>
<l>Dus es Walewein gesceden van daer</l>
<l>Ende quam te Kardol saen daernaer,</l>
<l>Daer hi blidelike es ontfaen.</l>
<l>Ende die coninc vrachde hem saen</l>
<l n="14095">Ofte die riddere gewroken es?</l>
<l>Walewein seide: "Here, des sijt gewes;</l>
<l>Gi sult di waerheit wel ondervinden,</l>
<l>Eer u hof hier sal inden,</l>
<l>Dat gi houden selt al hier;</l>
<l n="14100">Hier sal comen min her Ydier,</l>
<l>Die de vingerline ut nam</l>
<l>Den doden riddere die daer quam;</l>
<l>Ende die vrowe dies vrient hi was</l>
<l>Sal hier comen, sijt seker das,</l>
<l n="14105">Ende selen u die waerheit laten weten."</l>
<l>Des tsinxendages, alse es geseten</l>
<l>Die coninc ende die coninginne,</l>
<l>Sachmen comen ten beginne</l>
<l>Mijn her Ydiere van Scollant,</l>
<l n="14110">Ende die vrouwe mede te hant,</l>
<l>Die Walewein daer willecome hiet.</l>
<l>Doe seidi: "Her coninc, nu besiet,</l>
<l>Dit sijn degene die u al</l>
<l>Berechten selen groet ende smal</l>
<l n="14115">Vander wraken hoe si gesciede."</l>
<l>Doe tellet Ydier vor al die liede</l>
<l>Hoe die wrake es comen vord,</l>
<l>Ende liets achter niet een word.</l>
<l>Oec teldi van Keyen mede</l>
<l n="14120">Hoe dat hine tumelen dede</l>
<l>Daer bi hem na gereden quam,</l>
<l>"Doe ic den riddere di vingerline nam."</l>
<l>Doe quam vord her Gariet</l>
<l>Ende vertelde al ongelet</l>
<l n="14125">Keyes ongeluc ende sijn ongeval,</l>
<l>Dat hem gescide groet ende smal</l>
<l>Metter joncfrouwen van Galestroet,</l>
<l>Daerne Maurus wel na doet</l>
<l>Hadde geslegen vor die stat,</l>
<l n="14130">Ende hoe hi hem genade bat.</l>
<l>Doe werd ginder bliscap ende spel:</l>
<l>Daer werd groet sceren, wettet wel,</l>
<l>Met Keyen nu te desen male</l>
<l>In dat hof ende in die zale.</l>
<l n="14135">Nu latic hier bliven van desen</l>
<l>Ende sal u vord van Ydire lesen.</l>
</div>
<div type="chapter"><head type="chapter">XXVIII. <hi rend="italic">Hoe Lanceloet vacht jegen Ydire. </hi></head>
<l>Daventure vertelt nu hier,</l>
<l>Doe dus te hove quam Ydier,</l>
<l>Dat hi wel was ontfaen;</l>
<l n="14140">Ende daerna ward hi, sonder waen,</l>
<l>Geselle vander tavelronden,</l>
<l>Dies heren Waleweins, daer tien stonden</l>
<l>Dat hi int geselscap quam.</l>
<l>Saen daerna hi orlof nam,</l>
<l n="14145">Ende soude varen te Scollant ward;</l>
<l>Hi ende die vrowe met snelre vard</l>
<l>Sijn daer nu te scepe comen.</l>
<l>Si hebben daer den wint vernomen</l>
<l>Jegen hen, dat si tier uren</l>
<l n="14150">Wachten moesten der aventuren</l>
<l>Tote dat die wint bat omme geet.</l>
<l>Dus moesten si bliven daer Godweet</l>
<l>Tote sanderdages harde vroe.</l>
<l>Ende rechte des margens quam alsoe</l>
<l n="14155">Mijn her Lanceloet daer gereden,</l>
<l>Ende wilde weten daer ter steden</l>
<l>Wanen dat hier Ydier quam;</l>
<l>Want Lanceloet was utermaten gram</l>
<l>Vanden mantele hier te voren,</l>
<l n="14160">Die te hove dede menegen toren</l>
<l>Den vrowen ende den joncfrouwen met.</l>
<l>Hem was geseit oec, dat wet,</l>
<l>Dat hi der coninginnen ontcramp sere,</l>
<l>Ende dat sijs scande hadde mere</l>
<l n="14165">Dan ieman, sonder Keys vrindinne:</l>
<l>Dit deerden soe in sinen sinne,</l>
<l>Dat hi nigerent sint ne quam</l>
<l>Daer hi mantele dragende vernam,</l>
<l>Hine wilder om vechten, secgic u;</l>
<l n="14170">Ende om dat dese vrowe nu</l>
<l>Enen mantel droech oec mede.</l>
<l>Soe wildi nu alhier ter stede</l>
<l>Jegen Ydire vechten ter vard.</l>
<l>Ende nu had oec sere onward</l>
<l n="14175">Ydire dat hine berechten soude</l>
<l>Soe met haesten ende met gewoude,</l>
<l>Ende sprac: "Wat eest, wildi mi dwingen</l>
<l>Te berechtene van enegen dingen,</l>
<l>Dies ic u niet berechten wille?</l>
<l n="14180">Ic soude eer vechten lude ende stille</l>
<l>Eer ic u berechte een word</l>
<l>Met bedwange." Doe trac vord</l>
<l>Mijn her Lanceloet spere ende scilt:</l>
<l>"Nu weert u, oft gi vechten wilt."</l>
<l n="14185">Doen nam Ydier scilt ende spere</l>
<l>Ende sette hem saen daer ter were.</l>
<l>Ende elc herhaelde sinen loep,</l>
<l>Ende quamen gereden over hoep</l>
<l>Soe vresselijc, ende so met crachte,</l>
<l n="14190">Dat si braken beide haer scachte</l>
<l>In clenen sticken toter hant.</l>
<l>Elc daer doe sijn swaerd geprant,</l>
<l>Ende gingen houwen ende slaen</l>
<l>Vanden scilden menech spaen.</l>
<l n="14195">Ydier was sire slagen milde,</l>
<l>Want hi was goet riddere ten scilde.</l>
<l>Hi dede Lancelote perssen gnoech;</l>
<l>Ende Lanceloet Ydiere weder sloech</l>
<l>Grote slage ende sware,</l>
<l n="14200">Die hem Ydier gout daer nare.</l>
<l>Si vochten daer so lange wile,</l>
<l>Datmen gegaen hadde ene mile,</l>
<l>Soe dat si beide begonden tragen</l>
<l>An haer steken, an haer slagen.</l>
<l n="14205">Ende Lancelote, dies sere verdochte,</l>
<l><pb n="97"/>Dattie gene geduren mochte</l>
<l>Vor hem so lange haddem wonder;</l>
<l>Ende min her Ydire oec besonder</l>
<l>Hadde wonder groet om di dinge</l>
<l n="14210">Dat hi gestaen mochte sonderlinge</l>
<l>Vor sine slage die hi sloech:</l>
<l>Dit dochte hen beiden ongevoech.</l>
<l>Om dese sake, om dese dinc</l>
<l>Elc daer anderen van irst ane ginc</l>
<l n="14215">Alse oft si versc hadden gewesen.</l>
<l>Ende recht nu binnen desen</l>
<l>Quamer Bohord toe gereden,</l>
<l>Die Lancelote sochte nu ter steden,</l>
<l>Die hem daer ontekent was;</l>
<l n="14220">Want hine kinnes niet, sijt seker das,</l>
<l>Om dat hi was bebloet alsoe,</l>
<l>Ende sine wapene waren oec daertoe</l>
<l>Sere dorhouwen ende ontwee;</l>
<l>Ende Ydiers wapine min no mee</l>
<l n="14225">Waren oec tsticken gehouwen.</l>
<l>Doe quam Bohort toter vrowen</l>
<l>Ende vrachde wie die ridders waren?</l>
<l>Si antwerde ende seide: "Twaren,</l>
<l>Dit es Ydier, daermen af sprac,</l>
<l n="14230">Die met Waleweine den doden wrac,</l>
<l>Daer dat trinsoen in was comen,</l>
<l>Ende die de vingerline hadde genomen</l>
<l>Vanden doden ut sire hant;</l>
<l>Ende comt nu gereden thant</l>
<l n="14235">Van des conincs Arturs hove,</l>
<l>Ende es daer worden met groten love</l>
<l>Geselle vander tavelronde."</l>
<l>Doe vrachde Bohort ter selver stonde</l>
<l>Wie die andere riddere es?</l>
<l n="14240">"Here, ic ne weet niet des;</l>
<l>Maer ic bidde u harde sere</l>
<l>Op u ridderscap, live here,</l>
<l>Dat gise sceed nu ter stont,</l>
<l>Want si sijn beide sere gewont."</l>
<l n="14245">"Vrouwe," antwerde doe Bohort,</l>
<l>"Ic saels mi pinen." Do reet vort</l>
<l>Bohort ende seide: "Bi Gode, gi heren,</l>
<l>Dit vechten soudic anders keren,</l>
<l>Woudijs beide gaen ane mi</l>
<l n="14250">Gelijc twee ridders goet ende vri.</l>
<l>Het ware scade bleefdi doet."</l>
<l>"Wies onderwindi u, "sprac Lanceloet,</l>
<l>"Ons gevechts ter stede nu?"</l>
<l>"Bi Gode, her riddere, ic segt u,</l>
<l n="14255">Dese riddere, die vecht nu hier,</l>
<l>Es van Scollant her Ydier;</l>
<l>Ende es worden nu ten stonden</l>
<l>Geselle vander tavelronden;</l>
<l>En wildi u vechten laten niet,</l>
<l n="14260">Ic sal hem hulpen, wats gesciet;</l>
<l>Hi es min geselle ende ic de sine.</l>
<l>Gi moget hier vallen in grote pine</l>
<l>En wildi niet doen minen raet,</l>
<l>Want jegen ons beiden haddijt quaet."</l>
<l n="14265">Lanceloet sprac: "Nu segt mi dan</l>
<l>Hoe gi heet." "Bi Sente Jan,"</l>
<l>Sprac Bohord, "dat doe ic gerne:</l>
<l>Mijns namen plegic niet verwerne</l>
<l>Alsmen mi goetlijc daer omme vraget;</l>
<l n="14270">Ende in werd oec noit also versaget,</l>
<l>Dat icken wilde secgen iet</l>
<l>Met bedwange, wats gesciet.</l>
<l>Bohort es die name mijn."</l>
<l>Doe sweech Lanceloet al lettelkijn,</l>
<l n="14275">Want hi hem scaemde, dat secgic u,</l>
<l>Dat hi hadde gevochten nu</l>
<l>Jegen sinen geselle aldaer.</l>
<l>Hi riep Bohorde saen daernaer</l>
<l>Ende voer besiden, dat verstaet:</l>
<l n="14280">"Bohort, neve, nu gevet mi raet;</l>
<l>Ic ben Lanceloet, live here,</l>
<l>Ende ic scame mi nu so sere</l>
<l>Dat ic gevochten hebbe nu</l>
<l>Jegen minen geselle, dat secgic u.</l>
<l n="14285">Gaet ende segt den riddere melde</l>
<l>Dat icken gerne quite scelde,</l>
<l>Ende dat ic mi verwonnen geve.</l>
<l>Ende bid hem oec, live neve,</l>
<l>Dat hi hem ne belge niet</l>
<l n="14290">Dat mi dese dinc es gesciet;</l>
<l>Ende nemt die sake op u daer nu;</l>
<l>Ende ember en liet niet des, biddic u,</l>
<l>Wie ic ben oft hoe ic hete."</l>
<l>Dus versoende Bohort die vete</l>
<l n="14295">Tuscen hen beden daer ter stat.</l>
<l>Ende Ydier entie vrowe nadat</l>
<l>Sceepten ende voren te lande saen,</l>
<l>Daer si wel waren ontfaen,</l>
<l>Nu salic swigen hier van desen,</l>
<l n="14300">Ende sal van Lancelote vord lesen</l>
<l>Ende van Bohorde mede, twaren,</l>
<l>Die nu te gadere en wech varen.</l>
</div>
<div type="chapter"><head type="chapter">XXIX. <hi rend="italic">Hoe Lanceloet ende Bohort die joncfrouwe verloeste die opten boem sat. </hi></head>
<l>Daventure seget ons vord,</l>
<l>Dat nu Lanceloet ende Bohord</l>
<l n="14305">Reden en wech daer ter stede</l>
<l>Al sprekende onder hen beden.</l>
<l>Lanceloet vragede ten beginne</l>
<l>Wat nu dede die coninginne,</l>
<l>Ende hoe si metten coninc es?</l>
<l n="14310">"Bohort, neve, berecht mi des,</l>
<l>Waerdi daer te hove niet</l>
<l>Doen daer geviel dat sware verdriet</l>
<l>Vanden mantele?" "Jaic, here;</l>
<l>Daer hadde menege vrowe onnere:</l>
<l n="14315">Soe deet oec menege joncfrouwe."</l>
<l>"Ay Bohort, op uwe trouwe,</l>
<l>Berech mi na uwen waen,</l>
<l>Hoe mochs die coninginne ontstaen?"</l>
<l>"Here, hi cramp hare, dat wel sceen</l>
<l n="14320">Rechte tote in midden tbeen."</l>
<l>"Ay, wat seide die coninc dies?"</l>
<l>"Here, dat geruechte so wies</l>
<l>Met Keyes amie, dat men ter stat</l>
<l>Alles sanders daer vergat;</l>
<l n="14325">Ende oec soe quam Walewein daer met</l>
<l>Ende brachte sinen broder Gariet,</l>
<l>Die lange hadde geweest gevaen;</l>
<l>Ende om dese twee soe werd daer saen</l>
<l>Grote bliscap in die zale,</l>
<l n="14330">Ende vanden mantele bleef di tale."</l>
<l>"Dats mi lief," sprac Lanceloet.</l>
<l>"Ic hadde sorge harde groet</l>
<l>Dat min vrouwe die coninginne aldare</l>
<l>Iet mochte hebben jegen hare."</l>
<l n="14335">"Neensi niet; het bleef vor waer,</l>
<l>Ende thof sciet met bliscepen al daer."</l>
<l>"Dies si God gebenedijt."</l>
<l>Si reden enen langer tijt</l>
<l>Met derre dinc onledech doe,</l>
<l n="14340">Dat si quamen gereden toe</l>
<l>Tenen foreeste, dat scone was.</l>
<l>Si reden daer in saen na das.</l>
<l>Ende alsi onlange waren gereden</l>
<l>Sagen si comen met haestecheden</l>
<l n="14345">Enen riddere sere ontaen</l>
<l><pb n="98"/>Ende sere dorhouwen, sonder waen;</l>
<l>Hi bloetde te .vij. steden daer.</l>
<l>Doe si hem bat quamen naer</l>
<l>Vrachden si hem om sinen name,</l>
<l n="14350">Ende wie hi ware, ende wanen hi quame?</l>
<l>Hi seide hi ware Dodineel;</l>
<l>"Ende ben ontreden nu een deel</l>
<l>Van daer ic was wel sere bestaen</l>
<l>Van enen riddere, sonder waen;</l>
<l n="14355">Maer int leste slogickene doet.</l>
<l>Doe moestic vlien dor di noet,</l>
<l>Want vier ridders quamen doe,</l>
<l>Ende wilden mi algader toe.</l>
<l>Doe noeptic min ors daer ter steden</l>
<l n="14360">Ende ben hen aldus ontreden:</l>
<l>Dat wet ic wel, dat sijs sijn erre."</l>
<l>Lanceloet sprac doe: "Eest iet verre?"</l>
<l>"Jaet, here, al sonder gile,</l>
<l>Het es meer dan ene mile</l>
<l n="14365">Daer icse liet nu ter ure</l>
<l>Vor enen casteel, met enen mure,</l>
<l>Die so vast es ende soe goet,</l>
<l>Dat al ware jegen spoet</l>
<l>Die opten muer iet wilde braken."</l>
<l n="14370">"Nu segt mi, vrient, bi wat saken</l>
<l>Quaemdi daer te vechten nu?"</l>
<l>"Bi Gode, here, ic segt u,</l>
<l>Ic quam daer in een dal geslegen,</l>
<l>Dat biden castele es gelegen:</l>
<l n="14375">Daer vandic ene scone linde,</l>
<l>Ende daer sat op in groet ellinde</l>
<l>Die scoenste joncfrouwe recht daer boven:</l>
<l>Mi en souts nieman geloven</l>
<l>Seidic haer scoenheit oppenbare.</l>
<l n="14380">Ende si was gevlochten metten hare</l>
<l>An die telege daer ter stede,</l>
<l>Ende haer hande gebonden mede</l>
<l>Anden boem met enen baste;</l>
<l>Ende daerbi es gehangen vaste</l>
<l n="14385">Ene grote belle, sonder wanc,</l>
<l>Die daer maket een geclanc</l>
<l>Alse een opten boem sal gaen:</l>
<l>Ic waende die joncfrouwen verloesten saen,</l>
<l>Ende alsic opwaerd waende springen</l>
<l n="14390">Soe begonste di belle clingen;</l>
<l>Ende die joncfrouwe hiet mi vlien.</l>
<l>Ende eer ic mi wel conde omsien</l>
<l>Soe quam een riddere daer gereden</l>
<l>Met wel groter haestecheden,</l>
<l n="14395">Ende riep sere: "Gi laetse hier,</l>
<l>Her vasseel, gi sijt te fier."</l>
<l>Doe sprangic af ende nam gereet</l>
<l>Mijn ors ende sater op, Godweet.</l>
<l>Ende hi quam op mi gereden daer.</l>
<l n="14400">Dus wordewi vechtende beide daernaer,</l>
<l>Ende slogen doet sonder beide</l>
<l>Alsoe alsic u hier vore seide."</l>
<l>Doe seide Lanceloet: "Bi mire trouwen,</l>
<l>Gi moet ons leiden toter joncfrouwen,</l>
<l n="14405">Her Dodineel, des biddic u."</l>
<l>"Here, ic ben danen gesceden nu,</l>
<l>Ende ben gewont, alse gi wel siet:</l>
<l>In kere weder daerward niet."</l>
<l>"Gi moget coenlijc met ons varen,</l>
<l n="14410">Wi selen u harde wel bewaren."</l>
<l>"Wie sidi dan, dat laet mi weten."</l>
<l>"Vrient, ic ben Lanceloet geheten,</l>
<l>Ende min geselle heet Bohort.</l>
<l>Her Dodineel, gi sijt mesvort,</l>
<l n="14415">Dat salic wreken eer ic kere."</l>
<l>"Ay mi, Lanceloet, live here,</l>
<l>Sidi dit. Des benic blide.</l>
<l>Ic vare met u nu ter tide</l>
<l>Eer dan met enegen man."</l>
<l n="14420">"Nu ridewi vaste derward dan."</l>
<l>Dus keerde met hen Dodineel</l>
<l>Ende leidese recht tot onder den casteel,</l>
<l>Aldaer die linde stont beneden,</l>
<l>Recht bi ere wegesceden,</l>
<l n="14425">Daer die joncfrouwe doe op sat,</l>
<l>Die sere riep ende bat</l>
<l>Ofse ieman verloessen soude.</l>
<l>Si weende ende karmde menechfoude:</l>
<l>"Ay mi," seitsi, "arme keytive,</l>
<l n="14430">Dat ic nie van moder live</l>
<l>Ward geboren, ende ic hier nu</l>
<l>Dese scande moet vor u</l>
<l>Liden ende vor menegen man,</l>
<l>Sonder mine verdiente nochtan."</l>
<l n="14435">Doe si dreef dit grote seer</l>
<l>Sprac Lanceloet: "Joncfrouwe, vorwerd meer</l>
<l>Biddic u dat gi u vertroest:</l>
<l>Gi werd noch heden hier verloest,</l>
<l>Oftic blive alhier verslegen."</l>
<l n="14440">"Ay here, in ne gere wegen</l>
<l>Sone mogedi mi verloesten niet.</l>
<l>Ic bids u, here, dat gi vliet;</l>
<l>Mi hoetden acht ridders, dat secgic u,</l>
<l>Ende een esser verslagen nu,</l>
<l n="14445">Die een riddere nu sloech doet....</l>
<l>In weet hoe hi van hier ontscoet,</l>
<l>Want hier quamen vier doe ut,</l>
<l>Die hem volgeden over luut;</l>
<l>Ende drie blever, sonder waen,</l>
<l n="14450">Inden casteel, dien gi siet staen</l>
<l>Banderside genen dale."</l>
<l>"Joncfrouwe, ic versta u wale;</l>
<l>Maer berecht mi nu ter stede</l>
<l>Hoemen u mach gewinnen mede."</l>
<l n="14455">Here, gine moget te mi niet comen,</l>
<l>Het soude u scire worden benomen."</l>
<l>"Wie sout mi benemen dan?"</l>
<l>Enech riddere, enech tyran</l>
<l>Ute genen castele soude comen saen</l>
<l n="14460">Ende soude u niet opwaerd laten gaen;</l>
<l>Dus waerd pine al verloren."</l>
<l>Doe leide Lanceloet daer te voren</l>
<l>Dodinele dat hi nu soude</l>
<l>Opten boem gaen wel houde,</l>
<l n="14465">"Ende die joncfrouwe saen ontbinde;</l>
<l>Ende wi selen wachten nu di linde</l>
<l>Onder mi ende Bohorde, twaren.</l>
<l>Comt ieman uten castele gevaren</l>
<l>Wi selense also hier bestaen</l>
<l n="14470">Datter ons geen ne sal ontgaen."</l>
<l>Dus clam Donineel opten boem,</l>
<l>Ende dander twee die namen goem</l>
<l>Ende selen hoeden daer die linde</l>
<l>Die wile dat hi daer ontbinde</l>
<l n="14475">Die joncfrouwe, Ende alsoe saen</l>
<l>Luedde di belle, sonder waen.</l>
<l>Dit hebben die vier ridders vernomen,</l>
<l>Die om Dodinele ut waren comen.</l>
<l>Si quamen gereden derward</l>
<l n="14480">Wat gelopen mochte haer part,</l>
<l>Ende ripen van verren: "Gi sijt doet."</l>
<l>"Noch niet," seit hi Lanceloet;</l>
<l>"Wi leven noch, dat verstaet."</l>
<l>"Dat doedi," seit hi, "vule quaet,</l>
<l n="14485">Maer dat en sal niet lange wesen."</l>
<l>Hi stac op Lancelote binnen desen,</l>
<l>Dat sijn spere brac ontwee;</l>
<l>Maer en dede Lancelote niet wee,</l>
<l>Die den genen heeft gesteken</l>
<l n="14490">Datter nembermer an es queken;</l>
<l>Want hi staken dor den scilt</l>
<l>Ende dor den halsberch met gewilt,</l>
<l>Dat spere dorden lichame woet.</l>
<l>Die gene viel vanden perde doet.</l>
<l n="14495">Ende Bohort stac oec den sinen,</l>
<l><pb n="99"/>Dat hem saen daer moeste scinen,</l>
<l>Want hi brac den hals ter stat.</l>
<l>Lanceloet die nam saen na dat</l>
<l>Dodineels spere ende reet aldaer</l>
<l n="14500">Opten derden riddere daernaer</l>
<l>Ende stakene soe te poente wel,</l>
<l>Dat hi vanden parde vel,</l>
<l>Ende den arm heeft gebroken.</l>
<l>"Ay mi, here, nu es gewroken</l>
<l n="14505">Dese joncfrouwe alte sere."</l>
<l>Alse dit horde die vierde here</l>
<l>Ginc hi vlien al dat hi mach.</l>
<l>Ende alse Bohort dat gesach</l>
<l>Wildi hem volgen met haesten groet.</l>
<l n="14510">Doe ripene saen daer Lanceloet:</l>
<l>"Ende laet ons hulpen nu</l>
<l>Der joncfrouwen des biddic u,</l>
<l>Hoe dat si af moge comen."</l>
<l>Ende hierenbinnen heeft genomen</l>
<l n="14515">Dodineel der joncfrouwen haer</l>
<l>Ende hevet hare ontvlochten daer</l>
<l>Uten telegen, daer in was;</l>
<l>Ende haer hande oec na das</l>
<l>Heeft hi hare nu ontbonden.</l>
<l n="14520">Doe sprac Lanceloet daer ten stonden:</l>
<l>"Joncfrouwe, nu comt saen hier neder:</l>
<l>Hier nes nieman die u daer weder</l>
<l>Op sal doen, bi mire trouwe."</l>
<l>Aldus quam neder die joncfrouwe,</l>
<l n="14525">Die blide was van derre dinc,</l>
<l>Die Lanceloet in sinen armen ontfinc.</l>
<l>Ende doe si beide af waren comen</l>
<l>Soe heeft Lanceloet die corde genomen</l>
<l>Ende luetde so sere ende so haerde,</l>
<l n="14530">Dattie belle viel ter aerde.</l>
<l>Si maecte harde groet geluut,</l>
<l>Maer daer ne quam nieman ut,</l>
<l>Dire om vechten wilden mere.</l>
<l>Doe seide die joncfrouwe: "Live here,</l>
<l n="14535">Vord mi met u, her riddere vri."</l>
<l>Lanceloet seide: "Bi Gode, dat si."</l>
<l>Dus voren si henen alle vire.</l>
<l>Al ridende vrachde Lanceloet scire</l>
<l>Wat die saken hadden gewesen</l>
<l n="14540">Dat si opten boem sat vor desen?</l>
<l>Si seide: "Here, ic segt u saen.</l>
<l>Daer was een riddere vormaels gevaen,</l>
<l>Ende was geleit in dien casteel,</l>
<l>Ende was geheten Lyoneel,</l>
<l n="14545">Ende was oec vander tavelronden:</l>
<l>Dien gavic tetene ter meneger stonden,</l>
<l>Want mi ontfermde sijns sere;</l>
<l>Ende ontginc met liste die here.</l>
<l>Dit tegen si mi ane al over luut,</l>
<l n="14550">Dat icken halp ten stene uut,</l>
<l>Ende hier ombe dadense mi di scinde,</l>
<l>Dat si mi bonden optie linde,</l>
<l>Ende sworen si achte met enen rade,</l>
<l>Datmen mi nembermer af ne dade,</l>
<l n="14555">Die riddere selve en verloeste mi,</l>
<l>Die hen ontgaen es. Daer bi</l>
<l>Soe soudic te Kardole hebben gesint</l>
<l>Om Lyonele, oft daer omtrint,</l>
<l>Dat hi mi verloessen quame</l>
<l n="14560">Van mire groter swaerre blame,</l>
<l>Daer ic in lach al ongetroest.</l>
<l>God danc, nu hebdi mi verloest."</l>
<l>Dus voren si te Karmeloet,</l>
<l>Daer si vonden bliscap groet</l>
<l n="14565">Vander meisniden optie ure,</l>
<l>Doemen vernam die aventure</l>
<l>Hoet daer Lancelote was vergaen.</l>
<l>Die coninginne quam vorwerd saen</l>
<l>Ende ontfinc Lancelote met bliden sinne;</l>
<l n="14570">Want die overstarke minne</l>
<l>Deetse spreken buten monde.</l>
<l>Dus latic di tale hier ter stonde</l>
<l>Van Lanceloete ende van sinen geselle</l>
<l>Tote dat icker meer af telle.</l>
<l n="14575">Nu selewi swigen van desen</l>
<l>Ende van enen jongelinc vord lesen,</l>
<l>Die te hove nu sal comen;</l>
<l>Eest alsict hebbe vernomen</l>
<l>Soe salmen noch van hem sien</l>
<l n="14580">Groet wonder hier na gescien.</l>
</div>
</body>
</text>
</TEI.2>
