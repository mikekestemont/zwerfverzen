<?xml version='1.0'?><!DOCTYPE TEI.2 PUBLIC '-//TEI P4//DTD Main Document Type//EN' 'http://www.tei-c.org/Guidelines/DTD/tei2.dtd' [<!ENTITY % TEI.transcr 'INCLUDE'> <!ENTITY % TEI.prose 'INCLUDE'><!ENTITY % TEI.linking 'INCLUDE'><!ENTITY % TEI.figures 'INCLUDE'><!ENTITY % TEI.analysis 'INCLUDE'><!ENTITY % TEI.corpus 'INCLUDE'><!ENTITY % TEI.XML 'INCLUDE'><!NOTATION TEI-XML PUBLIC 'TEI P4' 'http://www.tei-c.org/Guidelines/DTD/tei2.dtd'>]><TEI.2><teiHeader>
<fileDesc>
<titleStmt>
<title>Rijmkroniek van Holland</title>
<author>Melis Stoke</author>
</titleStmt>
<editionStmt>
<edition>W.G. Brill (ed.): Rijmkroniek van Melis Stoke. Utrecht 1885, 2 dln.</edition>
</editionStmt>
<publicationStmt>
<p></p>
</publicationStmt>
<sourceDesc>
<listBibl id="inlMetadata">
<bibl><interpGrp type="titleLevel1">
<interp value="Rijmkroniek van Holland"/>
</interpGrp><interpGrp type="medium">
<interp value="book"/>
</interpGrp><interpGrp type="authorLevel1">
<interp value="Melis Stoke"/>
</interpGrp>
<interpGrp type="ipr">
<interp value="online"/>
</interpGrp><interpGrp type="corpusProvenance">
<interp value="cdrom-mnl"/>
</interpGrp>
<interpGrp type="pubYear_from"><interp value="1365"/></interpGrp>
<interpGrp type="witnessYear_from"><interp value="1365"/></interpGrp>
<interpGrp type="pubYear_to"><interp value="1385"/></interpGrp>
<interpGrp type="witnessYear_to"><interp value="1385"/></interpGrp>
</bibl>
</listBibl>
<bibl id="original-metadata-cdrom-version"><![CDATA[
<TITEL>Rijmkroniek van Holland</TITEL>
<author>Melis Stoke</author>
<AARD>Rijm</AARD>
<BRON nr="D51">'s-Gravenhage, Koninklijke Bibliotheek, 128 E 3</BRON>
<DATUM>1365-1385</DATUM>
<OMVANG>13596 verzen</OMVANG>
<BRON.OPM>Handschrift van 90 bladen, 2 kolommen per bladzijde, 38 regels per kolom.</BRON.OPM>
<EDITIE>W.G. Brill (ed.): Rijmkroniek van Melis Stoke. Utrecht 1885, 2 dln.</EDITIE>
<STATUS>Kritisch</STATUS>
<BRONMNW>1243 </BRONMNW>
<EDITIE.OPM>Voor de hiervolgende tekst werd gebruik gemaakt van een bestand waarin de lezingen van het handschrift opnieuw in de tekst ingevoegd werden, voorzover het hierbij niet om aperte fouten ging en voorzover deze lezingen in het kritisch apparaat vermeld waren. Tussen rechte haken vindt men de in het teksthandschrift ontbrekende woorden of verzen, aangevuld naar de handschriften 's-Gravenhage, Koninklijke Bibliotheek, 128 E 4 resp. 128 E 5. De verdeling in 10 boeken, niet te vinden in de handschriften waarin de tekst overgeleverd is, werd door de editeur overgenomen uit de editie B. Huydecoper (1772).</EDITIE.OPM>
<BRONNEN>'s-Gravenhage, Koninklijke Bibliotheek, 128 E 3</BRONNEN>
]]></bibl>
</sourceDesc>
</fileDesc>
</teiHeader>
<text>
<body><div type="chapter"><head type="chapter"><pb n="1,1"/> BOEK I</head>
<l>Omdat ik niet en wille,</l>
<l>Dat mijn sijn ligghe stil</l>
<l>Ende verderve mit ledicheden,</l>
<l>Willic u alhier ter steden</l>
<l n="5">Segghen, wie de graven waren,</l>
<l>De Hollant in haren jaren</l>
<l>Hadden onder haer bedwanc,</l>
<l>Ende hoe verre dat haer ganc</l>
<l>Met rechte gaet in Vrieslant,</l>
<l n="10">Alsoo als icket bescreven vant</l>
<l>In den cloester tEcghemonde,</l>
<l>In Latine in vraier orconde,</l>
<l>Sonder favele sonder lieghen</l>
<l>Ende sonder iement te bedrieghen:</l>
<l n="15">Wantet dinket mi wesen scande</l>
<l>Dat de lieden vanden lande</l>
<l><pb n="1,2"/> Ander giesten vele weten</l>
<l>Ende si des hebben vergheten,</l>
<l>Wanen si selve sijn gheboren</l>
<l n="20">Ende wie sie waren hier tevoren</l>
<l>Die tlant wonnen entie erve,</l>
<l>Daer si of nutten de bederve.</l>
<l>Dat willic hier doen weten,</l>
<l>Wie die lande hadden beseten</l>
<l n="25">Hier te voren in ouden tiden,</l>
<l>Ende dit kortelike overlieden.</l>
<l>Dese pine ende dit ghepens</l>
<l>Sendic u, heer grave Florens,</l>
<l>Dat ghi sien moghet ende horen,</l>
<l n="30">Waen dat ghi sijt gheboren,</l>
<l>Ende bij wat redenen dat ghi in hant</l>
<l>Hebbet Zeelant ende Hollant,</l>
<l>Ende bi wat reden dat ghi soect</l>
<l>Vrieslant, dat u so sere vloect.</l>
<l n="35"><pb n="1,3"/> Hem bid ic, die noeit en began</l>
<l>Ende over ghemene man</l>
<l>Om te berechtene sette lansheren,</l>
<l>Dat hi mi dat moete leren,</l>
<l>Dat ic de waerheit so verclare</l>
<l n="40">Dat men weten moet dat ware.</l>
<l>Ouden boeken horic ghewaghen,</l>
<l>Dat al tlant beneden Nimaghen</l>
<l>Wilen Nederzassen hiet,</l>
<l>Also alst de stroem versciet</l>
<l n="45">Van der Maze ende van den Rine;</l>
<l>Die Scelt was dat westende sine,</l>
<l>Also al si valt inde zee;</l>
<l>Oest streckende mijn no mee</l>
<l>Dan toter Lavecen ofter Elven.</l>
<l n="50">Die keysere van Rome selve</l>
<l>Ontsaghen menichwarf dit lant,</l>
<l>Want menre wreet volc ende sterc in vant</l>
<l>Entie quaet te zoekene waren.</l>
<l>Dicken quamen si met scaren</l>
<l n="55">Om dat Roomsche rike te cranken</l>
<l>Ende verheerden de Rijnvranken.</l>
<l><pb n="1,4"/> Wiltenborch hiet haer hoeftstat,</l>
<l>Daer tvolc menich jaer in sat.</l>
<l>Na ons heren gheboernesse</l>
<l n="60">CCC jaer zestich ende zesse</l>
<l>Wort keyser Valentiniaen;</l>
<l>Goet kersten was hi sonder waen.</l>
<l>In sinen tiden waren si ghetoghen,</l>
<l>De Nederzassen, ende wilden poghen</l>
<l n="65">Te nederne de Roomsche ghewelt.</l>
<l>Daer beghincse op een velt</l>
<l>De keyser ende wan hem an</l>
<l>Haer scepe ende menighen man</l>
<l>Int Nederlant neven den Rijn.</l>
<l n="70">Doe wan hi voert met siere pine</l>
<l>Haer lant, dat noch sere is vast,</l>
<l>Ende setter in so menighen gast,</l>
<l>Diese ghiselden ende dwonghen</l>
<l>Te dienen der Roomscher thonghen.</l>
<l n="75">Dus mosten si den zeghe verliesen.</l>
<l>Die Nederzassen heten nu Vriesen.</l>
<l>De name wanic dat ierst vant</l>
<l>Rome, wantets een cout lant.</l>
<l>Heidijn bleven si noch hiernaer,</l>
<l n="80">Meer dan driehondert jaer,</l>
<l><pb n="1,5"/> Ende dienden heidinen lantsheren,</l>
<l>Eer dat si hem wilden bekeren.</l>
<l>Nu worden sider moghendelike</l>
<l>Die koninghe van Vrancrike</l>
<l n="85">Heren, over al Duutsche lant,</l>
<l>Also dat in haer hant</l>
<l>Vrieslant quam als ghi moghet horen.</l>
<l>Want Pippijn, van Harstelle gheboren,</l>
<l>Die tsweert van Vrancrike droech,</l>
<l n="90">Hadde oerloghen ghenoech</l>
<l>Jeghen Rabboude, de Goeds viant,</l>
<l>De hertoghe was van Vrieslant,</l>
<l>So dat hine verwan met eren</l>
<l>Int carnacion ons Heren</l>
<l n="95">VI hondert twintich ende viere.</l>
<l>Doe sende hi inden lande sciere</l>
<l>Willebroerde, de eerste bekeerde</l>
<l>Die Vriesen ende gheloven leerde.</l>
<l>Tote Westcappel dat hi quam,</l>
<l n="100">Daer hi aenbeden vernam</l>
<l>Mercuriuse over enen god.</l>
<l><pb n="1,6"/> Dat beelde doer ons Heren gebod</l>
<l>Brac hi, ende hevet tfolc ghescouden;</l>
<l>Maer dat hevet hi swaer ontgouden,</l>
<l n="105">Want een, de Mercuriuse wachte,</l>
<l>Sloeghen in sijn hoeft onsachte,</l>
<l>Dat hi storte daer sijn bloet.</l>
<l>Nochtan predicte hi metter spoet</l>
<l>Twoert ons Heren, als Gods seriant,</l>
<l n="110">Vanden westende van Vrieslant</l>
<l>Oestwaert duer de lande recht</l>
<l>Onthierende hi quam tUtrecht,</l>
<l>Dat Wiltenborch hiet te voren.</l>
<l>De afgode dede hi testoren,</l>
<l n="115">Ende maecter ene kerke mede,</l>
<l>Misse te horen den kerstinede</l>
<l>Ende daer toe ons Heren woert;</l>
<l>Ende wanten te Romen inde poerte</l>
<l><pb n="1,7"/> Sergius de pauwes benediede</l>
<l n="120">Ende hine aertsche bisscop wiede</l>
<l>Te prediken ons Heren woert,</l>
<l>Sette hi tUtrecht inde poert</l>
<l>Den bisscopstoel, ende besat</l>
<l>Als aertsche bisscop eerst de stat.</l>
<l n="125">Ende noyt seder overeen</l>
<l>Ende was daer aertsche bisscop geen.</l>
<l>Inghels was Willebroert becant,</l>
<l>Gheboren van Noorthumberlant;</l>
<l>Ende want de Ingels zijn gewassen,</l>
<l n="130">Als men leest, van Nederzassen,</l>
<l>Conste hi de bet de Vriessche tale:</l>
<l>Dat mach elc man proeven wale.</l>
<l>Int carnacioen ons Heren,</l>
<l>Als ons vraie historien leren,</l>
<l n="135">Seven hondert tiene ende viere</l>
<l>Starf Pippijn, de stoute fiere,</l>
<l>Die gheboren was van Haerstelle,</l>
<l><pb n="1,8"/> Ende liet enen zone; gheselle</l>
<l>Was hi des vader van hoghen doene:</l>
<l n="140">Karel Marteel hiet hi, de koene,</l>
<l>De menighe stoute vromichede</l>
<l>Op de felle heidine dede.</l>
<l>Tien tiden lesen wi ende in dien daghen</l>
<l>Waren vele bisscoppen, de plaghen</l>
<l n="145">Te vaerne after lande castien</l>
<l>Omme van den mammerien</l>
<l>Te bekeren dat heidine diet,</l>
<l>So dat in dien tiden sciet</l>
<l>Van Sans de bisscop Wolfram,</l>
<l n="150">Ende in Vrieslant dat hi quam</l>
<l>Prediken, niet als de blode,</l>
<l>Sodat hi den hertoghe Rabbode</l>
<l>Van Vrieslant se hevet belopen,</l>
<l>Dat hi hem kerstijn wil doen dopen.</l>
<l n="155">Ende was ter vonten komen,</l>
<l>Ende hevet den enen voet ghenomen</l>
<l>Ende dien inde vonte gheset.</l>
<l><pb n="1,9"/> Doe vraghedi, eer hi voert ginc bet,</l>
<l>Weder dat sine vorders waren</l>
<l n="160">Meer onder der saligher scaren,</l>
<l>So inder hellen ghevallen neder.</l>
<l>Sente Wolfram antwoerde weder,</l>
<l>Dat sine maghe waren verloren,</l>
<l>De heidijn storven daer te voren.</l>
<l n="165">Rabbout sprac: So en mach ic niet</l>
<l>Mier gheselscap, wats ghesciet,</l>
<l>In der hellen niet begheven,</l>
<l>Ende metten lettel aermer leven</l>
<l>In hemelrike sonder waen,</l>
<l n="170">Die mi een twinc niet en bestaen.</l>
<l>Uter vonten hi den voet uuttoech</l>
<l>Ente duvel, diene bedroech,</l>
<l>Die hem viele goets behiet,</l>
<l>Ne hilt hem vorwaerden niet;</l>
<l n="175"><pb n="1,10"/> Want hi starf op den derden dach</l>
<l>Ende voer daer hi sine maghe sach.</l>
<l>Dit ghesciede, als wi leren,</l>
<l>Int carnacioen ons Heren</l>
<l>Sevenhondert twintich ende achte.</l>
<l n="180">Menich vanden Vrieschen geslachte</l>
<l>Wert kerstijn, omdat dus verginc</l>
<l>Rabbouts des hertoghen dinc.</l>
<l>Want Willibrort ende Wolfram</l>
<l>Ende ander volc, dat met hem quam,</l>
<l n="185">Bekeerden dat Vriessche diet.</l>
<l>Sente Willeboert de versciet</l>
<l>Na ons heren gheboernesse</l>
<l>Seven hondert jaer dertich ende zesse.</l>
<l>Sente Bonifaes de ontfinc</l>
<l n="190">Den stoel, sodat hi prediken ghinc</l>
<l>In Vrieslant tote Lavecen oest,</l>
<l>Ende hevet vermaent ende ghetroest</l>
<l>Al tfolc kerstindoem tontfane.</l>
<l>Te Dockinghen daer quamen hem aen</l>
<l n="195">Die onbekende wilde Vriesen,</l>
<l><pb n="1,11"/> Die ghelike verwoeden riesen</l>
<l>Hem versloeghen ende sine ghesellen.</l>
<l>Dus, als ghi hier hoert vertellen,</l>
<l>Wies in Vrieslant die kerstijn wet</l>
<l n="200">Ende worden ghetemmet ende gheset</l>
<l>Bi der Fransoisen moghenthede</l>
<l>Ende bi der predicacien mede,</l>
<l>Dat si kerstindoem ontfinghen,</l>
<l>Eer de Hollantsche graven opghingen.</l>
<l n="205">Na Pippine, als ic hier voren seide,</l>
<l>De hertoghen Rabboden tonderdede,</l>
<l>Wort here sijn soen Karel Marteel,</l>
<l>Ende dwanc alle de lande geheel</l>
<l>Van Vrieslant tot over Gheronde;</l>
<l n="210">In Vrancrike ne mochte tier stonde</l>
<l>Altoes niemant coninc wesen,</l>
<l>Het en was altemael bi desen.</l>
<l>Ende als men hem boot de crone,</l>
<l>Seide hi: Het waer noch also scone</l>
<l n="215">Coninghe dwinghen ende jaghen,</l>
<l>Dan selve de crone draghen.</l>
<l><pb n="1,12"/> Dese starf in ons Heren jaer</l>
<l>VII hondert ende XLI, dats waer,</l>
<l>Ende liet sinen sone tlant,</l>
<l n="220">Die Kleine Pippin was ghenant.</l>
<l>Dese hevet die Vrancse crone ghenomen</l>
<l>Hem, de van Troyen waren comen,</l>
<l>Bi den pauwes Zakarien</l>
<l>Ende hi was deerste van der partien,</l>
<l n="225">Daer hi uut was gheboren,</l>
<l>De ter crone was vercoren.</l>
<l>Al Duutsche ende tWalsche mede</l>
<l>Was onder sine moghenthede,</l>
<l>Ende Vrieslant was hem onderdaen.</l>
<l n="230">Hi starf, als wi voer waer verstaen,</l>
<l>VII hondert ende achtentsestich jaer</l>
<l>Int carnacion Gods, dats waer.</l>
<l>Karel die Grote nam moghendelike</l>
<l>Na den vader tkonincrike.</l>
<l n="235">Onder sine moghenthede</l>
<l>Was al Duutsche ende tWalsche mede,</l>
<l>Beide Vrieslant ende Spaenghen,</l>
<l><pb n="1,13"/> Lombaerdien ende Almaengen;</l>
<l>Sassen heeft hi driewerf testoert,</l>
<l n="240">Ende predicte hem ons Heren woert</l>
<l>Ende deedse kerstindom verkiesen.</l>
<l>Van desen beroemden hem de Vresen</l>
<l>Dat si waren ghescouden vri:</l>
<l>Want in sinen tiden, segghen si,</l>
<l n="245">Waren si so eighin als ende als,</l>
<l>Dat si strop droeghen omden hals.</l>
<l>Ende om dat si hem Rome wonnen,</l>
<l>Dat wi ghevinden niet en konnen</l>
<l>In ghenen ystorien bescreven,</l>
<l n="250">Soude hise vri hebben ghegheven.</l>
<l>Wi vinden, dat hi Rome berechte</l>
<l>Ende hi ontlivede heren ende knechte,</l>
<l>Die den pauwes Leven blenden;</l>
<l>Noeit en lasen wi noch en kenden,</l>
<l n="255">Dat Karel de stat van Romen belach</l>
<l><pb n="1,14"/> Tote an sinen sterfdach,</l>
<l>Noch vanden Vriesen ende sprect boec niet:</l>
<l>Het waer bescreven, waers oec iet.</l>
<l>Karel wort keyser met eren</l>
<l n="260">In carnacoen ons Heren</l>
<l>VIII hondert jaer ende twee.</l>
<l>XIII jaer een lettel mee</l>
<l>Was hi keyser ende leve voerwaer</l>
<l>Mijn dan LXXII jaer.</l>
<l n="265">Na hem quam Lodewich, sijn soen.</l>
<l>Keyser ende koninc was de gone</l>
<l>Omtrent .xxvi. jaer.</l>
<l>Die Vriesen gaven hem openbaer</l>
<l>Beide dienst ende tribuut.</l>
<l n="270">Al des vader rike uut ende uut</l>
<l>Helt hi al, meer ende minder.</l>
<l>Dese starf ende liet drie kinder,</l>
<l>Die niet en konsten vriendelike</l>
<l>Ghedelen des vader rike,</l>
<l n="275">Ende quamen omme tenen wighe</l>
<l><pb n="1,15"/> Bi Autsore mit groten prigen</l>
<l>Die twe jonxte jegen den ouden,</l>
<l>Dat si svaerlike al ontgouden:</l>
<l>Want Vrancrike verloos te vele</l>
<l n="280">Opden dach in den nijtspele,</l>
<l>Ende nieman wan daer zeghe mede.</l>
<l>Na den wighe maecten si vrede,</l>
<l>Ende Lotaris, die doutste was,</l>
<l>Bleef keyser ende hadde, als ic las,</l>
<l n="285">Romen ende tlant van Lombaerdien,</l>
<l>Ende hierover de stede vrie</l>
<l>Mets, ende Oestrike al ghemene,</l>
<l>Dat Lootrike nu heet al rene.</l>
<l>Kaerl, die doutste daerna was,</l>
<l n="290">Hadde dat lantscap, als ict las,</l>
<l>Dat nu bewesten der Mase leghet:</l>
<l>Hollant, Brabant, Vlaendren men seghet,</l>
<l>Al westom neven der zee</l>
<l><pb n="1,16"/> Neustren daertoe ende oec mee</l>
<l n="295">Al toter Gheronden voort,</l>
<l>Lant, velt, rente ende poort.</l>
<l>Lodewyck, de de jonxte was,</l>
<l>Jonste de avonture das</l>
<l>Dat boven der Masen al was sijn</l>
<l n="300">Ende al Duutsche lant over Rijn,</l>
<l>Sassen, Duringhen, Vrankelant,</l>
<l>Al vellet in sijn hant.</l>
<l>Hier latic van den Kaerlinghen</l>
<l>Mijn scriven bliven ende mijn dinghen,</l>
<l n="305">Ende hebbe u bi dien gheseit</l>
<l>Die redene, de hier is voerleit</l>
<l>Om te toghene, hoe Vrieslant</l>
<l>Eerst quam in den Roemschen bant,</l>
<l>Ende om te paiene hem van desen,</l>
<l n="310">Dat si emmer vri willem wesen,</l>
<l>Ende sonder here houden tlant:</l>
<l>Dat ic bescreven noyt en vant,</l>
<l><pb n="1,17"/> Dat dies kerstijn volc oyt plach,</l>
<l>Seder dat anegijnc de dach.</l>
<l n="315">Nu hoert daer ict al om began,</l>
<l>Hoe Hollant eerst grave ghewan.</l>
<l>Sijt des seker ende ghewes,</l>
<l>Dat de graefscap van Hollant es</l>
<l>Een stic van Vrieslant ghenomen:</l>
<l n="320">Want als ons es te voren comen,</l>
<l>Als men screef VIII hondert jaer</l>
<l>Ende vier ende sestich overwaer,</l>
<l>Kaerle de Kalewe zekerlike,</l>
<l>De coninc was in Vrancrike</l>
<l n="325">Ende van Vrieslant hadde een deel,</l>
<l>Begonste stichten al gheheel</l>
<l>Hollant ute sinen conincrike;</l>
<l>Want hi gaf enen Diderike</l>
<l><pb n="1,18"/> Dese lande, de wi alle tesamen</l>
<l n="330">Noemen sullen in ouden namen,</l>
<l>Daer de hantveste dus of seghet,</l>
<l>Die tEcgmonde lach of leghet:</l>
<l>In der Drivoudicheden name</l>
<l>Kaerle - want Gode is bequame -,</l>
<l n="335">De coninc is van Vrancrike:</l>
<l>Billic isset sekerlike</l>
<l>Der hoecheit [van] der coninccrone</l>
<l>Te eerne met milden lone</l>
<l>Die onse vrient sijn ende ghetrouwe.</l>
<l n="340">Des willic, datmen dit bescouwe.</l>
<l>Ende kenlic het sie jonghe ende oude,</l>
<l>De hem an de kerke houden,</l>
<l><pb n="1,19"/> De nu sijn ende sullen sijn mede,</l>
<l>Dat tonser jeghenwoerdichede</l>
<l n="345">Die eerlike grave Haghene bat</l>
<l>Onser goedertierheit dat,</l>
<l>Dat wi gaven Diederike,</l>
<l>Onsen ghetrouwen, sekerlike</l>
<l>Somighe dinghen aldaer ter stonde:</l>
<l n="350">Dats de kerke van Egmonde</l>
<l>Met al dat daer toe behoert,</l>
<l>Dats van Suuchardeshaghe voert</l>
<l>Tote Vroertrappen ende Kinnem.</l>
<l>Liefliken ghehoorden wi hem</l>
<l n="355">Ende ontfinghen sine bede,</l>
<l>Alst recht was ende billic mede,</l>
<l>Ende gheven onsen ghetrouwen man,</l>
<l>Wies name dat staet hier boven an,</l>
<l>Metten dienstluden, diere in sijn al,</l>
<l n="360">Ende die mer noch in hebben sal,</l>
<l>Ghemeenlike dat men hier boven seide,</l>
<l><pb n="1,20"/> Met bossche, meersche, water ende weide.</l>
<l>Wi heten ende ghebieden dit,</l>
<l>Ghelikenwijs als hi besit</l>
<l n="365">Ander goet ende ander steden</l>
<l>In gherechter erfachticheden,</l>
<l>Dat hi van onser hovesscheden</l>
<l>Desghelike ghebruke mede</l>
<l>Sekerlike te sinen live,</l>
<l n="370">Ende so wat so na hem blive.</l>
<l>Ende omdat hem sulle bliven,</l>
<l>So ghebiede wie in dit scriven,</l>
<l>Dat hi vrilike houde ditte</l>
<l>Ende oec nutte ende besitte,</l>
<l n="375">Ende hi doe ende oerdinere</l>
<l>Na sinen wille, na sinen ghere,</l>
<l>Daermede bi Goeds ghenadichede,</l>
<l>Dats hem niement doe onvrede.</l>
<l><pb n="1,21"/> Ende want wi willen dat onse gheven</l>
<l n="380">Ewelike na onsen leven</l>
<l>Woerde ghehouden sonder breken,</l>
<l>Hebben wire de hant toe ghesteken</l>
<l>Ende hieten, dat ment seghelen soude</l>
<l>Met onsen vingherlijn van goude.</l>
<l n="385">Ghegheven in ons heren jaer</l>
<l>Achte hondert ende daernaer</l>
<l>Driewerf twintich ende drie mede,</l>
<l>Tote Bladele, tere stede,</l>
<l>Dat een dorp is ende so heet.</l>
<l n="390">Neghen daghe, als ment weet,</l>
<l>Voor middezomer sinte Jans dach,</l>
<l>Als sine gheboernesse lach.</l>
<l>Dus, als wijt connen bevinden,</l>
<l>Begonstem eerst onderwinden</l>
<l n="395">Hollant dattet grave ontfinc.</l>
<l>Noch gheviel na dese dinc</l>
<l>Dattes Kaerlen Kaelwen broeder,</l>
<l><pb n="1,22"/> De coninc was ende behoeder</l>
<l>Over Aelmaenghen, als men las</l>
<l n="400">Hier voren, daer sijns ghewagen was,</l>
<l>Desen selven Diderike</l>
<l>Gaf hi ende makeden rike,</l>
<l>Daer ic of de hantveste al</l>
<l>In Duutsche woort ombinden sal.</l>
<l n="405">Der Drievoudicheit teren</l>
<l>Lodewich, bider gracie ons Heren</l>
<l>Coninc, wi willen dat cont si</l>
<l>Onsen ghetrouwen verre ende bi,</l>
<l>Beide de nu sijn entie hiernaer</l>
<l n="410">Sijn sullen over menich jaer,</l>
<l>Dat onse wijf, de conincginne,</l>
<l>Vrouwe Emme, daer wi an dragen minne,</l>
<l>Onse hoghe jeghenwoerdichede</l>
<l>Aneghinc met hare bede</l>
<l n="415">Dat wi den grave Diderike,</l>
<l>Onsen ghetrouwen, sekerlike,</l>
<l><pb n="1,23"/> Soude gheven een foreest,</l>
<l>Dat in dat graefscap is meest</l>
<l>Ende Wasda bi namen heet,</l>
<l n="420">Ende twater, datter duergheet,</l>
<l>Uutvaert, invaert, mersch ende weide,</l>
<l>Lant ende onlant daertoe beide</l>
<l>Ende aldat tote dien foreeste</l>
<l>Behoert in water ende in geeste,</l>
<l n="425">Ende wiere gheboet toe daden echt.</l>
<l>Dit daden wi gherne ende hets recht,</l>
<l>Ende gheven in desen brieve</l>
<l>Den selven grave, onse lieve,</l>
<l>Dat foreest, dat het sijn si</l>
<l n="430">Ende besit als sijn erve vri,</l>
<l>Ende hijt besitte van nu voert</l>
<l>Met al datter nu toe behoert,</l>
<l>Hi selve ende sijn erfnamen</l>
<l>Of wien dat sijt oec altesamen</l>
<l n="435">Vercopen willen of anelegghen</l>
<l>Sonder enich wedersegghen.</l>
<l>Ende omdat dit vaste sal staen,</l>
<l><pb n="1,24"/> Ende onse ghebot daertoe ghedaen,</l>
<l>Ende hebber de hant toe ghegeven</l>
<l n="440">Ende hieter oec den zeghel an geven</l>
<l>Van onsen vingherlijn te waren.</l>
<l>Ghegheven in ons Heren jaren</l>
<l>Ten dertiensten daghe van april</l>
<l>Acht hondert jaer ende also wel</l>
<l n="445">Achte ende sestich. Dus began</l>
<l>Hollant graven te vanghene an.</l>
<l>Weet wel, dat ic noyt en las,</l>
<l>Wie anders dese graven was,</l>
<l>Als de letteren doen verstaen,</l>
<l n="450">Dan hi gheboren was sonder waen</l>
<l>In manieren ende bi ghelike</l>
<l>Vanden gheslachte van Vrancrike</l>
<l>Of lichte Emme de coninghinne</l>
<l><pb n="1,25"/> Doer wies bede ende doer wies minne</l>
<l n="455">Hi den grave dit goet gaf.</l>
<l>Lodewich, daer wi seiden af,</l>
<l>Was hem lichte nabelanc:</l>
<l>Wat dit es de ommeganc:</l>
<l>Sulc lant ende sulce hantveste</l>
<l n="460">Ne souden de moghenste ente beste</l>
<l>Enen ongheboerne joncgelinc</l>
<l>Niet gheven omme ghene dinc.</l>
<l>Dideric nu, sijt seker das,</l>
<l>De deerste grave van Hollant was,</l>
<l n="465">Hadde enen broeder, hiet Walgher,</l>
<l>De weert was ende geer</l>
<l>In sinen tiden ende ghetrouwe.</l>
<l>Dideric hadde ene vrouwe,</l>
<l>Die Gheve bi name hiet.</l>
<l n="470">In sinen tiden eist ghesciet,</l>
<l><pb n="1,26"/> Dat sinte Aelbrecht was vonden</l>
<l>Bi ere nonnen, die tien stonden</l>
<l>Den grave wijsde waer hi lach.</l>
<l>Ende hi ghinc op eenen dach</l>
<l n="475">Ende dede sijn ghebeente verdraghen</l>
<l>Ter steden daer hi nu leget bi daghen,</l>
<l>Ende makede op hem ene kerke</l>
<l>Houtin van sulken ghewerke</l>
<l>Als doe lovelic was ende sede.</l>
<l n="480">Nonnen sette hi daer in mede,</l>
<l>De Gode ende sinte Aelbrecht</l>
<l>Loven souden na kerstijn recht.</l>
<l>In Vroenle gaf hi hem rentende dinghe,</l>
<l>In Alkmare ende in Kallinghe,</l>
<l n="485">Daer si mede leven mochten</l>
<l>Ende Gode dienen, opdat sijs rochten.</l>
<l>Dit was rechte tote Egmonde</l>
<l>Dat thovet ende tbeghin ter stonde</l>
<l>Van der graefscap van Hollant was,</l>
<l n="490">Also ict bescreven las.</l>
<l><pb n="1,27"/> Eens dinghes ic mi hier beroeme,</l>
<l>Dat in ghetrouwen kerstindoeme</l>
<l>Dese grafscap is begonnen:</l>
<l>Want, als wi ghemerken connen,</l>
<l n="495">Dideric, deerst fondament,</l>
<l>Stichte kerken ende convent</l>
<l>Gode ende onser Vrouwen teren</l>
<l>Ende den heilighen ons Heren:</l>
<l>Want sinen patroen Aelbrechte</l>
<l n="500">So eerde hi in allen rechte.</l>
<l>Dies wast recht dat God selve woude</l>
<l>Dat voert in eren wassen soude,</l>
<l>Alset dede: dat moghedi horen.</l>
<l>Die Dideric, de God hadde vercoren,</l>
<l n="505">Wan enen sone an sijn wijf Gheven,</l>
<l>De Dideric is gheheten bleven,</l>
<l>Ende hi ende salichlike sijn lijf.</l>
<l>Hi ende vrouwe Gheve, sijn wijf,</l>
<l>Waren tEgmonde begraven,</l>
<l n="510"><pb n="1,28"/> Dat si stichten met hare haven.</l>
<l>Maer deghene, de tLatijn bescreef,</l>
<l>In weet waerbi dat achterbleef,</l>
<l>Hine bescreef dat jaer niet mede,</l>
<l>Daer hi sinen ende in dede:</l>
<l n="515">Bideen es mi oncont das,</l>
<l>Hoe langhe dat hi grave was.</l>
<l>In des Diderics tiden, als ict vant,</l>
<l>Was een grave in Vrieslant,</l>
<l>Die Gherolf bi namen hiet,</l>
<l n="520">Ende wan, als men bescreven siet,</l>
<l>An coninc Arnoude van Vrankenlant,</l>
<l>Dat hi hem gaf bosch, mersche ende zant,</l>
<l>Dat sinen graefscappe lach ghelaghe,</l>
<l>Tusschen den Rijn ende Zuudhards Haghe,</l>
<l n="525">Visscherie ende anders renten</l>
<l>Ende quitet hem van parlementen.</l>
<l><pb n="1,29"/> Doe screef men LXXXIX jaer,</l>
<l>Ten carnacion Gods, dats waer,</l>
<l>Ende daertoe mede achte hondert.</l>
<l n="530">Bideen mi al te seer wondert,</l>
<l>Dat dit onscamel Vriesen diet,</l>
<l>Dat van ystorien en weet niet,</l>
<l>Hem beroemt ende seghet,</l>
<l>Dat Kaerl, de tote Aken leghet,</l>
<l n="535">Ghevriet soude hebben hoer lant,</l>
<l>Ende ment noit in gheesten vant</l>
<l>Ende si na dien Kaerl nochtan,</l>
<l>Als ander bedwonghene man,</l>
<l>Hadden naer twe hondert jaer</l>
<l n="540">Lantsheren ende dienden voerwaer,</l>
<l>Eer si ophieven de hant</l>
<l>Jeghen de graven van Hollant.</l>
<l>Dese Gherolf, de haer grave hiet,</l>
<l>Men vint van hem anders niet,</l>
<l n="545">Dan hem te Vrankenvoerde</l>
<l>Coninc Arnout, dat mine woerde</l>
<l>Hier te voren hebben ontbonden.</l>
<l>Lichte hi starf in sinen stonden</l>
<l>Sonder kijnt, ende onse graven</l>
<l n="550">Worden heren van siere haven:</l>
<l><pb n="1,30"/> Want icker anders niet of vernam,</l>
<l>Wan hi was of wan hi quam,</l>
<l>Dan sine hantveste tEgmonde</l>
<l>Wilen lach in ouder stonden.</l>
<l n="555">No keric tonsen grave weder,</l>
<l>Daer ic de geeste of leide neder.</l>
<l>Na Dideric den eerste grave</l>
<l>Quam sijn sone, daer ic ave</l>
<l>Segghen sal wel ende waer:</l>
<l n="560">Want den vader volghedi naer</l>
<l>In kerstenliken daden na rechte;</l>
<l>Hi vercoes sinte Aelbrechte:</l>
<l>Want de kerke tEgmonde,</l>
<l>De sijn vader in siere stonde</l>
<l n="565">Van houte teerste maken dede,</l>
<l>Brac hi ende sette daer ter stede</l>
<l>Een Goeds huus van steine al,</l>
<l>Dat van koste niet was smal;</l>
<l>Eenen fiertre hi mede berechte,</l>
<l n="570">Daer hi in leide sint Aelbrechte.</l>
<l>De nonnen heeft hi danen ghedaen,</l>
<l><pb n="1,31"/> Omdat de Vriesen sonder waen</l>
<l>Hem waren so fel ende so swaer,</l>
<l>Ende hi sette de moneke aldaer,</l>
<l n="575">Daer alnoch opden dach heden</l>
<l>Covent woent aldaer ter steden,</l>
<l>Ende mersde hem daer goet nochtan</l>
<l>In Scaghen ende in Haregan,</l>
<l>Tote Egmonde ende in Rimigghem,</l>
<l n="580">Bi Hemskerke ende te Zutherem,</l>
<l>Van Winnen tote Aran also</l>
<l>Ende de kerke van Heilichlo,</l>
<l>Tiende ende kerke van Zassenem</l>
<l>Ende scone rente oec in Waelhem,</l>
<l n="585">In Limmen ende in Baelhem,</l>
<l>In Smittem ende in Arem,</l>
<l>In Ordebolle ende in Those mede,</l>
<l>In Obinghem ende in Heemstede,</l>
<l>Ende bi Beemster gaf hi hem goet</l>
<l n="590">Tusschen Zulinghen de vloet,</l>
<l><pb n="1,32"/> Ende huuslede vier morghen vrie,</l>
<l>Ende daertoe de vischernie;</l>
<l>In Velsen lant en den outaer</l>
<l>Sinte Achten daghe dore, dats waer;</l>
<l n="595">In Voerhout tiende ende kerke mede,</l>
<l>De tiende van Nortike, die stede,</l>
<l>In Alcmaer die tolne alte male:</l>
<l>Dus goede hi de heren wale.</l>
<l>Dese Dideric goed ende wert</l>
<l n="600">Had een wijf, heet Hildegaert,</l>
<l>Hovesch van leven ende van zeden,</l>
<l>Vol alre doghentachticheden,</l>
<l>De sinte Aelbrecht te deele</l>
<l>Gaf utermaten scone juwele,</l>
<l n="605">Wonder sconeit van maniere.</l>
<l>Soe gaf hem ene taefle diere</l>
<l>Bede van selvere ende van goude</l>
<l><pb n="1,33"/> Ende van stenen menichfoude.</l>
<l>Men vint int Romsche rike ghene</l>
<l n="610">Dies ghelike diere stenen,</l>
<l>Als in ghene taefle staen.</l>
<l>Daer in vant men sonder waen</l>
<l>Den topaes metten robine,</l>
<l>Saffiere ende corangeline,</l>
<l n="615">Onikel ende calcedone</l>
<l>Ende menighe miraude scone,</l>
<l>Liguriuse ende elitrope,</l>
<l>Jaspire groene van dieren cope,</l>
<l>Den camachien ende den akaet,</l>
<l n="620">Den ostelaen, de niet es quaet</l>
<l>Hem, de onghesien wille gaen,</l>
<l>Wasser oec mede inghedaen.</l>
<l>Dese taefle, diere ende waert,</l>
<l>Gaf sente Aelbrecht Hildegaert</l>
<l n="625">Van Hollant, de ander gravinne.</l>
<l>Oec gaf si doer sine minne</l>
<l>Enen ewangelienboec der mede</l>
<l>Ghemaect met groter dierhede</l>
<l><pb n="1,34"/> Van edelen stenen, van finen goude:</l>
<l n="630">In weet wie beteren toghen soude.</l>
<l>Al hadden wi anders geen orconde,</l>
<l>Wane onse graefscap begonde,</l>
<l>So van edelen vrien conne,</l>
<l>So van dorpers in den begonne,</l>
<l n="635">So makets ons dese taefle vroet</l>
<l>Die erve ende dat grote goet,</l>
<l>Dat men gaf tote Egmonde,</l>
<l>Dat van edelen tronke begonde:</l>
<l>Want et en es te wanen niet,</l>
<l n="640">Dat al dat ghemene diet,</l>
<l>Dat tusschen der Elven woent enter Seinen</l>
<l>Ende vanden berghe haerneder al reine</l>
<l>Toter Nortzee alghemene</l>
<l>Gheremerden niet die diere stene,</l>
<l n="645">Die men inde taefle ziet.</l>
<l>Hierbi so ne eist te waenen niet,</l>
<l>Al hebbent de scrivers vergheten,</l>
<l><pb n="1,35"/> Hen was een edel tronc vermeten</l>
<l>Ende van den kerstinen zeden,</l>
<l n="650">Die Gode also vele eren deden.</l>
<l>Nu hoert de ystorie voert:</l>
<l>Die grave Dideric, als ghi ghehoert</l>
<l>Hier voren hebt die waerheit das</l>
<l>Dat hi de eerste grave was,</l>
<l n="655">De van Hollant grave hiet,</l>
<l>God, de alle saken vorsiet,</l>
<l>Gaf hem kinder van groter waerden</l>
<l>Bi sinen wive, vrouwe Hildegaerden,</l>
<l>Die haer vorders verwonnen mede</l>
<l n="660">In doghedeliker werdichede:</l>
<l>Enen sone Aernout hiet,</l>
<l>Dien hi Hollant na hem liet,</l>
<l>Ende Egbrecht, enen anderen daernaer,</l>
<l>De daernaer over somich jaer,</l>
<l n="665">Also als ict bescreven las,</l>
<l>Aerdsch bisscop van Trier was,</l>
<l>Daer ic een deel of segghen sal</l>
<l>Ende niet dan de waereit al.</l>
<l>Dese doe hi aerdsch bisscop was,</l>
<l n="670"><pb n="1,36"/> Ghedochte hem wel int herte das</l>
<l>Wanen hi komen was van gronde</l>
<l>Ende eerde tgoeds huus tEgmonde,</l>
<l>Als sine vorders daden na rechte,</l>
<l>Ende offerde sinte Aelbrechte</l>
<l n="675">Ene goudijn cruce van scoenre maniere,</l>
<l>Ende oec ene kassuffle diere,</l>
<l>Ene aelmatike ende een missael,</l>
<l>Capittelaer ende een passionael,</l>
<l>Ende ander goede boeken daer met,</l>
<l n="680">Doude ende niewe wet,</l>
<l>Bescreven in letteren fine,</l>
<l>Ende vol heilichdoems ene scrine.</l>
<l>Arnout sijn broeder nam met eren</l>
<l>Een wijf in dat jaer ons Heren</l>
<l n="685">Neghen hondert jaer ende tachtich,</l>
<l>Van gheslachte groet ende machtich,</l>
<l>Van Grieken sconinx dochter waert,</l>
<l>De gheheten was Lutgaert:</l>
<l>Teofanus was hoers vader name;</l>
<l n="690">Ene suster had soe bequame,</l>
<l><pb n="1,37"/> De Teofana was ghenant,</l>
<l>De keyserinne was becant,</l>
<l>Des derden keyser Otten moeder.</l>
<l>Dese minde als haren broeder</l>
<l n="695">Den jonghen Arnoude van Hollant,</l>
<l>So dat si enen wech vant</l>
<l>Entie aerdsche bisscop Aegbrecht</l>
<l>Van Trieren, die sijn broeder was echt,</l>
<l>Ende de bejagheden beide gader</l>
<l n="700">Den grave Diderike, Aernouds vader,</l>
<l>An coninc Otten, haren sone,</l>
<l>De sieder keiser was na tgone,</l>
<l>Dat men hem in erven gaf</l>
<l>Alt goet, daer te voren af</l>
<l n="705">Sine vorders waren dienstman.</l>
<l>Ende hi breder hem nochtan.</l>
<l>Aldus sprac, als ghi hier hoert,</l>
<l>De hantveste in Duutsche woert:</l>
<l><pb n="1,38"/> In name der Drivoudicheden</l>
<l n="710">Otte bi Goeds jonsticheden</l>
<l>Coninc: wi willen dat cont si</l>
<l>Al onsen ghetrouwen verre ende bi,</l>
<l>De nu sijn ende sullen sijn mede,</l>
<l>Hoe wi om onser moeder bede,</l>
<l n="715">Onser vrouwen, om haer minne,</l>
<l>Teofana de keiserinne</l>
<l>Ende daertoe emmer augusta,</l>
<l>Ende om ons ghetrouwes vrients daerna</l>
<l>Van Trieren bisscop Egbrecht</l>
<l n="720">Ende om Heinrics bede echt,</l>
<l>Hertoghe van Beyeren ons neven,</l>
<l>Diedrike van Hollant wilden gheven</l>
<l>Wat hi van ons hout in lene,</l>
<l>In dienste, dat wijt hem al rene</l>
<l n="725">In gherechter erve gaven</l>
<l>Wat so helt of lants haven</l>
<l>Tusschen desen twe wateren IJsel ende Liore:</l>
<l>So ghevent wijt hem te vrier core</l>
<l>Met alder nutscep, de hi besat</l>
<l n="730"><pb n="1,39"/> Aldaer te voren inde stat,</l>
<l>Ende wi gheven voert hem in der nare</l>
<l>Al dat hi in Zonnemare,</l>
<l>Dat dorp, besat voert ende bi,</l>
<l>Dat het voert sijn eighin si;</l>
<l n="735">Noch dat tusschen twe watren leghet,</l>
<l>De men dus te noemen pleghet:</l>
<l>Medemelec ende Chinneloes,</l>
<l>Met datter toe behoert altoes,</l>
<l>Gheven wi hem al eighen echt,</l>
<l n="740">Ende daertoe mede al dat recht</l>
<l>Van Texle ende datter toe behoert,</l>
<l>In vrien eighindome voert,</l>
<l>Uutghenomen trecht allene,</l>
<l>Dat men heet huuslade int ghemene:</l>
<l n="745">Dit recht willen wi dat hem an coemt</l>
<l>In de graefscap, de men dus noemt</l>
<l>Kinhem, Texele ende Maeslant,</l>
<l>Ende hi vort hebbe in sine hant</l>
<l>Macht te doene met desen goede</l>
<l n="750">Sinen wille ende sine ghemoede,</l>
<l>Wisselen, gheven of vercopen,</l>
<l>Of so wat datter op mach lopen.</l>
<l><pb n="1,40"/> Dies gheven wi hem dese letteren fine</l>
<l>Beseghelt met onsen vingherline.</l>
<l n="755">Ghegeven int jaer Goeds, dats waer,</l>
<l>Neghen hondert ende LXXXV jaer.</l>
<l>In den oest op den zelven dach,</l>
<l>De na sinte Bertelmeus lach.</l>
<l>Tote Niemaghen al openbaer</l>
<l n="760">In Otten des coninx ander jaer.</l>
<l>Dus moghedi merken de waerheit das,</l>
<l>Dat Otte nochtoe gheen keiser was:</l>
<l>Want hi hem inde letteren niet</l>
<l>Augustus noch en bescreef, noch en hiet.</l>
<l n="765">Wes bewinden hem dan de Vriesen?</l>
<l>Wanen si verdullen ende verriesen</l>
<l>Die ghene, de dat waer weten,</l>
<l>Dat si hem vrieheden vermeten,</l>
<l>De hem Kaerle de Grote gaf,</l>
<l n="770">Daer men niet en vindet af?</l>
<l>Ende dit was hondert ende .lxx. jaer</l>
<l>Na den Groten Karel, dats waer,</l>
<l><pb n="1,41"/> Dat dese hantveste was ghegeven,</l>
<l>Ende nochtoe waren si bleven</l>
<l n="775">Almaengen onderdaen,</l>
<l>Als men voer waer mach verstaen.</l>
<l>Hier endt op die Vriesen mijn scelden,</l>
<l>Ende wil mijn belof verghelden</l>
<l>Vanden grave Diedrike,</l>
<l n="780">Dien Otten makede rike.</l>
<l>Dese Didrik van heilighen doene</l>
<l>Dede opheffen sinte Jeroene:</l>
<l>Want die sint hiet openbaere</l>
<l>God ons Heren martelare.</l>
<l n="785">Van Nortdike, daer hi lach begraven,</l>
<l>Dede hine met coste ende met haven</l>
<l>Eerlike voeren tEgmonde,</l>
<l>Daer hi leget nu ter stonde.</l>
<l>Dideric versciet van desen levene,</l>
<l n="790">Doe men tachtich ende sevene</l>
<l>Ende neghenhondert screef de jare,</l>
<l>Na dat die maghet was moeder mare.</l>
<l>Hi ende sijn wijf worden begraven</l>
<l>TEgmonde, dat si met haven</l>
<l n="795"><pb n="1,42"/> Ende met erven hadden gherijct.</l>
<l>Ewelike haer weldaet blijct.</l>
<l>Hi ende sijn vader, al ict vant,</l>
<l>Waren graven van Hollant</l>
<l>Hondert jaer twintich ende vive.</l>
<l n="800">Nu latic van desen graven bliven.</l>
<l>Ic saelt wel weder anevaen.</l>
<l>Bin haren tiden so is tegaen</l>
<l>Kaerls gheslachte, dat onscone</l>
<l>Verloos de Roomsche entie Vrancsche crone.</l>
<l n="805">Kaerl [de] Grote liet enen zone,</l>
<l>Lodewich so hiet die gone,</l>
<l>Als hier voren staet ghescreven.</l>
<l>Van hem sijn drie kijnder bleven:</l>
<l>Lotarise quam an Lotrike</l>
<l n="810">Ende van Lombaerdien tkeiserrike;</l>
<l>Lodewike quam Aelmaengen an.</l>
<l>Dus waersi keiser de twee man</l>
<l>In Roemsche rike langhe daernaer,</l>
<l>Sonder dat allene twee jaer</l>
<l n="815">Haer darde broeder keiser was,</l>
<l>Kaerl de Calewe, als ict las,</l>
<l>De te monte Sarepte was ontfaen</l>
<l><pb n="1,43"/> Ende hevet zwaert abijt anghedaen.</l>
<l>De heren, die horden ten gheslachte,</l>
<l n="820">Holpen die heilighe kerke met machte,</l>
<l>Dat si hare hertoechdoeme gaven</l>
<l>Ende haer graefscappe ende andre haven</l>
<l>Ende maecter biscopdoeme af</l>
<l>Ende grote abdien, nadat elc gaf,</l>
<l n="825">Daer si hem begaven inne.</l>
<l>Dus moeste dalen, als ic kinne,</l>
<l>Van Kaerls vlesche tedele bloet,</l>
<l>Karel de Calewe, die hier voren stoet,</l>
<l>Daer de graefscap van Hollant of quam.</l>
<l n="830">Sijn gheslachte, als ic vernam,</l>
<l>Behelt de crone gheweldelike</l>
<l>Vanden lande van Vrankerike,</l>
<l>Totte dat men screef al openbaer</l>
<l>Tcarnacion .ix. hondert jaer</l>
<l n="835">Ende .lxxx. ende zevene.</l>
<l>Doe versciet van desen leven</l>
<l>Lodewich, die Vrancse here,</l>
<l>Die een jaer, een luttel mere,</l>
<l>Crone droech als land behoeder</l>
<l n="840">Ende ne liet kijnt noch broeder,</l>
<l>Dan enen oem, de sekerlike</l>
<l>Van Brabant was ende van Lotrike</l>
<l>Hertoghe was ende Karel hiet,</l>
<l>De trike conde ghewinnen niet:</l>
<l n="845">Want Hughe Capet, grave van Parijs,</l>
<l>De moghende was ende seer wijs,</l>
<l>Onderghinc hem die crone</l>
<l><pb n="1,44"/> Ende vinghene met siere hone</l>
<l>Te Louwen in de vaste stat,</l>
<l n="850">Ende lieten sterven na dat</l>
<l>Tote Orliens in dat prisoen;</l>
<l>Ende nochtan doer aldat doen</l>
<l>Waren si twier zuster kinder,</l>
<l>Hughe ende Karel, de starf ghinder.</l>
<l n="855">Hughen geslachte zekerlike</l>
<l>Regneert noch heden in Vrancrike.</l>
<l>Dit ghesciede te voren een jaer</l>
<l>Eer dander Dideric starf voer waer</l>
<l>Nu keric daer ict leide neder</l>
<l n="860">Vanden graven te scrivene weder.</l>
<l>Arnout, des ander Diederix sone,</l>
<l>Wort grave van Hollant, als de gone</l>
<l>Dient van rechter gheboerten an quam,</l>
<l>Als ic eer seide, de een wijf nam,</l>
<l n="865">Die Lutgaert hiet ende moije was</l>
<l>Des derden Otten, sijt seker das.</l>
<l>Dese twee goedden oec mede</l>
<l>Egmonde cloester entie stede</l>
<l>In Thosen ende in Castrichem,</l>
<l n="870"><pb n="1,45"/> In Velsen ende in Zassenem,</l>
<l>In Voerhoute ende in Nortdike mede,</l>
<l>In Lopsen ende in andre stede,</l>
<l>Tenen watre, dat men die Maerne seide,</l>
<l>Ende oec in de poert tote Leiden,</l>
<l n="875">Entie Berghen bewesten Rine,</l>
<l>Vlaerdinghen, die kerke fine,</l>
<l>Gaf hi hem ende den tienden mede</l>
<l>Tusschen Mattinghen ende Durlede.</l>
<l>Hierbi so proevic ende kinne,</l>
<l n="880">Dat hi an Gode leide minne.</l>
<l>Arnout wan an sijn wijf Lutgaert</l>
<l>Enen Dideric ende enen Zivaert,</l>
<l>Die Zivard Zicke gheheten was</l>
<l>Ende te Castrichem luste [hem] das,</l>
<l n="885">Dat hiere een wijf nam dor haer scone</l>
<l>Of dor der toverien hone.</l>
<l>Van hem so quam groot gheslachte,</l>
<l>Maer niet also starc van machte,</l>
<l>Dat si noch nie in de hant</l>
<l n="890">Ghewonnen alse graven Hollant.</l>
<l>Int jaer ons Heren .ix. hondert jaer</l>
<l>Ende drie ende neghentich vorwaer</l>
<l><pb n="1,46"/> So wort te keyseren vercoren</l>
<l>Die derde Otto, als wijt horen.</l>
<l n="895">Lutgaerde, gravinne van Hollant,</l>
<l>Was sijn moeije, dats becant.</l>
<l>Int selve jaer begonsten riesen</l>
<l>Ende striden die Westvriesen</l>
<l>Jeghen den graven Aernoude,</l>
<l n="900">De haer here wesen zoude.</l>
<l>Op Winkelmeet dat si doe quamen</l>
<l>Die grave entie Vriesen te samen,</l>
<l>So dat hi op hem quam met gere</l>
<l>Ende bleef versleghen inde were</l>
<l n="905">Met groter menichte vanden sinen,</l>
<l>Dat te scaden ende seer te pinen</l>
<l>Den lande wort ene langhe stonde.</l>
<l>Begraven wort hi tEgmonde,</l>
<l>Ende daer na sijn wijf Lutgaert,</l>
<l n="910">De hi lief hadde ende waert.</l>
<l>Vijf jaer hadde hi in hand,</l>
<l>Alse grave, dese Hollant.</l>
<l><pb n="1,47"/> Sine kindere Diedric ende Zivaerd</l>
<l>Waren jonc ende onbewaerd:</l>
<l n="915">Douste hadde cume .xii. jaer:</l>
<l>Dus stont tlant in groten vaer.</l>
<l>Grave Diedric, Arnouds zone</l>
<l>Ende Lutgaerden, was die gone,</l>
<l>Dien met rechte tlant an quam,</l>
<l n="920">So dat hi te wive nam</l>
<l>Ene, hiet Otild, daer hi an</l>
<l>Bi Goeds gracie twee kinder wan,</l>
<l>Eenen Diedric ende enen Florens.</l>
<l>Desen quam in sijn ghepens,</l>
<l n="925">In sinen wille, in sinen ghere</l>
<l>Pelegrime te sijn over mere,</l>
<l>Ende was dierste van den graven,</l>
<l>Die met ghebeden ende met haven</l>
<l>Eerden theilighe graf ons Heren.</l>
<l n="930">Dese gaf sinte Aelbrechte teren</l>
<l>In Kadenborch .x. pont ten jare,</l>
<l>Ende in Kadenborchbroec daernare</l>
<l><pb n="1,48"/> .Xvi. onsen renten mede,</l>
<l>Ende in Zweten, tere stede,</l>
<l n="935">.Xiii. onsen ghelt ende lant;</l>
<l>In Waldunen hi verbant</l>
<l>.Xvi. onsen sente Aelbrechte;</l>
<l>In sijn Vrijdghers hi berechte</l>
<l>.Xvi. onsen penninghe mede.</l>
<l n="940">Daertoe offerde hi ter stede</l>
<l>Twe diere pellen, die men dare</l>
<l>Te hoghentide hanghet openbaere.</l>
<l>Zivaerd Zicke, hebben wi vereest,</l>
<l>Gaf aldaer tlant op die gheest,</l>
<l n="945">Drie pont ten jare in Akerslote,</l>
<l>Ende in Meban gaf hi de grote</l>
<l>Van twe lb. gelts. Daer te stede</l>
<l>Leghet hi ende sijn wijf mede,</l>
<l>De scone clenode daer ter stonde</l>
<l n="950">Sinte Aelbrechte gaf tEgmonde.</l>
<l><pb n="1,49"/> Int jaer ons Heren dusent ende drie</l>
<l>Starf keiser Otte, ende sider nie</l>
<l>So ne wart daer of keiser gheboren,</l>
<l>Hi ne worter anders toe ghecoren.</l>
<l n="955">Want dese drie Otten erfden trike</l>
<l>So dat het ginc ervelike</l>
<l>Vanden vader toten zone,</l>
<l>Sonder allene dat die gone</l>
<l>Te Rome voer, ende datten wiede</l>
<l n="960">Die paus selve ende benediede;</l>
<l>Maer na dien dat Otte was doot,</l>
<l>De Roomsche kerke wederboot</l>
<l>Ende de heren van den rike,</l>
<l>Ende coren ghemeenlike</l>
<l n="965">Seven prensen, de kiesen zouden,</l>
<l>Dies waerdich waren, wien si wouden,</l>
<l>Die Roomsche keiser soude wesen.</l>
<l>Nu sijn zeven heren desen:</l>
<l>Dre ardsche biscoppe, vier leke heren,</l>
<l n="970">Die men hier mach bi namen leren:</l>
<l>Van Almaenghen de cancelier,</l>
<l>Die van Mensen es een al hier,</l>
<l><pb n="1,50"/> Entie van Trieren es een van allen,</l>
<l>Die es cancelier van Gallen,</l>
<l n="975">Entie van Coelne also wale,</l>
<l>Die cancelier es van Ytale;</l>
<l>Dit sijn dre gheleerde heren.</l>
<l>Die vier leke willic u leren:</l>
<l>Daer pleghet die ene of te sine</l>
<l n="980">Die plaesgrave van den Rine,</l>
<l>Die is drussaeten des riken ghenant;</l>
<l>Die ander es van Zassenlant</l>
<l>Die hertoghe, die es ghelike</l>
<l>Dat zweert voert van den rike;</l>
<l n="985">Die derde, die ne staets niet ave,</l>
<l>Dats van Brandenborch die marcgrave,</l>
<l>Dats des riken camerlync;</l>
<l>Die vierde, dat es ware dinc,</l>
<l>Dat is die coninc van Behem:</l>
<l n="990">Scinke des riken noemt men hem.</l>
<l>Dese zeven was dere groot</l>
<l>Ghegeven na sderden Otten doot,</l>
<l><pb n="1,51"/> Dat hi keizer soude wesen,</l>
<l>Die ghecoren ware van desen.</l>
<l n="995">Nu keric tonsen graven weder,</l>
<l>Daer ic die geeste of leide neder.</l>
<l>In des graven Diderics tiden,</l>
<l>Daer wi de gheeste of liden</l>
<l>- Die grave Arnouds zone was -,</l>
<l n="1000">Doe men screef, als ic daer las,</l>
<l>Ons Heren jaer dusent ende tiene,</l>
<l>Ghevelt de van Utrecht onsiene:</l>
<l>Die Normannen verbranden die stede</l>
<l>Ende sloughen vele lieden mede.</l>
<l n="1005">Als men screef ons Heren jaer</l>
<l>Dusent XVIII was torloghe zwaer</l>
<l>Vanden grave Diderike</l>
<l>Op de Vresen ghemeenlike:</l>
<l>Want om sijns vader doot hi quam</l>
<l n="1010">Op hem zwaerlike ende gram,</l>
<l>Ende hem wort helpe des ghelike</l>
<l>Ghesent van keiser Heinrike</l>
<l>Een hertoghe, de Godevaert hiet;</l>
<l>Maer dat en diedde algader niet:</l>
<l n="1015"><pb n="1,52"/> Want een luut quam, men ne weet</l>
<l>Wanen dat hem quam ghereet:</l>
<l>Die stemme riep: Vliet, heren vliet!</l>
<l>Wonder groot is daer ghesciet:</l>
<l>Want der Vriesen meneghe clene</l>
<l n="1020">Slouch daer meneghen ghemene,</l>
<l>Ende al there wort ondaen,</l>
<l>Entie hertoghe wert ghevaen,</l>
<l>Dus ghevellet scadelike</l>
<l>Desen graven Diderike.</l>
<l n="1025">Met oerloghen ende met pinen</l>
<l>Behelt hi Kenemare metten sinen.</l>
<l>Onghewroken sijn vader</l>
<l>Moste hi laten altegader,</l>
<l>Ende starf in ons Heren jaer</l>
<l n="1030">Dusent dertich entaernaer</l>
<l>Neghen mede. Met groter weerde</l>
<l>Was hi tEgmonde brocht ter eerde.</l>
<l>.Xlvi. jaer mach men lesen,</l>
<l>Dat hi grave hadde ghewesen.</l>
<l n="1035">Hollant ontfinc den vijften grave,</l>
<l>Die Dideric hiet ende tlant ende have</l>
<l><pb n="1,53"/> Vanden vader an quam.</l>
<l>Onlanghe hi de nuscep nam.</l>
<l>Tote Dordrecht in de poort</l>
<l n="1040">Wort hi belaghet ende vermoort</l>
<l>Van sinen vianden onversien,</l>
<l>Ende dat lantscap quam na dien</l>
<l>Op sinen broeder na sijn lijf</l>
<l>- Want hijn hadde kint noch wijf -,</l>
<l n="1045">Ende die Florens bij namen hiet.</l>
<l>Hi starf, als ment bescreven siet,</l>
<l>Dideric in ons Heren jaer</l>
<l>Dusent .xl. ende achte daernaer.</l>
<l>Neghen jaer hadde hi bi desen</l>
<l n="1050">Grave van Hollant ghewesen.</l>
<l>Florens was die seste grave:</l>
<l>Hem quam an lant ende have.</l>
<l>Dese nam Gertruden te wive,</l>
<l>Edel ende scone van live</l>
<l n="1055">Was soe ende van maghen hoghe:</l>
<l>Herman, van Zassen de hertoghe,</l>
<l>Was haer vader, een hoghe man.</l>
<l>An dese vrouwe Florens wan</l>
<l>Sinen sone Diderike</l>
<l n="1060">Ende ene dochter desghelike,</l>
<l>Die in huwelike te lone</l>
<l><pb n="1,54"/> Seder hadde de Vrancse crone,</l>
<l>Als distorie sal segghen uut.</l>
<l>Dese Florens ende sijn wijf Gertruut</l>
<l n="1065">Gaven oec goet tote Egmonde:</l>
<l>In Espendelf renten vijf ponde</l>
<l>Ende een onse daertoe mede;</l>
<l>In Boschuse ende tere ander stede</l>
<l>Hebben sise mede gherent</l>
<l n="1070">.Xxii. onsen ommetrent;</l>
<l>Omtrent Delf an beiden siden</l>
<l>.Xix. morghen ten selven tiden.</l>
<l>Tien tiden was in Vlaendren mede</l>
<l>Een grave van groter moghenthede,</l>
<l n="1075">Die Boudene van Risele hiet:</l>
<l>Want, als ment bescreven siet,</l>
<l>Hi makede Risele de stede,</l>
<l>Ente kanesie oec mede,</l>
<l>Daer hi noch in begraven leghet.</l>
<l n="1080">Dese Boudin, als men ons seghet,</l>
<l>Die wort keiser Heinrics man,</l>
<l>Omdat hi van hem ghewan</l>
<l><pb n="1,55"/> Walchren entie Vier Ambochten</l>
<l>Ende over Scelt tlant, dat hi sochte.</l>
<l n="1085">Dit ghesciede in ons Heren jaer</l>
<l>Dusent ende .lvii., dats waer.</l>
<l>Dese Boudijn hadde twee sonen,</l>
<l>Enen Boudijn entien gonen</l>
<l>Quam an de graefscap sijns vader</l>
<l n="1090">Ende Henegouwen altegader:</l>
<l>Ende want hi teser geeste niet en hoert,</l>
<l>So sal hierna van hem voert</l>
<l>Ghetelt worden wat ghesciede</l>
<l>In sinen tiden onsen lieden.</l>
<l n="1095">Hier keric tonsen graven weder.</l>
<l>Florens dwanc op ende neder</l>
<l>Sine viande haer ende daere,</l>
<l>Sodat hise brochte in vare</l>
<l>Ende maketse oec also mat,</l>
<l n="1100">Dat niement waende in sine stat</l>
<l>Seker wesen daer hi lach,</l>
<l>Sodat hi op enen dach</l>
<l>Ter Masen waert ende ten Wale</l>
<l>Verwonnen hadde altemale</l>
<l n="1105">Een groot deel siere viande;</l>
<l>Ende als hi keren soude te lande,</l>
<l><pb n="1,56"/> Nam hi sijn selven quaden goem</l>
<l>Ende soude onder enen boem</l>
<l>Te Hamerte onde die scade rusten:</l>
<l n="1110">Want hitte ende vaec deets hem lusten.</l>
<l>Daer hi seker waende wesen,</l>
<l>Quamen sine viande in desen</l>
<l>Op hem ridende onversien;</l>
<l>Eer hi ente sinen consten ontflien,</l>
<l n="1115">Wort hi versleghen daer ter stede</l>
<l>Ende vele van sinen lieden mede</l>
<l>Ende wort tEgmonde ghedraghen</l>
<l>Ende begraven bi sinen maghen</l>
<l>TEgmonde, daer sijn broeder lach</l>
<l n="1120">Dideric. Groot hantgheslach</l>
<l>Was daer, alst geen wonder sceen.</l>
<l>Men screef .lx. doe ende een</l>
<l>Ende dusentich, ons Heren jaer,</l>
<l>Doe ghescie de plaghe zwaer.</l>
<l n="1125">.Xiii. jaer, dus est ghetelt,</l>
<l>Had hi Hollant in sijn ghewelt;</l>
<l>Sijn wijf offerde tier tijt</l>
<l>Twee kasuffelen ende een tapijt</l>
<l>Vor haren man, ende helt in hant</l>
<l n="1130">Met haren kinderen voort Hollant.</l>
<l>Int jaer Goeds .lx. ende drie</l>
<l>Ende dusent, dus lesen wie,</l>
<l>Robrecht, grave Boudens sone,</l>
<l>- Die jonxte was hi de gone</l>
<l n="1135"><pb n="1,57"/> Van den tween van Vlaendrenlant -</l>
<l>Nam te wive in huwelike bant</l>
<l>Gertruden, de weduwe grave Florens,</l>
<l>Dies van Hollant was de chens.</l>
<l>Ende dat maecte Boudijn, sijn vader:</l>
<l n="1140">Want hi hem ontsach altegader</l>
<l>Dat hine kende scarp ende vroet,</l>
<l>Ende hi noch soude omme goet</l>
<l>Bouden sinen broeder anspreken,</l>
<l>Die zachte was ende sonder treken.</l>
<l n="1145">Dies so stac hijn uten lande</l>
<l>Ende dedem opheffen die hande</l>
<l>TOudenaerde ende sweren dan</l>
<l>Openbare voer de man,</l>
<l>Dat hi altoos in ghere sake</l>
<l n="1150">Den broeder om lant anesprake;</l>
<l>Ende brochtene tesen huweleke</l>
<l>Gertruut sach wel dat soe breke</l>
<l>Helpen hadde ende nam den man.</l>
<l>Dus quam Roebrechte Hollant an,</l>
<l n="1155"><pb n="1,58"/> Ende want sijn vorsate Florens</l>
<l>Ghegoet was op der Vresen chens,</l>
<l>Eer hem Hollant anequam,</l>
<l>Hiet men doe, als ict vernam,</l>
<l>Grave van Vrieslant bi toenamen,</l>
<l n="1160">Ende vort wordt Robrecht altezamen</l>
<l>Gheheten Robrecht de Vriese mede</l>
<l>Na sinen vorsate: dus wilde de sede.</l>
<l>Achte jaer vervoghde hi Hollant</l>
<l>Ende hat metten wive in hant.</l>
<l n="1165">Maer in sine vierden jare</l>
<l>Quam hem in Hollant de mare,</l>
<l>Dat sijn vader waer doot bleven,</l>
<l>Die hem twijf hadde ghegheven.</l>
<l>Boudijn sijn broeder met siere vrouwen</l>
<l n="1170">Helt Vlaendren ende Henegouwen</l>
<l>Niet meer dan drie jaer na den vader.</l>
<l>Hi starf ende het quam altegader</l>
<l>Op Aernoude ende Boudijn, sijn kinder.</l>
<l>Maer sijn wijf Richilt behilt ginder</l>
<l n="1175">Boven deen kinderen de overhant,</l>
<l>So datse die van Vlaendrenlant</l>
<l><pb n="1,59"/> Haetten om haer moeijlichede,</l>
<l>Haer ende haer kinder mede,</l>
<l>Dat haer swaerlike vergijnc,</l>
<l n="1180">Als u hier na tellet die dinc.</l>
<l>Als men dusent ende .lxx. screef,</l>
<l>Machmen lesen dat doot bleef</l>
<l>Godevaert vander Muesele hertoghe,</l>
<l>Een rike man ende een hoghe,</l>
<l n="1185">Dies Brabant, Lottrike ende Ardenne</l>
<l>Algader was, als ic bekenne,</l>
<l>Ende liet Godevaerde, den bocheus,</l>
<l>Die sere vrome was ende preus,</l>
<l>Ende ene dochter, die hiet Yde.</l>
<l n="1190">Haer kinder sijn bekent wide:</l>
<l>Want si droech Godevaerde van Bulgioen,</l>
<l>Den edelen, stouten, vromen baroen,</l>
<l>Ende Boudijn sinen broeder mede,</l>
<l>Die coninc inde heilighe stede</l>
<l n="1195">Wart tote Jherusalem,</l>
<l>Als men lesen mach van hem.</l>
<l>Die bocheuse Godevaert,</l>
<l>Dies hier voren ghewagen waert,</l>
<l><pb n="1,60"/> Quam met conincliken here</l>
<l n="1200">Op Hollant mit starker were,</l>
<l>Ende van Utrecht quam met hem</l>
<l>In helpen de bisscop Willem,</l>
<l>Ende al op Robbrechte de Vriese,</l>
<l>De van sorghe ende van verliese</l>
<l n="1205">Ute Hollant was verdreven.</l>
<l>Zijn stiefzone is met hem bleven,</l>
<l>Die nochtan doe jonc was ende clene.</l>
<l>Te Ghent quam hi ontgoet al rene.</l>
<l>Men screef dusent, als dit ghevel,</l>
<l n="1210">Ende een seventich also wel.</l>
<l>Vier jaer stont in Godevaerts hant</l>
<l>Aldus de graefscap van Hollant.</l>
<l>Int jaer te voren, eer de Vriese</l>
<l>Comen was te desen verliese,</l>
<l n="1215">Was Boudijn sijn broeder doot bleven,</l>
<l>Ende als hi int lant quam verdreven,</l>
<l>Quamen an hem de baroene,</l>
<l>Poerters, ridders van hoghen doene,</l>
<l>Ende baden hem om helpe ghinder</l>
<l n="1220">Van dat Rikilt ende haer kinder</l>
<l>Vlaendren reimerden also sware:</l>
<l><pb n="1,61"/> Wille hi vechten jeghens hare,</l>
<l>Si willen alle met hem sterven</l>
<l>Of hem daer an Vlaendren erven:</l>
<l n="1225">So dat hi des hadde gheer,</l>
<l>Ende quam doe met sinen heer</l>
<l>Bi Cassel tSint-Omaers waert.</l>
<l>Daer quam Rikelt an de vaert,</l>
<l>Arnout ende Bouden, hare kinder,</l>
<l n="1230">Ende met hem groot heer ghinder,</l>
<l>Die coninc Philips van Vrancrike.</l>
<l>Daer was ghevochten bitterlike.</l>
<l>Arnout, de outste zone, bleef doot;</l>
<l>Bouden de jonxte de onscoot.</l>
<l n="1235">Men horder nummerme na tale.</l>
<l>Die coninc Philips also wale</l>
<l>Gheesconfieert ende al ondaen,</l>
<l>Rikilt selve worde ghevaen.</l>
<l>Entie Vriese die wort mede</l>
<l n="1240">Tot Sinte-Omaers inde stede</l>
<l>Ghevaen, sodat men sprac der af,</l>
<l>Dat men den enen om den anderen gaf,</l>
<l>Ende Roebrecht de quam te lande</l>
<l><pb n="1,62"/> Ende had al Vlaendren in sine hande</l>
<l n="1245">Sident .xxii. jaer.</l>
<l>Tote Cassel maecti daernaer</l>
<l>Ene canesie, daer hi in leghet,</l>
<l>Tsinte Pieters, also men zeghet.</l>
<l>An Ghertruden, wedewe grave Florens,</l>
<l n="1250">Wan hi enen zone, die sijn ghepens</l>
<l>Sident sette te dienste ons heren,</l>
<l>Ende hi bejaghede vele eren</l>
<l>Met Godefrote van Bulgioen</l>
<l>Int Heilighe Lant van proemissioen,</l>
<l n="1255">Den heidinen te verliese,</l>
<l>Ende hiet oec Robrecht de Vriese.</l>
<l>Siere stiefdochter, de grave Florens wan,</l>
<l>Gaf Roebrecht enen hoghen man,</l>
<l>Coninc Philips zone van Vrancrike,</l>
<l n="1260">Den jonghen coninc Lodewike;</l>
<l>Ene ander dochter drouch hem Gertruut,</l>
<l>Die was in Denemarke bruut</l>
<l>Ende nam den coninc Kanuut aldaer.</l>
<l>Van haer quam Karel, de daernaer</l>
<l n="1265"><pb n="1,63"/> Vlaendren heeft an hem ghedreghen</l>
<l>Entie te Brucghe was versleghen.</l>
<l>Adele hiet dese vrouwe hoghe;</l>
<l>Sedert had soe den hertoghe</l>
<l>Van Poelgen tenen rechten man,</l>
<l n="1270">Daer soe bi enen zone wan.</l>
<l>Noch ene dochter droech hem Gertruut,</l>
<l>Die na der moeder hiet al uut;</l>
<l>Die droech Diderike van Elsaten.</l>
<l>Van hem quam Vlaendren te baten</l>
<l n="1275">Grave Philips, [die] deech te niete.</l>
<l>Maer van Henegouwen Margriete,</l>
<l>Sijn suster, was grave Boudijns moeder</l>
<l>Ende wan Margrieten. Men vant vroeder</l>
<l>Vrouwe neghene in haren tiden.</l>
<l n="1280">Hier latic de geeste liden</l>
<l>Van den grave Roebrecht de Vriese,</l>
<l>Die na sinen zwaren verliese,</l>
<l>Dat hi verloos in Hollant,</l>
<l>Vlaendren al ghewan in hant.</l>
<l n="1285">Nu meer sal ic besceiden voort</l>
<l>Van den Hollanschen graven die woort.</l>
<l><pb n="1,64"/> Godevart, die ghebuulde hertoghe,</l>
<l>Die van sinne was stout ende hoghe,</l>
<l>Hadde gheworpen onder hem,</l>
<l n="1290">Bi den bisscop van Utrecht Willem,</l>
<l>Hollant, ende was vier jaer here.</l>
<l>Hi scade den Vriesen vele zere.</l>
<l>Int jaer Goeds dusent seventich ende twe</l>
<l>So dede hi den Oestvresen we</l>
<l n="1295">Ende sloech hem of menighen man;</l>
<l>Groten roef hi hem of wan</l>
<l>Ende bernde dorpe ende steden</l>
<l>Met harder groter moghentheden.</l>
<l>Doch sciet hi van desen live,</l>
<l n="1300">Als men .lxx. ende vive</l>
<l>Ende dusent screef, ons Heren jaer,</l>
<l>Met ere avonturen swaer:</l>
<l>Want daer hi ghinc ter heimelicheden</l>
<l>Belagheden aldaer ter steden</l>
<l n="1305">Een Ghiselbrecht, die knape was</l>
<l>Diedrics van Hollant, ende dor das</l>
<l>Wonde hijn harde onscamelike.</l>
<l>Godevaert ghevoelde vreselike</l>
<l><pb n="1,65"/> Sine smerte, ende hiet doe recht,</l>
<l n="1310">Dat men voerde tot Utrecht,</l>
<l>Ende daer dede hi sinen ende</l>
<l>Voor maerte op die vijfte kalende.</l>
<l>Willem, de bisscop, starf also wel</l>
<l>Daerna int uutgaende aprel,</l>
<l n="1315">Ende Coenraet was bisscop ghecoren.</l>
<l>Nochtoe was Hollant verloren.</l>
</div>
<div type="chapter"><head type="chapter"><pb n="1,66"/> BOEK II</head>
<l>Men screef dusent .lxx. ende sesse,</l>
<l>Als Dideric hadde grote langhenesse</l>
<l>Dat lant te hebbene weder algader,</l>
<l>Dat grave Florens was, sijns vader.</l>
<l n="5">Met beden ende met siere claghe</l>
<l>Versamende hi man ende maghe,</l>
<l>Ende sijn stiefvader halp hem echt</l>
<l>Van Vlaendren, de Vriese Roebrecht,</l>
<l>Ende es comen tIJselmonde,</l>
<l n="10">Daer ghemaect hadde tier stonde</l>
<l>Ene vaste borch, al wast onrecht,</l>
<l>Willem de bisscop van Utrecht.</l>
<l>Ende hi verneemt ende verstaet,</l>
<l>Dat daer is de bisscop Conraet.</l>
<l n="15">Daer was ghevochten vaste ende sere;</l>
<l>Maer jonghe Dideric wan de ere:</l>
<l><pb n="1,67"/> Want hi de borch tIselmonde</l>
<l>Brande ende slechte inden gronde,</l>
<l>Ende wan met scepe den wich mede</l>
<l n="20">Aldaer in de Marwede.</l>
<l>Die proefst van Daventre bleef daer,</l>
<l>Van Oudermonster de pape Walnaer,</l>
<l>Ende een grave, heet Gheerlach,</l>
<l>Ende menich ander op den dach.</l>
<l n="25">Men seghet al noch: Tote IJselmonde</l>
<l>Lechet menich halsberch in den gronde.</l>
<l>Die bisscop Coenraet wort ghevaen</l>
<l>Ende was seder ghelaeten gaen.</l>
<l>Aldus quam Dideric in sijn lant</l>
<l n="30">Ende wan de seghe metter hant,</l>
<l>Ende leedde vichtiene jaer</l>
<l>In vreden sine tijt daernaer.</l>
<l>Diedric, dien dijt is ghesciet,</l>
<l>Nam een wijf, de Othilt hiet.</l>
<l n="35"><pb n="1,68"/> Daer ane wan hi enen zone:</l>
<l>Florens was hi heten de gone.</l>
<l>Dese Didric gaf in der stonde</l>
<l>Den abt Steven van Egmonde</l>
<l>Hantvesten, ende veste al die gaven,</l>
<l n="40">Die sine oudevorders gaven,</l>
<l>Ende mersde hem haer recht</l>
<l>In landen, in herscepien echt.</l>
<l>Entaer toe so makede hi</l>
<l>Des Goedshuis man al tolne vri.</l>
<l n="45">Oec gaf hi hem openbare</l>
<l>Tscoutheetdoem van Alkemare.</l>
<l>Dese Diedric starf daernaer,</l>
<l>Als men screef ons Heren jaer</l>
<l>Dusent neghentich ende een.</l>
<l n="50">Om hem dreef Hollant groten ween.</l>
<l>Sijn vader was doot .xxx. jaer,</l>
<l>Eer dat hi starf harde naer,</l>
<l>Ende twee jaer was sijn moeder voghet</l>
<l>Des lants, als de geeste toghet,</l>
<l n="55">Ende .viii. jaer hadde sijn stiefvader</l>
<l>Hollant in sine hant algader,</l>
<l><pb n="1,69"/> Ende vier jaer daerna Godevaert,</l>
<l>Die Bulricghede gheheten wart,</l>
<l>Die hertoghe doe tjeghen recht,</l>
<l n="60">Een jaer die bisscop van Utrecht.</l>
<l>Dus stoet hem uetermaten onsiene</l>
<l>Grave te sijn der jaren vijftiene;</l>
<l>Ende vijftien jaer helt hi in vreden</l>
<l>Sijn lant ende al sine steden.</l>
<l n="65">Tote Egmonde wort hi ter eerden</l>
<l>Bracht met herde groter werden.</l>
<l>Florans wort na den vader</l>
<l>Grave ende here des lants algader.</l>
<l>Dese hiet Florens de Vette.</l>
<l n="70">Met groter eren sonder lette</l>
<l>So leedde hi altemael sijn leven</l>
<l>In herachticheden, in feesten, in geven;</l>
<l>In rikeden ghinc hi te voren</l>
<l>Allen daer hi af was gheboren.</l>
<l n="75">Te wive nam hi ene Peternelle,</l>
<l>Te blivene sijns bedden gheselle,</l>
<l>Des hertoghen Diderics dochter van Sassen,</l>
<l><pb n="1,70"/> Van edelen conne uutghewassen.</l>
<l>Enen broeder had si, hiet Lotaris,</l>
<l n="80">Daer men wel of weet dat waer is</l>
<l>Dat hi seder Roemsch keiser was;</l>
<l>Hierna sal men ghewaghen das.</l>
<l>An haer wan hi Diderike</l>
<l>Ende enen Florens desghelike,</l>
<l n="85">Die de Swarte Florans hiet,</l>
<l>Daer vele quaets of es ghesciet.</l>
<l>Dese Vette Florans, daer ic of telle</l>
<l>Ende sijn wijf, vrouwe Peternelle,</l>
<l>Beterden tgoet tote Egmonde</l>
<l n="90">Bede in renten ende in ponden,</l>
<l>Ende offerden daer misseghewaden</l>
<l>Ende gout, daer men mede soude begaden</l>
<l>Sint Aelbrechs scrine, daer hi in leghet.</l>
<l>In sinen tiden, als men seghet,</l>
<l n="95">- Dusent wast ons Heren jaer</l>
<l>Ende .xcix., dats waer -,</l>
<l>Was biscop Coenraet van Utrecht</l>
<l>Vermort van enen Vrieschen knecht</l>
<l>In sijn huis daghes na mistijt,</l>
<l n="100">Ende ontran wech sonder strijt.</l>
<l><pb n="1,71"/> Men groevene in onser Vrouwen kerke,</l>
<l>Die hi van harde sconen ghewerke</l>
<l>Selve maken dede twaren,</l>
<l>Ende setter in provendaren.</l>
<l n="105">Als men screef .xi. hondert jaer</l>
<l>Ende .xii. meer daernaer,</l>
<l>Starf in de bloeme van siere joghet</l>
<l>Florens de Vette vol menigher doghet,</l>
<l>Ende was tEgmonde begraven.</l>
<l n="110">Peternelle gaf vele haven</l>
<l>Daer over de ziele van haren man,</l>
<l>Ende si bleef houdende vortan</l>
<l>Die graefscap van Hollant ghemene</l>
<l>Met haren kinderen, de waren clene.</l>
<l n="115">Doe men screef XI hondert jaer</l>
<l>Ende XXV, quam evel swaer</l>
<l>Den keiser Heinric an tUtrecht;</l>
<l>Daer galt hi der naturen recht,</l>
<l>Als ghelden moet een ieghelike.</l>
<l n="120">Dit was de vierde Heinrike.</l>
<l>Na hem wart keiser ghecoren</l>
<l>Lotaris, als ic sprac hier voren,</l>
<l>Gravinne Peternellen broeder,</l>
<l>Ende was des riken behoeder</l>
<l n="125">Ende droech .xi. jaer de crone</l>
<l>Mit groter eren harde scone.</l>
<l><pb n="1,72"/> Int jaer ons Heren, mijn no mee,</l>
<l>.Xi. hondert dertich ende twe</l>
<l>Was het winter herde groot.</l>
<l n="130">Die Vriesen, de menighen noot</l>
<l>Den grave daden van Hollant,</l>
<l>Ende onder wilen ghinghen in hant,</l>
<l>Som wile ombraken, saghen sijs stede,</l>
<l>Waren tien tiden buten vrede.</l>
<l n="135">Dideric des Vetten graven zone</l>
<l>Gaderde sijn here, als de gone</l>
<l>Die ghedochte al sulker scaden,</l>
<l>Alsi hem vormaels hadden beraden,</l>
<l>Ende pijnde hem dit te wreken swaer;</l>
<l n="140">Sodat hi quam tote Alcmaer.</l>
<l>Die Westvriesen vloen tien stonden,</l>
<l>Als diet ghehouden niet en conden,</l>
<l>Int vaste vanden lande ghemene;</l>
<l>Want ghelijc enen marberstene</l>
<l n="145">Was Vrieslant al hert vervroren.</l>
<l>Die ghinc men hereghen ende storen</l>
<l><pb n="1,73"/> Ende bernen ende roven,</l>
<l>Meer dan men soude gheloven:</l>
<l>Cleder, koeyen ende paert</l>
<l n="150">Brochten donse Alkmare waert,</l>
<l>Ende luden ghevaen tien stonden,</l>
<l>Aldaer si doe den grave vonden.</l>
<l>Maer dese zeghe was tonseghen</l>
<l>Welnaer al Hollant ghedeghen.</l>
<l n="155">Grave Dideric had enen broeder,</l>
<l>Sijns vader kint ende ziere moeder,</l>
<l>Die grave Florans hiet de Zwarte,</l>
<l>Ende was van eenre fierre herten,</l>
<l>Wel sprekende ende hovesch sere</l>
<l n="160">Ende staende na der werelt ere,</l>
<l>So datter hem vele waren hout,</l>
<l>Ridders, knapen, jonc ende out.</l>
<l>Donsienlicste wast sinen vianden</l>
<l>Die men vant in menighen landen.</l>
<l n="165">Bi dullen rade, bi sire sculden</l>
<l>verloos hi der moeder hulden,</l>
<l>Die nochtoe al Hollant</l>
<l>Gheweldelike hadde in hant.</l>
<l>Den broeder had hi verwrocht mede</l>
<l n="170">Met sijnre overmoedichede.</l>
<l><pb n="1,74"/> Maer sone meer haetten de zine,</l>
<l>So hem dede mere pine,</l>
<l>Om te hebbene der vreemder hulde,</l>
<l>Daer hi riesliken ane dulde.</l>
<l n="175">Der edelinghen somme een deel</l>
<l>Warens hem hout algheheel,</l>
<l>Entie meente was hem mede,</l>
<l>Die ummer wil nie pijnlijchede,</l>
<l>Op avonture oft quame in desen</l>
<l n="180">Dat si te vrier mochten wesen.</l>
<l>Nu sien de Vriesen verblijt,</l>
<l>Alsi vernamen des broeder strijt,</l>
<l>Ende senden tote Florense boden</l>
<l>Ende deden hem haerre helpen noden:</l>
<l n="185">Wildi wesen hem beneven,</l>
<l>Si wilden hem Westvrieslant geven.</l>
<l>Entie jonghelinc alte hant</l>
<l>Voer in Westvrieslant</l>
<l><pb n="1,75"/> Ende vantse onder sijn gheheet</l>
<l n="190">Bede ghewillich ende ghereet.</l>
<l>Dus was hi met hem een jaer</l>
<l>Den broeder fel ende zwaer,</l>
<l>Ende hi dede daertoe sinen lande,</l>
<l>Waer so hi mochte, scade ende scande.</l>
<l n="195">Haren scade wraken de Vriesen swaer:</l>
<l>Want si de kerke van Alcmaer</l>
<l>Entie marct branden, dat si stoof,</l>
<l>Ende namenre wel zwaren roof.</l>
<l>Hierbinnen vele lieden waren,</l>
<l n="200">- Ende tmeeste deel van Kenemaren,</l>
<l>Die stonden te swaren tribute, -</l>
<l>Ende traken tenen rade ute</l>
<l>Ende begaerden al dat si</l>
<l>Hem selven mochten vechten vri,</l>
<l n="205">Ende droeghen overeen ghemeenlike,</l>
<l>Dat si best lieten Diderike</l>
<l>Ende laten hem Florens verriesen,</l>
<l>Dat si met hem ende metten Vriesen</l>
<l>Souden sijn in allen noden.</l>
<l n="210">Hierop senden si hem boden</l>
<l>Ende hebben over heer ontfaen,</l>
<l><pb n="1,76"/> Ende hebben hem hulde ende ede ghedaen.</l>
<l>Dus quamen si mit ghewapender hant,</l>
<l>Beide bi watre ende opt lant,</l>
<l n="215">So machtich datten grave dochte</l>
<l>Dat hi se verweeren niet en mochte.</l>
<l>Ende brochten Florense, wien lief of leet,</l>
<l>Al tote Haerlem toe ghereet,</l>
<l>Ende hebben sheren huse verbrant,</l>
<l n="220">Waer so si stonden in Kenemaerlant,</l>
<l>Die waren der ouder graven.</l>
<l>Maer teghen nacht ghinghen si scaven</l>
<l>Die Vriesen weder te haren wiven:</l>
<l>Want haer sede is niet dat bliven</l>
<l n="225">Bi nachte, selden of nemmerme,</l>
<l>Van haren husen, wie lief of wee,</l>
<l>Ende voerden haren grave mede</l>
<l>Ende lieten in groter pijnlichede</l>
<l>Ende in vresen de Kenemaren,</l>
<l n="230">Die hare ghesellen doe waren.</l>
<l>Die waren alle ghemeenlike</l>
<l>Van den grave Diedrike</l>
<l>Verbernt ende al ofghenomen</l>
<l>Wat so hem mochte te bate comen:</l>
<l n="235"><pb n="1,77"/> Want de grave met hem dede</l>
<l>Al sinen wille daer ter stede.</l>
<l>Doe dit ghesciede, quam de mare</l>
<l>Den oem den keiser Lothare</l>
<l>Van den neven van den orloghe;</l>
<l n="240">Hi sender saen enen hertoghe</l>
<l>Ende gheboot hem daer ter stede,</l>
<l>Dat si souden maken vrede,</l>
<l>Also lief als elc daer woude</l>
<l>Bouden des keisers houde.</l>
<l n="245">Doch, al was het zwaer te doene,</l>
<l>Was algader ghemaect te zoene,</l>
<l>Ende van elker zide oec mede</l>
<l>Die met elken in den onvrede</l>
<l>Upten anderen hadde ghevochten:</l>
<l n="250">Dus lieten si hem beden zochten.</l>
<l>Florens de Zwerte na desen vrede</l>
<l>Begonste een ander pijnlichede,</l>
<l>Daer hem sine doot an lach.</l>
<l>Want daerna niet menich dach</l>
<l n="255"><pb n="1,78"/> Van Aremsberghe heer Herman,</l>
<l>Entie here van Kuuc nochtan</l>
<l>Haer Godevaert, hadden onder hem tween</l>
<l>Eene nichte, want haerre zuster een</l>
<l>Hadse ghewonnen, alst God woude,</l>
<l n="260">Anden here van Rochem Arnoude.</l>
<l>Na svader doot ende na der moeder</l>
<l>Worter voghet of ende behoeder</l>
<l>Van Arensberghe heer Herman,</l>
<l>Tote dat soe huwelic ghewan:</l>
<l n="265">Want haer behoerde te komen in hant</l>
<l>Vaste borghe ende scone lant.</l>
<l>Maer de man van der joncfrouwen</l>
<l>Nemen waer ende bescouwen</l>
<l>Des Zwarte Florens edelhede</l>
<l n="270">Ende sine grote manlichede,</l>
<l>Ende visieren onder hem zaen,</l>
<l>Dat sijn te here willen ontfaen.</l>
<l>Dus hebben sine omboden dan</l>
<l>Ende worden daer zine man,</l>
<l n="275">Ende gaven hem in zine hant</l>
<l>Der joncvrouwen borch ende lant,</l>
<l>In wat steden dat sijt vermochten.</l>
<l>Met hem sijt neernsteliken versochten,</l>
<l><pb n="1,79"/> Die manne an haren oem;</l>
<l n="280">Maer de gone helt over droom.</l>
<l>Noch met beden noch met mieden</l>
<l>Ne mochter ghene dinc an dieden,</l>
<l>Dat hi te deser dinc iet quame</l>
<l>Dat Florens sijnre nichten name.</l>
<l n="285">Florens de verheerde al,</l>
<l>Huus ende dorp, berch ende dal,</l>
<l>Ende dede hem pine ende grote hoede</l>
<l>An sinen live, an sinen goede,</l>
<l>Ende doer den keyser, de sijn oem was,</l>
<l n="290">Wort hi vele te machtigher das.</l>
<l>Florens, de voer al verherghen</l>
<l>Des heren goet van Arensberghe</l>
<l>Wat hi mochte buten vesten,</l>
<l>Ende hi werde hem ten besten</l>
<l n="295">Dat hi mochte met zinen neven;</l>
<l>Ende het stont nauwe om Florens leven.</l>
<l>Die van Utrecht van der stede</l>
<l>Warens alle Florens mede,</l>
<l>Sodat hem in sijne uplopen</l>
<l n="300">Utrecht talre stont was open.</l>
<l>Maer de bisscop, hiet Andries,</l>
<l>Was den anderen al hout dies,</l>
<l>Sodat hem Florens ter stonde</l>
<l><pb n="1,80"/> Ofbernde zine veste Lexmonde,</l>
<l n="305">Dat doe was ene vaste stede,</l>
<l>Ende verboot hem Utrecht mede</l>
<l>Omdat hi metten andren street.</l>
<l>Op een tijt was dat Florens reet,</l>
<l>Hem tienden, tUtrecht uter stat,</l>
<l n="310">Ende hem was belaghet sijn apt,</l>
<l>Al ne wiste hir of niet;</l>
<l>Ende eer hi hem wel besiet,</l>
<l>Die van Arensberghe ende van Kuuc</l>
<l>gaven op hem enen huuc,</l>
<l n="315">Daer hi was al onversien;</l>
<l>Ende als hi keren waent mettien</l>
<l>Ende wel ware ontreden al,</l>
<l>So quam hem een ongeval</l>
<l>Ende sijn paert sturte tsiere scade</l>
<l n="320">Ter steden, hiet Abstade:</l>
<l>Daer wart hi van hem verslagen</l>
<l>Ende te Reynsborch gedraghen</l>
<l>Int cloester, dat sijn moeder stichte,</l>
<l>Ende begraven, seghet ghedichte.</l>
<l n="325">Te hant so quam dese mare</l>
<l><pb n="1,81"/> Sinen oem, den keyser Lothare,</l>
<l>Die zwaarlike verdroech de mare,</l>
<l>Ende quaemt wreken harde zware</l>
<l>Met Diedrike van Hollant.</l>
<l n="330">Si verdreven des lants te hant</l>
<l>Die van Kuuc ende van Arensberchen;</l>
<l>Haer lant voeren si verherghen.</l>
<l>Sodat hem al of wort tebroken,</l>
<l>Ende noch wart mee ghewroken,</l>
<l n="335">Maer dat de doot, de niet en spaert,</l>
<l>Den keyser trac ter langher vaert:</l>
<l>Hi sciet henen van desen levene,</l>
<l>Als men screef .xi. hondert .xxx. ende sevene</l>
<l>Te groten ghelucke ende te ghevalle</l>
<l n="340">Van Arensberghe ende van Kuuc alle:</l>
<l>Want si keerden te hant te lande</l>
<l>Ende boden graven Diedrike de hande,</l>
<l>Ende worden aldaer sine man:</l>
<l>Dus quamen si des scoendinx an.</l>
<l n="345">Als men screef ons Heren jaer</l>
<l>Dusent .c. ende .xl. daernaer,</l>
<l><pb n="1,82"/> Voer grave Dideric met groten here</l>
<l>Int Heilighe Lant van over meer</l>
<l>Toten heilighen grave ons Heren,</l>
<l n="350">Ende daer hi thuus wilde keren,</l>
<l>Bejaghede hi vri ter selver stonden</l>
<l>Bede Rinsborch ende Egmonde</l>
<l>Ende brochte des dies pawes vrieve</l>
<l>Den abt Wouter doer sine lieve.</l>
<l n="355">Dese Diedric had ene vrouwe</l>
<l>Te wive, edel ende ghetrouwe,</l>
<l>Die Sofie hiet van hoghen maghen;</l>
<l>Si was dochter, horic ghewaghen,</l>
<l>Des palesgraven van Rineghen.</l>
<l n="360">In Diderics tiden, als ic segghe,</l>
<l>So was werringhe ende ghevecht</l>
<l>Tusschen den bisscop van Utrecht</l>
<l>Ende hem, dat coste seer groot goet.</l>
<l>Maer bisscop Herbrecht, de was vroet</l>
<l n="365">Ende dwanc sente Martijns viande</l>
<l>Metten banne van swaren bande</l>
<l>Ende oec metten zwerde mede,</l>
<l><pb n="1,83"/> Sodat hi voer hem comen dede</l>
<l>Grave Dideric al barevoet,</l>
<l n="360">Ende daer zoeken sinen oetmoet,</l>
<l>Ende hem bidden oec ghenaden</l>
<l>Ende oflaet van sinen misdaden.</l>
<l>Den palesgrave dwanc hi mede,</l>
<l>Die hem vele overlasts dede</l>
<l n="375">Ende vinghene bi Hughens Batren daet,</l>
<l>Die doe meest was sijn toverlaet,</l>
<l>Entie beste van siere hant</l>
<l>Ridders van al Duutschen lant.</l>
<l>Dusent hondert viertich ende viere</l>
<l n="380">Screef men, doe de goedertiere,</l>
<l>Des Vetten grave Florens wijf,</l>
<l>Peternelle, endede haer lijf;</l>
<l>Ende was te Rensborch begraven,</l>
<l>Dat soe stichte met haerre haven</l>
<l n="385">In de ere der Moeder ons Heren.</l>
<l>Aldaer leghet si met eren.</l>
<l>Int jaer ons Heren XL ende vive</l>
<l>Ende XI hondert worden kaitive</l>
<l><pb n="1,84"/> Onse kerstin van over meer,</l>
<l n="390">Ende worden metter Torken here</l>
<l>Beleghen in de stat van Edissen,</l>
<l>Daer noit sider ghebrac missen</l>
<l>Sident dat de apostele ons Heren</l>
<l>An Jesuse Christuse daden bekeren.</l>
<l n="395">Daer lach Tadeus ende Thomas.</l>
<l>Die Torken wonnent, dat jammer was.</l>
<l>Na Lotarise, die keiser was,</l>
<l>In Diderics tiden, ghevel das,</l>
<l>Dat een here coninc waert</l>
<l n="400">Van Almaenghen, de zine vaert</l>
<l>Sette int lant van overmeer.</l>
<l>Met hem voer met groten heer</l>
<l>Lodewijc van Vrancrike,</l>
<l>Die Philippe, den coninc rike,</l>
<l n="405">Wan, de seder Normendie</l>
<l>Trac an de Vrancse partie.</l>
<l>Desen brochte daer an de vaert</l>
<l>Metter crusinghe sente Bernaert,</l>
<l>Die abt van Clervas tien tiden.</l>
<l n="410"><pb n="1,85"/> Maer lettel baten dede haer striden:</l>
<l>Want si Damasch hadden beleghen</l>
<l>Ende dane voeren, als diere jeghen</l>
<l>Niet en hadden zulke ghewelt,</l>
<l>Dat sijt mochten hebben ghevelt,</l>
<l n="415">Sodat Koenraet .xv. jaer</l>
<l>Coninc wort ende starf daernaer</l>
<l>Int jaer ons Heren min noch mee</l>
<l>.Xi. hondert vijftich ende twee;</l>
<l>Ende Vrederic quam in sine stede</l>
<l n="420">Coninc ende keiser mede,</l>
<l>Ende wort over twee jaer daerane</l>
<l>Van den pauwes Adriane</l>
<l>Tote Rome ghebenediet,</l>
<l>Ende keiser oec ghewiet,</l>
<l n="425">Ende was .xxxvii. jaer</l>
<l>Roomsch keiser overwaer.</l>
<l>Dese dinc, de wi overliden,</l>
<l>Ghescie in grave Diderics tiden,</l>
<l>De Vette Florans zone was.</l>
<l n="430">Als men XI hondert jaer las</l>
<l>Ende LV ons Heren jaer,</l>
<l>Quamen met hem orloghen zwaer</l>
<l>Die Vriesen van Drechterlant,</l>
<l>Ende hebben gherovet ende ghebrant</l>
<l n="435">Die Kenemaren harde sture.</l>
<l><pb n="1,86"/> Dit versaghen de ghebure</l>
<l>Van Okesdorp ende porters mede</l>
<l>Ute Harlem van der stede,</l>
<l>Ende streden hem an ende dadense keren</l>
<l n="440">Swaerlike te haren onneren,</l>
<l>Ende sloeghen hem of vliende nochtan</l>
<l>Omtrent neghen hondert man.</l>
<l>Maer de grave Dideric bleef,</l>
<l>Als men ons Heren jaren screef</l>
<l n="445">XI hondert vijftich ende zevene,</l>
<l>Ende voer ten langhen levene.</l>
<l>Begraven was hi tEgmonde,</l>
<l>Daer hi leghet nu ter stonde.</l>
<l>.Xlv. jaer na den vader</l>
<l n="450">Was hi here des lands algader.</l>
<l>Soffie, de edele gravinne,</l>
<l>De heilich was ende wijs van zinne,</l>
<l>Hadde van haren man vier zonen,</l>
<l>Ende den outsten Florens, den gonen</l>
<l n="455">Quam dat graefscap met rechte ane.</l>
<l>Hier na doe ic u verstane,</l>
<l>Wie de andre broedre waren</l>
<l>Ende hoe si hebben ghevaren.</l>
<l>Als men de jaren ons Heren las</l>
<l n="460"><pb n="1,87"/> .Xi. hondert ende .lxi., doe was,</l>
<l>Maecten de van Drechterlant</l>
<l>In zoendinghe vasten bant</l>
<l>Jeghen grave Florence, de dertich jaer</l>
<l>Ghehouden hadde torloghe zwaer,</l>
<l n="465">Ende alle de Westvriesen mede</l>
<l>Quamen onder zine moghenthede.</l>
<l>Als men .xi. hondert en .lxii. screef,</l>
<l>Ghevel dat ment hulic bedreef</l>
<l>Van den grave Florens met staden</l>
<l n="470">Ende van sconinx dochter Aden,</l>
<l>De coninc van Scotlant was.</l>
<l>Met vele scepen, sijt zeker das,</l>
<l>Hevet hi se in de Mase ghebrocht,</l>
<l>Ende aldaer havene ghesocht.</l>
<l n="475">Als men screef .xi. hondert jaer</l>
<l>Ende .lxiiii. oec daernaer,</l>
<l>Brocht van Coelne bisscop Reinout,</l>
<l>Een edel pape ende een stout,</l>
<l>Die dre coninghe van Milane,</l>
<l n="480">Die den Goeds Zone saghen ane,</l>
<l>Daer sine van verren versochten,</l>
<l>Ende hem haer offerande brochten</l>
<l><pb n="1,88"/> Te Beetleem op den dertienden dach,</l>
<l>Aldaer hi inde cribbe lach.</l>
<l n="485">Te Coelne ledise in den doem:</l>
<l>Noch huden hebben sijs ere ende roem.</l>
<l>Als men .lx. screef ende zesse</l>
<l>Quamen met groter zwaernesse</l>
<l>Die Vriesen van over Ottenfort</l>
<l n="490">Ghewapent tAlcmaer op de poort,</l>
<l>Met groten menighen vermeten,</l>
<l>Ende hebben dat portekijn bezeten.</l>
<l>Die daer quamen ende waren beraden</l>
<l>Omme der poort te stane in staden,</l>
<l n="495">Doe si saghen there so swide,</l>
<l>Traken si hem over een zide,</l>
<l>Ende lieten alle de ghebure</l>
<l>In sorghen ende in daventure.</l>
<l>Die Vresen namen dat si vonden</l>
<l n="500">Ende berndent al optien stonden:</l>
<l>Si ne lieten staen groot noch clene,</l>
<l>Sonder recht de kerke allene:</l>
<l>Die lieten si staen al onghescaet:</l>
<l><pb n="1,89"/> Dus wilde haer ghemene raet.</l>
<l n="505">Die van Alcmaer hebben versien,</l>
<l>Dat hem haer vriende ontflien,</l>
<l>Ende recht omtrent .lxxx. man</l>
<l>Worpen hem ter were vortan,</l>
<l>Heet van moede, ghelike riesen,</l>
<l n="510">Ende streden midsonder de vriesen</l>
<l>Ende bleven daer werenderhande</l>
<l>Alle doot onder de viande.</l>
<l>Dat deVriesen dit dus daden,</l>
<l>Een deel waren si dertoe verladen:</l>
<l n="515">Want haer ghebuer, de van Scaghen,</l>
<l>Die waren met ere laghen</l>
<l>Van dien van Haerlem int selve jaer</l>
<l>Verbarnt ende berovet zwaer</l>
<l>Ende ghevaen ende ghedoot,</l>
<l n="520">Meer dan hovesschede gheboot.</l>
<l><pb n="1,90"/> In naeste jaer te deser stonde</l>
<l>Ghesciede een wonder tot Egmonde:</l>
<l>Want een scaep een lam voert brochte,</l>
<l>Daer men wonder aen zien mochte:</l>
<l n="525">Het had een hoeft ende achterwaert</l>
<l>Hadt twee enden ende elc een starte,</l>
<l>Twe voeten voren, ende achter viere;</l>
<l>Menich quam sien dese maniere,</l>
<l>Ende bideen dat dusdaen wonder</l>
<l n="530">Sonder redene niet es besonder,</l>
<l>Some van den wisen luden</l>
<l>Wouden die twee enden beduden</l>
<l>Hollant ende Vrieslant,</l>
<l>Dat met rechte tot ere hant</l>
<l n="535">Hoefden soude al overeen,</l>
<l>Ende met stride hem scieden in tween.</l>
<l>Ende want Egmonde steet</l>
<l>Binaer int rechte ghesceet,</l>
<l>So wilden si wanen, dat redene ware</l>
<l n="540">Dat hem twonder daer openbare.</l>
<l><pb n="1,91"/> Als men screef, als ict besachte,</l>
<l>.Xi. hondert sestich ende achte,</l>
<l>Versamende de grave Florens</l>
<l>Groot heer om sijn ghepens</l>
<l n="545">Te toghene den fellen Vriesen,</l>
<l>Die hem sijn volc deden verliesen,</l>
<l>Ende quam op een wintertijt</l>
<l>Met sinen volke omme strijt</l>
<l>Tote Scorle, doe gheleghen</l>
<l n="550">Recht der Vriesen lande jeghen.</l>
<l>Daer had hi raet ende dochte,</l>
<l>Hoe hi de Vriesen zoeken mochte.</l>
<l>Als hi van desen dinghen riet,</l>
<l>Ne wilden aldoe ghedoghen niet</l>
<l n="555">Sommighe coene jonghelinghe</l>
<l>So langhe vorste, so lanc ghedinghe:</l>
<l>Want de moet hevetse verwonnen.</l>
<l>Mit haren orsen sijn si gheronnen</l>
<l>Licht ghewapent ten Vriesen waert,</l>
<l n="560">Nochtan dat die grave misbaert</l>
<l>Ende hi wilde dat si beiden.</l>
<l>Tot Scaghen sijn si ghereden</l>
<l>Ende hebben verbornt Scaghen.</l>
<l>Die Vriesen waren inden laghen</l>
<l n="565"><pb n="1,92"/> Ende rekenden ghene scade buten,</l>
<l>Mochten si haer viande besluten,</l>
<l>Dat si keren niet en mochten.</l>
<l>Dander, de des niet en rochten,</l>
<l>Penseden al om haren roof</l>
<l n="570">Ende om den brant, de verre stoof,</l>
<l>Ende traken voert bi weghen, bi diken.</l>
<l>Sulke seiden de Vriesen wiken.</l>
<l>Nu sijn de Vresen opghespronghen,</l>
<l>Die hem hadden onderdronghen</l>
<l n="575">Den wech, de si souden keren;</l>
<l>Ende alse si weder willen, de heren,</l>
<l>Sijn hem de Vriesen te ghemoete</l>
<l>Met fellen voerhoefde ende onsoete.</l>
<l>Sulke van den ridderen waren,</l>
<l n="580">De hem traken tere scaren</l>
<l>Ende setten tlijf in daventure</l>
<l>Ende reden de viande duere</l>
<l>Ende quamen aldus toten haren,</l>
<l>Daer de grave ende dandre waren.</l>
<l n="585">Alle dandre bleven doot</l>
<l>Sonder menighe bore groot.</l>
<l><pb n="1,93"/> Die si vinghen, behilden tleven:</l>
<l>Dit waren dedelinghe, diere bleven:</l>
<l>Van Andwerpen her Symoen,</l>
<l n="590">Scoenre noch vromer in sijn doen</l>
<l>Ne was doe gheen buer out;</l>
<l>Mijn here Willam van Vorhout,</l>
<l>Ende van Haerlem her Brandaen,</l>
<l>Her Florens Roest en conste ontgaen,</l>
<l n="595">Ende de drossate, her Gheraert,</l>
<l>Ende van Egmonde her Alaert,</l>
<l>Heer Brune van Castrichem, jonghe Gerat</l>
<l>Van Monstre, van Nortic heer Everaet.</l>
<l>De doden, als mense ghewinnen conde,</l>
<l n="600">Waren brocht tote Egmonde,</l>
<l>Daer si waren beweent wel sware.</l>
<l>Ende dit was binnen den selven jare,</l>
<l>Dat dit wonderlike lam</l>
<l>TEgmonde te scouwene quam,</l>
<l n="605">Up den dach, als ment bekent,</l>
<l>Dat men viert sente Vicent.</l>
<l>Den naesten somere, dierre lach,</l>
<l>Quamen op sente Ypolitus dach</l>
<l>Die Westvriesen tiere scare</l>
<l n="610">Over de Rekene tote Alcmare,</l>
<l><pb n="1,94"/> Ende hebben ontsteken de poort.</l>
<l>Dan ginc hem niet ten besten voert:</l>
<l>Want lettel ridderen ende ghebuere</l>
<l>Hebbense wederstanden sture</l>
<l n="615">Ende verjaghetse van dan.</l>
<l>Daer lieten si legghen XXX man,</l>
<l>Die beste van haerre side.</l>
<l>Had men ghebeit metten stride</l>
<l>Om de scutters alte samen,</l>
<l n="620">Die daer van Vlaendren vele quamen,</l>
<l>Men hadde mettien groten ghescote</l>
<l>Onteert alte mael de rote,</l>
<l>So dat die kindere hare maghen</l>
<l>Daernaer hadden moeten claghen.</l>
<l n="625">Dit was in grave Florans tiden,</l>
<l>Soffien soen, dien doe liden</l>
<l>Die Vriesen daden vele pinen.</l>
<l>Soffie, sijn moeder, liet an haer scinen,</l>
<l>Dat soe weldaden was ghewone:</l>
<l n="630"><pb n="1,95"/> Want soe met Otten haren zone,</l>
<l>Die Benthem behuwede tlant,</l>
<l>Ende met van Haerlem Ysebrant,</l>
<l>Int lant voer van over zee.</l>
<l>Noch sullen wi u tellen mee</l>
<l n="635">Van haren kinderen ende van hare,</l>
<l>Ende anders niet dan trechte ware.</l>
<l>Soe sterf na ons Heren ghebornesse</l>
<l>XI hondert sestich ende sesse</l>
<l>Int Heilighe Lant over mere,</l>
<l n="640">Dat soe met volmaecter beghere</l>
<l>Hadde driewarven besocht,</l>
<l>Ende soe was ter eerden brocht</l>
<l>Aldaer int Dietsche hospitael;</l>
<l>Haer herte was een grondelos wael</l>
<l n="645">Van miltheit ende van ontfarme,</l>
<l>Van soeticheit op de Goeds arme,</l>
<l>Van wakene, van pinen in ghebede.</l>
<l>Die monster van Rensborch mede</l>
<l><pb n="1,96"/> Dede si maken op van gronde,</l>
<l n="650">Die noch scone staet ter stonde.</l>
<l>Oec so voer si ene vaert</l>
<l>Dor God eens te Compestelle waert,</l>
<l>Daer haer scone miracle vel</l>
<l>In den weghe, so men weet wel:</l>
<l n="655">Want morders haddense ghevaen</l>
<l>Metten haren, ende wilden saen</l>
<l>Alt folc stivelen; maer si ne conden</l>
<l>Met haren kniven neiment wonden.</l>
<l>Als sijt volbringhen niet en mochten,</l>
<l n="660">Vellen si neder ende sochten</l>
<l>Ghenaden ende lietense varen.</l>
<l>Dit was scone dinc twaren.</l>
<l>.Xi. hondert jaer .lxx. ende achte</l>
<l>Wart bisscop tUtrecht met machte</l>
<l n="665">Boudense ghecoren, zone Soffien,</l>
<l>Die proofst eerst was sinte Marien.</l>
<l><pb n="1,97"/> Grave Florans was sijn broeder,</l>
<l>Soffie was hoerre beder moeder</l>
<l>Ende grave Dideric hoer vader.</l>
<l n="670">Int selve jaer verheerde algader</l>
<l>Philips de bisscop van Coelne dat lant</l>
<l>Up der Weseren, dat doe in hant</l>
<l>Die hertoghe helt van Brunsewijc.</l>
<l>Hem volghede keiser Vrederijc</l>
<l n="675">Met groten here seer vermeten</l>
<l>Ende hevet Brunsewijc beseten</l>
<l>Ende dat ghewonnen ende borghe vele,</l>
<l>Ende oec in denselven nijtspele</l>
<l>Den hertoghe mede ghevaen</l>
<l n="680">Ende uten hertoghedoem ghedaen,</l>
<l>Ende hevet ghegheven dat goene</l>
<l>Enen Bernaert, des mercgraven zone.</l>
<l>Als men screef .xi. hondert ende .lxxx.</l>
<l>Quam grave Florans mit here machtich,</l>
<l n="685">Ende hevet verheert ende verbrant</l>
<l>Winkel ende Niedorp in Vrieslant.</l>
<l>Als .lxxx. ende twe was ghescreven,</l>
<l>Nam Diedric de grave van Cleven</l>
<l>Grave Florens dochter ende vrou Aden</l>
<l n="690">Met groter feesten met hoghen daden,</l>
<l><pb n="1,98"/> Als hem beden was betame;</l>
<l>Margriete so was haer name.</l>
<l>Int selve jaer mosten de Vriesen</l>
<l>Scade nemen ende verliesen,</l>
<l n="695">Daer si quamen op Akersloot;</l>
<l>Want vele der haerre bleven doot.</l>
<l>.Xi. hondert .lxxx. ende viere</l>
<l>Screef men doe de goedertiere</l>
<l>Florans van Hollant dat cruus ontfinc</l>
<l n="700">Om te wordene aerminc</l>
<l>Int lant, dat God met sinen bloede</l>
<l>Benediede doer sine omoede.</l>
<l>Maer eer hi dit nam in hant</l>
<l>Had hi Texele ende Wierinclant</l>
<l n="705">Bedwonghen met orloghen starc,</l>
<l>Ende nam hem of .iiii. dusent marc.</l>
<l>Nu gaet hier an rouwe ende vaer:</l>
<l>Want als men screef ons Heren jaer</l>
<l>.Xi. hondert ende seven ende tachtich,</l>
<l n="710">Quam Salladijn, de soudaen machtich,</l>
<l>Met groten here in Galilee</l>
<l>Ende besat op de versce zee</l>
<l>Tabarien met groten here.</l>
<l>De coninc Wijt sette hem ter were,</l>
<l n="715"><pb n="1,99"/> Die Duutsche heren ende de templiere,</l>
<l>Die ridders entie hospitaliere,</l>
<l>Entie kerstine baroene met hem</l>
<l>Uten lande van Jherusalem.</l>
<l>Ende alse si hem setten ter were,</l>
<l n="720">Saladijn ende al sijn here</l>
<l>Sijn ghesceden van der stat.</l>
<l>Die ander quamen saen na dat</l>
<l>Met haren here te Beetleem,</l>
<l>Ende streden vaste jeghens hem</l>
<l n="725">In junius up den sevenden dach.</l>
<l>Dien dach duere was menich slach</l>
<l>Ghesleghen daer an elker zide.</l>
<l>Donse hadden dere van den stride,</l>
<l>Maer datte heidene twater wonnen,</l>
<l n="730">Dat si met leiste onderronnen.</l>
<l>Dies de onse sekerlike</l>
<l>Hadden alte grote breke.</l>
<l>Smorgens quamen de heidine scaren,</l>
<l>Eer dat die onse ghereet waren,</l>
<l n="735">Sodat si hem cume wapene moghen.</l>
<l>Als de viande op hem toghen,</l>
<l>De grote prensen, de daer waren,</l>
<l>Quamen ten coninc daer ghevaren</l>
<l>Ende vragheden in ghemenen rade</l>
<l n="740"><pb n="1,100"/> Wat men tsulker noot best dade.</l>
<l>Alse dit hoerde de coninc Wijt,</l>
<l>Aldaer hiet hi halen tier tijt</l>
<l>Enen ridder, hiet her Jan,</l>
<l>Die was een besceiden man</l>
<l n="745">Ende hadde mit Torken vor desen</l>
<l>Dicken in striden ghewesen,</l>
<l>Ende hi kennedse bi haren namen,</l>
<l>Wie si waren, deder quamen,</l>
<l>Bi haren ridderliken vanen.</l>
<l n="750">Hem dede hi vraghen ende vermanen,</l>
<l>Wat men deser stont best dade.</l>
<l>Hi sprac in ghetrouwen rade,</l>
<l>Dat men best bestonde de scare,</l>
<l>Daer Saladijns beniere in ware:</l>
<l n="755">Want waert dat men de vellen mochte,</l>
<l>Tander dat verwonnen men zochte.</l>
<l>Hem allen dochte wel an desen</l>
<l>Nutten raet ende wijs oec wesen.</l>
<l>In desen quam met sijnre scaren</l>
<l n="760">Van Triplen grave Hughe ghevaren,</l>
<l>Een kerstijn quaet, al onversien.</l>
<l><pb n="1,101"/> Men mochte merken wel an dien,</l>
<l>Dat hiden heidenen was hout.</l>
<l>Ende hi vloukede met ghewout</l>
<l n="765">Hem de gaf alsulken raet</l>
<l>Ende seide hets een vernoiert quaet:</l>
<l>Hi hevet met heidinen ghesproken:</l>
<l>Sijn raet es nutteliken tebroken.</l>
<l>Laet ons in dit gheberchte riden,</l>
<l n="770">So moghen wi coenlic op hem striden:</l>
<l>Daer es tfordeel ons altemale.</l>
<l>Aldus bi des graven tale</l>
<l>Wort de nutte raet ontseit,</l>
<l>Omdat God onse dorperheit,</l>
<l n="775">Die wi int Heilighe Lant daer dreven,</l>
<l>Wreken wilde op onse leven.</l>
<l>There rede hem alte gader</l>
<l>Den raet te doene, de de verrader</l>
<l>Kerstineit riet te verliese.</l>
<l n="780">Dus was dat heer brocht te riese:</l>
<l>Want doe si op de heidene quamen</l>
<l>Van den berghe, was alte samen</l>
<l><pb n="1,102"/> De zonne recht in haer oghen;</l>
<l>Die hitte ne conden si ghedoghen,</l>
<l n="785">Ende dat ghescot vloech alse reghen.</l>
<l>Dus was hem davonture teghen,</l>
<l>Den onsen, ende hem moste messcien.</l>
<l>De grave van Triplen de ginc vlien,</l>
<l>De dit hadde gheraden al,</l>
<l n="790">Ende liet sine baniere int dal,</l>
<l>Dattie heidine merken zouden</l>
<l>Ende hem oeck te meer verbouden.</l>
<l>Kerstineit ghinc onder daer:</l>
<l>Het ne nam noyt scade so swaer</l>
<l n="795">Daer te voren in menighen daghen,</l>
<l>Sider dat met sinen maghen</l>
<l>Godevaert van Bollioen tlant wan.</l>
<l>Die bisscop van Akers, een goet man,</l>
<l>Voerde ons heren cruse tier stont.</l>
<l n="800">Die wort swaerlike ghewont</l>
<l>Ende gaf enen anderen tier tijt,</l>
<l>Diet voert gaf den coninc Wijt.</l>
<l>Maer de wijch wort staende ende zwaer,</l>
<l><pb n="1,103"/> Entie coninc wort ghevanghen daer,</l>
<l n="805">Ende tkruse ons Heren mede</l>
<l>Was ghevoert in vreemder stede.</l>
<l>Selden wort in enen nijtspele</l>
<l>Oit ghestort bloets also vele:</l>
<l>Want al de macht van over mere</l>
<l n="810">Bleef verslegen in de were</l>
<l>Of ghevanghen herde sciere,</l>
<l>Templiers ende hospitaliere,</l>
<l>Ende alle de bloeme vanden lande</l>
<l>Ginc onder de heidene hande.</l>
<l n="815">Ende dit deden onse grote zonden:</l>
<l>Want noit en wilde van eersten stonden</l>
<l>God dat lant den kerstijn laten,</l>
<l>De met hoerre groter ommaten</l>
<l>Daer leveden ende onsuverlike;</l>
<l n="820">Ende des was daer sekerlike</l>
<l>So vele onder de clergie</l>
<l>Ende onder de wereltpartie,</l>
<l>Dat God ofwisch de overmoede</l>
<l>Aldus met kerstinen bloede.</l>
<l n="825">Saladijn met ziere partien</l>
<l>Deelden neven Tabarien</l>
<l><pb n="1,104"/> Den roof, de groot was ende rike;</l>
<l>Dat beste dede hi ghemeenlike</l>
<l>Voeren te Damassche tien stonden.</l>
<l n="830">Alle, de daer waren vonden,</l>
<l>Templaren ende hospitaliere</l>
<l>Dedi voer hem brenghen sciere</l>
<l>Ende dedem allen thovet ofslaen,</l>
<l>Ende Wijt de coninc bleef ghevaen.</l>
<l n="835">Doe was voer Saladine te hant</l>
<l>Ghebrocht de prince Famant,</l>
<l>Een edel ridder ende een waert;</l>
<l>Beter ridder gorde nie zwaert;</l>
<l>Wijs van rade, rein van zeden</l>
<l n="840">Ende van groter vromicheden;</l>
<l>Onser kerstine rechter hant</l>
<l>Ende den Turken een swaer viant,</l>
<l>Die vele hadde der werelt eren;</l>
<l>Nochtan haetti de werelt zere.</l>
<l n="845">Ene dinc allene sonder mere</l>
<l>Mesprisde men an hem wel sere:</l>
<l>Al gaf men den Turken vrede,</l>
<l>Hi ne helts altoos in ghenen stede.</l>
<l>Om dit hadde Saladijn leet</l>
<l n="850"><pb n="1,105"/> Ende was hem utermaten wreet,</l>
<l>Ende als men dien brochte toghen,</l>
<l>Warp hi hem aldaer voer oghen</l>
<l>Sine loesheit ende zine misdade,</l>
<l>Ende hoe hi bi hem menighen scade</l>
<l n="855">Dickewile hadde ontfaen,</l>
<l>Ende hine nu hadde ghevaen.</l>
<l>Mijn here Famant en keerde nie</l>
<l>Om al sijn dreghen sinen blie:</l>
<l>Want hi der doot cleine achte</l>
<l n="860">Ende wiste wel in sijn ghedachte,</l>
<l>Dat hem nakede te lone</l>
<l>Van Gode de hemelsche crone,</l>
<l>Ende hi was onthovet mede</l>
<l>Voer Saladijn daer ter stede.</l>
<l n="865">Doe gaf haer op Jherusalem,</l>
<l>Ascalon ende mede Betlem,</l>
<l>Ende al meest dat conincrike,</l>
<l>Steden ende borghe sekerlike.</l>
<l>Saladijn hadde deen lof,</l>
<l n="870">Dien alren meesten oec daer of,</l>
<l>871a Dat hi niement liet verswaren,</l>
<l>871b [Die kersten was, hi ne liet hem varen,]</l>
<l>Op dat hi niet en wilde bliven</l>
<l>Ende hem in cense doen scriven,</l>
<l><pb n="1,106"/> Ende de hem oec so taillen liet,</l>
<l n="875">Dien en wilde hi onterven niet.</l>
<l>.Lxxxviii. jaer hadde tHeleghe Lant</l>
<l>Ghestaen inder kerstine hant,</l>
<l>Sint dat die goede heilighe man</l>
<l>Godevaert ende sijn gheselscap wan.</l>
<l n="880">Die grave van Triple, diet verriet,</l>
<l>Ontginc der wrake ons Heren niet:</l>
<l>Men vanten doot ter morghenstont,</l>
<l>Als hi was slapen gaen ghesont,</l>
<l>Ende als men naect besach ter steden,</l>
<l n="885">So vant men tusschen de bene besneden</l>
<l>Al versch na de heidinsche wet.</l>
<l>Dies mochte ment weten te bet,</l>
<l>Dat hi hem hadde vernoiert,</l>
<l>De dese moert hadde ghevisiert.</l>
<l n="890">In jaer Goods .xi. hondert ende achte</l>
<l>Ende .lxxx. quam mare onzachte</l>
<l>Van den lande van overmeer.</l>
<l>Doe cruusde hem met groten ghere</l>
<l>Keyser Vrederic ende van Zwaven</l>
<l n="895">De hertoghe, met vele graven:</l>
<l>Florans de grave van Hollant,</l>
<l>Otte grave van Gelrelant</l>
<l>Ende menich hoghe man, sonder waen.</l>
<l>Tghemeente hebben tcruce ontfaen</l>
<l n="900"><pb n="1,107"/> Ende reden hem ten naesten jare</l>
<l>Te porrene met willigher scare.</l>
<l>Oec so cruusde hem dies ghelike</l>
<l>Philips, de coninc van Vrancrike;</l>
<l>Die coninc mede van Inghelant,</l>
<l n="905">Philips de grave van Vlaendrenlant</l>
<l>Ende menich prince van bede den lande,</l>
<l>Die fel waren den vianden.</l>
<l>Int jaer doe men screef .lxxxix.,</l>
<l>So porrede dat heer machtich;</l>
<l n="910">Keyser Vrederic sette sine vaert</l>
<l>Ten Arme sente Joris waert,</l>
<l>Omdat de zee aldaer was inghe</l>
<l>Ende hem gheseit was sonderlinghe</l>
<l>Van enen clusenare daer te voren,</l>
<l n="915">Dat hi in watre soude versmoren.</l>
<l>Ende voer met crachte Grieken duere,</l>
<l>Dat menighen Griec wort te suere,</l>
<l>Ende dwanc den keyser oec met stride,</l>
<l>- Was hi erre, was hi blide, -</l>
<l n="920">Dat hi hem ghisele ende helpe gaf.</l>
<l>Dus quam hi des orloghen af</l>
<l>Ende verwinterde in Grieken daer.</l>
<l><pb n="1,108"/> Ten naesten lentine daernaer</l>
<l>Voer hi over sente Joris Arem,</l>
<l n="925">Daer de onse groten ontfarem</l>
<l>Dogheden van braken spisen,</l>
<l>Ende om dat in alre wisen</l>
<l>Die heidine bi nachte ende bi daghe</l>
<l>Op donse laghen in der laghe.</l>
<l n="930">Doch quam hi doer ente zine,</l>
<l>Ende den soudaen van Iconine</l>
<l>Verwan hi in vele striden,</l>
<l>Ende verheerde in den tiden</l>
<l>Vele sijns lant ende vacht zeghe</l>
<l n="935">Op de heidine alle weghe,</l>
<l>Al was dat hi zonder verlies</l>
<l>Niet en quam te boven dies.</l>
<l>In allen desen swaren arbeit</l>
<l>Was hem bi ende ghereit</l>
<l n="940">Die grave Florans van Hollant,</l>
<l>Die in orloghen metter hant</l>
<l>Bejaghede dicken eren vele.</l>
<l><pb n="1,109"/> Als si welnaer al te spele</l>
<l>Tellen waenden hare pine,</l>
<l n="945">Entie keyser entie sine</l>
<l>Tiden tAntiochem waert,</l>
<l>Te vaerne hare rechte vaert,</l>
<l>Tghevel hem, dat si quamen sciere</l>
<l>Ghevaren op ene cleine riviere,</l>
<l n="950">Die Salef bi namen hiet,</l>
<l>Ende alse de keyser twater ziet</l>
<l>Lopende claer ende wit,</l>
<l>- Hi was bezweet ende seer verhit</l>
<l>Ende wilde wasschen sine lede, -</l>
<l n="955">Hi ontclede hem ter stede,</l>
<l>Alse de swimmen conde wel,</l>
<l>Ende tiersten dat hi in den stroom vel,</l>
<l>Droughene de stroom wech met ghewout,</l>
<l>Ende hi verdranc int water cout,</l>
<l n="960">Daer rouwe groot ende zerichede</l>
<l>Om dreef al kerstinede.</l>
<l>Sijn ghewade was uut ghedaen</l>
<l>Ende zijn lichaem ghesouten zaen.</l>
<l><pb n="1,110"/> Het was in der heidine bedwanc,</l>
<l n="965">Entie wech was starc ende lanc</l>
<l>Over bosch ende over roche,</l>
<l>Eer men quam tot Antioche;</l>
<l>Daer was hi met groter haven</l>
<l>In sinte Peters kerke begraven.</l>
<l n="970">De grave Florans van Hollant,</l>
<l>Dier mede meneghen swaren pant</l>
<l>Ghedoghet hadde in deze vaert</l>
<l>Doer Gode, de ghecrucet waert,</l>
<l>Ne levede niet langhe daernaer.</l>
<l n="975">Hi starf tAntiochem ende daer</l>
<l>Wort hi begraven op eenen dach,</l>
<l>Niet verre van daer de keyser lach,</l>
<l>Daer there nam groten scade:</l>
<l>Want hi was stout ende wijs van rade</l>
<l n="980">Ende van kerstinen manieren.</l>
<l>Meer dan ic u can versieren</l>
<l>Storven daer lude ghemene,</l>
<l>Grote heren ende daer toe clene:</l>
<l>Want si hadden hongher ghehat</l>
<l n="985">Ende aten hem daer alte zat:</l>
<l><pb n="1,111"/> Dies was theer seer ondaen.</l>
<l>Grave Florans, hebben wi verstaen,</l>
<l>Starf metten keiser Vrederike</l>
<l>Int jaer ons Heren zekerlike</l>
<l n="990">.Xi. hondert ende neghentich jaer.</l>
<l>Grave van Hollant was hi vorwaer</l>
<l>.Xxxiii. jaer met eren.</l>
<l>Sijn wijf was, als de gheesten leren,</l>
<l>Van Scotlant Ade de gravinne,</l>
<l n="995">Die wan an haer, als ict bekenne,</l>
<l>Diedrike, de hier voren staet,</l>
<l>Dien dat graefscap in hant gaet,</l>
<l>Die vrouwe Aleiden had van Cleven,</l>
<l>Als hier te voren staet bescreven,</l>
<l n="1000">Ende enen anderen, de Willam hiet,</l>
<l>Die node van sinen vader sciet:</l>
<l>Want hi den vader volghede naer</l>
<l>In alle die pine in alle den vaer,</l>
<l>Die hi hadde in dommevaert</l>
<l n="1005">Ten Arme sinte Joris waert,</l>
<l>Ende hi was tAntiochem mede,</l>
<l>Aldaer hi starf in de stede.</l>
<l>Ende doe hi hadde de vader verloren,</l>
<l>Heeften met hem vercoren</l>
<l n="1010"><pb n="1,112"/> Des keiser zone boven vele graven,</l>
<l>Hi, de hertoghe was van Zwaven,</l>
<l>Om sine grote vromichede,</l>
<l>Ende voerden met hem tAkers mede.</l>
<l>Maer de hertoghe starf aldaer,</l>
<l n="1015">Als men screef .xci. jaer</l>
<l>Ende .xi. hondert incarnacioen.</l>
<l>Int selve orloghe int selve doen</l>
<l>Starf oec tAkers voer de stede</l>
<l>Philips de grave van Vlaendren mede</l>
<l n="1020">In junius op den iersten dach.</l>
<l>Op den tienden diere na lach</l>
<l>Op den dach sente Barnabas</l>
<l>Leest men dat Akers ghewonnen was,</l>
<l>Dat binaer, als wijt weten,</l>
<l n="1025">Twe jaer hadde ghesijn beseten,</l>
<l>Eer Philips ende Richaerd te samen,</l>
<l>Die twe coninghe, aldaer quamen.</l>
<l>Nu Florens, Soffien zone,</l>
<l>TAntiochen starf, als de gone</l>
<l n="1030">De porrede van sinen lande</l>
<l>Om te wrekene ons Heren scande,</l>
<l>Bleef Dideric, sijn zone, grave.</l>
<l>Willem, daer ic eer sprac ave,</l>
<l>Als sijn vader doot was bleven</l>
<l n="1035">Ende sijn meester, de hem ghegheven</l>
<l><pb n="1,113"/> Wel gherne hadde vele haven,</l>
<l>- Dat was de hertoghe van Zwaven -,</l>
<l>So tijdde hi te lande waert,</l>
<l>Als de daer comen begaert</l>
<l n="1040">Daer hi gherne wesen soude</l>
<l>Onder sijns selfs broeder houde.</l>
<l>Ende is aldus te lande comen,</l>
<l>Wel ontfanghen van hem somen.</l>
<l>Van den grave Diedrike</l>
<l n="1045">Was hi ontfanghen broederlike;</l>
<l>Maer niet langhe stont de minne,</l>
<l>Diedric en verkeerde van zinne,</l>
<l>So dats Willam wort gheware.</l>
<l>Ende hi nam te hant al dare</l>
<l n="1050">Some, dees hem waren hout,</l>
<l>Ende hi vlo in sijn behout</l>
<l>Toten Vriesen van Drechterlant,</l>
<l>Diene ontfinghen alte hant.</l>
<l>Bi haerre helpen, bi haren rade,</l>
<l n="1055">Dede hi den broeder dicke scade.</l>
<l>Om dit te wreken quam tier stonde</l>
<l>Gravinne Aleid tote Egmonde,</l>
<l><pb n="1,114"/> Den clooster ter groter scade.</l>
<l>Oec waent men, dat bi haren rade</l>
<l n="1060">Torloghe began entie plaghe.</l>
<l>Soe lach van sente Louweres daghe</l>
<l>Tote VIII daghe na sinte Martins dach,</l>
<l>Dat den closter wel sere verwach.</l>
<l>Altoes was si den Vriesen swaer</l>
<l n="1065">Ende dreghede sinte Aelbrechte daer,</l>
<l>Dat sine soude visiteren.</l>
<l>Ic wane God sider wrac dit deren.</l>
<l>Grave Diedric lach in Zelant</l>
<l>Ende helt torloghe metter hant</l>
<l n="1070">Jeghen van Vlaendren den grave Bouden.</l>
<l>Aleid pijnde hare te houden</l>
<l>Jegen den swagher torloghe mede</l>
<l>Met wel groter behendichede,</l>
<l>Ende maecte vrienscap al te hant</l>
<l n="1075">Mettien van Niedorp in Vrieslant,</l>
<l>Die haer te voren waren onhout.</l>
<l>Nadien rouwe menichvout</l>
<l><pb n="1,115"/> So quam Willem openbaer</l>
<l>Met sinen volke tote Alcmare.</l>
<l n="1080">Aleit quam metten Kenemaer</l>
<l>Ende met ridderen vanden haren.</l>
<l>Daer began te hant een strijt.</l>
<l>Winkel ende Niedorp ter selver tijt,</l>
<l>Die Willem waren onder miet,</l>
<l n="1085">Weken ende vochten niet.</l>
<l>Doe dat dandre Vriesen zaghen,</l>
<l>Lieten si hem de ridders jaghen,</l>
<l>Ende Willam de werde hem langhe</l>
<l>Mit cleinre menechte in bedwanghe;</l>
<l n="1090">Maer doe hi sach hoe dandre ghinghen,</l>
<l>Diene al omme wilden beringhen,</l>
<l>So es hi metten sinen gheweken</l>
<l>Ende den vianden daer ontstreken.</l>
<l>Die Vriesen waren hem vort hout,</l>
<l n="1095">Omdat sine saghen so stout.</l>
<l>Graven Didriken quam de mare</l>
<l>Van den zeghe van Alkemare:</l>
<l><pb n="1,116"/> Dies was hi in vrolicheden;</l>
<l>Ende oec hadde hi doe verstreden</l>
<l n="1100">Den grave van Vlaendren tier stonden.</l>
<l>Dus keerde hi weder tote Egmonde,</l>
<l>Daer bisscop Bouden van Utrecht,</l>
<l>Otte van Benthem sijn broeder echt,</l>
<l>Diedric, de domproest, mede,</l>
<l n="1105">Haer drie omen, quamen om vrede.</l>
<l>Ende Ade haer twier moeder</l>
<l>Mede quam, als elken broeder</l>
<l>Te biddene met zwaren zinne,</l>
<l>Om pais ende om minne.</l>
<l n="1110">So langhe sprac men ende dede,</l>
<l>Dat Willam in enen vrede</l>
<l>Te Haerlem toten broder quam</l>
<l>Te sinen bedde, endi hi nam</l>
<l>Van hem andworde, ende hi gaf,</l>
<l n="1115">Ende men stont des orlogen af.</l>
<l>So dat Willam zoude ontfaen,</l>
<l><pb n="1,117"/> Te Gervliet in de tolne gaen,</l>
<l>Van hem CCC lb ten jare,</l>
<l>Ende hi voort man des broders ware</l>
<l n="1120">Om tgraefscap van Oestvrieslant,</l>
<l>Ende liete den broeder in de hant</l>
<l>Behouden dat hi daer besate</l>
<l>Te sinen wille ende tsiere bate.</l>
<l>1124a Dus was de dinc daer gheent.</l>
<l>1124b Willem is tOestvrieslant ghesent,</l>
<l n="1125">Daer hi goetlijc was ontfaen,</l>
<l>Ende de Vriesen huldene zaen.</l>
<l>Willem wort gheweldich grave</l>
<l>Van Oestvrieslant ende stont strijds ave</l>
<l>Jeghen den broeder ende had in hant</l>
<l n="1130">Toter Lavecen al de lant.</l>
<l>Een here sat den Vriesen ane,</l>
<l>Die men hiet Heinric de Crane.</l>
<l><pb n="1,118"/> Die hadde gheweest den Vriesen zwaer.</l>
<l>Willem voer metten Vriesen daer</l>
<l n="1135">Ende slechte hem in de gront</l>
<l>Sine veste in corter stont,</l>
<l>Ende drevene uten lande.</l>
<l>Al de scade ende alle de scande,</l>
<l>Die hi den Vresen hadde ghedaen,</l>
<l n="1140">Wrac hi op hem sonder ofstaen,</l>
<l>Ende alle de Vresen nam Willam,</l>
<l>Die hi bedwonghen hadde, an hem.</l>
<l>Int jaer van Gods ghebornesse</l>
<l>.Xi. hondert neghentich ende zesse</l>
<l n="1145">Starf Boudin, bisscop van Utrecht,</l>
<l>Willems oem ende Diderics echt,</l>
<l>De grave van Hollant was.</l>
<l>Si twe worden ghecoren na das.</l>
<l>Deen was doemproefst Dideric,</l>
<l n="1150">Dien gaf die keiser Henric,</l>
<l>Vrederics sone, de verdranc</l>
<l>- Want het an hem was belanc -,</l>
<l>Dat weerlike recht in de hant.</l>
<l>Florans, de grave van Hollant,</l>
<l n="1155"><pb n="1,119"/> Die tote Antiochen leghet,</l>
<l>Was sijn broeder, als men ons seghet.</l>
<l>Dander was de proefst Arnout</l>
<l>Van Deventer ende dien was hout</l>
<l>Otte de grave van Gelrelant;</l>
<l n="1160">Maer keiser Henric sette in hant</l>
<l>Van Hollant grave Didrike</l>
<l>Dat bisscopdoem, wie sore wike.</l>
<l>Dat den ghenen ghegheven si,</l>
<l>Dient die pauwes ghevet al vri.</l>
<l n="1165">Dus voer Didric ende Arnout mede</l>
<l>Toten paus, daer elc dede</l>
<l>Sine macht om dbisscopdoem.</l>
<l>Menich orloge ende menich roem</l>
<l>Hadder onderlinghe metter hant</l>
<l n="1170">Die van Gelre ende van Hollant.</l>
<l>Alt lant van Overijsele dede</l>
<l>Onder sine moghenthede</l>
<l>De grave van Gelre moghendelike;</l>
<l><pb n="1,120"/> Maer van Hollant Diedrike</l>
<l n="1175">Was Utrecht onderdaen, de stede,</l>
<l>Ende tWestlant entie borghe mede.</l>
<l>Elc de dede op anders lant</l>
<l>Scade, roof ende groten pant,</l>
<l>Also dat si beide te zamen</l>
<l n="1180">Te Heimenberghe te wighe quamen,</l>
<l>Daer van Hollant de stoute man</l>
<l>Met cleenre menechten verwan.</l>
<l>Die grave van Ghelre ende sin volc mede</l>
<l>Worden ondaer daer ter stede</l>
<l n="1185">Ende ghesleghen ende ghevaen:</l>
<l>Dus eist ons ten besten vergaen.</l>
<l>Int naeste jaer, dat si twe waren</l>
<l>Te Romen om de bisscopdoem ghevaren,</l>
<l>Arnout ende Didric, so ghevel,</l>
<l n="1190">Eer tpleit was ghehendet wel</l>
<l>Voer den pauwes, dat Arnout starf;</l>
<l>Ende Didric de verwarf</l>
<l>Dat bisscopdoem, ende dede hem wien.</l>
<l>Maer als hi quam te Pavien,</l>
<l n="1195">So bleef hi al ghinder doot.</l>
<l>Ooc sterf Heinric, de here groot,</l>
<l>De keiser van Romen, Vrederics zone,</l>
<l>Diere verdranc, ente gone</l>
<l>Liet doe Vrederic sijn kynt</l>
<l n="1200"><pb n="1,121"/> Van vijf jaren, also men vynt.</l>
<l>De van Utrecht papen, clerken,</l>
<l>Ente man der heiligher kerken,</l>
<l>De coren enen bisscop echt,</l>
<l>Diedrike, proefst van Maestrecht.</l>
<l n="1205">Maer nu verhort cortelike</l>
<l>Hoet ghinc metten Roemschen rike:</l>
<l>Vrederic, de in de vaert</l>
<l>Verdranc tAntiochem waert,</l>
<l>Hadde .iii. zonen, ende deene bleef doot</l>
<l n="1210">Vor Akers in den oflate groot.</l>
<l>De ander zone hadde algader</l>
<l>Dat Roemsche rike na den vader:</l>
<l>Die hiet Henric ende was binaer</l>
<l>Keiser, als men vynt, .viii. jaer,</l>
<l n="1215">Ende starf int jaer, als ic besachte,</l>
<l>.Xi. hondert neghentich ende achte,</l>
<l>Ende liet van vijf jaren enen zone.</l>
<l>Vrederic so hiet de gone,</l>
<l>De sint keiser was ende here,</l>
<l n="1220">Ende naer ontseit van ziere ere.</l>
<l>Ende omdat dat kint was clene,</l>
<l>So coren de heren ghemene</l>
<l>Philips den Zwaef, keiser Heirics broder,</l>
<l>Dat hi ware des riken behoeder</l>
<l n="1225"><pb n="1,122"/> Onthierende dat kint opquame,</l>
<l>Dat ment ter keisercrone name.</l>
<l>Tesen rade, daer ment riet,</l>
<l>Ne was de bisscop van Coelne niet.</l>
<l>Dies brochte hi dat rike in stride</l>
<l n="1230">Ende hi trac doe an ene zide</l>
<l>Die hi mochte ende de hi vant,</l>
<l>Coninc Richaert van Inghelant</l>
<l>Ende van Hollant grave Didrike,</l>
<l>Den grave van Vlaendren desghelike.</l>
<l n="1235">Met crachte ende met groter have</l>
<l>Brochte hi van Poitiers den grave</l>
<l>Otten in den stoel tot Aken</l>
<l>Ende lieten aldus coninc maken.</l>
<l>Philips hadt scoenre in den rike,</l>
<l n="1240">Maer hi wart daer na cortelike</l>
<l>Ghesleghen doot in zine zale</l>
<l>Van enen grave gheboren wale.</l>
<l>Dre dochteren sijn van hem bleven:</l>
<l>Die ene was in Beheem ghegeven,</l>
<l n="1245">Die seder oec den coninc droech,</l>
<l>Den de coninc Roedolf sloech;</l>
<l>Dander was in Spaengen ghesent,</l>
<l>Daer dit of quam, als ment kent,</l>
<l>Dat nu de Spaensche crone draghet;</l>
<l n="1250">In Brabant quam de derde maghet,</l>
<l><pb n="1,123"/> Die den lesten Henric wan;</l>
<l>Sijn sone hiet hertoghe Jan.</l>
<l>Nu willic te mier materien keren</l>
<l>Ende vort van onsen graven leren.</l>
<l n="1255">Grave Willem van Oestvrieslant,</l>
<l>Als hi sijn goet hadde in de hant,</l>
<l>Als hem hiervoeren gaf de broeder,</l>
<l>Kerde hi hierover tsiere moeder,</l>
<l>Gravinne Ade, dien wel ontfinc.</l>
<l n="1260">Maer soe riet hem ene dinc,</l>
<l>Also lief alse hi hevet sijn ere,</l>
<l>Dat hi ten broeder niet ne kere:</l>
<l>Hi ware ghevanghen sonder vorst.</l>
<l>Doe lach sijn broeder toter Horst,</l>
<l n="1265">Als de noch toe hilt over recht</l>
<l>De voghedie van Utrecht,</l>
<l>Ende was int selve jaer dat doot bleef</l>
<l>Keiser Heinric, als ic screef.</l>
<l>Maer so wat dat men hem riet,</l>
<l n="1270">Dat ne diedde algader niet,</l>
<l>Hine woude sinen broeder sien.</l>
<l>Ter Horst quam hi toe mettien,</l>
<l><pb n="1,124"/> Daerne de broeder op den dach</l>
<l>Niet lieflike aen en zach:</l>
<l n="1275">Want sijn viant, Heinric de Crane,</l>
<l>Vinghene daert de broeder sach ane,</l>
<l>Diere teghen niet en zeghet</l>
<l>Ende heeften int prisoen gheleghet.</l>
<l>Doch es hi ontlopen dane,</l>
<l n="1280">Ende quam den grave van Gelre ane,</l>
<l>Daer hi seker onthout vant,</l>
<l>Al was hi des broeder viant;</l>
<l>Ende van daer es hi ontslopen</l>
<l>In Oestvrieslant ende oncropen,</l>
<l n="1285">Die bliscap dreven menichfout</l>
<l>Van sijnre coemste, om sijn behout.</l>
<l>Hierna nam hi te wive te hant</l>
<l>Sgraven dochter van Gelrelant,</l>
<l>Ende dede sine feeste mede</l>
<l n="1290">Tote Staveren inde stede.</l>
<l>In den selven jaren so quamen</l>
<l>In soeninghe ende vreenscepe te samen</l>
<l>De grave Didric van Hollant</l>
<l>Ende Otte, grave van Gelrelant;</l>
<l n="1295">Ende wort also groot ende vaste mede</l>
<l><pb n="1,125"/> Datmen huwelic gheloven dede</l>
<l>Tusschen Aleide, grave Didrix dochter,</l>
<l>- Omdat de vrede waer de sochter -</l>
<l>Ende Heiric, grave Otten zone.</l>
<l n="1300">Maer onlanghe daerna de gone</l>
<l>Starf in Hollant ende was gheart</l>
<l>In Rensborch, des men drove wart.</l>
<l>Als men screef XI hondert ende achte</l>
<l>Ende .xc. doe voer met machte</l>
<l n="1305">In wintertijt in Drechterlant</l>
<l>Grave Didric, daer hi verbrant</l>
<l>Huus ende dorp, cleine ende groot,</l>
<l>Ende sloech vele Vresen doot.</l>
<l>Int selve jaer, daer ic of scrive,</l>
<l n="1310">Quam een ridder van dode te live</l>
<l>In Vermendois, de openbare</l>
<l>Sprac vele dat te ghesciene ware.</l>
<l>Als men screef .xcix. jaer</l>
<l>Ende elfhondert doe belach zwaer</l>
<l n="1315">Coninc Richaert van Inghelant</l>
<l>Bi Lymogien, als een stout viant,</l>
<l>Ene borch vast ende groot,</l>
<l>Ende was daer voren ghescoten doot,</l>
<l>Ende tot Rueme was hi begraven.</l>
<l n="1320"><pb n="1,126"/> Van sire rikeit, van siere haven</l>
<l>So bleef oir sijn broeder Jan,</l>
<l>Een sachte, goedertieren man,</l>
<l>Die verloos des lants so vele,</l>
<l>Dat noch gaet al uten spele,</l>
<l n="1325">Als Normandien ende des ghelike.</l>
<l>Dese wan den coninc Heinrike,</l>
<l>Ende Henric wan Edwarde,</l>
<l>De al na met sinen zwarde</l>
<l>Tlant van Wales heeft onder ghedaen,</l>
<l n="1330">Ende noch crone draghet sonder waen.</l>
<l>In jaer Gods .xii. hondert en twee</l>
<l>Worden onderlinghe ghevee</l>
<l>De bisscop Didric van Utrecht</l>
<l>Ente grave van Hollant echt,</l>
<l n="1335">Sodat de grave voer in sijn lant</l>
<l>Ende stichter in roof ende brant.</l>
<l>Ten lesten wasser vrede ghenomen:</l>
<l>Oec was hem ghevanghen comen</l>
<l>Des hertoghen broeder Willem</l>
<l n="1340">Ende heer van Kuuc met hem</l>
<l>Ende riddren ende ander liede.</l>
<l>Als den hertoghe dus messciede,</l>
<l>Ghewan hi doe an sine zide</l>
<l>Groot ridderscap, ghereet ten stride:</l>
<l n="1345">Van Kuelne, der groter stede,</l>
<l>Den bisscop, van Ludeke mede;</l>
<l><pb n="1,127"/> Van Limborch den hertoghe,</l>
<l>Van Vlaendren den grave hoghe,</l>
<l>Ende andre, de ic niet can noemen,</l>
<l n="1350">Ende es aldus te Huesden comen,</l>
<l>Daer Didric lach met overmoede,</l>
<l>Met lettel volcs, met cleenre hoede,</l>
<l>Ende hi verloos ter selver tijt</l>
<l>Bi sijnre overmoet den strijt,</l>
<l n="1355">Ende hi wort aldaer ghevaen,</l>
<l>Ende hi gaf, eer hi mochte ontgaen,</l>
<l>Twe dusent pont; met desen doene</l>
<l>Was aldaer ghemaect de zoene.</l>
<l>Int jaer ons Heren .xii. hondert ende dri</l>
<l n="1360">Starf grave Didric, wats ghescie,</l>
<l>Als hi hadde herde naer</l>
<l>Grave ghewesen .xiii. jaer.</l>
<l>Te Dordrecht lach hi bevelt zware,</l>
<l>Ende hi wort des wel gheware</l>
<l n="1365">Dat hi der doot niet mochte ontbreken.</l>
<l>Den broeder wilde hi gerne spreken</l>
<l>Om den moet te maken zochter</l>
<l>Ende hem sijn enighe dochter</l>
<l>Bevelen, de was gheheten Ade,</l>
<l n="1370"><pb n="1,128"/> Ende hi met ghemenen rade</l>
<l>Metten baroenen tlant besette,</l>
<l>Dat het blive al sonder lette.</l>
<l>Mar de scalkeit van sinen wive</l>
<l>Wille dat al achter blive:</l>
<l n="1375">Want sijt alte male ontslouch</l>
<l>Haer sin al te gader droech</l>
<l>Tlant te houden te haer waert,</l>
<l>Ende soe wille ende soe begaert</l>
<l>Van Loon den grave Lodewike</l>
<l n="1380">Haerre dochter geven sekerlike.</l>
<l>Hiertoe nam si sulken goem,</l>
<l>Dat si selve sgraven oem</l>
<l>Otten, de grave van Benthem was,</l>
<l>Ghewillich hadde ghemaect das,</l>
<l n="1385">Ende van Voerne Hugo den here,</l>
<l><pb n="1,129"/> Ende van Maerhem her Rutgere,</l>
<l>Ende anders vele der groter heren.</l>
<l>Maer dit wilden emmer keren</l>
<l>Philips van Wassenaer metter hant</l>
<l n="1390">Ende menich ander in Hollant,</l>
<l>Die niet ne wilden onder hem</l>
<l>Ghedoghen dat si den grave Willem</l>
<l>Aldus souden sien ontvrien</l>
<l>Al slands ende der voghedien.</l>
<l n="1395">Heimeliken men boden sende</l>
<l>Daer de grave lach op sijn ende,</l>
<l>Om grave Lodwijc dat hi quame</l>
<l>Ende hi de joncfrouwe name.</l>
<l>Tote Outena so is hi comen,</l>
<l n="1400">Ende beide tote hi heeft vercomen</l>
<l>Des graven doot, ende daerna recht</l>
<l>Es hi comen te Dordrecht.</l>
<l><pb n="1,130"/> Den doden namen si, in twiste,</l>
<l>Ende leidene in ene kiste,</l>
<l n="1405">Ende gaven in den selven rouwe</l>
<l>Te huwelike de joncfrouwe</l>
<l>Den grave van Loon, den jonghen man.</l>
<l>Droeve wast te scouwene an,</l>
<l>Dat men also saen vergat</l>
<l n="1410">Den lantshere op de dootstat.</l>
<l>Daer men hande soude hebben ghewronghen,</l>
<l>De lude dansten ende songhen.</l>
<l>Dit was te misprisene zere</l>
<l>Al hadt ghesijn volc sonder ere.</l>
<l n="1415">De dode was in een scip ghedraghen;</l>
<l>TEgmonde ginc men hene jaghen;</l>
<l>Daer groef men bi sinen maghen,</l>
<l>Aldaer sine vorders laghen.</l>
<l>Maer dat was alte groten onwerde:</l>
<l n="1420">Men brochte den doden ter aerde</l>
<l>Met alte groter armoede</l>
<l>Nochtan mittes Goedshuus goede.</l>
<l>Hijs domp, de der werelt dient:</l>
<l>Die dode en hevet genen vrient.</l>
</div>
<div type="chapter"><head type="chapter"><pb n="1,131"/> BOEK III</head>
<l>Willem, die in Oostvrieslant was,</l>
<l>Heeft niemare vernomen das</l>
<l>Dat sijn broeder is bleven doot.</l>
<l>Met sericheden harde groot</l>
<l n="5">Es hi ter Zipe comen ghereden,</l>
<l>Ende hi bat om ghelede</l>
<l>Te comene totes broeders grave.</l>
<l>Maer sonder oerlof sciet hijs ave,</l>
<l>Want hi ne mochts winnen niet.</l>
<l n="10">Als hi was in dit verdriet,</l>
<l>Quamen an hem in stilre ware</l>
<l>Aldaer Philips van Wassenare,</l>
<l>Her Jan van Rijswijc ter stonde,</l>
<l>Ende her Wouter van Egmonde,</l>
<l n="15"><pb n="1,132"/> Ende van Teilinghen her Willam,</l>
<l>Her Simoen van Harlem mit hem,</l>
<l>Her Jacob borchgrave van Leiden,</l>
<l>Her Alard Baniaerd, de hem seiden:</l>
<l>Si wilden hem in staden staen,</l>
<l n="20">Opdat hi tlant wilde anevaen:</l>
<l>Vrouwe Aleiden noch den niwen heer</l>
<l>Ne swoeren si trouwe nemmermeer.</l>
<l>Dus was de grave Willem comen</l>
<l>Te Wassenaer, so dat vernomen</l>
<l n="25">Niemen en heeft wi hi ware,</l>
<l>Sonder de heren entaer nare</l>
<l>Twee cnapen van trouwen zinne,</l>
<l>Al omme der vrese van der gravinne.</l>
<l>Van daer es hi te Vlaerdinghe comen,</l>
<l n="30">Daer sijns ware hebben ghenomen</l>
<l>De Scoudenaren, de sijns onbeiden</l>
<l>Ende niement de dinghen en seiden.</l>
<l>Onbekent was hi den lieden,</l>
<l>Sonder allene hem die rieden</l>
<l n="35">Die dinghe wat hem best dochte gedaen.</l>
<l>Te hant sijn [si] te scepe ghegaen</l>
<l><pb n="1,133"/> Ende namen met hem diene kenden.</l>
<l>Ende teerst dat si der Maze ghehenden,</l>
<l>Songhen si lude ende zere</l>
<l n="40">Ende waren vro, dat si den here,</l>
<l>Trechte oyr, hadde entie guene,</l>
<l>De was sgraven Florens zuene,</l>
<l>Ende versweren hem ende vertien</l>
<l>Hem van Lodewijcs voghedien.</l>
<l n="45">Ende als si te Cyrixe quamen,</l>
<l>Ende dat volc vernam te zamen,</l>
<l>Wast al vro, jonc ende out,</l>
<l>Ende baden alle menichvout,</l>
<l>Dat hem God moeste gheven</l>
<l n="50">Ere, vrede ende langhe leven.</l>
<l>In desen tiden so ghelach</l>
<l>Sgraven Didrix dartichste dach,</l>
<l><pb n="1,134"/> Ende grave Lodewijc ende sijn wijf mede</l>
<l>Ende gravinne Aleid waren in de stede</l>
<l n="55">Van Haerlem comen omme tEgmonde</l>
<l>Dat dartichste te doen tier stonde,</l>
<l>Ende vernamen al openbare,</l>
<l>Dat die meente van Kennemare</l>
<l>Metten ridderen overeen droeghen,</l>
<l n="60">Omdat si hem wilden ghevoeghen</l>
<l>Grave Willem te hebbene tenen here.</l>
<l>Dus macten si hem te vlien sere,</l>
<l>Ende ne hadde de nacht ghedaen,</l>
<l>Si waren zekerlike ghevaen.</l>
<l n="65">Van Amestelle her Ghisebrecht</l>
<l>Halp hem dat si quamen tUtrecht.</l>
<l>Die dochter ne wiste wat doen;</l>
<l>Maer te Leiden is soe ghevloen:</l>
<l>Want het haddense met hem</l>
<l n="70">Mijn heer Rugier van Maerhem</l>
<l>Ende van Borne mijn heer Oest</l>
<l>Ende andre ridders, onghetroost,</l>
<l>Alse de vreemde waren int lant:</l>
<l>Want Leiden stont in Lodewics hant.</l>
<l n="75">Daer voeren si metten ermborstieren;</l>
<l><pb n="1,135"/> Hem volgheden na harre manieren</l>
<l>De Kenemaren, al dat ghemene</l>
<l>Ende al de meente groot ende clene</l>
<l>Biden Rine boosten bewesten,</l>
<l n="80">Wielen alle voer dier vesten.</l>
<l>Hovetmans waren ter stonde</l>
<l>Her Wouter van Egmonde,</l>
<l>Heer Alard Banjard, ridder mare,</l>
<l>Ende heer Philips van Wassenare.</l>
<l n="85">Daer wort de joncfrouwe ghevaen</l>
<l>Met allen haren lieden zaen.</l>
<l>Die riddren metten andren mannen</l>
<l>Worden alle vaste ghespannen;</l>
<l>Maer de joncfrouwe was vanden heren</l>
<l n="90">Hoefscheliken ghehouden met eren.</l>
<l>Ten naesten jare, ten nien grase,</l>
<l>Neven den Rijn enter Mase</l>
<l>Gaderde Lodewijc groot heer,</l>
<l>Om te stervene in de weer,</l>
<l n="95">Of hem doch tontheenne das</l>
<l>Dat hij tslants verdreven was.</l>
<l><pb n="1,136"/> Ende hi ghelovede miede.</l>
<l>Dit waren sine hoghe liede:</l>
<l>De bisscop van Ludeke, de stede,</l>
<l n="100">De hertoghe van Limborch mede,</l>
<l>De grave van Vlaendren, de grave Hare,</l>
<l>De grave Alef van . Deser zake</l>
<l>Bewant hem de van Gelre niet,</l>
<l>Omme dat Willam sijn swager hiet.</l>
<l n="105">Die bisscop van Utrecht quam daer sterc.</l>
<l>Hem was gheloeft twee dusent marc,</l>
<l>Ende tenen ghisel dat hi helt</l>
<l>Lodewijx broeder over tghelt.</l>
<l>Vele van Hollant waren met hem</l>
<l n="110">Ende alle teghen den grave Willem.</l>
<l>Wat sal Willem anevaen?</l>
<l>Hi ne can niet wederstaen</l>
<l>Also groot heer alse quam mettesen,</l>
<l><pb n="1,137"/> Ende hi ne weet waer zeker wesen.</l>
<l n="115">Maer hem dinct best sekerlike</l>
<l>Dat hi henen in Zelant wijke:</l>
<l>Also dat hi der henen vaert</l>
<l>Ende beveelt den here Alaert</l>
<l>Ende oec deen van Egmonde</l>
<l n="120">Kennemaerlant ter zelver stonde;</l>
<l>Teylinghen ende Wassenaere</l>
<l>Dien beveelt hi dat beware</l>
<l>Tlant dat bi den Rine leghet,</l>
<l>Dat den bisdoem gheweghet.</l>
<l n="125">Si maecten twee weren ghereet,</l>
<l>Ene de men ten Bossche heet,</l>
<l>Ende een andere bi den Rine:</l>
<l>Heet Swadenborchdam, daer men pine</l>
<l>Ende groot arbeit aen leide:</l>
<l n="130">Want men maecter wide fosseide</l>
<l>Om te houdene des lants invaert.</l>
<l>Grave Willam hadde te hem waert</l>
<l>Enen sinen broeder, hiet Florens,</l>
<l>Die nerenstelike al sijn ghepens</l>
<l n="135">Sette, al was hi proefst ende clerc,</l>
<l>Omme te verwaerne dat werc:</l>
<l>Want hi niet daer jeghen spaert.</l>
<l><pb n="1,138"/> De heren van Kenemarenwaert</l>
<l>Droughen te scepe, alse de wise,</l>
<l n="140">Wapene, hernasch ende spise.</l>
<l>Her Wouter ende herAelbrecht</l>
<l>Hieten hem oec aldaer echt,</l>
<l>Dat si den dijc tAmestelle uutstaken,</l>
<l>Omdat de hoghe watre inbraken;</l>
<l n="145">Ende dit so dede tKenemaersche here.</l>
<l>Ende noit so ne mocht met haerre were</l>
<l>De vanden bisscopdoeme verbieden</l>
<l>Met alder macht van haren lieden,</l>
<l>De Kenemaren en voeren hene</l>
<l n="150">Duert lant over al dat vene,</l>
<l>Ende verbernden te hant</l>
<l>Van Amestelle al dat lant,</l>
<l>Ende roveden al dat si vonden:</l>
<l>Amestelle sine veste tien stonden</l>
<l n="155">De berneden si inden gront;</l>
<l>Menich appelboem, diere stont,</l>
<l>Wort verbernt van den luden.</l>
<l>Doe voeren si van daer te Muden</l>
<l><pb n="1,139"/> Ende verberneden de stede,</l>
<l n="160">Ende Weesp; al tote Brueklede</l>
<l>Hebben si verheert, ende van hen somen</l>
<l>Hebben si vaste te ghisel ghenomen.</l>
<l>Dus sijn si te scepe ghekeert,</l>
<l>Als sijt aldus hadden onteert.</l>
<l n="165">De bisscop van Utrecht heeft verhoort</l>
<l>Sijns lants scade entie moort,</l>
<l>Ende versamende groot heer,</l>
<l>Alse de wilde ende hadde gheer</l>
<l>Te wrekene sine grote scade.</l>
<l n="170">Ter were so quam hi met rade,</l>
<l>Daer de proefst Florens lach</l>
<l>Ende wachte nacht ende dach</l>
<l>Dinvaert van Noorthollant.</l>
<l>Sine ridders begavene te hant,</l>
<l n="175">Die mit hem inder vesten laghen,</l>
<l>Als de overeen des draghen,</l>
<l>Dat sijs hem waren onhout.</l>
<l>Daer waert ghewonnen met ghewout</l>
<l>Die veste ende tebroken zaen,</l>
<l n="180"><pb n="1,140"/> Ende de proefst Florens was ghevaen</l>
<l>Ende te hant ter Hurst ghesent.</l>
<l>Dus was Noorthollant ghescent:</l>
<l>Men ginc bernen ende roven doe</l>
<l>Al omme ende om, te Leiden toe.</l>
<l n="185">Aldaer quam de bisscop ghevaren</l>
<l>Met heercrachte, dat noit tewaren</l>
<l>Sinen vorders ne ghevel;</l>
<l>Maer hi mocht lichte doen wel:</l>
<l>Want als een lant in tween hem sceet,</l>
<l n="190">So ist te winnen ghereet.</l>
<l>Lodewich quam een andre vaert,</l>
<l>Some te voete ende some te paert,</l>
<l>Met groten here in Hollant,</l>
<l>Een deel ghevoeghe sonder brant,</l>
<l n="195">Ende es tote Dordrecht comen,</l>
<l>Daer hi ghisele heeft ghenomen.</l>
<l>Doe moeste grave Willem wiken</l>
<l>Ende in Zelant henen striken;</l>
<l>Maer dat hi twe scepe doe nam,</l>
<l n="200">Daer grave Lodewijx spise in quam:</l>
<l>Die trac hi daer an sine line.</l>
<l><pb n="1,141"/> Suuthollant met cleenre pine</l>
<l>Ghinc saen al te mael in hant:</l>
<l>Want men niemen en vant</l>
<l n="205">Dien dorste wederstaen.</l>
<l>Lodewic de voer wech zaen</l>
<l>Te Leyden, daer hi den bisscop vant.</l>
<l>Daer ghinc hem ter stat in hant</l>
<l>Van Haerlem haer Symoen.</l>
<l n="210">Si daden dat si wilden doen.</l>
<l>Die bisscop entie grave mede</l>
<l>Voeren te Haerlem in de stede.</l>
<l>Daer quamen de van Kenemare</l>
<l>Met scepen om hem te doene sware.</l>
<l n="215">Maer si ne constent niet volbrenghen,</l>
<l>Sodat si oec in hant ghinghen,</l>
<l>Ende verdingheden tier stont</l>
<l>Aldaer om V hondert pont,</l>
<l>Ende keerden weder thuis bi rade.</l>
<l n="220">Willems moeder, gravinne Ade,</l>
<l>Sijn wijf ende sijn ghesinde mede</l>
<l>Ende vele, de ontsaghen onvrede,</l>
<l>Waren tOutdorp in moede sware,</l>
<l>Ende achter Vrieslant haer entaer</l>
<l n="225">Lodewijch quam ter selver stonde</l>
<l><pb n="1,142"/> Met heercrachte tote Egmonde,</l>
<l>Daer hi verbernde ten eersten worpe</l>
<l>Dat woende in sinte Aechtendorpe,</l>
<l>Heer Alards huys, ende oec mede</l>
<l n="230">Heren Wouter hi tselve dede.</l>
<l>Den cloester ende sinte Aelbrechte</l>
<l>Was hi hovesch in tghevechte.</l>
<l>Die bisscop, die te Haerlem lach,</l>
<l>Ontsach hem nacht ende dach,</l>
<l n="235">Dat men hem van achter soude</l>
<l>Dien wech belegghen alte houde,</l>
<l>Ende oec ghebrac hem spise mede.</l>
<l>Doe keerdi tUtrecht indie stede</l>
<l>Ende liet Lodewijch aldaer</l>
<l n="240">Bliven onder de Kenemaer.</l>
<l>Noch en wach in onghevalle</l>
<l>Dese onwille al met alle</l>
<l>Grave Willem niet swaer ghenoech,</l>
<l>Hem ne quam merre onghevoech:</l>
<l n="245">Want bedi grave van Namen</l>
<l>- Die doe in voghedien te samen</l>
<l>Vlaendren helt ende Henegouwen,</l>
<l>Metten twee jonghen joncfrouwen,</l>
<l><pb n="1,143"/> Grave Boudijns kindre, de si hieten</l>
<l n="250">Joncfrou Janen ende Margrieten -</l>
<l>Die ghiselde an sine hant</l>
<l>Ten selven tiden Walchrenlant,</l>
<l>Ende her Hughe van Voerne mede</l>
<l>Ghiselde onder sine moghenthede</l>
<l n="255">Scouden an grave Lodewijx side.</l>
<l>Grave Willam was onblide,</l>
<l>Als de hem waer en wiste weghen.</l>
<l>In een vischscepekijn es hi leghen,</l>
<l>Van onlande te lande getrect</l>
<l n="260">Ende met natten netten ghedect,</l>
<l>Alse de vlo, wiste hi waer vlien.</l>
<l>Ghesocht was hi daer mettien,</l>
<l>Entiene sochten waren bedroghen:</l>
<l>Want sine vinden niet ne moghen.</l>
<l n="265">Nochtan hebben si tscip ghelet,</l>
<l>Daer hi lach onder de natte net.</l>
<l>Dus ontvoer hi sulken te torne.</l>
<l>Maer mijn heer Hughe van Voerne</l>
<l><pb n="1,144"/> Die wort om sinen overmoet</l>
<l n="270">Ute Scouden metter spoet</l>
<l>Ende ute Zeelant oec verdreven.</l>
<l>Niwe sekerheit hebben si ghegheven,</l>
<l>Ende zoeken den grave Willem.</l>
<l>Ende als si vonden hebben hem,</l>
<l n="275">Hebben sine over heer ghehult,</l>
<l>Ende hem also seer onscult,</l>
<l>Dat hem de noot ende bedwanc</l>
<l>Gheleet had enen andren ganc.</l>
<l>Als grave Willam heeft vernomen,</l>
<l n="280">Dattie Zelanders an hem sijn comen,</l>
<l>Scrijft hi heer Wouter van Egmonde,</l>
<l>Dat hi daer come in corter stonde</l>
<l>Te Leiden metten Kenemaren,</l>
<l>Ende hi screef hem oec twaren</l>
<l n="285">Op wat daghe dat hi woude,</l>
<l>Ende dat hi striden niet en soude,</l>
<l>Hijn waerre selve, ande els gheen bode:</l>
<l>Want hi des betrouwede Gode</l>
<l>Dat hi daer soude de viande</l>
<l n="290"><pb n="1,145"/> Jaghen uut sijns vader lande.</l>
<l>Her Wouter reedde dese dinghe.</l>
<l>De heer Willem van Teilinghe</l>
<l>Ende her Philips van Wassenaer</l>
<l>Holpen hiertoe al openbaer.</l>
<l n="295">Nu es ut Kenemaerlant ghecomen</l>
<l>Grave Lodewich ende hevet genomen</l>
<l>In Vorscoten sijn heervelt,</l>
<l>Ende hevet ghesleghen sijn ghetelt.</l>
<l>Daer was van volke groot gheloop,</l>
<l n="300">Grote marct ende groten coop</l>
<l>Van alle dies men behoevede doe.</l>
<l>Tfolc was blide ende vro</l>
<l>Om heren Lodewijc, haren grave;</l>
<l>Maer een dinc drouch hem den zanc ave:</l>
<l n="305">Want onderlopen so waren hem</l>
<l>Een, hiet her Ysebrant van Haerlem,</l>
<l>Ende her Aleyn, sijn oem, daertoe,</l>
<l>Ende waren tOutdorp ghevanghen doe.</l>
<l>Hierna quam een ander mare,</l>
<l n="310"><pb n="1,146"/> Dat dat volc van Zelant ware</l>
<l>An grave Willam ghesworen dare,</l>
<l>Ende al dat volc van Kenemaer</l>
<l>Ten Rine quamen ende graven zouden</l>
<l>Grachten, daer si mede wouden</l>
<l n="315">There sluten, dat van dien</l>
<l>Een man niet soude ontflien.</l>
<l>Dus so soude men se harde saen</l>
<l>An beden siden daer bestaen.</l>
<l>Grave Lodewich de nam raet,</l>
<l n="320">Wat men best doet na den staet,</l>
<l>So dat hem dochte sonderlinghe</l>
<l>Best, dat men te ghemoete ghinghe</l>
<l>Den vianden toten gaten,</l>
<l>Daer men weren wilde die straten.</l>
<l n="325">Met desen rade sijn si ghevaren,</l>
<l>Lude, de wijs van stride waren,</l>
<l>Te Leyden tjeghen de Kenemaren.</l>
<l>Ende met corne ende met ruwaren</l>
<l>Vulleden si de nie gracht.</l>
<l n="330">De Kenemaren met groter cracht,</l>
<l>De boven inder vesten waren,</l>
<l>Weerden hem met haren scaren;</l>
<l><pb n="1,147"/> Maer onberecht ende sonder sijn</l>
<l>Vochten si; also vele te min</l>
<l n="335">Deedde haer overmoede.</l>
<l>Dandre vochten in der hoede,</l>
<l>Wiselike, alse dalrebeste,</l>
<l>Ende wonnen hem of de veste.</l>
<l>Oec waren si also begrepen,</l>
<l n="340">Dat si weder toten scepen</l>
<l>Ne conden comen metter vaert.</l>
<l>Doe liepen si ter brugghe waert,</l>
<l>Die te enghe was ente cranc.</l>
<l>Onder also swaer bedranc</l>
<l n="345">- Want de vianden streden hem an -</l>
<l>Die brugghe brac, daer menich man</l>
<l>Vallen moste ende versmoren.</l>
<l>Philips van Wassenaer ziet verloren</l>
<l>Ende ontflo metten zinen saen.</l>
<l n="350">Als wort ghesleghen ende ghevaen.</l>
<l>Heer Wouter ende heer Aelbrecht</l>
<l>Die sijn oec ontweken echt,</l>
<l>Metten haren. Met groter cracht</l>
<l><pb n="1,148"/> Her Willam van Teilinghen vacht</l>
<l n="355">Entie sine manne ende neven;</l>
<l>Doch so mosten si hem opgheven,</l>
<l>Ende worden daer ghevaen.</l>
<l>Die Kenemaren sijn ondaen,</l>
<l>Ende lieten daer goet ende liede:</l>
<l n="360">Haer haest dede dat hem messciede,</l>
<l>Ende dat si oec en daden niet</l>
<l>Dat hem de grave Willem hiet,</l>
<l>De wilde dat hi ghenen wich name,</l>
<l>Eer hi selve ende sijn volc quame.</l>
<l n="365">Lodewijch keert te Vorscoten vro,</l>
<l>Als dient ghevallen is also,</l>
<l>Met rove ende met sine ghevane.</l>
<l>Nu waent hi wel voortane</l>
<l>Seker bliven, datten viant</l>
<l n="370">Nummermeer en soect int lant.</l>
<l>Maer daventure heft menighen hoghe,</l>
<l>Omdat si wille dat hi ghedoghe</l>
<l>Den swaren val, als sij dat siet.</l>
<l>Ende dat selve es hem ghesciet.</l>
<l n="375"><pb n="1,149"/> Willem, de in Zelant was,</l>
<l>Als hi de mare verhoerde das,</l>
<l>Was hem herde wee te moede;</l>
<l>Doch so dede hi als de vroede,</l>
<l>Ende helt hem in dier ghebare</l>
<l n="380">Als offer hem niet om en ware.</l>
<l>Maer sijn heer ute Zeelant</l>
<l>Dede hi versamen te hant,</l>
<l>Ende met sinen Hollanders mede,</l>
<l>Die waren van sijnre jonstichede.</l>
<l n="385">Ende es over Mase getrect,</l>
<l>Als de ghene de ummer mect</l>
<l>Te soeken den grave Lodewijc.</l>
<l>Ghetrect quam hi vromelijc</l>
<l>Tote Rijswijc an der Gheest;</l>
<l n="390">Daer ded hi logieren meest</l>
<l>Ter Tollen sijn heer groot,</l>
<l>So dat hem niement verboot.</l>
<l>Lodewike quam de mare:</l>
<l><pb n="1,150"/> Deen hertoghe sende hi dare</l>
<l n="395">Van Lymborch, dat hi besaghe</l>
<l>Met wat volke Willem laghe.</l>
<l>Die hertoghe, wijs van stride,</l>
<l>Quam besien daer Willams side</l>
<l>Ende wonderde, dat hi ter were</l>
<l n="400">Brochte so wel berecht een here,</l>
<l>So wel ghewapent ende ghescart.</l>
<l>Om pays sprac hi te hemwart.</l>
<l>Willem sprac: Dit es al bleven;</l>
<l>Ic ben hier des lants verdreven</l>
<l n="405">Ende sie mine vreent verderven:</l>
<l>Verwinnen willic ofte sterven;</l>
<l>Dars gheen ghevoech noch medewerde,</l>
<l>Lodewijc en vlie sijnre verde.</l>
<l>Sonder pais ende sonder bestant</l>
<l n="410">Sciet de hertoghe van daer te hant</l>
<l>Ende brochte Lodewike de mare</l>
<l>Vul sorghen ende van groten vare,</l>
<l>Ende riet anders niet dan wiken.</l>
<l>Selve ginc hi henen striken</l>
<l n="415"><pb n="1,151"/> Met sinen volke van siere siden</l>
<l>Ende liet Lodewike inden stride,</l>
<l>Die saen vernam sine vlucht,</l>
<l>Ende liet staen van groter ducht</l>
<l>Die pauwelioene ende tghetelt</l>
<l n="420">Tote Vorscoten op dat velt,</l>
<l>Vol van menigherande ware,</l>
<l>Comanscep van haerentare,</l>
<l>Wapene, spise, camerghewant.</l>
<l>Want men seide daer te hant:</l>
<l n="425">Willem quame entie Seusche wolve;</l>
<l>Waert so dat men hem ontdolve</l>
<l>Den wech, dat al waer doot</l>
<l>Of ghevaen cleen ende groot.</l>
<l>Ridders worden op hoer peert</l>
<l n="430">Ende worpen wech metter vaert</l>
<l>Helm, platen ende scilde,</l>
<l>Dat hijt name we so wilde.</l>
<l>Oes is hem Willem na comen,</l>
<l>Alse dies mare hevet vernomen,</l>
<l n="435"><pb n="1,152"/> Dat hem aldus sine viande</l>
<l>Ontvlien willen uten lande,</l>
<l>Ende brochtse in sulker vare,</l>
<l>Datter menich haerentaer</l>
<l>Inden sloten bleef versmort,</l>
<l n="440">Ende oec, alsmen de waerheit hort,</l>
<l>Worder vele ter zelver wile</l>
<l>Versmort int water, heet de Zile,</l>
<l>Dats int water bi den Rine.</l>
<l>Allegader daden si pine</l>
<l n="445">Om te jaghene int bisscopdoeme.</l>
<l>Maer des heeft men noch den roem</l>
<l>Datse jagheden de wive:</l>
<l>So verscubt waren si van live:</l>
<l>Want als thoeft siec is, alle de lede</l>
<l n="450">Moeten sijn ontset dermede.</l>
<l>Het vlo al tUtrecht inde stat.</l>
<l>Grave Willem was te lat</l>
<l><pb n="1,153"/> Diet met scepen roeiede naer:</l>
<l>Want Lodewijc ontreet aldaer</l>
<l n="455">Met vele Hollanders ghevaen,</l>
<l>De dedi den bisscop ontfaen</l>
<l>Voer sijn belof, voer sine scout:</l>
<l>Die helt de bisscop met ghewout.</l>
<l>Nochtan ontvlo hi niet gheheel:</l>
<l n="460">Want sire ridders een groot deel</l>
<l>Waren belopen in den start,</l>
<l>Ende sergante, goet ende wart,</l>
<l>Altemael dat karine,</l>
<l>Scepe, waghene, tenten, scrine,</l>
<l n="465">Spise, dranc ende ander ghescal</l>
<l>Wonnen de Zeelander al.</l>
<l>Dus wan grave Willam tlant,</l>
<l>Ende wie so hem was viant,</l>
<l>Die brac hi of huus ende veste.</l>
<l n="470">Hierna so quamen int leste</l>
<l>Die van Utrecht uter stede</l>
<l>Met vele Hollanders oec mede</l>
<l><pb n="1,154"/> Te Dordrecht voer de porte met scepen</l>
<l>Ende hebben de poort ondergrepen</l>
<l n="475">Ende gherovet ende verbrant</l>
<l>Wat so men daer inne vant:</l>
<l>So dat men dach helt hier ave</l>
<l>Tusschen den bisscop enten grave,</l>
<l>Dat si te vrienscepen quamen.</l>
<l n="480">Maer de grave most altezamen</l>
<l>Den heer Henrijc den Crane keren</l>
<l>Dat hi hem hadde ghedaen tonneren,</l>
<l>Doe hi grave van Vrieslant wert:</l>
<l>Want hine swaerlike hadde verswart;</l>
<l n="485">Ende van Hollant alle de man,</l>
<l>De int bisdoem woenden dan,</l>
<l>Souden horen in sbisscops recht,</l>
<l>Entie mede van Utrecht,</l>
<l>Die int graefscap hadde wone,</l>
<l n="490">Souden oec pleghen dat gone.</l>
<l>Nochtan gaf Willam tier stont</l>
<l><pb n="1,155"/> Vander zoene dusent pont.</l>
<l>Doe bleven den bisscop te pande</l>
<l>Sine ghevanghene in sine hande;</l>
<l n="495">Den proefst Florense liet hi gaen.</l>
<l>Die tot Oudorp laghen ghevaen,</l>
<l>Her Ysebrant ende her Alein,</l>
<l>Heer Aernout ente broeder sein,</l>
<l>Her Heinric, de van Rijswijc waren,</l>
<l n="500">Liet de grave Willam varen</l>
<l>Ende comen te haren goede,</l>
<l>Doe si hadden sine ghemoede.</l>
<l>Dandre gadden den argheren loon</l>
<l>Die volgeden den grave van Loon,</l>
<l n="505">Dien nam hi rente, goet ende chens</l>
<l>Ende gaft sinen broeder Florens,</l>
<l>Som den gonen de in desen</l>
<l>Hem ghetrouwe hadden ghewesen.</l>
<l>Her Hughe van Vorne met sinen neven</l>
<l n="510">Die wort uten lande verdreven.</l>
<l>Die proefst Florens dede hem verdriet:</l>
<l>Want hi brac hem int Poortvliet</l>
<l>Sine veste, de seer was vast,</l>
<l>Ende dede hem menighen overlast.</l>
<l n="515"><pb n="1,156"/> Als men screef ons Heren jaer</l>
<l>.Xii. hondert ende vive daernaer,</l>
<l>Quam ende brochte menich scip</l>
<l>Van Vlaenderen der kinder voghet Philip,</l>
<l>Joncfrou Janen ende Margrieten.</l>
<l n="520">Des mochte Willem seer verdrieten:</l>
<l>Want hi wilde met onminnen</l>
<l>Hem tlant van Zeelant ofwinnen</l>
<l>Ende Lodewijc gheven weder.</l>
<l>Willem gaderde op ende neder</l>
<l n="525">Sine vreende ende wil eer bliven,</l>
<l>Eer hi hem late slands verdriven.</l>
<l>Ende als si so naer waren comen</l>
<l>Dat men wijch soude hebben ghenomen,</l>
<l>De gone diere om spraken,</l>
<l n="530">Brochtent al te goede zaken.</l>
<l>Dat was de conincginne Machtilt</l>
<l>Van Portegale, de doe hilt</l>
<l>In Vlaendren duwarie groot,</l>
<l>- Philips, haer man, bleef doot</l>
<l n="535">Voer Akers inde grote vaert,</l>
<l>Daer haer de duwarie of waert -</l>
<l>Entie proofst van Brugghe mede.</l>
<l>Dese twee spraken om den vrede</l>
<l>Also langhe dat si volbrochten</l>
<l n="540">Den pais, deen si sere sochten.</l>
<l><pb n="1,157"/> Die grave Philips ende Willem</l>
<l>Die versoenden onder hem</l>
<l>Onder vorworden ende onder gelt,</l>
<l>So dat men de dinc vaste helt.</l>
<l n="545">Nu was Lodewijc tUtrecht comen,</l>
<l>Als de waende hebben ghenomen</l>
<l>Van Hollant de moghenthede</l>
<l>Ende ver Aleit sijn swegher mede,</l>
<l>Ende hadden daer versamelt here,</l>
<l n="550">Als te winnen sonder were</l>
<l>Hollant, dat hem was ghenomen.</l>
<l>Metteen sijn daer letteren comen</l>
<l>Ende boden de brochten mare,</l>
<l>Dat Willem al versoent ware</l>
<l n="555">Jeghen Vlaendren altemale,</l>
<l>Ende hem, sonder wedertale,</l>
<l>Also coes van gheenre zide.</l>
<l>Dus mosten si keren onblide</l>
<l>Sonder troost danen si quamen,</l>
<l n="560">Als de nummermeer ne namen</l>
<l>Penwaert vromen in Hollant.</l>
<l>Vrouwen raet de hevet ghescant</l>
<l>Den grave van Loon ende sijn wijf,</l>
<l><pb n="1,158"/> Daer si sonder enich blijf</l>
<l n="565">Onterft of bleven ende ontset.</l>
<l>Orloghe scuert alle wet:</l>
<l>Die tlant mach winnen, sijn is tlant,</l>
<l>Mach hijt behouden metter hant.</l>
<l>Dus staet herscepe metten swerde.</l>
<l n="570">Ade de voer horre veerde</l>
<l>Ende is sonder oer verstorven.</l>
<l>Willem hoer oem heeft verworven</l>
<l>Tlant boosten Heidinzee.</l>
<l>Toter Lavecen voert mee</l>
<l n="575">Sette hi sine dinghen te vreden,</l>
<l>Ende berechte lant ende steden,</l>
<l>Ende bleef na sijns vader doot</l>
<l>Met vrouden ende met eren groot</l>
<l>Grave .xv. jaer mit eren,</l>
<l n="580">Ende starf in de jaer ons heren</l>
<l><pb n="1,159"/> .Xii. hondert .xx. ende viere.</l>
<l>Enen sone liet hi</l>
<l>De men Florens noemen hoort.</l>
<l>An hem so stont Hollant voort.</l>
<l n="585">Ende Willem de was tEgmonde</l>
<l>int clooster begraven, seget dorconde.</l>
<l>Florens na sijns vader doot</l>
<l>Wart grave met eren groot,</l>
<l>Ende hi was stout ende milde</l>
<l n="590">Ende volghede den wapene ende den scilde.</l>
<l>Hoefsceit mochte men ane hem scouwen:</l>
<l>Dies was hi seer ghemint van vrouwen.</l>
<l>Sijns selfs lude ende gheburen</l>
<l>Waren hem mede tallen uren.</l>
<l n="595">Ende omme aldus ghedane zake</l>
<l>Levede hi altoos mi ghemake,</l>
<l><pb n="1,160"/> Ende voer tornieren achter lande:</l>
<l>Want hi ne duchte ghene viande.</l>
<l>Dese Florens goet ende ghetrouwe</l>
<l n="600">Nam te wive ene joncvrouwe:</l>
<l>Van hoghen maghen was si becant,</l>
<l>Shertoghen dochter van Brabant;</l>
<l>Machtilt so was hoer name.</l>
<l>Mit groter eren sonder scame</l>
<l n="605">So levede si al hoer leven:</l>
<l>Daerbi mach men haer pris gheven</l>
<l>Ende ere spreken na haerre doot,</l>
<l>Omdat haer doghet was groot.</l>
<l>Nu hoort hoet metten grave verghinc</l>
<l n="610">Ende hoe ende nam sijn dinc.</l>
<l>Also alse ons dat ware seit</l>
<l>So was een tornoi opgheleit</l>
<l>Te Corbie, daer tornieren souden</l>
<l>Riddre vrome, jonc ende oude,</l>
<l n="615">Om pris te winnen ende ere.</l>
<l>Hierteghen rede hem Florens zere;</l>
<l>Ridders, serjante, stout ende coene,</l>
<l>De goet waren te sulken doene,</l>
<l>Nam hi met hem an de vaert,</l>
<l n="620">Gelt, wapenie ende paert.</l>
<l>Dus reet hi als hi eerst mochte</l>
<l>Te dien tornoi, dien hi sochte.</l>
<l>Doe hi tote Corbi quam</l>
<l>Ende sire herberghe daer nam,</l>
<l n="625">Hoveerden met hem de lantsheren</l>
<l>Te prighe, ende deden hem vele eren,</l>
<l><pb n="1,161"/> Ente yrauden, de daer waren,</l>
<l>Quamen daer met groten scaren</l>
<l>Dor sine miltheit talre tijt,</l>
<l n="630">Ende waren sijnre comst verblijt.</l>
<l>Also als ic dat ware vernam,</l>
<l>Gheviel dat de dach doe quam,</l>
<l>Dat men daer tornieren soude.</l>
<l>Men ghinc ten wapenen also houde:</l>
<l n="635">Ten wapene, so riepet al.</l>
<l>Ghinder wort een groot ghescal</l>
<l>Ende een michelic gheluut.</l>
<l>Doe toghen ghene ridders uut</l>
<l>Te veldewaert met groten scaren</l>
<l n="640">Al met dat si ghewapent waren.</l>
<l>Nu was comen ter selver stonde</l>
<l>De gravinne van Clermonde</l>
<l>Te besiene den tornoi.</l>
<l>Daer of quam Florence vernoi,</l>
<l n="645">Den goeden grave van Hollant,</l>
<l>Dir so wide was becant:</l>
<l>Want het moste hem costen tleven;</l>
<l>Onverdient - dus eist bescreven -</l>
<l>Quam de grave te sulker noot.</l>
<l n="650">Des hadde de vrouwe rouwe groot.</l>
<l>Nu lachtaer ter selver stonde</l>
<l>De gravinne van Clermonde,</l>
<l>Bede met vrouwen ende met joncvrouwen,</l>
<l>Die de heren wilden scouwen,</l>
<l n="655">Die te Corbi comen waren.</l>
<l><pb n="1,162"/> De vrouwe vraghede sonder sparen</l>
<l>Ende bat den grave also houde,</l>
<l>Dat hi haer wisen soude</l>
<l>Den grave van Hollant, den milden man,</l>
<l n="660">Daer so groot prijs leit an</l>
<l>Alle de lude ghemeenlike</l>
<l>Beide arme ende rike.</l>
<l>De grave van Clermont seide: Vrouwe,</l>
<l>Ic doet gerne bi miere trouwe.</l>
<l n="665">Siedi van goude ghene vane,</l>
<l>Daer de lewe van keel staet ane:</l>
<l>Sulke wapene draghet hi an:</l>
<l>De selve grave, de u wel an:</l>
<l>Besieten wel, den groten here,</l>
<l n="670">Hierna en siedis nemmermeer</l>
<l>Levens lijfs, dat wetic wel,</l>
<l>De aventur ne si mi fel.</l>
<l>Doe de vrouwe dat verstoet,</l>
<l>Wart si droeve in haren moet.</l>
<l n="675">Nochtan en dorst si niet spreken:</l>
<l>Want si kende sine treken.</l>
<l>Doe de van Clermont dat vernam,</l>
<l>Dat de grave van Hollant te velde quam,</l>
<l>Vermaende hi man ende maghe</l>
<l n="680">Ende beleiden met ere laghe,</l>
<l>Sodat hi niet en conde ontbreken.</l>
<l>Dus bleef hi doot van sinen treken.</l>
<l>Sint bescreiden sine vreent</l>
<l><pb n="1,163"/> Diene vermoorde onverdient:</l>
<l n="685">Want het coste hem selven tleven.</l>
<l>Dat deden hem die van Cleven,</l>
<l>Diene wraken met eren groot</l>
<l>Ende sloughen de van Clermont doot.</l>
<l>De grave Florens van Hollant</l>
<l n="690">Wart ghebrocht alte hant</l>
<l>Te Corbien inde stat</l>
<l>Ende sijn lichaem ghesouten na dat</l>
<l>Ende ghebrocht in Hollant.</l>
<l>Van alle, diene hadden becant,</l>
<l n="695">Was hi beclaghet herde seer</l>
<l>Ende van sijn selves volc noch mere</l>
<l>Beweent ende beclaghet sware.</l>
<l>Begraven was hi met misbare</l>
<l>In Hollant bi sinen maghen,</l>
<l n="700">Aldaer sine vorders laghen,</l>
<l>Inden cloester herde sciere.</l>
<l>XII hondert XXX ende viere</l>
<l>Screef men doe de jaren ons heren,</l>
<l>Als ons de coroniken leren.</l>
<l n="705">.Xi. jaer lesen wi van desen</l>
<l>Dat hi grave hadde ghewesen.</l>
<l>De grave Florens liet twee sonen,</l>
<l><pb n="1,164"/> Willem hiet doutste, entien gonen</l>
<l>Quam an dat graefscap na den vader;</l>
<l n="710">Dander hiet Florens. Beide gader</l>
<l>Waren si jonc ende clene.</l>
<l>Hi liet twee dochteren, de ene</l>
<l>Nam in huwelike met trouwen</l>
<l>Den grave van Henegouwen,</l>
<l n="715">De Jan van Avennes hiet</l>
<l>Ende herde node van Vlaendren sciet,</l>
<l>Want het was sijn met rechte:</l>
<l>Dat kenden here ende knechte.</l>
<l>Die ander, daer ic u spreke ave,</l>
<l n="720">Nam van Hennenberch den grave.</l>
<l>Ende Willem de hilt Hollant</l>
<l>Gheweldelike metter hant,</l>
<l>Hoech draghende was hi ende stout sere,</l>
<l>Sodat hi hiet der heren here,</l>
<l n="725">Also ghi wel hier na selt horen.</l>
<l>Maer hier gaet ene tale voren</l>
<l>Vanden keyser Vrederike,</l>
<l>Die de crone van den Roemschen rike</l>
<l>Bi der kueren aenquam.</l>
<l n="730">Des de bisscop van Kuelne was gram,</l>
<l>Als ic u hier te voren las;</l>
<l>Omdat hier over niet en was.</l>
<l><pb n="1,165"/> Doe hem de keizer Vrederic sette</l>
<l>Om der heiligher kerke lette</l>
<l n="735">Ende tachterne tgheestelike goet,</l>
<l>Doe was den paues ghemaket vroet,</l>
<l>Dat hi wilde cranken kerstinede,</l>
<l>So dat hine condampneren dede,</l>
<l>Ende roveden vander keysercrone,</l>
<l n="740">Die hi verbuerde herde onscone,</l>
<l>Ende ontseide hem gracie ende ere</l>
<l>Ende scietene daer van onsen Here.</l>
<l>Alse hi dit hadde verstaen,</l>
<l>Pijnde hi hem also saen,</l>
<l n="745">dat hi met cracht wilde houden trike.</l>
<l>De paus dochte des ghelike</l>
<l>Ende sette hem metten banne toe.</l>
<l>Doe moeste keyser Vrederic doe</l>
<l>Die crone verliesen met groten scende:</l>
<l n="750"><pb n="1,166"/> Want de pauwes uutsende</l>
<l>Bullen, brieven overal:</l>
<l>Wie hi is, de sterken sal</l>
<l>Den valschen keiser ende sine ghebode,</l>
<l>Doet hi te banne ende sceit van Gode.</l>
<l n="755">Dus moeste keiser Vrederic missen.</l>
<l>Die pauwes de ginc hem bewissen,</l>
<l>Wien hi de crone gheven mochte.</l>
<l>Ten lesten rade hi bedochte,</l>
<l>Dat hi den kiesers van den rike</l>
<l n="760">Ontboot, dat si vredelike</l>
<l>Koren, de hem nutte dochte</l>
<l>Ende hem de beste wesen mochte,</l>
<l>De dat rike houde in ere.</l>
<l>Si namens raet an menighen here</l>
<l n="765">Ende koren den lantgrave van Doringen;</l>
<l>Ende weet, dat ic van sinen dinghen</l>
<l>Niet begonnen hebbe te spreken,</l>
<l>Daerom latict hier ghebreken.</l>
<l><pb n="1,167"/> Maer ghi moghet seker wesen das,</l>
<l n="770">Dat hi onlanghe coninc was</l>
<l>Ende here vanden Roemschen rike.</l>
<l>Ghi hoert wel van keiser Vrederike,</l>
<l>Dat hi scandelike was verdreven:</l>
<l>Men wiste niet waer hi is bleven.</l>
<l n="775">Sint quamen een in deer ghebare,</l>
<l>Of hi keiser Vrederic war,</l>
<l>Tote Nusen, ende dede daer cont,</l>
<l>Dat hi keyser waer tier stont,</l>
<l>Ende bedulde dus de liede.</l>
<l n="780">Hort wat hem daer of ghesciede:</l>
<l>Van Nusen trac hi opwaert</l>
<l>Tote Wittefloer metter vaert,</l>
<l>Daert hem qualike ginc te hant:</l>
<l>Want hi was aldaer verbrant.</l>
<l n="785">Dat quam in deser noot</l>
<l>Was langhe na coninc Willems doot.</l>
<l>Van den keiser latic u bliven</l>
<l>Ende wil u voert bescriven,</l>
<l>Hoet met coninc Willam verghinc,</l>
<l n="790">Ende hoe ende nam sijn dinc.</l>
<l>Doe de van Dueringhen was doot,</l>
<l><pb n="1,168"/> Die kerstijn heren, de ghenoot,</l>
<l>Gherieden hem, wien men kiesen mochte.</l>
<l>Dies men an meneghen raet besochte</l>
<l n="795">Ende anden hertoghe Heinrike,</l>
<l>Die moghende was ende rike,</l>
<l>Die hem bepensde ende rieter toe,</l>
<l>Dat men soude kiesen doe</l>
<l>Den jonghen grave van Hollant,</l>
<l n="800">Willem Florens zone ghenant.</l>
<l>Hi was shertoghen zuster zone.</l>
<l>Verstaet, hoe het quam dat gone:</l>
<l>Die grave was stout, jonc ende wreet,</l>
<l>Ende alle valscheit had hi leet,</l>
<l n="805">Ende woude sijn lant houden te rechte</l>
<l>Jeghen heren ende tjeghen knechte</l>
<l>Ende jeghen alle sine ommesaten</l>
<l>Dat ontsach seer utermaten</l>
<l>Die hertoghe ende riet, dat sijn neve</l>
<l n="810">Ummer coninc ghecoren bleve.</l>
<l>Dus was hi coninc ghecoren daer,</l>
<l>Als men screef ons heren jaer</l>
<l>.Xlvii. en .xii. hondert</l>
<l>Op sente Michiels dach, wie dat wondert.</l>
<l n="815"><pb n="1,169"/> Daerna over enen jaer,</l>
<l>Als men recht seghet dat ware,</l>
<l>- Men screef .xii. hondert .xl. ende achte,</l>
<l>Doe de here van groter machte</l>
<l>Ghecroent was op alre heiligher daghe -</l>
<l n="820">Ghesciede ene sware plaghe.</l>
<l>In dien selven jare mede</l>
<l>Dorghinc de vloet meneghe stede,</l>
<l>Vlaendren, Zeelant alte male,</l>
<l>Ende oec Hollant also wale:</l>
<l n="825">In weet wat bedieden mochte.</l>
<l>Mi dinct dat in minen ghedochte,</l>
<l>Dat een here in sinen lande</l>
<l>bejaghen mach ere ende scande.</l>
<l>Berecht hi de ghemeente wel,</l>
<l n="830">Die onnosel was ende niet fel?</l>
<l>Entie wreet is wederstaet</l>
<l>Die altoos begheert overdaet.</l>
<l>Ende sinen gheburen si ghelike,</l>
<l>Sijn si arm ofte rike,</l>
<l n="835">Ende overdaet met crachte were,</l>
<l>Ende hebbe altoos sulke ghere,</l>
<l><pb n="1,170"/> Dat hi de sine te rechte houde;</l>
<l>Rechte over hem wie is de scoude,</l>
<l>Si hi cleine ofte groot:</l>
<l n="840">Verboort hi tlijf, men slane doot;</l>
<l>Verboort hi anders, neme sijn goet.</l>
<l>Ic segghe, dat sulc nu misdoet,</l>
<l>De lude roept: Mi doet vonnesse:</l>
<l>Ic wane, hi hebben [soude] sulke lesse,</l>
<l n="845">Als recht vonnesse draghen soude,</l>
<l>Dat hijt lettel hebben woude.</l>
<l>Mar is een here goedertieren</l>
<l>Ende hi verdraghet in alre manieren,</l>
<l>So wil elc een here wesen.</l>
<l n="850">Maer est dat ghevallet tesen,</l>
<l>Dat hi scarp is ende fel</l>
<l>Den quaden, so penst men wel:</l>
<l>Mochten wi desen setten daer,</l>
<l>Daer wi sijns ghenen vaer</l>
<l n="855">Dorsten hebben, ende pinen dan</l>
<l>So te heffene ghenen man,</l>
<l><pb n="1,171"/> Dat hi van hem moet wesen verre,</l>
<l>Daer hise niet maken mach erre,</l>
<l>Als de hertoghe Heinric dochte.</l>
<l n="860">Hi rieter toe aldat hi mochte,</l>
<l>Dat sijn neve waer ghecoren;</l>
<l>Hi waende te min hebben toren,</l>
<l>Als hi ware in vremden rike,</l>
<l>Ende andre pensden desghelike,</l>
<l n="865">Ende waren blide om dese kore.</l>
<l>Dus verstondict ende hore,</l>
<l>Dat een here met zoeten seden</l>
<l>Meer verliest den dach van heden,</l>
<l>Dan hi met scarpheden doet te maten</l>
<l n="870">Binnen lants ende teghen dommesaten.</l>
<l>Nu keric weder daer ict liet.</l>
<l>De jonghe grave en woude niet</l>
<l>Laten te doene, dat hi soude.</l>
<l>Hi voer voert, als de boude,</l>
<l n="875">Want hi was stout ende jonc van live</l>
<l>Ende hadde ene joghet te wive,</l>
<l>Jonc, scone ende wel gheboren:</l>
<l>Van Brusewijc, als wijt horen,</l>
<l><pb n="1,172"/> Was si des hertoghen kijnt,</l>
<l n="880">Daer de grave aen wan sijnt</l>
<l>Enen sone, de Florens hiet,</l>
<l>Daer ons of menich verdriet</l>
<l>Comen es van sijnre doot,</l>
<l>Ende oec jamer alte groot,</l>
<l n="885">Als gi hier na sult verstaen.</l>
<l>Doe grave Willam hadde ontfaen</l>
<l>De ghifte van den conincrike,</l>
<l><pb n="1,173"/> Wilde hi voer Aken haestelike,</l>
<l>- Want, soude hi den rike ghenaken,</l>
<l n="890">Hi moeste op den stoel tot Aken -</l>
<l>Ende is ghetrect rechte voert</l>
<l>Voer [Aken] alse ghi hebt ghehoert.</l>
<l>Met groter macht, met siere ghewelt,</l>
<l>Slouch hi daer voren sijn ghetelt.</l>
<l n="895">Dien van Aken hi boden sende</l>
<l>Ende bat hem dat sine kenden</l>
<l>Dat hi ware haer rechte here.</l>
<l>Desen achten si mijn noch mere</l>
<l>Ende seiden tote hem openbaer,</l>
<l n="900">Dat hi haer here niet en ware.</l>
<l>De stat woude hem niet bekinnen,</l>
<l>Hijn soud se teersten op hem winnen.</l>
<l>Maar teersten dat hi dat verstoet,</l>
<l>Pensede hi in sinen moet,</l>
<l n="905">Dat hijt anders wilde maken.</l>
<l>Dus bleef hi ligghen voer Aken</l>
<l>Alomme ende omme met sinen heer.</l>
<l>De van Aken setten hem ter weer,</l>
<l>Ende werden hem oec langhe wile.</l>
<l n="910"><pb n="1,174"/> Hoert hier wonderlike ghile</l>
<l>- Ic salt u segghen, ic bens versonnen -</l>
<l>Hoe dat Aken was ghewonnen,</l>
<l>Ende cort maken dese dinc.</l>
<l>Doe voer Aken lach de coninc,</l>
<l n="915">Quam een tote hem in nauwen rade</l>
<l>Ende sprac: Coninc, bi uwer ghenade,</l>
<l>Wildijs mi loven met minnen,</l>
<l>De stat van Aken doe ic u winnen.</l>
<l>Ja ic, sprac de grote here,</l>
<l n="920">Ic sal u danken ummermere:</l>
<l>Sech mi in wat manieren.</l>
<l>Ic salt u, here, segghen sciere.</l>
<l>Doet mi gravers met spaden</l>
<l>Comen; ic sal u saen beraden.</l>
<l n="925">Doe hijt seide, het was ghedaen.</l>
<l>Men dede gravers comen saen,</l>
<l>De goed waren te sulken werke,</l>
<l>Ende begonsten bi des mans merke</l>
<l>Enen pit te makene, daer hem de man</l>
<l n="930">Wijsde in enen gheleghen dan.</l>
<l>Daer dolven si so langhe stont,</l>
<l>Dat si op enen steen at ront</l>
<l>Quamen; entoe sprac daer een:</l>
<l>Hier leghet onder een groot steen.</l>
<l n="935">De man sprac: Also sout sijn.</l>
<l><pb n="1,175"/> Ontgravetene, doet den wille mijn.</l>
<l>Teerst dat de steen was ontwracht,</l>
<l>Hief men op met groter cracht</l>
<l>Ende dede hem de stede rumen.</l>
<l n="940">Tmeeste water quam daer tumen,</l>
<l>Dat men je ut pit sach comen,</l>
<l>Sodat wel naer hadde benomen</l>
<l>Somighen man, de daer stoet,</l>
<l>Sijn leven de grote vloet.</l>
<l n="945">Dat water liep tot Aken binnen</l>
<l>In al de husen met onminnen,</l>
<l>Sodat si waenden verliesen tleven.</l>
<l>Doer noot mosten si hem opgheven</l>
<l>De stat, haer lijf ende haer goet.</l>
<l n="950">Dat dede hem de grote vloet.</l>
<l>Dus quam hi op den stoel tote Aken</l>
<l>Ende liet hem daer gheweldich maken</l>
<l>Coninc vanden Roomschen rike.</l>
<l>Alle de heren ghemeenlike</l>
<l n="955">De vanden rike hilden leen,</l>
<l>Ontfinghent van hem groot ende cleen.</l>
<l>Van desen willic laten staen</l>
<l>Ende wille de redene anevaen</l>
<l>Te segghen wat de coninc dede.</l>
<l n="960">Boden sende hi ende brieve mede</l>
<l>Ende beval, dat men niet en late,</l>
<l>Men voer te Waerde an den borchsate,</l>
<l>Ende segghet hem met staden zinne:</l>
<l>Dat hi mi over here kinne</l>
<l n="965"><pb n="1,176"/> Ende thuis opgheve: want hets mine.</l>
<l>Doe si dit seiden, verlorne pine</l>
<l>Waest, ende al omme niet.</l>
<l>Ende alse de coninc dat siet,</l>
<l>Dat bode noch brieve en dieden,</l>
<l n="970">Omboot hi saen sine lieden</l>
<l>Ute Hollant ende uut Zeelant,</l>
<l>Ende treckede vor Waerden te hant.</l>
<l>Met bliden ende met anderen werke</l>
<l>Laghen si vor Waerden so sterke,</l>
<l n="975">Dat daer niement mochte ontfaren</l>
<l>Van allen, de der binnen waren.</l>
<l>VI weken mijn dan een jaer</l>
<l>Laghen si vor Waerden daer,</l>
<l>Met arbeide harde groot.</l>
<l n="980">Doe moesten si dor de noot</l>
<l>Dat huus rumen ende opgheven</l>
<l>Den coninc, soudsi behouden tleven.</l>
<l>Van den huse swigh ic stille.</l>
<l>De coninc besette tsinen wille</l>
<l n="985">Dat huys, ende toech opwaert,</l>
<l>So hi eerst mochte metter vaert,</l>
<l>Ende dwanc de lande, clein ende groot.</l>
<l>Bi wilen vant hi wederstoot</l>
<l>Met groten wighe bi den weghe;</l>
<l n="990">Maer altoos so vacht hi seghen</l>
<l>Met sinen lieden in Overlant,</l>
<l>Sodat hem al ghinc in hant</l>
<l>Op de Muesele ende op den Rijn,</l>
<l>Daer hi hadde gheleden pijn.</l>
<l n="995">Ende doe hi wederkeren soude,</l>
<l>Doe quam hem bootscap also houde,</l>
<l><pb n="1,177"/> Dat van Vlaendren de gravinne</l>
<l>Margriete met enen hoghen sinne</l>
<l>Dede gadren maghe ende man</l>
<l n="1000">Ende woude Zeelant stoken an.</l>
<l>Haer quam te helpen menich grave;</l>
<l>Menich man van groten have,</l>
<l>Menich ridder, menich serjant,</l>
<l>Quamen daer in Vlaendrenlant,</l>
<l n="1005">De haer alle waren hout:</l>
<l>Want si gaf mildelike tsout,</l>
<l>Borghengioene ende Fransoise,</l>
<l>Beide Pikaerde ende Vermendoise,</l>
<l>Pottevine ende Henewiere,</l>
<l n="1010">Quamen alle met haer hiere,</l>
<l>Om Zeelant te conquereren.</l>
<l>Si ginc te rade metten heren,</l>
<l>Wat si haer rieden te bestane.</l>
<l>Ende als si hem aldus sprac ane,</l>
<l n="1015"><pb n="1,178"/> Rieden si haer dese dinc,</l>
<l>Dat si sende ten coninc</l>
<l>Ende dede hem vraghen, of hi woude</l>
<l>Doen, dat hi met rechte zoude,</l>
<l>Ende hi Zeelant van haer onfinghe.</l>
<l n="1020">Als dit quam voer den coninghe,</l>
<l>Sprac hi: Dit ne sceen gheen recht,</l>
<l>Dat ic soude wesen knecht</l>
<l>Mijns knechts: want si van mi</l>
<l>Souden houden goet, hoe dat si:</l>
<l n="1025">Van haer en sal ic niet ontfaen:</l>
<l>Si sal met rechte onderdaen</l>
<l>Mi wesen van sconen lande:</l>
<l>Wordic haer man, et waer scande,</l>
<l>Van goed datten rike toe hoert.</l>
<l n="1030">Ic hete coninc: nu doe voert</l>
<l>Dat haer wisen sal haer raet.</l>
<l>Als de gravinne dat verstaet,</l>
<l>Wort si gram ende dede ghebieden</l>
<l>Met haesten groot al haer lieden,</l>
<l n="1035">Dat si trecken te scepe waert.</l>
<l>Ende si dedent onghespaert,</l>
<l>Ende quam met enen groten here</l>
<l>Te Waterdunen an dat mere.</l>
<l>De coninc was ten selven stonden,</l>
<l n="1040">Also al ict hebbe ondervonden</l>
<l>Te rechter waerheit, in Brabant</l>
<l><pb n="1,179"/> Tote enen parlemente: want</l>
<l>Hi waers herde gherne of comen</l>
<l>Met eren ende tsinen vromen.</l>
<l n="1045">Die voer de vrouwe hilden tpleit,</l>
<l>Makedent so langhe ende so breit</l>
<l>Ende treckedent willens also langhe,</l>
<l>Misselic hoet in Zeelant ganghe,</l>
<l>Ende scriven dit der vrouwen rade,</l>
<l n="1050">Dat si haren wille dade:</l>
<l>Si souden [den] coninc houden daer</l>
<l>Met parlemente: want si vorwaer</l>
<l>Waenden: waer hire selve niet,</l>
<l>Dattie vrouwe sonder verdriet</l>
<l n="1055">Zeelant soude winnen wel.</l>
<l>Dit was een verraednesse fel.</l>
<l>Des conincx broeder jonghe Florens</l>
<l>Lach in den dunen haer ende ghens</l>
<l>met sinen vrienden, met sinen here,</l>
<l n="1060">Ende was altoos op de were.</l>
<l>Dat Hollansche ende dat Zeeusche diet</l>
<l>Ne wildene begheven niet.</l>
<l><pb n="1,180"/> Oec waren daer coene man</l>
<l>Van buten lants, die hem an</l>
<l n="1065">In staden stoet van alre dinc.</l>
<l>Dit was gheseit den coninc</l>
<l>Tote Antwarpen, daer hi lach,</l>
<l>Ende hem des wel sere ontsach</l>
<l>Dattie gravinne lach op tmere</l>
<l n="1070">Met enen onghetelden here,</l>
<l>Als te scepene altehant,</l>
<l>Ende over te vaerne in Zeelant,</l>
<l>Daer si omme dede pine.</l>
<l>De coninc voer al stillekine</l>
<l n="1075">Thuuswaert, al dat hi mochte.</l>
<l>Nu hoert wat de vrouwe dochte.</l>
<l>Sy haeste seer, als ic hoer lien;</l>
<l>Haren zone, haren Ghyen,</l>
<l>Hiet si there leiden ende seide:</l>
<l n="1080">Vaert zone in de Goeds gheleide</l>
<l>Ende wint ons Zeelant ende laets niet.</l>
<l>Hi sprac: Vrouwe, wats ghesciet,</l>
<l>Ic wint of ic bliver doot.</l>
<l>Nu blijft ghesont. Ende in den boot</l>
<l n="1085"><pb n="1,181"/> Stiep hi metteen ende voer te scepe.</l>
<l>Met enen sconen gheselscepe</l>
<l>Voer hi bi Westcappel an.</l>
<l>Daer ontscepedi menich man,</l>
<l>Die wel waenden zonder were</l>
<l n="1090">Dat lant winnen. Ende dat here</l>
<l>Van Hollant ende van Zeelant mede</l>
<l>Stont ghescaert tot ere stede</l>
<l>Inden dunen ghereet ten spronghe.</l>
<l>Sconinx broeder Florens de jonghe</l>
<l n="1095">Wort ridder op den selven dach,</l>
<l>Doe hi de viande voer hem sach,</l>
<l>Ende ghinc hem tjeghen met stouten moede.</l>
<l>De Vlaminghe, de des sonder hoede</l>
<l>Waren, sijn op tlant ghetrect,</l>
<l n="1100">Als diere niet op hadde ghemect</l>
<l>Datter enighe liede waren.</l>
<l>Als si saghen ghene scaren,</l>
<l>Worden si ontdaen ende vervaert,</l>
<l>Ende weken weder te scepe waert,</l>
<l n="1105">Ende begonsten sere te vliene.</l>
<l><pb n="1,182"/> Nu staet den Hollanders een deel siene,</l>
<l>Alse de voorttrecken met ghenende,</l>
<l>Daer dandre vloen met groter scende.</l>
<l>Die grave van Giessen helt nochtan</l>
<l n="1110">Ende bi hem oec menich man,</l>
<l>Wel opgheseten met scoonre scare,</l>
<l>Ende hem was ghebrocht niemare,</l>
<l>Dattie coninc quame van achter</l>
<l>Met groten here: het dochten lachter,</l>
<l n="1115">Souder enich hem ontgaen.</l>
<l>Die grave van Giesen gaf hem ghevaen,</l>
<l>Onghesleghen ende onghewont,</l>
<l>Ende in den wapenen al ghesont.</l>
<l>Oec bleef heer Ghye ghevaen.</l>
<l n="1120">Maer ic hebt also verstaen,</l>
<l><pb n="1,183"/> Dat hi ontfinc ene wonde</l>
<l>In den voet, daer hi ghesonde</l>
<l>Noit daerna aen ghewan.</l>
<l>Wat waendi, hoe menich man</l>
<l n="1125">Aldaer bleef ten selven male?</l>
<l>Daer blever doot bi ghetale,</l>
<l>Onder versleghen ende verdronken</l>
<l>Ende in de zoute zee versonken,</l>
<l>Meer dan vijftich dusent man.</l>
<l n="1130">Hoe mochte men gheweten dan,</l>
<l>Hoe menich daer ghevanghen bleef?</l>
<l>Ic hoerde segghen, dat mense dreef</l>
<l>Thuys met hopen, oft scape waren.</l>
<l>Daer mochte men menich moederbaren</l>
<l n="1135">Naect sien lopen achter velde:</l>
<l>Hi ne levet niet de se ghetelde.</l>
<l>De coninc selve quam met desen,</l>
<l>Die in Brabant hadde ghewesen,</l>
<l>Tote Ernemude, met haeste groot,</l>
<l n="1140">Ende sloech sijn paert uten boot.</l>
<l>Ende als hi op den lande quam,</l>
<l><pb n="1,184"/> Daer verhoerde hi ende vernam,</l>
<l>Datte Vlaminghe verwonnen waren.</l>
<l>Hi sachse lopen bi groten scaren</l>
<l n="1145">Naect ende tebarenteert sere.</l>
<l>Des danct hi Gode, onsen Here.</l>
<l>Ende als si sijns worden gheware,</l>
<l>De daer liepen haerentare</l>
<l>Naect, dat de coninc was,</l>
<l n="1150">Worden si te rade das,</l>
<l>Dat si de hant boden om ghenade.</l>
<l>De coninc wort dies te rade</l>
<l>Dor Gode ende om ontfarmichede,</l>
<l>dat hi hem ghenade dede,</l>
<l n="1155">Ende deedse comen met groter roten</l>
<l>Ende overvoeren doe met boten,</l>
<l>Also naket als si waren.</l>
<l>Dus mosten de Vlaemsche scaren</l>
<l>Tonderbliven in Walchrenlant.</l>
<l n="1160"><pb n="1,185"/> De coninc dede altehant</l>
<l>De ghevanghene in sijn behout,</l>
<l>Des menich was jonc ende out.</l>
<l>Des de coninc was wel vro.</l>
<l>Dit gheviel recht also</l>
<l n="1165">Als men screef ons Heren jaer</l>
<l>Dusent twe hondert overwaer</l>
<l>Vijftich ende dri oec mede,</l>
<l>Bi Westcappel teenre stede.</l>
<l>Recht op sinte Martijns daghe</l>
<l n="1170">Gheviel den Vlaminghen dese plaghe,</l>
<l>In den zomer als hi ghelach,</l>
<l>Ende was op enen vridach.</l>
<l>Wat holpe dat icker vele of seide?</l>
<l>Dit ghesciede bi beleide</l>
<l n="1175">Van luden, de men doe hiet</l>
<l>Verraders: des en twivelt niet,</l>
<l>Dat noyt Vlaminc was so coene</l>
<l>Diet hadde dorren bestaen te doene</l>
<l>Sonder helpe vanden lande.</l>
<l n="1180"><pb n="1,186"/> Al doghede Vlaendren scande</l>
<l>Dan was sonder redene niet:</l>
<l>Want also alst is ghsciet</l>
<l>Dat een man des verdient</l>
<l>Dat een here nes niet sijn vrient</l>
<l n="1185">Ende wort ballinc uuten lande,</l>
<l>Hem ne roeket hoe groot scande</l>
<l>Dat ander liede daer om ontfinghen,</l>
<l>Updat hi met sinen dinghen</l>
<l>Sinen wille mach bedriven.</l>
<l n="1190">Sy moghen slachten den kaytiven,</l>
<l>De hem dus verdullen laten</l>
<l>Den ghenen, de bi haerre onmaten</l>
<l>Hem setten teghen haren here.</l>
<l>Des ghelovic nummermere.</l>
<l n="1195">Mochten si haren wille bejaghen,</l>
<l>Hem ne rochte in wat plaghen</l>
<l>Si de ghene mochten bringhen,</l>
<l>Bi wien si daden hare dinghen:</l>
<l>Dat waer hem al gader goet.</l>
<l n="1200"><pb n="1,187"/> Daeromme setten si haren moet,</l>
<l>Hoe si de heren verwerven moghen:</l>
<l>Anders soude haer dinc niet doghen.</l>
<l>Dit siet men ghescien alle daghe,</l>
<l>Dat menich hierna leghet laghe,</l>
<l n="1205">Ende met allen [doene] daerna staet,</l>
<l>Hoe hi te hove mach worden raet</l>
<l>Ende hi sine zaken moghe bedriven.</l>
<l>So moet torloghe sheren bliven.</l>
<l>Dat hi te voren neit vermochte,</l>
<l n="1210">Dus volbringhet hi sijn ghedochte.</l>
<l>Ende dit gheviel den Vlaemschen heren.</l>
<l>Nu willic an den coninc keren.</l>
<l>Nu sijn de stucken aldus comen</l>
<l>In Zeelant. Dit heeft vernomen</l>
<l n="1215">Van Vlaendren de gravinne,</l>
<l>Die des rouwe in haren sinne</l>
<l>Hadde ende dreef jamer groot.</l>
<l><pb n="1,188"/> Haer dochte, si waer liever doot,</l>
<l>Dan si langher behelde tlijf.</l>
<l n="1220">Nu hoert wat pensde dat goede wijf:</l>
<l>Haer outste zone entie eerste,</l>
<l>Die met rechte was de geheerste,</l>
<l>Van Avenes mijn heer Jan,</l>
<l>De hadde hem ghenomen an</l>
<l n="1225">Vrou Aleiden van Hollant,</l>
<l>Daer hi altoos trouwe an vant,</l>
<l>Te wive, met bliscepen ende eren</l>
<l>Tote Aken voer de grote heren,</l>
<l>Daer de coninc crone ontfinc,</l>
<l n="1230">Vrou Aleyden broeder. Om de dinc</l>
<l>Woudene de moeder onterven</l>
<l>Ende goedeloes laten sterven:</l>
<l>Want si ne conste ghepensen treken,</l>
<l>Hoe si haer best mocht wreken</l>
<l n="1235">Over tgheslachte van Hollant.</l>
<l>Ende si ontboot altehant</l>
<l><pb n="1,189"/> Van Anjauwen den edelen grave,</l>
<l>Of hi goet woude ende have</l>
<l>Hebben over sijn verlies:</l>
<l n="1240">Dat hi hem bedochte dies:</l>
<l>Si wilde hem Henegouwen opgheven,</l>
<l>Dat de van Hollant niet en bleven</l>
<l>In haren lande gheervet iet.</l>
<l>Die grave Karel, de dat siet,</l>
<l n="1245">Quam in henegouwen te hant,</l>
<l>Ende ontfinc al dat lant</l>
<l>Dat hem de vrouwe van Vlaendren gaf,</l>
<l>Ende onderwant hem daeraf,</l>
<l>Recht also of hi here ware,</l>
<l n="1250">Ende seide oec al openbare,</l>
<l>Dat de gheboorte van Hollant</l>
<l>Nemmermeer ne soude in hant</l>
<l>Hebben tgoet van Henegouwen.</l>
<l>Nu hoert van deser goeder vrouwen,</l>
<l n="1255">Die om niet onterven woude</l>
<l>Haren zoen, de wesen soude</l>
<l>Met rechten haer outste erfname.</l>
<l>Si ne hadde die neghene scame,</l>
<l>Dat si den ghenen tlant opgaf,</l>
<l n="1260"><pb n="1,190"/> Diere niet met rechte helt af</l>
<l>Ende dient niet mochte comen an.</l>
<l>Doe claghede dit mijn here Jan</l>
<l>Vrou Aleiden, sinen wive,</l>
<l>Die hi ghelyc sijns selves live</l>
<l n="1265">Minnede, ende toghede haer mede,</l>
<l>Dat hi ghedoghede dese onsede</l>
<l>Dor haren wille ende haers broeders,</l>
<l>Haers vader kint ende haerre moeder,</l>
<l>Ende dat hi ontervet bleve</l>
<l n="1270">Alle de daghe, die hi leve,</l>
<l>Het ne ware, oft wesen zoude,</l>
<l>Of hem de coninc Willem woude</l>
<l>Te helpe comen met herecracht,</l>
<l>Ende te Valenchine op de gracht</l>
<l n="1275">Woude logieren met sinen here.</l>
<l>Hi hopede dan met cleenre were</l>
<l><pb n="1,191"/> Wel te comene te sinen erve.</l>
<l>Hi sende doe om dese bederve</l>
<l>Sijn vrouwe, sijn wijf, om dese dinc,</l>
<l n="1280">Die hem dit claghede, den coninc.</l>
<l>Die coninc, de wort des te rade</l>
<l>Dat hi screef met liever lade</l>
<l>An heren Kaerle, den riken grave,</l>
<l>Dat hi der dinc wilde staen ave,</l>
<l n="1285">Ende oec niet onderwinden das,</l>
<l>Dat met rechte niet sijn en was:</l>
<l>Hi wouts hem danken al sijn leven.</l>
<l>Heer Kaerl, dies niet begheven</l>
<l>Woude, hi screef hem weder so:</l>
<l n="1290">Hi ne deded door hem niet een stro;</l>
<l>Hi ne begheerde els ghene saken,</l>
<l>Dan hi de tijt mochte gheraken,</l>
<l>Dat hine op een velt berede,</l>
<l>Op sulke plaetse, op sulke stede,</l>
<l n="1295">Dat hine opt herde mochte beriden;</l>
<l><pb n="1,192"/> Hi soude also op hem striden,</l>
<l>Ende hem worden doen in scine</l>
<l>Of hine minnede entie sine.</l>
<l>Oec vermat hi hem ene dinc:</l>
<l n="1300">Mochti wel den waterconinc</l>
<l>Uten watre opt lant ghecrighen,</l>
<l>Hi soudene saden so met wighen</l>
<l>Ende sinen toren an hem wreken,</l>
<l>Men souder ewelike of spreken.</l>
<l n="1305">Dit screef hi weder an den coninc</l>
<l>Ende onderwant hem zulke dinc,</l>
<l>Dat hem de steden ghinghen in hant,</l>
<l>Ende trecte vor Adinghen te hant.</l>
<l>Den coninc quam hierof de mare,</l>
<l n="1310">De weder screef al openbare</l>
<l>An Kaerl, den grave, in desen doene:</l>
<l>Waer hi goet man ende koene,</l>
<l>Dat hi quam tAssche op der heide</l>
<l><pb n="1,193"/> Ende hi aldaer sijns ontbeide,</l>
<l n="1315">Eist dat hire comen mach.</l>
<l>De coninc besciet hem enen dach,</l>
<l>Dat hiere soude wesen dan,</l>
<l>Ende met hem menich hoghe man,</l>
<l>Ende soude daer sijns ontbeiden:</l>
<l n="1320">Want tote Assche op der heiden</l>
<l>Es een herde scoen plein.</l>
<l>heer grave, in ben niet so vilein,</l>
<l>In dar wel uten watre comen,</l>
<l>Tgaet mi te scaden of te vromen,</l>
<l n="1325">Opdat ghi beidet enen dach:</l>
<l>Winne daer de winnen mach.</l>
<l>So we behout dat velt aldaer,</l>
<l><pb n="1,194"/> Hi mach wel segghen overwaer,</l>
<l>Dat hijt met stride ghewonnen heeft:</l>
<l n="1330">Hets recht dat men hem dan gheeft</l>
<l>Den prijs al de werelt doer.</l>
<l>Welc onser, de dan comet voer,</l>
<l>Beide des anders enen dach.</l>
<l>Alse de grave hoort ghewach,</l>
<l n="1335">Dat hem de coninc heeft ghescreven,</l>
<l>Omboot hi mannen ende neven</l>
<l>Ende den coninc Lodewike,</l>
<l>Sinen broeder van Vrancrike,</l>
<l>Ende bat hem sere op ghenaden,</l>
<l n="1340">Dat hi hem soude staen in staden</l>
<l>Met volke ende met goede mede.</l>
<l>De heilighe Lodewich screef ter stede</l>
<l>Sinen broeder dese woort:</l>
<l>Niet so ne heb ic ghehoert</l>
<l n="1345">Dat Willam, de jonghe man,</l>
<l>Coninc van Rome, je ghewan</l>
<l>Wille te doen jeghens mi;</l>
<l>Ende en wil niet, hoe dat si,</l>
<l>Jeghens hem doen enighe sake,</l>
<l n="1350">Des hi mach worden tonghemake,</l>
<l><pb n="1,195"/> Also langhe als hi blivet</l>
<l>In sinen lande ende niet verdrivet</l>
<l>Mine liede uten minen lande:</l>
<l>Het waer lachter ende scande</l>
<l n="1355">Soude ic sijn lant berechten:</l>
<l>Jeghens hem willic niet vechten</l>
<l>Doer eens wives overmoet:</l>
<l>Doet anders dat u dinket goet.</l>
<l>Kaerle, de grave, hevet dit ghehort,</l>
<l n="1360">Ende zeghet der gravinnen voort.</l>
<l>Si antworde dus ter zake:</l>
<l>Here en weest niet tonghemake</l>
<l>Ende ne hebt enghenen vaer:</l>
<l>Ghi soud hier legghen .vii. jaer,</l>
<l n="1365">Eer hi uten lande quame,</l>
<l>De coning om enighe vrame,</l>
<l>Mids onder sine viande:</l>
<l>Hi souds noch bringhen bloedighe hande,</l>
<l>Die onse maghe hebben verslaghen.</l>
<l n="1370">des ne derf niemant vraghen.</l>
<l><pb n="1,196"/> So koene wort hi nemmermeer:</l>
<l>Weest te ghemake, lieve here,</l>
<l>Ghi sult trecken op dat velt</l>
<l>Ende daer slaen u getelt</l>
<l n="1375">Ende ligghen daer twee daghe of drie,</l>
<l>Ic segge u waer, gheloves mie,</l>
<l>Dat hi nummermeer wort so coene,</l>
<l>Also groot dwaesheit te doene.</l>
<l>Ghi blivet van Henegouwen grave</l>
<l n="1380"><pb n="1,197"/> Ende mijn soen sals bliven ave:</l>
<l>Hi ne darfer toe hopen nemmermere.</l>
<l>Laet u ghenoeghen, lieve here,</l>
<l>Ende scrijft hem weder uwen wille</l>
<l>Ende blijft hiet ligghene al stille,</l>
<l n="1385">Ghi sullets hebben u ghevoech.</l>
<l>De grave Kaerl op haer loech.</l>
<l>Hi dede voert, dat si hem riet,</l>
<l>Oec en wildi laten niet</l>
<l>Hi ne ontboot den coninc dan,</l>
<l n="1390">Dat hi selve ende sine man</l>
<l>Recht tote Assche op der heiden</l>
<l>Sijns dre daghe wilde verbeiden:</l>
<l>Quame, of hi so coene ware.</l>
<l>Als den coninc quam de mare,</l>
<l n="1395">Wart hi utermaten blide,</l>
<l><pb n="1,198"/> Ende sende ut in elker zide</l>
<l>Bede an mannen ende an maghen,</l>
<l>Ende dede dit hem allen claghen,</l>
<l>Hoe sere dat hi was versproken.</l>
<l n="1400">Hi ne woude niet ten waer ghewroken,</l>
<l>Ende bat hem allen, dat hi mochte,</l>
<l>Dat elc om sijn ere dochte,</l>
<l>Ende hem nu in staden stonde,</l>
<l>Ende wie dat hi ghetrouwe vonde,</l>
<l n="1405">Hi souts hem lonen mildelike</l>
<l>Ende de arme maken rike,</l>
<l>Ende den riken ende den heren</l>
<l>Soude hijs danken met groten eren.</l>
<l>Wat holpe hier vele of gheseghet?</l>
<l n="1410">Hi dede also als men noch pleget</l>
<l>Ende gaderde sine liede te samen,</l>
<l>Die ute meneghen lande quamen,</l>
<l>Ende trac ute met sconen here</l>
<l>Doer Brabant, al sonder were,</l>
<l n="1415">Ende quam met sijns selves gheleide</l>
<l>Al tote Assche op der heide,</l>
<l>Op den voerghenoemden dach.</l>
<l><pb n="1,199"/> Als heer Kaerle dat ghesach</l>
<l>Ende vernam, dat de coninc</l>
<l n="1420">Wilde voldoen al de dinc,</l>
<l>Die hi hem hadde vermeten,</l>
<l>Hi de Adinghem hadde beseten,</l>
<l>Brac op ende vlo sierre veerde,</l>
<l>Bede te waghene ende te peerde,</l>
<l n="1425">Ende voer recht also voort</l>
<l>Tote Vlaenchine in die poort,</l>
<l>Ende dede hem daer besluten vaste</l>
<l>Jeghen de Hollansche gaste,</l>
<l>Die hi versproken hadde te voren.</l>
<l n="1430">Dit quam de coninc ter oren.</l>
<l>Doe brac hi op ende volghede mede</l>
<l>Ende voer doer Adinghe, de stede,</l>
<l>Dien seer wel ontfinghen,</l>
<l>Ende tjeghen hem blidelike ghinghen.</l>
<l n="1435">Hi woude voert ende deet an scine</l>
<l>Ende trac voer Valenchine,</l>
<l>Ende dede daer slaen an den velde</l>
<l>Sine pauwelioene ende ghetelde.</l>
<l><pb n="1,200"/> Kaerl, de daer binnen was,</l>
<l n="1440">Hi ne vermat hem doe niet das</l>
<l>Dat hine soude te velde zouken,</l>
<l>Als ic versta; hi ne wils niet roeken;</l>
<l>Maer hi trac ut an dander zide.</l>
<l>Dat hi ontquam, des was hi blide;</l>
<l n="1445">Ende hi voer weder van daer hi quam.</l>
<l>Als de gravinne dat vernam,</l>
<l>Wort si droeve ende seer ondaen,</l>
<l>Ende sende boden herde zaen</l>
<l>An den coninc van Hollant:</l>
<l n="1450">Si woude hem gaen in hant</l>
<l>Ende doen dat hi haer bevale.</l>
<l>De coninc, de bedocht hem wale,</l>
<l>Ontfinc de vrouwe aldaer.</l>
<l>Doe most si al openbaer</l>
<l n="1455">Haren zone gheven te hant</l>
<l>Van Henegouwen al dat lant,</l>
<l>Ende tlant van Aelst ende Vier Ambochte:</l>
<l>Want de coninc goet dat dochte,</l>
<l>Dede hijt beseghelen ende bescriven,</l>
<l n="1460">Al mocht hem namaels niet bliven.</l>
<l><pb n="1,201"/> Dus ghesciede daer de dinc,</l>
<l>Ende mijn here de coninc</l>
<l>Voer thus te lande daer na saen.</l>
<l>Dit was int jaer Goeds ghedaen</l>
<l n="1465">.Xii. hondert vijftich ende vier mede,</l>
<l>Dat voer Valenchine, de stede,</l>
<l>Coninc Willem dus was comen,</l>
<l>Sinen swagher te groten vromen</l>
<l>Ende sijnre suster kinder na.</l>
<l n="1470">Dus ghevielt, als ic versta.</l>
<l>Onghegoet waren si bleven,</l>
<l>Hadt de coninc niet bedreven.</l>
<l>Nochtan sijn somighe Henewiere,</l>
<l>Als si int lant comen hiere,</l>
<l n="1475">Segghen si: Hollant moet versinken.</l>
<l>De willen qualike dat bedinken,</l>
<l>Dat de van Hollant haren here</l>
<l>Brochten in so groter ere.</l>
<l>Binnen deen dat de coninc lach</l>
<l n="1480">Vor Valenchine op enen dach,</l>
<l>Quam hem bootscap openbare,</l>
<l>Dat hem een zone gheboren ware</l>
<l>Van siere vrouwen, sinen wive,</l>
<l>De oir soude zijn na sinen live.</l>
<l n="1485">De coninc verblide sere</l>
<l><pb n="1,202"/> Ende dankets Gode onsen Here.</l>
<l>De sticken worden doe beweven,</l>
<l>Als hier voren staet bescreven,</l>
<l>Ende quam thuis op enen dach</l>
<l n="1490">Aldaer sijn vrouwe van kinde lach.</l>
<l>Doe dede hi dopen sinen zone:</l>
<l>Florens was gheheten degone,</l>
<l>Daer men of mach horen tellen</l>
<l>Ende vertrecken ende voerspellen</l>
<l n="1495">Wonder ende jamer groot,</l>
<l>Dat ghesciede van siere doot,</l>
<l>Als ghi hierna sult verstaen.</l>
<l>De coninc Willam heeft ghedaen</l>
<l>Feeste, als hem selven dochte</l>
<l n="1500">Dat hi met eren doen mochte,</l>
<l>Ende bleef ene wile in rusten daer,</l>
<l>In weet, hoe langhe niet vorwaer,</l>
<l>Ende ick en can niet al gheraken</l>
<l>Te vertreckene zine zaken.</l>
<l n="1505"><pb n="1,203"/> Tenen tiden ghinc hi te rade,</l>
<l>Wat hi best vortane dade.</l>
<l>Men riet hem al sonder sparen</l>
<l>Dat hi opwaert soude varen</l>
<l>Ende dwinghen an hem wel dat rike</l>
<l n="1510">Ende besittent moghendelike:</l>
<l>So mocht hi dan ontfaen te lone</l>
<l>Van Romen de keyserlike crone:</l>
<l>Dat waer hem eerlike harde sere.</l>
<l>Doe pensede selve de grote here:</l>
<l n="1515">Soudic varen in vreemden landen</l>
<l>Ende dwinghen tote minen handen</l>
<l>De lieden, ende mijns selfs lant</l>
<l>Soude bliven buten miere hant.</l>
<l>Die dat doet, hi moete riesen,</l>
<l n="1520">Sprac hi, want hier sijn de Vriesen,</l>
<l>De woenen in dit westerende</l>
<l>Ende mi toebehoren: et ware scende,</l>
<l>Liet ic de al openbare,</l>
<l><pb n="1,204"/> Ende voer hier ende voer daer</l>
<l n="1525">Ander liede te doen tonder</l>
<l>Ende laten de mine al besonder</l>
<l>Onbedwonghen ende sonder danc.</l>
<l>Hi wort te rade eer iet lanc,</l>
<l>Dat hi de Vriesen in alre wise</l>
<l n="1530">Soeken wilde op den yse.</l>
<l>Het gheviel als hi ghedochte.</l>
<l>Ten eersten als men riden mochte</l>
<l>Over ys ende over al,</l>
<l>Gheboot hi ende beval</l>
<l n="1535">Dat men ghebode herevaert.</l>
<l>Men deet, ende hi trac derwaert</l>
<l>In den winter op enen dach</l>
<l>Na kersavende, als hi lach,</l>
<l>In enen vorst, alst God woude</l>
<l n="1540">Ende het ummer wesen zoude.</l>
<l>De coninc voer tote Alcmaere</l>
<l>Ende te Vronen oec daernare,</l>
<l><pb n="1,205"/> Ende al op den groten yse.</l>
<l>De coninc stout ende hoech van prise</l>
<l n="1545">Voer voeren stout ende onvervaert,</l>
<l>Daer hi der Vriesen gheware waert;</l>
<l>Daer hise dicst sach met hopen,</l>
<l>Liet hi henen tot hem lopen,</l>
<l>Of hi hadde ghesyn opt velt;</l>
<l n="1550">Daer de Vriesen onghetelt</l>
<l>Stonden ghescaert na haere wise.</l>
<l>de coninc waende op den yse</l>
<l>Vast ende zeeker hebben ghereden,</l>
<l>Als hi sinen lieden was leden,</l>
<l n="1555">Volghede hem niement, alst wel sceen:</l>
<l>daer si seder omme dreven ween.</l>
<l>Alse dus reet de here van prise,</l>
<l>So brac dat orse door den yse,</l>
<l>Dat jamer was te ziene an,</l>
<l n="1560">Dat aldus de edel man</l>
<l>Tonghemake was vanden live.</l>
<l>Doe quamen de Vriessche kaitive,</l>
<l>De den coninc waren ghevee,</l>
<l>Twe of dre of lettel mee,</l>
<l n="1565">Ende sloeghene doot al onbekent.</l>
<l>Dander quamen ommetrent</l>
<l><pb n="1,206"/> Ende saghen sine wapene an.</l>
<l>Doe seiden si: Dits een man,</l>
<l>Die wel vorbaer mach wesen.</l>
<l n="1570">Doe quam daer een man met desen,</l>
<l>Diene kende ende seide saen:</l>
<l>Wapene! Wat hebdi ghedaen?</l>
<l>Ghi hebt den coninc selve doot.</l>
<l>Doe dreven si alle rouwe groot:</l>
<l n="1575">Het moste bliven, het was ghedaen.</l>
<l>Doe namen si den coninc saen</l>
<l>Ende groevene daert hem goet dochte,</l>
<l>So si alre heimelicst mochten.</l>
<l>In can gheweten noch gheraden,</l>
<l n="1580">Bi wat zaken dat sijt daden;</l>
<l>Maer si groevene onder de moude</l>
<l><pb n="1,207"/> In een huis tHoechoutwoude.</l>
<l>Si viere wistent ende niet mere,</l>
<l>Waer begraven was de here.</l>
<l n="1585">meer dan .xxvii. jaer</l>
<l>Lach de coninc begraven daer,</l>
<l>Eerne zijns zelves zone wrac,</l>
<l>Daer hi omme onghemac</l>
<l>Doghede, eer hine vant aldaer.</l>
<l n="1590">Men screef doe ons Heren jaer</l>
<l>.Xii. hondert ande .lv. al bloot,</l>
<l>Doe de coninc daer bleef doot.</l>
<l>Willem, de dus sijn lijf verloos,</l>
<l>Was .xx. jaer out doe men coos,</l>
<l n="1595">Ende .xv. jaer, mach men lesen,</l>
<l>Hadde hi grave in Hollant ghewesen,</l>
<l>Ende bleef doot al zonder zaghe</l>
<l>Op sente Agnieten achtende daghe.</l>
</div>
<div type="chapter"><head type="chapter"><pb n="1,208"/> BOEK IV</head>
<l>Nu latic staen van hem de woort</l>
<l>Ende zegghe van sinen sone vort</l>
<l>Ende van Florense sinen oem,</l>
<l>Den jonghen ridder, die sijns nam goem</l>
<l n="5">Die onderstont, als men bekande,</l>
<l>Die voghedie van den lande:</l>
<l>Want hi met rechte mombaer was.</l>
<l>Ic der mi wel vermeten das,</l>
<l>Dat hi maecte de Zeusche core,</l>
<l n="10">Daer men mede al dorentore</l>
<l>Berecht heeft al Zeelant.</l>
<l>An al dien goede slouch hi de hant,</l>
<l>Ende dede ende liet wat hi woude,</l>
<l>Als een lantshere doen zoude.</l>
<l n="15"><pb n="1,209"/> Hi maect pais, als ict versta,</l>
<l>Op ene corte tijt darna</l>
<l>Met heren Ghye van Vlaendrenlant,</l>
<l>Ende zekerde metter hant</l>
<l>Sire dochter, omdat hi woude</l>
<l n="20">Dat hise te wive hebben soude.</l>
<l>Maer ic ne weet hoe dat quam</l>
<l>Datse de hertoghe zider nam,</l>
<l>Doese Florens liet gaen.</l>
<l>Die grave van Vlaendren liet bestaen</l>
<l n="25">Dat recht van Zeelant voert,</l>
<l>Als men dicken heeft ghehoort;</l>
<l>Al hebben sijt weder aneghesproken,</l>
<l>Dat is somwile op hem ghewroken.</l>
<l>Dese Florens, de goedertieren,</l>
<l n="30">Voer tallen saisoene tornieren.</l>
<l>In enen tornoy gheviel hem so,</l>
<l><pb n="1,210"/> Dat hi ente sine worden onvro,</l>
<l>Ende hi de porse hadde so groot,</l>
<l>Dat hi ghequets was toter doot.</l>
<l n="35">TAntwarpen most hi bliven doe;</l>
<l>So grote siecheit quam hem toe,</l>
<l>Dat hi op de zevende kalende</l>
<l>Van aprille dede zinen ende,</l>
<l>Tote Andwarpen in de poort;</l>
<l n="40">Als men dicke heeft ghehoort,</l>
<l>Dat hi ghelevet hadde met eren.</l>
<l>Hi versciet int jaer ons Heren</l>
<l>.Xii. hondert vijftich ende achte.</l>
<l>Dese Florens van hoghen gheslachte</l>
<l n="45">Leghet in Middelborch begraven,</l>
<l>Die zijn zuster met groter haven</l>
<l>Ende met eren ter eerden dede:</l>
<l>Van Henegouwen was si graefnede,</l>
<l>Sijns vader kint ende siere moeder.</l>
<l n="50">Doe si haren lieven broeder</l>
<l>Hadde begraven, nam se in hant</l>
<l>Haren neve ende al sijn lant:</l>
<l>Want si de naeste was gheboren,</l>
<l>Ende berecht, als wijt horen,</l>
<l n="55">Tgraefscap ende dat jonghe kynt,</l>
<l>Daer wonder of ghesciede sint.</l>
<l>Cume haddi der jaren viere,</l>
<l>Doe Florens de goedertiere,</l>
<l>Sijn oem, sinen gheest opgaf,</l>
<l n="60"><pb n="1,211"/> Daer men dogheden vele seit af.</l>
<l>Die moye nam tkint in hande,</l>
<l>Ende onderwant haer vanden lande</l>
<l>Ende proefde daerom ende dochte</l>
<l>Hoe si tlant berechten mochte,</l>
<l n="65">Ende dede tkint wel achterwaren,</l>
<l>Tote het quam te zulken jaren,</l>
<l>Dat hi hem selven began verstaen.</l>
<l>Doe dede sine ter scolen gaen,</l>
<l>Walsch ende Dietsch leren wel.</l>
<l n="70">Daerna in corter tijt ghevel,</l>
<l>Dat den heren vanden lande</l>
<l>Onder [hem] dochten wesen scande,</l>
<l>Datse een wijf soude dwinghen,</l>
<l>Ende verhoverden doe de dinghen,</l>
<l n="75">Dat si te hove lettel waren,</l>
<l>Ende treckeden te hope met groten scaren</l>
<l><pb n="1,212"/> Ende streden daeromme onderlinghe,</l>
<l>Ende makeden menich groot ghedinghe,</l>
<l>Als ghi wel merken moghet:</l>
<l n="80">Haerlijc woude wesen voghet</l>
<l>Van den kinde ende tlant berechten,</l>
<l>Dat siere omme moesten vechten.</l>
<l>Die toten andren doe droech vede</l>
<l>Ende te hem hadde enighe lede,</l>
<l n="85">De metten grave ende metter vrouwen</l>
<l>Best was van Henegouwen,</l>
<l>Die claghede dan om dandre zake,</l>
<l>Des hi hebben wilde wrake</l>
<l>Van sinen viande bi den here.</l>
<l n="90">Dats te lachterne alte zere,</l>
<l>Dat die ghene, de is te hove,</l>
<l>Machtich ende van groten love,</l>
<l>Sine veete wille wreken</l>
<l>Metten here bi eneghen treken.</l>
<l n="95">Die vrouwe, de was goedertieren</l>
<l>Ende wiste niet bi wat manieren</l>
<l>Dat de zaken waren comen:</l>
<l>Si waende dat ware om sneven vromen</l>
<l><pb n="1,213"/> Dat si de sticken brochten voort,</l>
<l n="100">Als men hier nu heeft ghehoort,</l>
<l>Ende hiet hem doen dat best ware.</l>
<l>Dandre worden des gheware</l>
<l>Ende sochten hier jeghens raet</l>
<l>Ende togheden hierof haren staet</l>
<l n="105">Den grave, der vrouwen moyen sone,</l>
<l>Van Ghelre. Als hi verstont tgone,</l>
<l>Nam hi raet, wat hi doen mochte</l>
<l>Ende sinen rade doe best bochte.</l>
<l>De worden doe des te rade,</l>
<l n="110">Dat hi deran dat beste dade,</l>
<l>Dat hi des lants hem onderwonde.</l>
<l>Hi voer op ter selver stonde</l>
<l>In Zuuthollant Tordrecht binnen,</l>
<l>Ende liet aldaer doe bekinnen,</l>
<l n="115">Dat hi tfolc berechten woude.</l>
<l>Tfolc sloech an hem also houde.</l>
<l>De vrouwe was in Zelant bleven</l>
<l>Ende nam daer grote hoede haers neven.</l>
<l>De grave van Gelre slouch de hant</l>
<l n="120"><pb n="1,214"/> An al den goede, dat hi vant.</l>
<l>Des was hi meester ende voghet.</l>
<l>Florens de grave, de jonghe joghet,</l>
<l>Most ghedoghen wats ghesciede:</l>
<l>Want hine mochte sine liede</l>
<l n="125">Niet bedwinghen noch berechten,</l>
<l>Sine mosten onderlanghe vechten</l>
<l>Dicke wile te menigher stont,</l>
<l>Alst den lande wel was cont.</l>
<l>Sider gheviel tot enen male,</l>
<l n="130">Datte grave te Remaerswale</l>
<l>Gaderde volc tsinen besten.</l>
<l>Der vrouwen partie quam van westen,</l>
<l>De den grave waren ghevee,</l>
<l>Ende vergaderden op Vornoudsee,</l>
<l n="135">Ende vochten aldaer enen wijch</l>
<l>Dat dede al der heren prijch,</l>
<l>Die si onderlinghe droughen,</l>
<l>So dat si aldaer versloeghen</l>
<l>Vele lieden an beiden siden.</l>
<l n="140">Maer het gheviel also ten tiden,</l>
<l>Dat de grave van Ghelre doe</l>
<l>Verwan. Dus eist comen toe,</l>
<l>Dat hi des lants bleef doe voghet.</l>
<l>Ende Florens, de jonghe joghet,</l>
<l n="145"><pb n="1,215"/> Nam van Vlaendren sgraven dochter.</l>
<l>Dus was daer die pays te zochter</l>
<l>Jeghen den grave van Vlaendrenlant.</l>
<l>Die grave van Ghelre slouch de hant</l>
<l>An der vrouwen medegave,</l>
<l n="150">Daer hi noyt rekeninghe dede ave.</l>
<l>Florens wan an sinen wive</l>
<l>Kinder, de lettel te live</l>
<l>Bleven tote haren daghen.</l>
<l>Ic sals hierna wel ghewaghen,</l>
<l n="155">Als men oec wel zal verstaen.</l>
<l>Nu eist voort also vergaen,</l>
<l>Dat Florens quam te sinen jaren;</l>
<l>Doe most heer Otto thuyswart varen,</l>
<l>De grave te sijn selves lande:</l>
<l n="160">Want Florens sloch sine hande</l>
<l>Selve an sijn eyghen goet.</l>
<l>Doe quam hem in sinen moet,</l>
<l>Dat hi bi siere moeyen rade</l>
<l>Altoos gherne dat beste dade.</l>
<l n="165">Florens, siere moeyen zone,</l>
<l>Beval hi Zeelant omdat de gone</l>
<l>Harde wel berechten zoude.</l>
<l><pb n="1,216"/> Hi vinct ane, als de boude,</l>
<l>Ende onderwant hem rechte doe</l>
<l n="170">Des gherechts, ende rieper toe</l>
<l>Heren Aelbrechte, here van Voren,</l>
<l>Ende liet hem sinen wille horen:</l>
<l>Want hi borchgrave van Zeelant</l>
<l>Was. Ende oec hadde hi in hant</l>
<l n="175">Andre heren van den lande:</l>
<l>Des ne had hi ghene scande</l>
<l>[Bi] so wien hi liet ende dede.</l>
<l>Hi voer voert in elke stede</l>
<l>Om in pais tlant te houden,</l>
<l n="180">Bede in Walchren ende in Scouden.</l>
<l>Zuutbevelant voer hi aldoor</l>
<l>Ende berechtet metter coor,</l>
<l>Also als si bescreven was.</l>
<l>Doe wort hi te rade das,</l>
<l n="185">Dat hi hem pijnde metten grave</l>
<l>De grote veete te doen ave,</l>
<l>De te Vornouds Ie ghesciede,</l>
<l>Ende ghiselder om vele liede,</l>
<l><pb n="1,217"/> Ende brochte de sticken al te goede.</l>
<l n="190">Doe quam Florens in sinen moede,</l>
<l>Dat hi woude wreken sinen vader,</l>
<l>Of avonturen tene gader</l>
<l>Dat hi van Gode hilt te lene.</l>
<l>Ende gaderde een heer niet clene,</l>
<l n="195">Beide tors ende te voet,</l>
<l>Als sinen rade dochte goet,</l>
<l>Ende quamer mede sonder sparen</l>
<l>Tote Alcmaere ghevaren,</l>
<l>Ende dede dammen ende diken,</l>
<l n="200">Ende wilde over tOutdorp striken</l>
<l>Ende dan jeghen den Vriesen vechten,</l>
<l>Ende hiet mannen ende knechten,</l>
<l>Dat si droeghen hoy ende stro.</l>
<l>Men dede dikers wachten doe</l>
<l n="205">Beide met scutten ende met speren.</l>
<l>Die Vresen, de dat wilden weren,</l>
<l>Quamen ghelopen in de vaert</l>
<l>Met haesten groot te damme waert,</l>
<l>Ende quamen ghelopen also voort,</l>
<l n="210">Dat gheruchte quam in de poort.</l>
<l>Doe ghinc hem wapenen al dat heer.</l>
<l><pb n="1,218"/> De voren mochte, trac eerst ter weer,</l>
<l>Beide tors ende te voete.</l>
<l>De Vriesen quamen hem te ghemoete,</l>
<l n="215">Ende sconfierden dat heer groot.</l>
<l>Si sloeghen menighen man doe doot.</l>
<l>Dat heer sette hem al ter vlucht.</l>
<l>Die Vresen volgheden sonder ducht</l>
<l>Van haren live tote Alcmaer toe,</l>
<l n="220">Ende voort tote bi Heilichloe.</l>
<l>Die Hollanders, de teerste vloghen,</l>
<l>Keerden weder in haer oghen,</l>
<l>Doe si hadden de herde gheest.</l>
<l>Daer sloech men der Vresen meest</l>
<l n="225">Wel VIII hondert ofte meer;</l>
<l>Daer wrac elkerlike sijn zeer.</l>
<l>Der Hollanders bleef V hondert.</l>
<l>Dus ghevielt wien soet wondert;</l>
<l>Der Vresen bleef de meerre hoop;</l>
<l n="230">De grave hads den quaetsten coop:</l>
<l>Dus ghevielt, als ic bediede,</l>
<l>Want hi verloos siere goede liede</l>
<l>Harde veel van sinen lande.</l>
<l>Hi moeste keren, al wast scande,</l>
<l n="235"><pb n="1,219"/> Weder thuys dan hi was comen.</l>
<l>Ghehaelt had hi lettel vromen.</l>
<l>Men dede de doden begraven doe,</l>
<l>Als menre mochte comen toe.</l>
<l>Dit gheviel al overwaer,</l>
<l n="240">Als men screef ons Heren jaer</l>
<l>.Xii. hondert .lxx. ende twe,</l>
<l>Sinte Philiberts daghe min no mee.</l>
<l>Menighe dinc ghesciede aldaer,</l>
<l>Die mi te telne waer te zwaer;</l>
<l n="245">Maer sommighe dinc mach men tellen,</l>
<l>De den grave Florens ghevellen,</l>
<l>Als van den meesten ende best bekent.</l>
<l>Hi voer voert al omtrent</l>
<l>Ende anereisde de Vriesen.</l>
<l n="250">Onder tiden most hi verliesen.</l>
<l>Op eenre stont so wort de here</l>
<l>Te rade doe, in enen kere,</l>
<l>Dat hi ridders name ontfinc.</l>
<l>Ten Bossche ghesciede de dinc</l>
<l n="255">Met bliscepen ende met eren.</l>
<l><pb n="1,220"/> Als men screef de jaer ons Heren</l>
<l>.Xii. hondert .lxx. ende zevene,</l>
<l>Ontfinc de here in jonghen levene</l>
<l>TSertoghenbossche ridders name,</l>
<l n="260">Na dertien daghe, als hem betame,</l>
<l>Tenen tornoie, daer de hertoghe</l>
<l>Jan was de prince hoghe:</l>
<l>Ja! hoech man was hi, weet men wale,</l>
<l>Bede in der daet ende in der tale;</l>
<l n="265">Daer toe hoefs ende milde,</l>
<l>Ende vele dede hi metten scilde</l>
<l>Ende metten wapen, dat daer toe hoort.</l>
<l>Verstaet wes hi plach voort:</l>
<l>Oersteker ende verrader</l>
<l n="270">Stac van hem, der eren vader,</l>
<l>Dese hertoghe, deen ic mene.</l>
<l>Ic wilde dus, deden al deghene</l>
<l>Heren, de nu hebben macht,</l>
<l>Dat si met al haerre cracht</l>
<l n="275">Verraders, smekers ende oerstekers,</l>
<l><pb n="1,221"/> Ruuners ende plumestrekers</l>
<l>Altoos saghen inden mont</l>
<l>Ende merkeden, op welke stont</l>
<l>Dat si meer om haer vrome spraken</l>
<l n="280">Of smeken om ander zaken,</l>
<l>Dan si doen om sheren ere,</l>
<l>Ende hi hem daerna nummermere</l>
<l>Gheloven wilde enighe dinc.</l>
<l>Hets menighe de hem sonderlinc</l>
<l n="285">Saken bewint alle weghe,</l>
<l>Plaghens die heren, de wel sweghe.</l>
<l>Maer neen, si niet: et staet also:</l>
<l>De te hove wil wesen vro,</l>
<l>Hi moet den heren connen toghen</l>
<l n="290">Ende oec dat bringhen voer den oghen,</l>
<l>Datte heren willen horen,</l>
<l>Al souder hem of comen toren.</l>
<l><pb n="1,224"/> Doe de grave hadde ontfaen</l>
<l>Ridders name, doe kerde hi zaen</l>
<l n="295">Tsinen lande, als hi eerst mochte,</l>
<l>Ende leider an al sijn ghedochte,</l>
<l>Hoe hi sijn lant mochte bedwinghen</l>
<l>Ende sine liede te paise bringhen.</l>
<l>Dit gheduerde ene stonde,</l>
<l n="300">Also als ic ghemerken conde,</l>
<l>So verdreef hi uten lande</l>
<l>Siere moyen ende dede haer scande</l>
<l>Ende haer kinder altemale.</l>
<l>De dat riet, en dede niet wale.</l>
<l n="305">Doe ghevielt, dat hi tornierde</l>
<l>Ende wapenspel hantierde</l>
<l><pb n="1,225"/> Ene wile, als hem dochte</l>
<l>Ende hi zeker wandelen mochte.</l>
<l>Daerna eist also ghesciet,</l>
<l n="310">Dat bisscop Jan en conde niet</l>
<l>Van Assouwen sijn lant bedwinghen,</l>
<l>Hi ne hebbe tote sinen dinghen</l>
<l>Grave Florence tenen gheselle:</l>
<l>Want haer Ghisebrecht van Amstelle</l>
<l n="315">Hadde beseten Vredelant.</l>
<l>Herman van Woerden hadde in de hant</l>
<l>Tghoede huys te Montforde.</l>
<l>Haerre gheen [ne] quam te worde,</l>
<l>Dat si den bisscop iet ontsaghen,</l>
<l n="320">De dat mannen ende maghen</l>
<l>Claghede ende bat oec mede</l>
<l>Overal in elke stede,</l>
<l>Sodat hi bat den edelen grave,</l>
<l>Dat hi hier toe helpe gave,</l>
<l n="325">Diet oec dede ende trac te hant</l>
<l>Met herecrachte voer Vredelant.</l>
<l>Doe hire een stic hadde gheleghen,</l>
<l>Dede hi alse heren pleghen:</l>
<l>Hi voer wech ende liet aldaer</l>
<l n="330"><pb n="1,226"/> Een deel liede, de dernaer</l>
<l>Vredelant belaghen doe.</l>
<l>De heer van Aemstelle zette toe</l>
<l>Ende gaderde wat hi gaderen mochte:</l>
<l>Thuys tontsettene was sijn ghedochte,</l>
<l n="335">Ende quam te Loenen op enen dach.</l>
<l>Doe sgraven volc dat versach,</l>
<l>Bespraken si hem ende berieden,</l>
<l>Dat een deel van haren lieden</l>
<l>Lieten ligghen voer deen casteel</l>
<l n="340">Ende voeren voert met volc een deel;</l>
<l>Dander hadden volcs so vele,</l>
<l>Dat onghelike sceen te sulken spele.</l>
<l>Doe si haer lieden hadden ghescaert,</l>
<l>Ghinghen si voert onvervaert,</l>
<l n="345">Die selve lieden, de der waren,</l>
<l>Ende doorvochten dandre scaren.</l>
<l>Daer wort heer Ghisebrecht ghevaen;</l>
<l>Dander worden also ondaen</l>
<l>Ende ghesconfiert altemale.</l>
<l n="350">Wat holpe hierof langhe tale?</l>
<l><pb n="1,227"/> Men brocht heer Ghisebrecht vort.</l>
<l>Als her Arnout dit verhort,</l>
<l>Sprac hi mitten broeder te hant</l>
<l>Ende gaf op Vredenlant,</l>
<l n="355">Behouden lijf ende lede.</l>
<l>Men ontfinghen daer ter stede</l>
<l>Ende voeretse in Zeelant doe.</l>
<l>De grave Florens zette toe</l>
<l>Ende belach te hant Montfort,</l>
<l n="360">Ende bleef ligghende rechtevort</l>
<l>Den zomer ende den winter dure,</l>
<l>Ende waerp hem in menegher ure</l>
<l>Meneghen swaren blidesteen,</l>
<l>Alst den ghenen wael sceen,</l>
<l n="365">De binnen der borch waren beseten.</l>
<l>Inttende most sijn, als ghi sult weten,</l>
<l>Dat si in hant moesten gaen.</l>
<l>Die grave ne woudse niet ontfaen,</l>
<l>Hine mochter mede sinen wille</l>
<l n="370">Doen, beide lude ende stille.</l>
<l>Het verghinc alst wesen zoude:</l>
<l>Hi deder mede aldat hi woude.</l>
<l><pb n="1,228"/> Dat huys dede hi doe besetten</l>
<l>Tsinen wille ende sonder letten.</l>
<l n="375">Herman bleef uten lande,</l>
<l>Dander ghevaen, al wast hem scande,</l>
<l>Menighen dach ende menighe wile.</l>
<l>Daerna ghevielt al sonder ghile,</l>
<l>Dat si versoenden teghen den grave</l>
<l n="380">Ende setten borghen van groter have,</l>
<l>Dat si nemmermeer so coene</l>
<l>Waren teghen de grave te doene,</l>
<l>Ende wie derteghen iet mesdede,</l>
<l>Verboorde lijf ende lede</l>
<l n="385">Ende al sijn goet ende leen.</l>
<l>Ende der borghen ware negheen</l>
<l>Hi soude verboren al sijn goet,</l>
<l>Waer dat haer enich misdoet,</l>
<l>Ende niet daerjeghens segghen souden.</l>
<l n="390">Dat seder qualike was ghehouden.</l>
<l>Nu sette de grave sijn ghedochte</l>
<l>Die Vriesen te dwinghen, of hi mochte;</l>
<l>Ende vergaderde al sijn heer,</l>
<l>Hollant, Zeelant, mit groter weer,</l>
<l n="395"><pb n="1,229"/> Ende voer in Vreeslant sonder misse</l>
<l>Ende logierde te Widenisse</l>
<l>Met menighen man coene ende stout,</l>
<l>Ende wan enen wijch te Scellinchoute,</l>
<l>Ende wort te rade, alst wesen zoude,</l>
<l n="400">Dat hi voer voert tHoechoutwoude,</l>
<l>Ende vacht daer op de selve tijt</l>
<l>Enen bitterliken strijt,</l>
<l>So dat de heren van Zeelant</l>
<l>Selve vochten metter hant,</l>
<l n="405">Dat mens hem groot ere sprac.</l>
<l>Oec weet ic wel, dats niet ghebrac</l>
<l>Dattie van Hollant vochten so,</l>
<l>Dats de grave was wel vro,</l>
<l>Ente Vriesen begonsten wiken.</l>
<l n="410">Daer mochte men sien banieren striken,</l>
<l>Deene prighe tjeghen dander.</l>
<l>Ic wane dat nie Alexander</l>
<l>Noch Priamus vochten so,</l>
<l>Die Vriesen mosten verliesen doe,</l>
<l n="415">Ende ghinghen vlien, de mochte lopen;</l>
<l>Dander mostent daer becopen.</l>
<l><pb n="1,230"/> Daer bleven doot op den velde</l>
<l>.Xii. hondert, de men telde;</l>
<l>Ende dander sonder ommesien</l>
<l n="420">Ghinghen dapperlike vlien.</l>
<l>De in den wich niet en waren,</l>
<l>Volgheden hem al sonder sparen,</l>
<l>Ende sloegher meneghen ter doot,</l>
<l>Onghetellet in der noot.</l>
<l n="425">Hoechoetwoude wort al verbrant</l>
<l>Ende beroeft ende ghescant</l>
<l>Van menighen goede ende ware.</l>
<l>De coninc hadde .xxvii. jare</l>
<l>Begraven gheweest te Hoechoutwoude:</l>
<l n="430">Dat ne wiste jonc noch oude,</l>
<l>Dan si viere ende niet mere,</l>
<l>Waer begraven was de here.</l>
<l><pb n="1,231"/> Daerof was bleven dene doot,</l>
<l>Dandre dre dor lives noot</l>
<l n="435">Waren ghelopen inde kerke:</l>
<l>Anders ne waren pape noch clerke.</l>
<l>Die twe sloeghen de boeven doot;</l>
<l>De derde bat ghenaden groot</l>
<l>Ende riep: Edel gravekijn</l>
<l n="440">Laet mi behouden tleven mijn:</l>
<l>Ic salt doen, du moghest prisen,</l>
<l>Den coninc, dinen vader, wisen.</l>
<l>Van deen woerde wart hi verblijt</l>
<l>Ende gaf hem op sijn lijf tier tijt.</l>
<l n="445">Doe sprac de Vrese te hem wart:</l>
<l>In dit huys, achter den haert,</l>
<l>So suldi den coninc vinden.</l>
<l>Dat wil ic mi in verbinden</l>
<l>Ende mijn lijf setten te pande.</l>
<l n="450">Doe namen si spaden in de hande</l>
<l>Ende dolven twee mans langhe diep.</l>
<l>Die onder stont, opwaert riep:</l>
<l>Hier ligghen grote balken onder.</l>
<l>Die Vriese sprac: Dan es gheen wonder:</l>
<l n="455">Heft se op, al wort u te pine:</l>
<l>Daer leit de coninc in een scrine.</l>
<l>Teerste dat si ter scrine quamen</l>
<l>Ende tghebeente daer vernamen,</l>
<l>Spraken si: Grave, edel here,</l>
<l n="460">Nu seit blide vorwaert mere,</l>
<l>Wi hebben uwen vader vonden.</l>
<l>Die grave sprac in corten stonden:</l>
<l>Des moet God ghelovet zijn.</l>
<l>Thoeft nam hi in de handen sijn,</l>
<l n="465">Ende dancte Gode ende onser Vrouwen:</l>
<l>Dat ic so vele dus mach scouwen</l>
<l>Van den vader, de mi ghewan.</l>
<l><pb n="1,232"/> Tghebeente van den hoghen man</l>
<l>Dede men nemen harde zaen,</l>
<l n="470">Scone wasschen ende dwaen,</l>
<l>Ende deet voeren haestelike</l>
<l>In enen scrine suverlike</l>
<l>Te Middelborch in de abdie.</l>
<l>Noit en was grave, ghelovets mie,</l>
<l n="475">De in Vreeslant je ghedede</l>
<l>So uitnemende behaghelhede.</l>
<l>De grave dede maken enen casteel</l>
<l>Te Widenisse, daer hi gheheel</l>
<l>Tlant van Vrieslant mede dwinghen soude,</l>
<l n="480">Ende spisen ende mannen also houde,</l>
<l>Dat men thuys wel houden mochte</l>
<l>Jeghen der Vresen fel ghedochte,</l>
<l>Waers te doene, met groter eren.</l>
<l>Dit gheviel int jaer ons heren</l>
<l n="485">.Lxxxii. en .xii. hondert,</l>
<l><pb n="1,233"/> In deen somer, wien soos wondert,</l>
<l>Dat hi sinen vader wan</l>
<l>Ende versloech oec menighen man.</l>
<l>Al was der Vriesen vele versleghen,</l>
<l n="490">Nochtan pijnden si in allen weghen</l>
<l>Ende pogheden met alre cracht,</l>
<l>Die wile tote op de gracht,</l>
<l>Dat huys te velne, of si moghen.</l>
<l>Men scoot met ermborsten ende met bogen</l>
<l n="495">Meneghen man vor thuys te doot.</l>
<l>Nochtan daden si menighen stoot</l>
<l>Voor thuus, maer het ne halp twint.</l>
<l>Doe ghevielt also zint,</l>
<l>Dat op de zestiende kalende</l>
<l n="500">Van Loumaent God doe sende</l>
<l>Ene vloet also groot,</l>
<l>Daer vele volx in bleef doot.</l>
<l>Te hant darna sinte Aechten daghe</l>
<l>Sende God tot ere plaghe</l>
<l n="505">Echter ene grote vloet.</l>
<l>Dese twee waren, als ic verstoet,</l>
<l>In enen winter int jaer ons Heren,</l>
<l>Als ons de scrifturen leren,</l>
<l><pb n="1,234"/> .Xii. hondert ende seven ende dachtich.</l>
<l n="510">Dese twe vloeden waren so crachtich,</l>
<l>Dat si ghinghen over al tlant,</l>
<l>Dat leghet an des sewes cant,</l>
<l>Beide Oester ende Wester Vresen;</l>
<l>Ende Hollant moste oec verliesen:</l>
<l n="515">Suuthollant verdranc oec mede,</l>
<l>Ende ic ne weet ghene stede</l>
<l>Bider zee, en ghinc al onder.</l>
<l>Tfolc verdranc, dat meer dan wonder</l>
<l>Te segghene es; des bleef so vele,</l>
<l n="520">Dat het ghinc al uten spele.</l>
<l>Al Zeelant verdranc sekerlike,</l>
<l>Sonder Walchren ende Wolfaertsdike.</l>
<l>Anders hordic noit lant noemen.</l>
<l>Nu sijn de Vresen so verre comen,</l>
<l n="525">Dat si mosten an haren danc</l>
<l>Singhen enen niwen sanc,</l>
<l>Dat si met herten niet en gheren.</l>
<l><pb n="1,235"/> Si moesten hulden ende zweren</l>
<l>Den grave, ende onderdanich wesen.</l>
<l n="530">Hoe dat si vort swoeren in desen,</l>
<l>Si brakent te haren lachter groot,</l>
<l>daer menich man om bleef doot,</l>
<l>Als ghi noch hierna sult horen.</l>
<l>Maer hier gaet ene tale voren</l>
<l n="535">Van andren dinghen; dat ghesciede</l>
<l>Inden lande onder de liede.</l>
<l>Den grave dochte goet doe wesen,</l>
<l>Dat hi maken dede na desen</l>
<l>Te Medemelc een casteel,</l>
<l n="540">Daer hi mede al gheheel</l>
<l>Al Westvrieslant sider dwanc,</l>
<l>Ende gaderde heer iet lanc,</l>
<l>Ende voer ligghen op Melorde,</l>
<l>Dat was, als ic segghen horde,</l>
<l n="545">Dat hi de felle Vriesen ontsach;</l>
<l>Ende lagher also menighen dach</l>
<l>Dat de borch was volmaect</l>
<l>Ende vast ende wel gheraect</l>
<l>Ende scone ende starke.</l>
<l n="550">Oec dede hi maken scone ghewarke</l>
<l><pb n="1,236"/> Bi Vronen op de harde gheest;</l>
<l>De Nuweborch, daer doe was meest</l>
<l>Der Vresen macht op dat ende.</l>
<l>Hi dede oec maken daer ghehende</l>
<l n="555">Enen dijc met haesten groot,</l>
<l>Dat men mochte in alrennoot</l>
<l>Vander borch gaen haerentare</l>
<l>Van Vronen al tote Alkmare.</l>
<l>Oec dede hi maken altehant</l>
<l n="560">Een huys op des dikes lant,</l>
<l>Dat den dijc bescermen zoude,</l>
<l>Waert dat men insteken woude:</l>
<l>Middelborch so heet men dat.</l>
<l>Tornenborch stont ter stat,</l>
<l n="565">Daert nu staet, langhe te voren.</l>
<l>Dat was ghedaen, als wijt horen,</l>
<l>Omdat men gheen van desen borghen</l>
<l>Beligghen mochte sonder zorghen,</l>
<l>Om te winnen tenigher tijt:</l>
<l n="570">Want sine staen niet so wijt,</l>
<l>Men sciet wel te tween dele</l>
<l><pb n="1,237"/> Grote scichte ende quarele.</l>
<l>Ic ne weet, hoe ict versta,</l>
<l>Weder voren ofte na</l>
<l n="575">Thuus te Medebleec was ghemaket;</l>
<l>Ben ic daerin iet ontraket,</l>
<l>Dat nes niet sere misdaen.</l>
<l>Ic weet wel, dat si noch daer staen:</l>
<l>Mi ne roec, wilc achter was of voren.</l>
<l n="580">Hi hadde begonnen ten Nuwendoren</l>
<l>Sider daerna ene veste,</l>
<l>De nu wel naer is de beste,</l>
<l>De in al den lande staet.</l>
<l>Sint droech soe der Vriesen raet,</l>
<l n="585">Dat si de veste al tebraken.</l>
<l>Ic salt hier na noch wel gheraken</l>
<l>U te segghene, wat ghesciede.</l>
<l>Nu verstaet wat ic bediede:</l>
<l>Dese huse beset hi wale</l>
<l n="590">Ende pijnde hem voert telken male,</l>
<l>Hoe hi sijn volc mochte berechten.</l>
<l>Hi ne woude heren nochte knechten</l>
<l>Boven hem niet laten here</l>
<l><pb n="1,238"/> Binnen sinen lande; des had hi ere.</l>
<l n="595">Doe de Vresen hadden verloren,</l>
<l>Als is u seide hier te voren,</l>
<l>Den zeghe, ende hise hadde ontfaen,</l>
<l>Ende het ten besten was vergaen,</l>
<l>Also als ic te voren seide,</l>
<l n="600">Dat hi sijn herte daer an leide,</l>
<l>Hoe hi berechte sine liede,</l>
<l>Dat rike ende dat arm ghediede,</l>
<l>Ende hoe hi dat volbringhen mochte.</l>
<l>Den heren van Zeelant doe dochte,</l>
<l n="605">Bede den ouden ende den jonghen,</l>
<l>Dat si te sere waren bedwonghen,</l>
<l>Ende pensder jeghen enen raet.</l>
<l>Haer ghepense also voortgaet,</l>
<l>Dit si theerscap welna ghemene</l>
<l n="610">Van Hollant groot ende clene</l>
<l>Hadden brocht van haren strike,</l>
<l>Ende voeren toe behendelike,</l>
<l>Ende zoenden onder hem dat veten,</l>
<l><pb n="1,239"/> Dat men se vreende mochte heten,</l>
<l n="615">De van Barsele ende van Renisse.</l>
<l>Dat was den grave ene zwaernisse;</l>
<l>Maer de ghemeente entie steden</l>
<l>Hildene doe in mogentheden.</l>
<l>Als si dit aldus hadden ghedaen,</l>
<l n="620">Sochten si hulpe herde saen</l>
<l>An den grave haren Gyen</l>
<l>Van Vlaendren, dus horic lien.</l>
<l>Hi ne hadde niet ghesijn so coene,</l>
<l>Sulke dinc bestaen te doene,</l>
<l n="625">Hadde hem Zeelant gheweest teghen.</l>
<l>Mi wondert, dat des heren pleghen,</l>
<l>Dat si also sere doven,</l>
<l>Dat si denghenen dorren gheloven,</l>
<l>De sinen rechten here ofgaet:</l>
<l n="630">Want hi mach wel der zelver daet</l>
<l>Hem vermoeden, doet hi iet</l>
<l>Jeghen dengenen, alst ghesciet.</l>
<l><pb n="1,241"/> Nu keric weder ten beghinne.</l>
<l>Grave Florens, de grote minne</l>
<l n="635">Hadde gheleit an sine liede,</l>
<l>Dat hi dor have noch dor miede,</l>
<l>Noch dor bedwanc woude laten</l>
<l>Dat hi den armen ende den maten</l>
<l>Aldus woude laten verduwen,</l>
<l n="640">Pensde: Men mach mi verspuwen,</l>
<l>Late ic de heren aldus risen,</l>
<l>De mi begheren in alre wisen</l>
<l>Te verdrivene ute minen lande.</l>
<l>In can ghedoghen niet de scande.</l>
<l n="645">Dus pensde hi ende wrochter na</l>
<l>Ende sende recht, als ic versta,</l>
<l>In Middelborch sine vrouwe,</l>
<l>De hem goet was ende ghetrouwe,</l>
<l>Ende diene minde vor alle manne,</l>
<l n="650">Ende zinen zone, den jonghen Janne,</l>
<l>De poort te hoedene, als wijt weten.</l>
<l>De daer binnen was beseten</l>
<l><pb n="1,242"/> Van dien van Vlaendren rechte doe</l>
<l>Ende van Zeelant mede toe.</l>
<l n="655">Niemen derf hem des beroemen,</l>
<l>Dat hi te helpe wilde comen</l>
<l>Den grave Florens op de tijt.</l>
<l>Tmeeste deel dat droech hem nijt</l>
<l>Van den heren van den lande.</l>
<l n="660">Si ne ontsaghen niet de scande,</l>
<l>Als si somen sider daden,</l>
<l>Doe si bet worden beraden,</l>
<l>Als ghi noch hierna sult horen.</l>
<l>Maer hier moet eer gaen voren</l>
<l n="665">Een deel van dat daer ghesciede.</l>
<l>Et laghen doe sovele liede</l>
<l>Vor Middelborch op sulke stont,</l>
<l>Als de luden wel was cont,</l>
<l>Dat hem de porters som ontsaghen</l>
<l n="670">Ende duchten van meerre plaghen.</l>
<l>Doch so setten si hem ter were,</l>
<l>Al hadden de Vlaminghe ghere</l>
<l>De porte te winnen, si ne conden.</l>
<l>De Mortier was te dien stonden</l>
<l n="675"><pb n="1,243"/> Ghemannet ende ghespiset wel:</l>
<l>Al waren de Vlaminghe fel,</l>
<l>Bi den Zeelanders quamt al toe.</l>
<l>De grave Florens pijnde hem doe,</l>
<l>Hoe hi de poorte mocht ontsetten,</l>
<l n="680">Ende ontboot sonder letten,</l>
<l>Ende bat oec al dat hi mochte,</l>
<l>Sodat hi den lesten brochte</l>
<l>Tote Sierixe een scoen here,</l>
<l>Wel ghesceept, ende hadde gheer</l>
<l n="685">Te vaerne te Walchren waert.</l>
<l>Recht als hi quam op de vaert,</l>
<l>Quam de hertoghe van Brabant</l>
<l>Jeghen hem altehant,</l>
<l>Ende brochte hem sulke mare,</l>
<l n="690">Dat also besproken ware,</l>
<l>Dat hi zoude varen tsinen swere;</l>
<l>Oec belovede hem de here</l>
<l>Van Brabant, de hertoghe Jan,</l>
<l>Bi al dat mochte gheloven man,</l>
<l n="695">Dat hine soude gheleiden daer</l>
<l>Ende weder thuys al sonder vaer.</l>
<l>Hierbi souden rumen te hant</l>
<l>De van Vlaendren Walchrenlant,</l>
<l><pb n="1,244"/> dat men den pays maken soude</l>
<l n="700">Jeghen den grave. Also houde</l>
<l>Gaf hi oerlof sinen lieden,</l>
<l>De droeflijc van hem scieden.</l>
<l>Also recht metter vaert</l>
<l>Voer hi tote Biervliet waert,</l>
<l n="705">Ende ghinghen doe rechte voert</l>
<l>Tote si quamen in de poert.</l>
<l>Alse heer Ghye dat vernam,</l>
<l>Dat sijn zwagher daer quam,</l>
<l>Dede hine sonder merren iet</l>
<l n="710">Vanghen. Des had hi verdriet</l>
<l>Ende seide: Ai mi! ic ben verraden.</l>
<l>Heer hertoghe, ic hadde deser daden</l>
<l>Niet belovet tot u waert.</l>
<l>Ic wilde, ic waer op de vaert,</l>
<l n="715">Daer ghi mi vont met minen luden,</l>
<l>Ende ic op den dach van huden</l>
<l>Nemen moste mijn avonture,</l>
<l>Al soudet mi worden te sure.</l>
<l><pb n="1,245"/> Es dit gheleide dat ghi mi doet?</l>
<l n="720">God gheve, dat ics u danken moet.</l>
<l>Is sals mi wachten, ben ic wijs.</l>
<l>De hertoghe sprac: Ghelovedijs,</l>
<l>Dat ic u soude hebben ghelogen?</l>
<l>Ic ben also wel bedroghen</l>
<l n="725">Hierin, heer grave, alse ghi sijt.</l>
<l>Ic en waende niet teser tijt</l>
<l>Noch opte tijt, dat ict u seide</l>
<l>Ende ict u te voren leide,</l>
<l>Dat men mit ons dus soude varen.</l>
<l n="730">Heer Ghye de sprac sonder sparen:</l>
<l>Het is nu also vergaen,</l>
<l>dat ghi hier bliven moet ghevaen,</l>
<l>Wien dat lief si ofte leet.</l>
<l>Ic segghe u, dat ic wel weet,</l>
<l n="735">Dat den hertoghe was wee te moede:</l>
<l>Want hi deet alsonder hoede</l>
<l>Ende sonder valsch, dat wetic wale.</l>
<l>Wat holpe hierof langhe tale?</l>
<l>Hi most ghedoghen ende sweech stille;</l>
<l n="740">Maer hi pensede zinen wille:</l>
<l>Dan mochtemen hem verbieden niet.</l>
<l>Als de hertoghe dit versiet,</l>
<l><pb n="1,246"/> Was hem herde wee te moede.</l>
<l>Te makene pijnde hijt te goede</l>
<l n="745">Ende [maecte] vorworde hieraf,</l>
<l>Sodat grave Florens borghe gaf,</l>
<l>De vorworde wel te houden,</l>
<l>Sodat hijs bleve onbescouden.</l>
<l>De hertoghe warp hem in de zorghe</l>
<l n="750">Ende wort grave Florens borghe,</l>
<l>Dat menne zoude varen laten.</l>
<l>De grave pensede om ziere baten,</l>
<l>Doe hi te lande was comen,</l>
<l>Ende seide: Al mocht mi vele vromen,</l>
<l n="755">Hertoghe, ghi moet u selven quiten,</l>
<l>Al soude ment mi hierna verwiten:</l>
<l>Want ghi mi selve brocht int stric.</l>
<l>Daer omme ghelovic u, dat ic</l>
<l>Lettel daer omme zorghen zal:</l>
<l n="760">Anders gheve mi God gheval!</l>
<l><pb n="1,247"/> Wat holpe ghemaect lange worde?</l>
<l>En cant van ende toten oerde</l>
<l>Altegader vertellen niet;</l>
<l>Maer het es also ghesciet,</l>
<l n="765">Dat her Wolfaert bleef verdreven</l>
<l>Ende sine broeders hem beneven;</l>
<l>Maer her Jan van Renisse</l>
<l>Maecte sinen pays ghewisse.</l>
<l>Her Florens van Barsele keerder hem niet an</l>
<l n="770">Den neve, daer hi doe an wan</l>
<l>Ende was metten grave wale.</l>
<l>Wat soude hierof langher tale?</l>
<l>Alle de heren van den lande</l>
<l>Onsaghen hem doe der scande,</l>
<l n="775">Ende maecten pays teghen den grave</l>
<l>Diet algader doe liet ave.</l>
<l>De grave hadde gherne ghesien,</l>
<l>Hadde hem dat moghen ghescien,</l>
<l>Dat hi met rusten hadde ghewesen.</l>
<l n="780">Hi hadde ghemaect binnen desen</l>
<l>Een covent ende vorwaerde</l>
<l>Metten coninc Edewaerde</l>
<l>Van Enghelant van huwelike,</l>
<l><pb n="1,248"/> Dat haer gheen daerof beswike,</l>
<l n="785">Van sgraven dochter van sconinx zone.</l>
<l>Sciere daerna sterf de gone,</l>
<l>Doe hi de joncvrouwe hadde ghenomen.</l>
<l>Echt wast also verre comen,</l>
<l>dat si vorwaerde makeden sint,</l>
<l n="790">Ende Jan van Hollant, sgraven kint,</l>
<l>Trouwede sconinx jonxste dochter.</l>
<l>Dus was thuwelic te sochter.</l>
<l>Oec hadde de grave van Hollant</l>
<l>Te voren gheweest in Inghelant:</l>
<l n="795">Want Scotlant was hem an verstorven.</l>
<l>Dit heeft de coninc so verworven,</l>
<l>Edewaert, dat hi gaf</l>
<l>Enen anderen, de daer af</l>
<l>Den grave gaf penninghe vele.</l>
<l n="800">Ic wilde men hinghene bider kele</l>
<l><pb n="1,249"/> Den ghenen, de hem gaf den raet.</l>
<l>Hoe dorste hi pensen zulken daet,</l>
<l>Dat hi hem dat raden zoude,</l>
<l>Dat hi een conincrike woude</l>
<l n="805">Vercopen, dat hem was comen an?</l>
<l>Maer men vint wel zulken man,</l>
<l>Die penninghe prijst voer alle zaken.</l>
<l>Hi waenter wel mede ghenaken</l>
<l>Groter dinc, de hi begheert,</l>
<l n="810">Ende wesen lief ende weert</l>
<l>Met sinen scatte overal:</l>
<l>Omme niet es sijn ghescal.</l>
<l>Waent hi mitten scatte dwinghen</l>
<l>Sine ghebure, of hine moet bringhen,</l>
<l n="815">Sinen scat, onder de liede,</l>
<l>Ende gheven dat grote miede,</l>
<l>So is hijs quite, als te voren;</l>
<l>So rouwet hem dat hi was gheboren.</l>
<l>Hadde hi lude ende lant</l>
<l n="820"><pb n="1,250"/> Wel bedwonghen tsiere hant,</l>
<l>Hi soude wel crighen zijn behoefte;</l>
<l>Al scenen de lude een gheboefte,</l>
<l>Si mosten hem dienen ende onderdaen</l>
<l>Wesen ende te gavele staen.</l>
<l n="825">Dus had hi scat ende liede</l>
<l>Ende mochte oerloghen ende gheven miede.</l>
<l>Dus prisic bet dat conincrike</l>
<l>Dan den scat bi der ghelike.</l>
<l>De grave makede een akort,</l>
<l n="830">Dat hi den coninc an sijn bort</l>
<l>Waende hebben sekerlike,</l>
<l>Sodat [hi] hem niet en beswike</l>
<l>Ende hi hem soude staen in staden,</l>
<l>Waert dat hi worde verladen.</l>
<l n="835">Dit maecten si vast onder hem tween,</l>
<l>Sodat allene vrienscap sceen.</l>
<l><pb n="1,251"/> Hierbinnen eist also vergaen,</l>
<l>Dat beide de coninghe hebben bestaen</l>
<l>Van Vrancrike ende van Inghelant,</l>
<l n="840">Dat si orloghe namen in hant</l>
<l>Ende gaderden an beiden siden</l>
<l>Alle deghene, de wilden striden.</l>
<l>De coninc leide saudeniere</l>
<l>Van Vrancrike, die hem diere</l>
<l n="845">Costen eer dat nam ende.</l>
<l>De coninc van Inghelant oversende</l>
<l>An Adolfe, den edelen coninc,</l>
<l>Of hi hem tote deser dinc</l>
<l>Helpen woude: hi soude hem gheven</l>
<l n="850">So vele scats hi mochte leven</l>
<l>daerop langhe met vele lieden.</l>
<l>Ten lesten si hem so berieden,</l>
<l>Dat si beide haren raet</l>
<l>Senden tote deser daet,</l>
<l n="855">Tote Dordrecht inde poort,</l>
<l>Als men wel heeft ghehoort.</l>
<l>De coninc dede daer doe segghen,</l>
<l>dat hi den stapel wilde legghen</l>
<l>Van der wollen Dordrecht binnen:</l>
<l n="860">Daer mocht de grave ane winnen</l>
<l>Vele goeds ende sine liede.</l>
<l><pb n="1,252"/> Dit omboot hi, ende het ghesciede,</l>
<l>Alst vele lieden wel was cont.</l>
<l>Dit gheduerde ene stont,</l>
<l n="865">Maer niet langhe, als ic verhoerde:</l>
<l>Want het was Inghelsche vorworde.</l>
<l>Torloghe was ghevredet doe</l>
<l>Tusschen de coninghen, in weet hoe,</l>
<l>So datte Inghelsche met haren zaken</l>
<l n="870">Al tote Macheline traken</l>
<l>Ende voerden haer wolle daer.</l>
<l>Alse de grave des wort ghewaer,</l>
<l>Liet hi hem doen haren wille</l>
<l>Beide lude ende stille.</l>
<l n="875">Bindesen ontboten sonder loos</l>
<l>De grave Roebrecht van Artoys,</l>
<l>Sijn neve, dat hi in Henegouwen</l>
<l>Quame: want hi wildene scouwen.</l>
<l>De grave Florens dede dat</l>
<l n="880">Ende quam ter zelver stat,</l>
<l><pb n="1,253"/> Te Mons, ten selven daghe echt,</l>
<l>Dat daer was comen heer Roebrecht</l>
<l>Van Artoys, ende si spraken</l>
<l>Onderlinghe van haren zaken,</l>
<l n="885">Als haerre beider wille was.</l>
<l>Inne vermete mi niet das,</l>
<l>Dat ic iet weet wat si der deden;</l>
<l>Maer si scieden met goeden vreden,</l>
<l>Ende elkerlijc voer te lande,</l>
<l n="890">Als hi wel mochte sonder scande.</l>
<l>Ic segghe u, dat ic dat wel weet:</l>
<l>Het was in enen zoemer heet,</l>
<l>Dat dese heren te samen spraken,</l>
<l>Alst is gheseit, van haren zaken.</l>
<l n="895">Daer te voren was bleven doot</l>
<l>Sgraven dochter, des rouwe groot</l>
<l>Hadde de grave van Hollant.</l>
<l>Sijn zone was in Inghelant,</l>
<l>De woende metten coninc daer.</l>
<l n="900">Ende cortelike hiernaer</l>
<l>Gaderde de grave van Vlaendrenlant</l>
<l>Omme te zoekene echt Zeelant.</l>
<l>Grave Florens sette hem derjeghen,</l>
<l>Ende onboot in allen weghen</l>
<l n="905"><pb n="1,254"/> Beide om vrient ende om man</l>
<l>Ende onboot aldat hi can,</l>
<l>Ende trecte op tuterst van Zeelant</l>
<l>Tote Vlissinghe an dat zant,</l>
<l>Ende zom toten Zoutenlande.</l>
<l n="910">De Vlaminghe laghen jeghen Catsande</l>
<l>In den polre bider scure.</l>
<l>Daer laghen si dus naghebure,</l>
<l>Dat haerlijc andren niet en sochte.</l>
<l>Van Renissen haer Jan bedochte,</l>
<l n="915">Dat hi selve voer ter Sluse,</l>
<l>Ende bernede daer vele huse,</l>
<l>Ende quam weder sonder strijt.</l>
<l>Doe gheviel, een ander tijt,</l>
<l>Dat de Vresen voeren over</l>
<l n="920">Tote Caetsant an de oever</l>
<l>Ende stichten roof ende brant.</l>
<l>De Vlaminghe stonden ant ander lant</l>
<l>Ende zaghen toe, si ne mochtent weren.</l>
<l>Als de Vresen wouden keren,</l>
<l n="925"><pb n="1,255"/> Voeren si weder an haren danc.</l>
<l>Daerna so wast niet lanc,</l>
<l>De Vlaminghe en haelden scepe groot,</l>
<l>Meneghen huelc ende menighen boot</l>
<l>Ende beleiden twater ghemene,</l>
<l n="930">So dat scip groot noch clene</l>
<l>Mochte liden, en was bi hem.</l>
<l>Ic segghe u wat ic seker bem,</l>
<l>Dat si met menighen soudeniere</l>
<l>Voeren in Barlant daerna sciere,</l>
<l n="935">Daer si lettel weren vonden,</l>
<l>Ende bernden al dat si conden,</l>
<l><pb n="1,256"/> Bede huys ende kerken mede,</l>
<l>Ende liepen te so menigher stede</l>
<l>In den lande haerentare.</l>
<l n="940">Als de grave des wort gheware,</l>
<l>Wort al Zeelant in roere;</l>
<l>Het riep al toe: Hurre voere,</l>
<l>Ende Zeelant trat al ter were.</l>
<l>Het en hadde noyt volc sulke ghere</l>
<l n="945">Te striden jeghen de Vlaminghe.</l>
<l>Daer quam Doedijn van Everinghe</l>
<l>An den zide wel ghescaert,</l>
<l>An dander side quamen ter vaert</l>
<l>De van Barselen alghemene:</l>
<l n="950">Daer ne bleef man groot noch clene</l>
<l>Si ne treckeden alle ter were.</l>
<l>Als de Vlaminghe zaghen there</l>
<l>Van allen siden tote hem comen,</l>
<l>Pensden [si] tot haren vromen,</l>
<l n="955">Ende traken vaste te scepe weder.</l>
<l>Si ghinghen vanden dike neder,</l>
<l><pb n="1,257"/> De op den dijc waren comen.</l>
<l>Als dandre dat hebben vernomen,</l>
<l>Binden lande ghinghen si lopen</l>
<l n="960">Te scepe waert bi groten hopen.</l>
<l>De Zeelanders versaghen dat</l>
<l>Ende volgheden hem op de stat:</l>
<l>Si ghinghen heffen ende slaen.</l>
<l>Sulc liep sere, de waende ontgaen,</l>
<l n="965">Ende ontvlo al toten dike.</l>
<l>Hi spranc neder in den slike</l>
<l>Ende voer int water over thovet.</l>
<l>Ic wille dat mens mi ghelovet,</l>
<l>Dat aldaer ter stat verdronken</l>
<l n="970">De int soute water zonken,</l>
<l>Meer dan tienwarf hondert man.</l>
<l>Nu moghedi mi vraghen dan:</l>
<l>Bleef daer enich volc verslaghen?</l>
<l>Ter wareit hoerdic ghewaghen,</l>
<l n="975">Datter bleef .ii. hondert doot,</l>
<l>Die op den velde laghen al bloot,</l>
<l><pb n="1,258"/> Al sonder de ghene de men vinc.</l>
<l>Het ghesciede in waerre dinc</l>
<l>Datter Vlaminghe dus vele bleef,</l>
<l n="980">Sint Symoen Juden avonde als men screef,</l>
<l>Ons Heren jaer .xii. hondert</l>
<l>Ende .xcv., wien dats wondert,</l>
<l>Int lant, daer si doe waren</l>
<l>Opghetrect met haren scaren,</l>
<l n="985">Wel met drien dusent mannen,</l>
<l>De alle tscepe liepen danne,</l>
<l>Daer cume si dre hondert quamen,</l>
<l>Daer dandre voren de vlucht namen.</l>
<l>Als de grave quam int lant,</l>
<l n="990">Quam hem de bootscap alte hant</l>
<l>Dattie Vlaminghe waren verwonnen,</l>
<l>Ende si niet gheweten connen</l>
<l>Wat hi metten ghevanghenen wille.</l>
<l>Hoert, seit hi, ende swighet stille:</l>
<l n="995">De gheven mach, de sal gheven;</l>
<l>Ende den armen dien laet leven</l>
<l>Ende sentse weder moedernaect.</l>
<l><pb n="1,259"/> Dat si in Zeelant waren gheraect,</l>
<l>Si sullen bringhen thuys de mare;</l>
<l n="1000">Dat si nemmermeer hiernare</l>
<l>Moghen segghen tharen eren,</l>
<l>Dat si behouden in Zeelant keren.</l>
<l>Dus wast ghedaen, also hi woude.</l>
<l>Daerna ghevielt alst wesen zoude,</l>
<l n="1005">Dat een storm quam so groot,</l>
<l>Dat si ontsaghen alle de doot,</l>
<l>De mit scepe doer Zeelant voeren.</l>
<l>De zee begonde so verroeren,</l>
<l>Dat de ankre alle ghinghen.</l>
<l n="1010">Ende recht doe in desen dinghen</l>
<l><pb n="1,260"/> Quam een scip an enen zande,</l>
<l>Daert sittende bleef op den lande</l>
<l>Met vele luden, dier waren inne.</l>
<l>Als men dies wort in inne,</l>
<l n="1015">Voer men daer met menighen man,</l>
<l>Ende streetse doe met crachte an,</l>
<l>Sodat si hem gaven ghevaen.</l>
<l>Als het aldus was vergaen,</l>
<l>Voeren de Vlaminghe thuys alle,</l>
<l n="1020">Ende dancten Gode van haren ghevalle,</l>
<l>De haer lijf hadden ontdreghen.</l>
<l>De grave de voer sijnre weghen</l>
<l>Ende sine lieden also wel.</l>
<l>Nu hoert, wat hierna ghevel.</l>
<l n="1025">Recht cortelike hierna</l>
<l>Voer de grave, als ic versta,</l>
<l>Toten coninc te Parijs.</l>
<l>Daer wort hijs ghemaket wijs,</l>
<l>Dat hi metten coninc swoer.</l>
<l n="1030">Ic ben seker, dat hi voer</l>
<l>Toten coninc: dat deet hem noot.</l>
<l>Nochtan bleef hiere omme doot,</l>
<l>Als ghi hierna sult verstaen.</l>
<l><pb n="1,261"/> Doe dat huwelic was ghedaen</l>
<l n="1035">Met sinen zone in Inghelant,</l>
<l>Lovede hem de coninc te hant</l>
<l>Te helpene boven alle de leven,</l>
<l>Ende hi ne soudene niet begheven,</l>
<l>Wanneer hijt hem te wetene dade.</l>
<l n="1040">Entie coninc wort te rade</l>
<l>Eens anders, doe hijt hem onboot,</l>
<l>Ende ghincs hem of, dats wonder groot.</l>
<l>De grave docht int herte sijn</l>
<l>Ende pensde: Is dit nu mijn,</l>
<l n="1045">Morghen salt eens anders wesen;</l>
<l>Vonden heb ik niet in desen</l>
<l>Enighe trouwe: dus salt ghescien</l>
<l>Enen anderen. Ende mittien</l>
<l>Pensede hi: Ic moet hebben troost,</l>
<l n="1050">Had ics te doene, dat ic verloost</l>
<l>Worde ende gheholpen mede.</l>
<l><pb n="1,262"/> Dus quam toe, dat hi dat dede.</l>
<l>Dit weet men zeker ende wale.</l>
<l>Hi hadde ghedaen tote enen male</l>
<l n="1055">Ghemaect sinen oversten raet,</l>
<l>Ende vergheven alle misdaet</l>
<l>Den heere van Amestelle ende van Woerden,</l>
<l>Daer wi hier te voren of horden.</l>
<l>Si daden int hof dat si wouden.</l>
<l n="1060">Dat si deden was ombescouden,</l>
<l><pb n="1,263"/> Also ghi noch hierna sult horen.</l>
<l>Dese grave wel gheboren</l>
<l>Hadde met Philips den coninc</l>
<l>So besproken sine dinc,</l>
<l n="1065">Beide mit scrifte ende mitter tale,</l>
<l>Des ghi mi sult volghen wale,</l>
<l>Ende keerde weder dan hi was comen</l>
<l>Ende pensde om sine vromen.</l>
<l>Daer te voren was comen an</l>
<l n="1070">Van Zieric den bisscop Jan</l>
<l>Dat bisscopdoem van Utrecht</l>
<l>Biden paues, diene daerna recht</l>
<l>Uten stoele met haesten dede,</l>
<l>Ende gaft enen andren daerna mede,</l>
<l n="1075">Die ute Brabant was gheboren,</l>
<l>Van den van Machline, als wijt horen:</l>
<l>De was sgraven naeste neve.</l>
<l>Ic salre of segghen, eer ics begheve,</l>
<l>- Sulc jamer was noyt ghehoort,</l>
<l n="1080">Noch opt lant noch in de poort,</l>
<l><pb n="1,264"/> Alse doe daer na ghesciede -</l>
<l>Onder dese ghenoemde liede,</l>
<l>Van haren werken van haren daden,</l>
<l>Ende hoe de grave wort verraden,</l>
<l n="1085">Ende wie de zaken eerst toe brochte.</l>
<l>Deus, Here God! wat hi dochte,</l>
<l>De des eerst ghewaghen durste,</l>
<l>Dat men also groot een vurste</l>
<l>Soude vanghen of verslaen!</l>
<l n="1090">Dat moghewi merken en verstaen,</l>
<l>Dat sonderlinghe boutheit was,</l>
<l>Dat hi dorste ghenenden das.</l>
<l>Maer ic waen, tis als men seghet,</l>
<l>Dat dene dief den andren pleghet</l>
<l n="1095">Wel te kennene, als hine ziet,</l>
<l>Al ne hadde hine te voren niet</l>
<l>Ghesien bin al sijnre tijt.</l>
<l>Dus eist dat ghi seker zijt</l>
<l>Dat een verrader kennet wale</l>
<l n="1100"><pb n="1,265"/> Sinen ghelike telken male</l>
<l>An sinen worden, an sine ghedane.</l>
<l>Dus eist dat ics mi vermane,</l>
<l>Dat hise wel kende, dies begonste,</l>
<l>Ende hi ten grave quade jonste</l>
<l n="1105">Drouch int harte: dus moch sijn.</l>
<l>Nu keric weder te redene mijn,</l>
<l>Daer ics liet ende daer ic ave</l>
<l>began te sprekene. Doe de grave</l>
<l>Comen was van den coninc,</l>
<l n="1110">Pijnde hi hem om ene dinc,</l>
<l>Hoe hi dat beste conde gheraken,</l>
<l>Dat hi soendinc zoude maken</l>
<l>Tusschen den heren van den Ghestichte.</l>
<l>Dat te doene was niet lichte.</l>
<l n="1115">Want hi de van Woerden minde</l>
<l>Die van Amestelle hi oec kinde</l>
<l>Entie van Zulen machtich zere.</l>
<l><pb n="1,266"/> Hier omme pijnde hem de here</l>
<l>Dit te bringhene ondereen,</l>
<l n="1120">Alst cortelike daerna sceen.</l>
<l>Binnen deser tijt ghevielt hem so,</l>
<l>Des hi met rechte was onvro,</l>
<l>Dat de gravinne, sijn wijf, versciet</l>
<l>Van deser wereld; alst God ghebiet.</l>
<l n="1125">Soe moetewi allegader doen.</l>
<l>Als men screef incarnacioen</l>
<l>Ons Heren dusent .ii. hondert mede</l>
<l>Ende .xcvi., teenre stede,</l>
<l>De men noch heet de Haghe,</l>
<l n="1130">Recht op den goeden vridaghe,</l>
<l>Als men pleghet ons Heren doot</l>
<l>Te ghedenken met oetmoeden groot,</l>
<l>Versciet de vrouwe van den live,</l>
<l>De prijs hadde boven andren wiven</l>
<l n="1135">In dogheden ende in oetmoedicheden.</l>
<l>Noch prijstmen op den dach van heden</l>
<l><pb n="1,267"/> De horen spreken van haren levene,</l>
<l>Hoe lieflike si de beghevene</l>
<l>Ende al de lieden plach ontfaen.</l>
<l n="1140">Alst aldus was vergaen,</l>
<l>Most bliven alst was ghesciet.</l>
<l>De grave wilde laten niet,</l>
<l>Hi ne dede de vrouwe doen ter erde</l>
<l>Met eren ende met groter werde;</l>
<l n="1145">Te Reinsborch leget si begraven</l>
<l>In een cloester van groter haven,</l>
<l>Daer in woenen swerte nonnen,</l>
<l>De lesen ende singhen connen.</l>
<l>Dus was de vrouwe ter erden brocht.</l>
<l n="1150">Des was de grave wel bedocht,</l>
<l>Dat hise beginc also wel.</l>
<l>Nu hort vanden verraders fel,</l>
<l>Wat si dochten ende wat si rieden,</l>
<l>Als men selve hoort bedieden</l>
<l n="1155">Gheraerde van Velsen, den mordenare,</l>
<l>Daer hijs liede al openbare,</l>
<l>Hoe hi de mort eerst dochte,</l>
<l>Ende hoe hijt an de andre brochte;</l>
<l><pb n="1,268"/> Hoe hi begonde sijnre daet.</l>
<l n="1160">Ten eersten male socht hi raet</l>
<l>Ende leit hem te voren danne,</l>
<l>Den heer van Woerden Hermanne,</l>
<l>De was sgraven nauste raet;</l>
<l>Ende hi ghedochte al ouder daet</l>
<l n="1165">Hoene de grave hadde verdreven,</l>
<l>Ende gherne hadde ghenomen tleven,</l>
<l>- Als ic te voren hebbe ghesproken -</l>
<l>Ende pensede, dit wort nu ghewroken</l>
<l><pb n="1,269"/> Te minen wille, moetic leven,</l>
<l n="1170">Ende dede, als noch de quade plegen,</l>
<l>Dats: na der zoene misdaet gedenken:</l>
<l>Hi ne wilde de vete niet laten senken</l>
<l>Ende doense ute sinen ghedochte,</l>
<l>Hoe qualike hi daer an wrochte:</l>
<l n="1175">Want hijt te goede hadde laten maken.</l>
<l>Ay Herman! bi wat zaken</l>
<l>Wilstu der quader name ontfaen?</l>
<l>Was di niet ghenoech ghedaen?</l>
<l>De grave hadde di ghemaket rike</l>
<l n="1180">Ende dinen buren al ghelike.</l>
<l><pb n="1,270"/> Hi betrouwede alles di.</l>
<l>Oec so weet ic wel, dat hi</l>
<l>Sinen overste raet di hadde gheset.</l>
<l>Hi betrouwede di vele bet</l>
<l n="1185">Dan du hem naer deets an scijn.</l>
<l>Du droeghes oec de cleder sijn.</l>
<l>Ende du Gheraert, felle man,</l>
<l>Droeghes oec sine cleder an;</l>
<l>Du hads van kinde met hem ghewesen.</l>
<l n="1190">Dusdaen wonder hoert noit man lesen,</l>
<l>Van beghinne toten ende.</l>
<l>Nu eist tijt, dat ic wende</l>
<l>Weder an de verraetscep groot,</l>
<l>De si dreven tot sire doot.</l>
<l n="1195">Doe si des onder hem tween</l>
<l>Aldus wel droeghen over een,</l>
<l>Leiden si dit te voren doe</l>
<l>Den heer van Kuc; de nam daer toe</l>
<l>Den heer van Huesden, heren Janne.</l>
<l n="1200">Dese worden te radene danne</l>
<l><pb n="1,271"/> Wien men dit ontdecken mochte.</l>
<l>De heer van Kuuc hem bedochte</l>
<l>In siere herten, ende nam des goem,</l>
<l>Dat hi te Berghen an den Zoem</l>
<l n="1205">Enen dach makede van dootveten</l>
<l>Daer te zoenen. Suldi weten</l>
<l>Wat de dach bediede daer,</l>
<l>Als Gheraerd liede openbaer:</l>
<l>Der zoenen was al een gheswich,</l>
<l n="1210">Maer si leiden haren crich</l>
<l>An de verradenisse van den grave,</l>
<l>Daer si niet wouden sceden ave,</l>
<l>Ende droeghen aldaer overeen,</l>
<l>Als hem seder oec wel sceen.</l>
<l n="1215">De heer van Kuuc belovede hem daer</l>
<l>Te doene hebben overwaer</l>
<l>Shertoghen helpen van Brabant,</l>
<l>Ende des graven van Vlaendrenlant,</l>
<l>Ende des coninx van Inghelant mede.</l>
<l n="1220"><pb n="1,272"/> Oec belovede hi hem ter stede,</l>
<l>Dat hi dat zoude voersien,</l>
<l>Dat si ne dorsten niet ontsien,</l>
<l>Dat se Jan iet veten zoude.</l>
<l>Dit ghelovede hi, ende also houde</l>
<l n="1225">Wort daer sekerheit ghedaen.</l>
<l>Daerna eist also vergaen,</l>
<l>Dat te Camerike was gheleghet</l>
<l>Een dach, van dien dat men zeghet</l>
<l>Dat dese sticken worden ghevest,</l>
<l n="1230">Also als hem dochte best,</l>
<l>Biden rade mijns heren Gyen</l>
<l>Ende heer Roebrechts, horic lien,</l>
<l>Ende biden hertoghen van Brabant,</l>
<l>Ende biden rade van Inghelant.</l>
<l n="1235">Desen raet so wisten wale,</l>
<l>Als ic verstont an Gheraerts tale,</l>
<l>Vele lieden van sinen lande,</l>
<l>Dien dat dochte wesen scande,</l>
<l>Doe ment hem leide te voren,</l>
<l n="1240"><pb n="1,273"/> Ende ne wilder niet of horen:</l>
<l>Si ghedoghent ende sweghen stille</l>
<l>Ende lieten hem doen al haren wille.</l>
<l>Dit was ene sware lesse.</l>
<l>Oec so wist wel van Renesse</l>
<l n="1245">Mijn heer Jan, de dese woort</l>
<l>Sesse sier knapen seide voort.</l>
<l>Des hadden si wel groten vaer,</l>
<l>Dat ut soude comen; ende ghinghen naer</l>
<l>Ende vinghen, als men horen sal,</l>
<l n="1250">Ghevet mi Got goed geval,</l>
<l>Cortelike alst ghevel,</l>
<l>Ende ghi sult verstanden wel.</l>
<l>Nu verstaet alhier ter stede</l>
<l>Sheren van Kuuc behendichede.</l>
<l n="1255">Hi ontseide den grave allene:</l>
<l>Dat en dede anders ghene</l>
<l>Van hem allen zonder hi,</l>
<l>Ende onboot hem, of dat si</l>
<l>Dat ic ga ter heren rade,</l>
<l n="1260">Daer u of mach comen scade</l>
<l><pb n="1,274"/> An u lijf ende an u ere,</l>
<l>Ic wille mi in allen kere</l>
<l>Jeghen u der in verwaren.</l>
<l>De grave wort lachende twaren</l>
<l n="1265">Van wondre in herte, suldi weten,</l>
<l>Ende seide: Nu, wat sal ik eten?</l>
<l>De heer van Kuuc ontseghet mi</l>
<l>Bi desen pape. Wat meent hi:</l>
<l>Sal hi mi uten lande driven?</l>
<l n="1270">So salre cume iement in bliven.</l>
<l>Het was een pape, de dit seide</l>
<l>Ende den grave te voren leide</l>
<l>Van sheren weghen, in enen brieve,</l>
<l>Van Kuuc, dor sinen lieve.</l>
<l n="1275">Als de grave de letteren hoorde,</l>
<l>Stont der in: Ghelooft der worde,</l>
<l>De u dese pape seghet.</l>
<l>De pape waert doe ontweghet</l>
<l>Ende sere ondaen ende vervaert.</l>
<l n="1280">De grave sprac: Hort herwaert</l>
<l>Ende doet u boetscap stoutelike:</l>
<l>U ne messciet niet sekerlike.</l>
<l><pb n="1,275"/> Doe seide de pape, alst voren staet.</l>
<l>Mettien hi siere verde gaet.</l>
<l n="1285">Hi ne dorste daer niet langher bliven;</l>
<l>Hi duchte, dat men soude ontliven.</l>
<l>De grave heten doen gheleiden,</l>
<l>Dat men soude niet van hem sceiden,</l>
<l>Eer hi waer in sijn behout.</l>
<l n="1290">Dus sciet de pape van hem bout,</l>
<l>Ende voer daer hi begheerde,</l>
<l>Dattene niement daer ne deerde.</l>
<l>Te Niemensvreent bleef de grave,</l>
<l>Ende sceen of hierre niet omme gave,</l>
<l n="1295">Dat hi aldus was ontseghet,</l>
<l>Ende pensde, als elc goet man pleget:</l>
<l>In minen lande mach hi mi niet</l>
<l>Doen, so wat daer of ghesciet.</l>
<l>Hi waende, hem sijn volc ghemene</l>
<l n="1300">Ghetrouwe waren, groot ende clene.</l>
<l>Ay lasi! hi ne mocht niet weten,</l>
<l><pb n="1,276"/> Dat hi van binnen was beseten.</l>
<l>Noch vervaric mi der scande,</l>
<l>Dat dit gheviel in sinen lande,</l>
<l n="1305">Dat dese verraders hebben ghelaten</l>
<l>Den maghen verwijt: si moghense haten.</l>
<l>Nochtan so nes niement vroeder,</l>
<l>De dat verwijt iement goeder,</l>
<l>Dat sijn maech hevet misdaen.</l>
<l n="1310">De selve soude eer anegaen</l>
<l>De doot, eer hem dat ghesciede,</l>
<l>Dat hiere iet toe dede of riede,</l>
<l><pb n="1,277"/> Of iet hoorde na haer ghebot.</l>
<l>Hierbi dinct hi mi wesen sot,</l>
<l n="1315">De goede liede wil blameren,</l>
<l>De hem houden met allen eren</l>
<l><pb n="1,278"/> An de trouwe, ende an de doghet.</l>
<l>Dus eist dat ghi merken moghet,</l>
<l>Dattie ghetrouwe sekerlike,</l>
<l n="1320">Om al dat goet van eertrike,</l>
<l>Dade trouwe ende anders niet.</l>
<l>Nu keric weder daer ict liet.</l>
<l>De grave Florens hadde begonnen,</l>
<l>Also als wi merken konnen,</l>
<l n="1325">Soene te maken onder de heren</l>
<l>Van den Ghestichte; doe wilde hi keren</l>
<l>Hem daer an, dat hijt voldade.</l>
<l>Doe so wort hi des te rade,</l>
<l>Dat hi doe versoenen liet</l>
<l n="1330">Heer Wolfaert, dat hi hem niet</l>
<l>Met sinen live soude begheven:</l>
<l>Want si waren nagheneven:</l>
<l>Dus ghetrouwede hi hem de bet.</l>
<l>De grave Florens hem daer toe set,</l>
<l n="1335">Hoe hi de dinghen te zoenen brochte.</l>
<l>Nu hoort wes hi hem bedochte.</l>
<l>Hi voer tUtrecht inde stat</l>
<l>Ende onboot daar ende bat</l>
<l><pb n="1,279"/> De heren, dat si te hem quamen,</l>
<l n="1340">Ende omboot si oec bi namen,</l>
<l>Sodat si quamen alle ghemen</l>
<l>Van beiden siden, groot ende clene,</l>
<l>Ende blevens op sijn segghen daer.</l>
<l>Doe beriet hi hem daernaer,</l>
<l n="1345">Dat hi daer so langhe lach,</l>
<l>Dat hi recht op enen dach</l>
<l>Sijn segghen seide vander zoene.</l>
<l>Nu hoert, wat hi achte te doene:</l>
<l>Omdat hem dochte op de stont</l>
<l n="1350">Tghelt te groot, vijf hondert pont</l>
<l>Gaf hi der toe van sinen goede,</l>
<l>Dats hem te bet soude sijn te moede,</l>
<l>Ende te mijn soude bescelden</l>
<l>Die de penninghe soude gelden.</l>
<l n="1355">Doet was gheseghet ende ghedaen,</l>
<l>Hiet hi tehants eten gaen.</l>
<l>Hi deedse alle mit hem eten.</l>
<l>Bi siere side waren gheseten</l>
<l>Herman van Woerden ende Ghisebrecht</l>
<l n="1360">Van Amestelle, de over recht</l>
<l>Altoos te siere taefle saten</l>
<l><pb n="1,280"/> Ende met hem dronken ende aten.</l>
<l>Dandre waren gheseten daer,</l>
<l>Denen voren dandre naer,</l>
<l n="1365">Als daer betaemde haerghelike.</l>
<l>men at ende dranc daer blidelike</l>
<l>Overal daer in den hove.</l>
<l>De herberghe was van goeden love:</l>
<l>Want een hoghe avont was,</l>
<l n="1370">Was men vele de blider das.</l>
<l>Maer dat hof moeste sceiden,</l>
<l>Eer avont quam met droefheiden.</l>
<l>Dat pensde van Woerden de verrader</l>
<l>Ende sine ghesellen allegader,</l>
<l n="1375">Mocht na haren wille gaen.</l>
<l>Alst gheten was ende opghedaen,</l>
<l>Ghinc de grave in siere rusten:</l>
<l>Want hem begonste slapens lusten.</l>
<l>Elc ander ghinc daer hi woude.</l>
<l n="1380">Doe ghevielt, alst wesen zoude,</l>
<l>De verraders treckeden te samen,</l>
<l><pb n="1,281"/> Sodat si buter stat doe quamen</l>
<l>Ende reden voren over de weide</l>
<l>Ende hadden liede in haer gheleide,</l>
<l n="1385">De alle tharnassche met hem reden,</l>
<l>De si met behendicheden</l>
<l>Hadden brocht met hem aldaer,</l>
<l>De sider wilden aldernaer,</l>
<l>Dat si te Romen hadden ghesijn:</l>
<l n="1390">Dat seghet mi tghelove mijn.</l>
<l>Si soudent hem node hebben gheseget.</l>
<l>Ic waens elc verrader pleghet,</l>
<l>Dat hi heelt sine daet</l>
<l>Den ghenen, de sinen raet</l>
<l n="1395">Niet en weet; al wil hi dat hi</l>
<l>Bi hem si: dat is daerbi:</l>
<l>So hi meer volcs bringhet int stric,</l>
<l>So hi meer helpen hevet int pic,</l>
<l>De mede besmit sijn in de daet,</l>
<l n="1400"><pb n="1,282"/> Al ne gaven si niet den raet.</l>
<l>Hoort hier grote jamerhede,</l>
<l>De de here van Amestelle dede</l>
<l>Op deen nameliken dach:</l>
<l>Hi ghinc daer de grave lach,</l>
<l n="1405">Ende wectene ute sinen slape</l>
<l>- Dat en dorste doen geen cnape -</l>
<l>Ende seide: Ghi slaept alte lanc.</l>
<l>Also dat de grave ontspranc</l>
<l>Ende sprac: Wies daer? Ic bent, seit hi,</l>
<l n="1410">Ghisebrecht; als scone weder alst si,</l>
<l>So slaepti te langhe vele.</l>
<l>Ghi sout utevaren met vederspele,</l>
<l>Want tweder es also scone.</l>
<l>Als de grave hoerde tgone,</l>
<l n="1415">Sprac hi: Ic hebbe te langhe gheslapen:</l>
<l>Roept mi enich van minen cnapen.</l>
<l>Ic salt doen, sprac hi doe,</l>
<l>Ende seide den camerlinghe toe:</l>
<l>Gaet tuwen here ende sect hem, dat</l>
<l n="1420">Ic ride voren uter stat;</l>
<l>Latene comen, als hi wille.</l>
<l>De grave ne bleef niet stille.</l>
<l><pb n="1,283"/> Hi seide: Heer Ghisebrecht, hierinne</l>
<l>Salic u sinte Gherde minne</l>
<l n="1425">Geven, eer wi hene reden.</l>
<l>Men brochte wijn ten selven tiden.</l>
<l>De grave hiet scinken den wijn,</l>
<l>Ende seide: Drinct van der hant mijn</l>
<l>Sinte Gherde minne ende vaert wel!</l>
<l n="1430">Doe nam de verrader fel</l>
<l>Den wijn van des graven hant,</l>
<l>Ende keerde hem omme te hant,</l>
<l>Ende seide: God hoede u; ic ga varen.</l>
<l>De grave de hiet sonder sparen,</l>
<l n="1435">Dat men sadelde al de paert</l>
<l>Zonder beiden metter vaert.</l>
<l>Sijn neve Jans sgraven zone</l>
<l>Van Henegouwen vernam tgone,</l>
<l>Ende hiet perden sadelen alle.</l>
<l n="1440">Hi pensde lettel van den ghevalle,</l>
<l>Dat hem inde vaert ghesciede.</l>
<l>Gheraert van Vorne ende lettel liede</l>
<l>Reden metten grave doe.</l>
<l>Hi sprac sinen knapen toe:</l>
<l n="1445">Volghet mi, al ghi sijt ghereet;</l>
<l>Ic vare voren, ende hi leet</l>
<l>De strate mitten twee kinden,</l>
<l><pb n="1,284"/> Diene bede gader minden.</l>
<l>Hi reet voren ter poorten uut</l>
<l n="1450">Blidelike sonder gheluut.</l>
<l>Doe hi op de weide quam,</l>
<l>Sach hi voer hem ende vernam</l>
<l>Den heer van Woerden houden daer.</l>
<l>Als hi sijns wort ghewaer,</l>
<l n="1455">Reet hi tot hem, omdat hi woude</l>
<l>Vraghen, waar hi riden zoude.</l>
<l>Doe hi aldus quam ghevaren,</l>
<l>Voeren teghen hem tere scaren</l>
<l>De van Woerden entie van Amestelle,</l>
<l n="1460">Gheraert van Velsen, de morder felle;</l>
<l>Daer quam Aernt van Benscop</l>
<l>Ende Gheraert van Craienhorst inden hoop;</l>
<l>Willem van Teilinghen quam der mede</l>
<l>Ende Willem van Zaender daer ter stede.</l>
<l n="1465">Daer quam oec mede menich man,</l>
<l>De ic ghenoemen niet en can.</l>
<l>Als si hem quamen dus te ghemoet</l>
<l>Hevet hi se alre eerst ghegroet.</l>
<l>Herman van Woerden reet hem ane,</l>
<l n="1470">Als dene wille hadde te vane,</l>
<l>Ende grepen biden breidel zaen:</l>
<l>Uwe hoghe spronghe sijn ghedaen:</l>
<l><pb n="1,285"/> Ghi sult niet meer der voeren driven,</l>
<l>Sprac hi, heer meester, ghi moet bliven</l>
<l n="1475">Onse ghevanghen, wien lief of leet.</l>
<l>Ic seg u, dat ic seker weet,</l>
<l>Dat de grave hilt over spel:</l>
<l>Want hi loech, dat wetic wel,</l>
<l>Ende antworde den fellen man:</l>
<l n="1480">Help!, seit hi, in ben nochtan.</l>
<l>Arnout sprac: Bi Gode ghi sijt;</l>
<l>Ic moet nu op dese tijt</l>
<l>Uwen sconen sperwaer draghen</l>
<l>U te lachteren ende uwen maghen.</l>
<l n="1485">De sperwaer hi doe gheprant,</l>
<l>Ende namen hem van der hant.</l>
<l>De grave sloech de hant ten swerde,</l>
<l>Als de ghene, de begeerde</l>
<l>Hem te werne, mocht hem ghescien.</l>
<l n="1490">Gheraert van Velsen trac mettien</l>
<l><pb n="1,286"/> Sijn zweert ende swoer bi Gode:</l>
<l>Ghi moghet dat ghemaken ode...</l>
<l>Ic sal u tsweert tote in den tanden...</l>
<l>Dit mochte den grave seer anden,</l>
<l n="1495">Datten Gheraert wilde ontliven.</l>
<l>Daer moest hi ghevanghen bliven,</l>
<l>Wast hem lief ofte leet.</l>
<l>Een knape daer tusschen reet,</l>
<l>De met Janne daer was comen,</l>
<l n="1500">Ende hadt hen gheerne benomen.</l>
<l>De knape wort daer ghewont sere,</l>
<l>Ende sijn paert ten selven kere</l>
<l>Wort ghesleghen in den hals.</l>
<l>Dese knape, als ende als,</l>
<l n="1505">Pijnde hem te weerne ende niement el;</l>
<l>In can gheweten hoe tghevel,</l>
<l>Dat si de kinder lieten riden:</l>
<l>Hadsi se ghevaen ten selven tiden,</l>
<l>Si warens al te boven bleven.</l>
<l n="1510"><pb n="1,287"/> Ic wane wel, dat si, beneven</l>
<l>Deen den anderen, ter statwaert reden:</l>
<l>Si hadden goede paerde bescreden</l>
<l>Ende reden sere ter statwaert,</l>
<l>Wat ghelopen mochten de paert.</l>
<l n="1515">Als si quamen in de stat,</l>
<l>Ende men daer ghevreeschede dat,</l>
<l>Waren de vreende tonghemake,</l>
<l>Alst billic was om sulke zake;</l>
<l>Die viende waren an dander zide</l>
<l n="1520">Van deser vanghenessen blide.</l>
<l>Si voeren te Muden metten grave</l>
<l>Ten huse, dat hi met siere have</l>
<l>Hadde ghecocht ende doen maken.</l>
<l>Hem dochte doe in allen zaken,</l>
<l n="1525">Dat si wel hadden ghevaren.</l>
<l>Dit ghesciede in den jaren</l>
<l>Ons Heren Goeds, dat hi bleef</l>
<l>Ghevanghen, als men doe screef</l>
<l>Ons Heren Jhesus Christus jaer</l>
<l n="1530">XII hondert ende daernaer</l>
<l>Effene neghentich ende sesse,</l>
<l>Als was sente Jans messe</l>
<l><pb n="1,288"/> Op de vigilie daer te voren.</l>
<l>Hier na suldi wonder horen</l>
<l n="1535">Vanden lieden vanden lande,</l>
<l>Hoe doe rees ene niwe scande;</l>
<l>Ende sal eerst segghen vanden lieden,</l>
<l>De droevelike van Utrecht scieden.</l>
<l>De here van Arkele nam beide</l>
<l n="1540">De twee kinder in sijn gheleide,</l>
<l>Ende voerdse tsinen huse mede,</l>
<l>Om te hebbene te beteren vrede.</l>
<l>Daerna voerde men se in de poort</l>
<l>Tordrecht, als men hevet ghehoort.</l>
<l n="1545">Heer Wolfaert quam te Dordrecht mede.</l>
<l>Ghi moghet horen, wat hi dede.</l>
<l>Hi vant de poorters seer bedroeft,</l>
<l>Ende seide, dat hem wel behoeft,</l>
<l>Dat al tlant besettet ware,</l>
<l n="1550">Ende dat hi vrucht al openbare,</l>
<l>Dat de van Vlaendren sullen comen.</l>
<l>Daerjeghen is goet raet ghenomen,</l>
<l>De mens hem doe wederstoot:</l>
<l>Want ic hebbe zorghe groot</l>
<l n="1555">Int herte, ende oec groten vaer.</l>
<l>Ic sout keren, waric daer,</l>
<l><pb n="1,289"/> Sprac hi aldaer int ghemene:</l>
<l>Wildi mi helpen, groot ende clene,</l>
<l>Dat ic in Zeelant mochte comen,</l>
<l n="1560">Ic hope het soude ons allen vromen.</l>
<l>De porters, de al rouwich waren,</l>
<l>Seiden: Heer, wi willen varen</l>
<l>Met u daer u wille si.</l>
<l>Hi seide: So sent te hant met mi</l>
<l n="1565">Twe cogghen, de mi gheleiden:</l>
<l>Hier en dooch geen langher beiden;</l>
<l>Ic duchte, si sullen comen sijn,</l>
<l>Eer ic come ten huse mijn:</l>
<l>De meeste haest waer ons goet.</l>
<l n="1570">De porters reden metter spoet</l>
<l>Twe cogghene, diene voerden daer</l>
<l>Hi wesen woude, sonder vaer.</l>
<l>Ghi sult wel horen, wat hi bedreef.</l>
<l>Doe de grave ghevanghen bleef,</l>
<l n="1575">Ende ment int lant wort gheware,</l>
<l>Doe nam Philips van Wassenare</l>
<l>Sgraven zeegel ende sloeghen ontwee</l>
<l>Vorden raet, dat men niet mee</l>
<l>Daermede zeghelen en mochte.</l>
<l n="1580">Hi pensde wel, doe hi dat dochte.</l>
<l>Elc voer thuus tot sinen maghen;</l>
<l><pb n="1,290"/> Tfolc ghemen wort doe claghen</l>
<l>Dat haer heer ghevanghen was.</l>
<l>Elc vermaende hem selven das,</l>
<l n="1585">Dat hi sinen here bescudden soude,</l>
<l>Of dat hier om sterven woude.</l>
</div>
<div type="chapter"><head type="chapter"><pb n="2,1"/> BOEK V</head>
<l>Dat volc wert al in roere</l>
<l>Ende verwoct om dese voere.</l>
<l>De Kenemaren entie Vriesen mede</l>
<l>Ende Waterlanders voeren ter stede,</l>
<l n="5">Daer men hem dede verstaen</l>
<l>Dat haer here lach ghevaen.</l>
<l>Dat was te Muden; doe siere quamen,</l>
<l>Mochten si doen ghene vramen,</l>
<l>Want dat volc was sonder hovet</l>
<l n="10">Ende lettel of niet, des ghelovet.</l>
<l>Si voeren dolen op de zee</l>
<l>Daer vier, daer vijf, daer drie, hier twe,</l>
<l>Recht als volc dat wilde ontsinnen.</l>
<l>Doe dit vernamen de van binnen,</l>
<l n="15">Seidsi ten grave: Doet u liede</l>
<l>Keren: waert dat ons messciede,</l>
<l>Ghi souter selve om sterven mede.</l>
<l>De grave sende staphans ter stede</l>
<l><pb n="2,2"/> Enen brief, ende onboot</l>
<l n="20">Sinen lieden, clene ende groot,</l>
<l>Dat si thuus al stille zaten:</l>
<l>Hi hopede cortelike der baten,</l>
<l>Dat hi met minnen soude comen uut.</l>
<l>Dat volc wart doe so luut,</l>
<l n="25">Dat wel na al was verdovet:</l>
<l>Gods hat hebbe dies ghelovet,</l>
<l>Spraken douden metten jonghen:</l>
<l>Sine hebben hier toe ghedwonghen:</l>
<l>Dus ne sulsi niet ontgaen.</l>
<l n="30">Als de verraders dit verstaen,</l>
<l>Waren si te blivene niet bout</l>
<l>Ende wildene voeren in haer behout</l>
<l>Verre in een ander lant.</l>
<l>Die van Naerden vreeschdent te hant,</l>
<l n="35">Ende leiden hem ene laghe.</l>
<l>Recht op den vijften daghe</l>
<l>Souden sine voeren haerre vaerde,</l>
<l>Ende settene op enen paerde,</l>
<l><pb n="2,3"/> Ende bonden hem sine voete</l>
<l n="40">Ondert paert, wel onsoete,</l>
<l>Ende enen hantscoe in den mont.</l>
<l>Dat seide mi, deent was cont</l>
<l>Ende diene dus ghebonden vant.</l>
<l>Doe voerden sine altehant</l>
<l n="45">Tote dat si bi Naerden quamen.</l>
<l>Doe saghen si ende vernamen</l>
<l>De liede ligghen in dat coren.</l>
<l>Gheraert van Velsen, de reet voren,</l>
<l>Ende vraghede hem, wat si sochten.</l>
<l n="50">Dandre sechten: Dat si brochten</l>
<l>Dat wildsi hebben; dat waer de grave:</l>
<l>Dan wildsi laten doer ghene have.</l>
<l>Dan sal niet wesen, sprac Gheraert,</l>
<l>Ende warp omme metter vaert.</l>
<l n="55">Hi trecte tsweert ende wilde slaen</l>
<l>Den grave, de hem pijnde tontgane.</l>
<l>Hi waende tpaerdekijn springhen soude</l>
<l>Over den vliet, ende also houde</l>
<l>Viel dat paert metten grave</l>
<l n="60">In den sloot. Gheraert sat ave,</l>
<l>Ghetrect sweerts, ende ghinkene slaen.</l>
<l><pb n="2,4"/> De grave mochte niet ontgaen:</l>
<l>Want hi an tpaert was ghebonden.</l>
<l>Daer stac hine ten selven stonden</l>
<l n="65">Metten sweerde dor den live,</l>
<l>Ende gaf hem wonden meer dan vive.</l>
<l>Oec stac hine int herte, dats waer,</l>
<l>Dat ment vant al openbaer.</l>
<l>Si gaven hem ten selven stonden</l>
<l n="70">So diepe ende so vele wonden,</l>
<l>Dat hi daer den gheest opgaf,</l>
<l>Eer de van Naerden wisten der af.</l>
<l>Doe sijt vernamen, liepen si toe,</l>
<l>Ende Gheraerde van Velsen was doe</l>
<l n="75">Sijn paert so verre van hem ghegaen,</l>
<l>Dat hijs niet en mochte vaen.</l>
<l>Ende sijn knape gaf hem sijn paert,</l>
<l>Daer hi mede ontreet ter vaert.</l>
<l>So deden de op peerde waren;</l>
<l n="80">Ente knape wert bevaren</l>
<l>Van dien van Naerden, de niet en beiden,</l>
<l>Dan sine op enen rade leiden,</l>
<l>Ende hebben hem sine lede tebroken.</l>
<l>Dus wart de grave eerst ghewroken.</l>
<l n="85"><pb n="2,5"/> Doe si den grave vonden doot,</l>
<l>Hadden si alle rouwe groot,</l>
<l>Ende namen den doden met zericheden.</l>
<l>Di droegene van deer steden</l>
<l>Tere ander stat, daer sine ontcleden</l>
<l n="90">Ende balsmeden ende bereden</l>
<l>Ende leidene in een scrine,</l>
<l>Daer menich mede doghede pine,</l>
<l>Ende scepeden kortelike daernaer</l>
<l>Ende voerdene tote Alcmaer.</l>
<l n="95">Daer sette men in den chore.</l>
<l>De wonder horen wil, de hore:</l>
<l>Twe winde waren hem ghegheven</l>
<l>Van eene siere nichten, de bi hem bleven</l>
<l>Waer hi ghinc of waer hi stont.</l>
<l n="100">Oec was mi ghemaect cont,</l>
<l>Dat si liepen mede an de vaert</l>
<l>Daer de grave ghevanghen waert,</l>
<l>Ende oec mede al tote Muden</l>
<l>- Dit merkeden ende zaghen vele luden -</l>
<l n="105">Ende bleven daertoe op deen dach</l>
<l>Dat men hem gaf den dootslach.</l>
<l>Doe sine voerden, liepen si mede</l>
<l>Recht aldaer ter selver stede;</l>
<l><pb n="2,6"/> Doe menne moorde, si saghen toe;</l>
<l n="110">Als hi doot was, si ginghen doe</l>
<l>Bi hem ligghen bede gader,</l>
<l>Alst kijnt doet bi den vader.</l>
<l>De van Naerden vondense daer,</l>
<l>Alsmen mi seide overwaer.</l>
<l n="115">Doe men den grave voeren soude,</l>
<l>Si quamen ten scepe also houde</l>
<l>Ende spronghen in ende voeren mede</l>
<l>Al tote Alcmaer in de stede.</l>
<l>Doe si quamen tote Alkemare,</l>
<l n="120">Ghinghen si sitten bider bare</l>
<l>Ten voeten voer den outare.</l>
<l>Ic sachse beide sitten daer.</l>
<l>Oec seide mi een garsoen,</l>
<l>De se verwaerde in dit doen,</l>
<l n="125">Dat si ghevast hadden so langhe,</l>
<l>Dat hi hem beiden bi bedwanghe</l>
<l>Moste gheven zoete melc.</l>
<l>Oec so seide hi mi, dat elc,</l>
<l>Gheen van den tween, eten wouden</l>
<l n="130">- In weet, hoet quam ende bi wat scouden -</l>
<l><pb n="2,7"/> Binnen langher tijt daer naer.</l>
<l>Dus bleven si beide aldaer</l>
<l>Toter wilen en ten daghe</l>
<l>Dat menne groef met groter claghe.</l>
<l n="135">Doe dedemense beide wech met leden,</l>
<l>De node van danen wilden sceden.</l>
<l>Hadden si ghemoeten, si waren bleven</l>
<l>Ligghende, wanic, al haer leven.</l>
<l>Kerstijn mensche, hoer dit wonder,</l>
<l n="140">Dat de hondekijn bisonder</l>
<l>Minden haren here alsoe,</l>
<l>Dat si bi hem bleven doe,</l>
<l>Daer menne vinc ende sloech;</l>
<l>Daer togheden si hem ghenoech,</l>
<l n="145">Dat sine minden van rechter scout;</l>
<l>Maer de morders waren so bout,</l>
<l>Dat si morden haren rechten here,</l>
<l>De hem ghedaen hadde menich ere</l>
<l>Te menigher tijt, te menigher stonde.</l>
<l n="150">Hier waren si quader, dan de honde.</l>
<l>Al hadde hi te voren misdaen,</l>
<l><pb n="2,8"/> Ja ne hadden si de zoene ontfaen,</l>
<l>Ende was vergheven altemale,</l>
<l>Ende scenen vreende also wale</l>
<l n="155">Als enighe liede mochten wesen.</l>
<l>Dus so dinket mi bi desen,</l>
<l>Dat honde niet en sijn so quaet:</l>
<l>Es hem ghedaen enighe misdaet</l>
<l>Van sinen here, hoe groot et si,</l>
<l n="160">Hi coemt tot hem, opdat hi</l>
<l>Hem ane spreket vriendelike,</l>
<l>Ende verghevet hem ewelike,</l>
<l>Al haddi hem ofghesleghen den voet</l>
<l>Maer dese moerderen verwoet</l>
<l n="165">Hebben haren here verbeten;</l>
<l>Hem niet allene, suldi weten,</l>
<l>Maer hem selven ende menighen man</l>
<l>Als ic een deel segghen can</l>
<l>Ende onbinden sal hier naer,</l>
<l n="170"><pb n="2,9"/> Daert stede hevet al openbaer:</l>
<l>Kindre, maghe sijn ondeert,</l>
<l>De an haer doen hem hebben ghekeerd;</l>
<l>De noch an haren doene hem houden,</l>
<l>Sullen verraders sijn ghescouden</l>
<l n="175">Alle daghe, de si leven,</l>
<l>Ende met hem sijn verdreven</l>
<l>Uut haren lande, uut haren goede:</l>
<l>Des mach hem wesen wee te moede,</l>
<l>De der moert onsculdich sijn.</l>
<l n="180">Nu keric op de redene mijn,</l>
<l>Daer ict hier te voren liet.</l>
<l>Doe Gheraert van den grave sciet,</l>
<l>Ende sijn knape bleef ghevaen,</l>
<l>Hoet met hem oec es vergaen,</l>
<l n="185">Heb di verstaen ende ghehoert.</l>
<l>Gheraert van Velsen de reet voert</l>
<l>Op dat huys van Cronenborche:</l>
<l>Daer waende hi wesen sonder sorge.</l>
<l>Ghisebrecht de heer van Amestelle</l>
<l n="190">Entie van Woerden, sijn gheselle,</l>
<l>Waren hem ontfaren beide:</l>
<l>Si hadden liever op de heide</l>
<l>Te wesen te haren dele,</l>
<l><pb n="2,10"/> Dan te leggen in deen castele,</l>
<l n="195">Al waenden si hebben goet ontset</l>
<l>Dus quam Gheraert in dat net,</l>
<l>Die ghene de al dit bedreef,</l>
<l>Dat hi op den huus bleef</l>
<l>Biden verrader, sinen gheselle,</l>
<l n="200">Daer ic u te voren of telle.</l>
<l>Dus heeft die verrader den verrader</l>
<l>Verraden, ende sijn, beide gader,</l>
<l>Deene ontlivet, dander ondeert,</l>
<l>Ende worden nummermeer gheert.</l>
<l n="205">Als Gheraert op den huse quam,</l>
<l>Ende dat volc dat vernam,</l>
<l>Dat de grave was bleven doot,</l>
<l>Was gheruchte harde groot.</l>
<l>Tfolc dat liep al te stride</l>
<l n="210">Ende quamen ten selven tiden</l>
<l><pb n="2,11"/> Vor dat huys al gheronnen,</l>
<l>Sodat si niet ontgaen en connen</l>
<l>De opden huse waren beseten.</l>
<l>Tfolc heeft hem dies vermeten,</l>
<l n="215">Dat siere nemmermeer of scieden,</l>
<l>Si ne souden hebben van den lieden,</l>
<l>Dier op waren, haren wille.</l>
<l>Gheraert die zweech harde stille</l>
<l>Ende souden [node hebben] ghebaert.</l>
<l n="220">Tfolc quam toe, al onghespaert,</l>
<l>Beide Kenemaren ende Vriesen,</l>
<l>Ende segghen, dat si verliesen</l>
<l>Willen beide lijf ende have,</l>
<l>Of si wreken haren grave.</l>
<l n="225">Waterlanders quamer mede</l>
<l>Ende wilden houden ghenen vrede.</l>
<l>Tghemene diet van Noorthollant</l>
<l>Quam daer op der Vechten cant;</l>
<l>Suuthollanders quamen daer</l>
<l n="230">Entie porters, dat es waer.</l>
<l>Oec waren voer dat huys gheseten</l>
<l><pb n="2,12"/> De hem groter dinghe vermeten,</l>
<l>De heer van Zulen entie sine,</l>
<l>Dat si wel deden an scine,</l>
<l n="235">Ende dat gheslachte alghemene,</l>
<l>Ende Ghisebrecht van Iselsteine,</l>
<l>Diet sere pijnde, als men wel sach.</l>
<l>Daer na quam op enen dach</l>
<l>Heer Loef van Cleve ende wort hovet</l>
<l n="240">Diet daer wel dede, des si ghelovet.</l>
<l>Enen anderen wech moet ic gaen.</l>
<l>Doe de grave was ghevaen,</l>
<l>Ende heer Wolfaert was ghevoert,</l>
<l>De heren werden doe beroert</l>
<l n="245">Van Zuuthollant, alst was recht,</l>
<l>Ende quamen alle te Dordrecht,</l>
<l>Ende spraken daer met goeder stade,</l>
<l>Ende worden onder hem te rade,</l>
<l>Dat sijt onboden overal</l>
<l n="250">Sgraven vrienden, groot ende smal;</l>
<l>Den coninc Adolf onboden sijt mede</l>
<l><pb n="2,13"/> Ende clagheden de jamerhede;</l>
<l>Sivaert, de bisscop, most oec weten,</l>
<l>Van Coelne, en dochte niet vergheten.</l>
<l n="255">Si onbodent in Henegouwen</l>
<l>Den grave Jan den ghetrouwen,</l>
<l>Ende clagheden hem sijns neven zeer.</l>
<l>Oec onboden si hem meer,</l>
<l>Dat Jan, sijn zone, tDordrecht ware,</l>
<l n="260">Ende si onboden hem daernare,</l>
<l>Dat hi metter meester haeste</l>
<l>Quame: want hi waer de naeste.</l>
<l>Si hopeden wel bi sinen rade</l>
<l>Noch te lidene sonder scade:</l>
<l n="265">Waert also dat hem dochte,</l>
<l>Dat hi behouden comen mochte,</l>
<l>Of dat hi hem liete horen</l>
<l>Sinen raet, ende sendene voren.</l>
<l>Dit was op den derden dach,</l>
<l n="270">Dat die grave ghevanghen lach,</l>
<l>Dat si dese brieve screven.</l>
<l><pb n="2,14"/> Swoensdaghes daerna liet sijn leven</l>
<l>De grave, als ic u seide te voren.</l>
<l>Doe dit den heer quam ten oren</l>
<l n="275">Van Henegouwen, wort hijs droeve</l>
<l>Ende ghinc te rade, wes hem behoeve.</l>
<l>Nutteliken docht hem doe wesen,</l>
<l>Dat hi overzende in desen</l>
<l>Sinen broeder te Dordrecht,</l>
<l n="280">Ende hi daer verneme recht,</l>
<l>Watter saken wesen moghen:</l>
<l>Die liede souderbi verhoghen</l>
<l>Ende hem weten souden danc:</l>
<l>Hi soude hem volghen eer iet lanc.</l>
<l n="285">De broeder dede, dat hi woude,</l>
<l>Als hi metten rechte soude,</l>
<l>Ende quam te Dordrecht op enen dach,</l>
<l>Als hi alre heimelicst mach,</l>
<l>In sine herberghe, in de poort.</l>
<l n="290">Alse dat volc dat verhoort,</l>
<l>Dat haer Gye daer comen was,</l>
<l>Waren si herde blide das,</l>
<l><pb n="2,15"/> Ende hechten an hem alle gader,</l>
<l>Also dat kint doet an den vader.</l>
<l n="295">Te hant si de liede coren,</l>
<l>De met hem voer den husen voeren.</l>
<l>Doe heer Loef dat vernam,</l>
<l>Dat heer Gye tot hem quam,</l>
<l>Ontfinc hine utermaten wale,</l>
<l n="300">Met sconen ghelate, met zoeter tale,</l>
<l>Ende wrochte bi hem met alre dade,</l>
<l>Bede met doen ende met rade.</l>
<l>Men maecte bliden ende evenhoghen,</l>
<l>Daer men thuys mede dwinghen mogen.</l>
<l n="305">Dat volc voer ende quam.</l>
<l>Alse de here van Kuuc vernam,</l>
<l>Dat tfolc dus vaste voer thuus lach,</l>
<l>Besprac hijs hem op enen dach</l>
<l>Also metten grave van Cleve,</l>
<l n="310">Dat dat volc verloren blive,</l>
<l>Hi ne holper toe met sinen rade:</l>
<l>Hi seide dat hijt gherne dade.</l>
<l>Hi voer thuis ende gaderde liede</l>
<l>Ende ghelovede goet ende miede,</l>
<l n="315">Dat si met hem souden varen</l>
<l><pb n="2,16"/> Voer Cronenborch, al sonder sparen.</l>
<l>Dies alle worden willich dan.</l>
<l>Daer brochte hi wel VI hondert man</l>
<l>Vor den huis, ende lach daermede,</l>
<l n="320">Ende begonde stappans ter stede</l>
<l>Hem selven doe daer hoeft te maken,</l>
<l>Ende onderwant hem alder zaken,</l>
<l>Alse of hi selve here ware.</l>
<l>Onder tfolc so spranc de mare,</l>
<l n="325">Dat hi de liede opnemen soude</l>
<l>Ende doen dermede dat hi woude.</l>
<l>Tfolc was wel na ontsinnet.</l>
<l>Als heer Loef dat bekinnet,</l>
<l>Wort hi erre ende seer ontdaen</l>
<l n="330">Ende ghinc voer den broeder staen:</l>
<l>Wapen! Broeder, wat doedi?</l>
<l>Ghi onteert u ende mi:</l>
<l>Men sal ons thoeft te sticken slaen.</l>
<l>Wapen! Wat hebdi ghedaen?</l>
<l n="335">Ic woude [hi] sorloghen had begeven,</l>
<l><pb n="2,17"/> Ende ghi selve thuys waert ghebleven,</l>
<l>So warewi bleven in onsen eren.</l>
<l>Nu ne verwinnewijs nemmermere,</l>
<l>Wi ne helpen de morders winnen,</l>
<l n="340">De beleghen sijn hierbinnen.</l>
<l>Of vaert weder daen ghi quaemt:</l>
<l>Want ons emmer niene betaemt,</l>
<l>Dat wi de morders souden sterken:</l>
<l>Dat mach elc wijs man wel merken,</l>
<l n="345">De dese bescuddet, dat hi es</l>
<l>Haer helper; des sijt ghewes:</l>
<l>Want si vermorden haren here.</l>
<l>Ne spreecter wort of nemmermeere!</l>
<l>De grave van Cleve liet so bestaen</l>
<l n="350">Nu most vort also vergaen,</l>
<l>Dat men dat huys op hem wan,</l>
<l>Ende men vinc daer al de man.</l>
<l>Daer waren ghevanghen in den hoop</l>
<l>Gheraert ende Aernt van Benscoop</l>
<l n="355">Ende Kostijn van Boternesse</l>
<l><pb n="2,18"/> Ende Alewijn met siere smisse,</l>
<l>Willem van Teilinghen, Willam van Zaenden.</l>
<l>Dat de Hollanders niet ne waenden</l>
<l>Dat siere op hadden ghewesen.</l>
<l n="360">Daer waren ghevanghen oec met desen</l>
<l>Een deel, de ic niet ne cande.</l>
<l>De grave van Cleve sloech de hande</l>
<l>An de ghevangen, ende seide:</l>
<l>Hi woudse hebben in sijn gheleide,</l>
<l n="365">Ende daermede doen sijn ghevouch.</l>
<l>Dan dochte den Vriesen niet ghenoech,</l>
<l>Noch de Kenemaers oec mede</l>
<l>Ende wapenden hem op der stede,</l>
<l>Ende seiden oec al openbare:</l>
<l n="370">Waer iement, de so coene ware,</l>
<l>Die se levende wechvoeren woude,</l>
<l>Hi waer derste de sterven zoude,</l>
<l>Waer hi ridder ofte cnape,</l>
<l>Waer hi moenc ofte pape.</l>
<l n="375">Dus wort theer al in roere.</l>
<l>Als de grave vernam de voere,</l>
<l><pb n="2,19"/> Vraghede hi, wat bediede dat.</l>
<l>Men seide hem aldaer ter stat:</l>
<l>Ghi moet ons de morders gheven,</l>
<l n="380">Of ghi later omme u leven,</l>
<l>Ende alle de uwe, eer ghi ontgaet.</l>
<l>De grave de hads anderen raet,</l>
<l>Ende sprac: Houts uwen vrede:</l>
<l>Neemt Gheraerde ende Willam mede</l>
<l n="385">Van Zaenden ende noch hem tween.</l>
<l>- In canre u ghenoemen geen. -</l>
<l>Heer Loef de hadder twe ghehouden;</l>
<l>Hijn waender niet om sijn bescouden:</l>
<l>Hi wildse leveren den grave Janne,</l>
<l n="390">Als hi quame, ende late hem danne</l>
<l>Na sinen wille hem selven wreken.</l>
<l>Dus helt hi se bi desen treken,</l>
<l>Ende deetse voeren te Kervenhem:</l>
<l>Aernde van Benscop [ende] met hem</l>
<l n="395">Willem van Teilinghen, dien hi niet</l>
<l>Meer sal leveren, wats ghesciet.</l>
<l>Gheraerde van Velsen ende Willem van Zaenden</l>
<l><pb n="2,20"/> Trecten de knechte, ende taenden</l>
<l>Alof si se alle wilden eten;</l>
<l n="400">Ende doden daertoe, suldi weten,</l>
<l>Dander twee, als hem betame.</l>
<l>Nu mochtens hebben grote scame,</l>
<l>De Gheraert in sijn leste bedroech.</l>
<l>Bi Gode, dit es onghevoech,</l>
<l n="405">Dat die heren niet en merken,</l>
<l>Dat si de verraders sterken.</l>
<l>Si ne hebber of ere noch vromen:</l>
<l>Want het mach hem selven toecomen;</l>
<l>Want heer, daer doghet an lach,</l>
<l n="410">Wilen als hi den ghenen sach,</l>
<l><pb n="2,21"/> Die vermoert hadde sinen heer,</l>
<l>Al hadde hire hem mede ghedaen eer</l>
<l>Ende vordeel herde groot,</l>
<l>Hi sloegene selve deromme doot.</l>
<l n="415">Alse de coninc Davit dede,</l>
<l>Doe deghene quam ter stede,</l>
<l>Daer hi was ende hadde verslaghen</l>
<l>Den coninc Saul, hi ne const verdraghen,</l>
<l>Hi ne versloegene metterhant,</l>
<l n="420">Ende sprac mede altehant:</l>
<l>Mordenare! Het was dijn here;</l>
<l>Du ne beroemsdi nummermere,</l>
<l>Dattu dinen here vermort heves:</l>
<l>Het is scade dattu leves.</l>
<l n="425">Alexander wilde niet ghedoghen,</l>
<l>Dat si quamen voer sinen ogen,</l>
<l>De Darius doden hare here,</l>
<l>Ende dede hem so groot onnere,</l>
<l>Dat hi se sleoen dede met scanden,</l>
<l n="430">Voeten binden ende handen,</l>
<l>Ende deed se hanghen bi der kele,</l>
<l>Of pinetse anders also vele,</l>
<l>Als men ghescreven noch mach sien,</l>
<l>Ende sprac: Dit mochte mi ghescien:</l>
<l n="435"><pb n="2,22"/> Dien ic alre best betrouwe,</l>
<l>Mach mi best beraden rouwe.</l>
<l>In distorie van Meerline</l>
<l>Vinden wi tghelijc an scine,</l>
<l>Hoe Vertigier gaf den raet</l>
<l n="440">Ende toebrochte al de daet,</l>
<l>Dat hi den coninc morden soude,</l>
<l>Opdat hi dat rike behoude;</l>
<l>Nochtan dede hi se radebraken</l>
<l>Of verbernen al an staken,</l>
<l n="445">Die ghene, de deden de daet.</l>
<l>Dus stac hi van hem dien raet,</l>
<l>Ende wilde niet dat op hem quame.</l>
<l>Dus mochte hijs bliven sonder blame</l>
<l>Voer de lieden, al wast beweven</l>
<l n="450">Bi hem selven, dat hi liet tleven.</l>
<l>Dustaen exemple hebwi van desen.</l>
<l>Noit en horde eer man lesen</l>
<l>Verraders also trecken voert,</l>
<l>Als men van desen hevet ghehoert.</l>
<l n="455">God, de alle dinc versiet,</l>
<l><pb n="2,23"/> De wreect al ne dreighet hi niet.</l>
<l>Hets deel ghewroken, als men mach sien,</l>
<l>Ende noch meer wort et, macht ghescien.</l>
<l>God moet bringhen al ten besten.</l>
<l n="460">Nu keric weder toten lesten</l>
<l>Daer ic de tale standen liet.</l>
<l>Als dat volc dat versiet,</l>
<l>Dat dat huys was ghewonnen</l>
<l>Ende tebrekene begonnen,</l>
<l n="465">Ende de morders som verdaen,</l>
<l>Ghinghen si thuys trecken saen.</l>
<l>Dien van Dordrecht wort ghegeven</l>
<l>Huge van Barlant, de sijn leven</l>
<l>Tordrecht liet op enen rade,</l>
<l n="470">Dat doe sceen wel cleine scade.</l>
<l>Viere lagher op den rade doe,</l>
<l>Die Gheraert van Voerne brochte toe</l>
<l>Ende had se ghevanghen in sinen lande,</l>
<l>De leverde hi te haerre scande;</l>
<l n="475">Van allen, de hi hadde ghevaen,</l>
<l><pb n="2,24"/> En liet hiere niet &#x00E9;&#x00E9;n ontgaen.</l>
<l>Van Crayenhorst Gheraert</l>
<l>Wart ghevanghen an de vaert,</l>
<l>Die de jongher doe van Voerne</l>
<l n="480">Breken dede met groten toerne</l>
<l>Ende den binden op een rat:</l>
<l>Want hi selve toe sach dat,</l>
<l>Dat Gheraert halp den grave vaen:</l>
<l>Des ne conste hijs niet ontgaen,</l>
<l n="485">Hi ne coelder over sinen moet.</l>
<l>Doet in den lande aldus stoet,</l>
<l>De grave van Cleve quam Tordrecht,</l>
<l>Ende onderwant hem over recht</l>
<l>Des lants, of hi ware here.</l>
<l n="490">Dat mishaghede den volke sere;</l>
<l>Des was tele ende wedertale.</l>
<l>Doch ghevielt ten lesten male,</l>
<l>Dat her Ghye moste laten bliven</l>
<l>Den grave van Cleve, ende bedriven</l>
<l n="495"><pb n="2,25"/> Tlant in haere beider stat,</l>
<l>Ende bescermen mede dat.</l>
<l>Hierbi soude hebben gheleide</l>
<l>Heer Ghye ende sijn neve beide</l>
<l>Van den hertoghe van Brabant,</l>
<l n="500">Vri te vaerne doer sijn lant.</l>
<l>Heer Ghye ghereedde hem daertoe</l>
<l>Ende trecte ten Berghe doe.</l>
<l>De grave van Cleve trac in de Haghe.</l>
<l>Tote hem quamen alle daghe</l>
<l n="505">Hare vriende ende hare maghe,</l>
<l>De ons deden grote plaghe,</l>
<l>Ende aten ende dronken sgraven spise.</l>
<l>Hem dochte doe in alre wise,</l>
<l>Dat si vonden hadden tgoet.</l>
<l n="510">Elc pensde doe in sinen moet,</l>
<l>Dat hi plocte dat hi mochte,</l>
<l>Als dies niet langhe doen en dochte.</l>
<l>Hierbinnen ghevielt op enen dach,</l>
<l>Als her Ghye ten Berghe lach,</l>
<l n="515"><pb n="2,26"/> Dat hem sijn broeder sende brieve</l>
<l>Ende hem bat doer sine lieve,</l>
<l>Dat hi in den lande bleve,</l>
<l>Bede hi ende sijn neve,</l>
<l>Of later hem eer in verslaen:</l>
<l n="520">Hi sal cortelike sonder waen</l>
<l>Selve comen tote hem int lant</l>
<l>Ende berechtent metter hant.</l>
<l>Dit onboot hi ende volgede naer.</l>
<l>Dat seggic u overwaer,</l>
<l n="525">Dat noyt man volc so blide en sach,</l>
<l>Als in Suuthollant op dien dach</l>
<l>Was, als men dat vernam,</l>
<l>Dat hi binnen den Berghe quam.</l>
<l>De van Dordrecht waren blide.</l>
<l n="530">Het liep al ende reet te stride</l>
<l>Jeghen daer hi quam ghereden.</l>
<l>Ic wane men op den dach van heden</l>
<l>So blide volc cume hevet ghesien,</l>
<l>Als si alle waren van dien</l>
<l n="535">Omdat de grave van Henegouwe</l>
<l>Comen was tot haren rouwe,</l>
<l><pb n="2,27"/> Ende hopede te wreken haren toren</l>
<l>Van haren here, de si hadden verloren,</l>
<l>Ende hopedens te hebben wrake,</l>
<l n="540">Ende waren blide. Dit was de zake:</l>
<l>Want hi sier moeyen sone was</l>
<l>Daer omme hopeden sijs alle das,</l>
<l>Ende wilden sterken te desen doene.</l>
<l>Des derden daghes, eer leet noene,</l>
<l n="545">Hadde hi wel dre dusent man,</l>
<l>Die hem alle vielen an.</l>
<l>Hi wort te rade, dat volc hem zwoer.</l>
<l>Van danen hi te Delf voer</l>
<l>Ende van Zuuthollant lude mede.</l>
<l n="550">Doe hi quam aldaer ter stede</l>
<l>Wart aldaer een parlement.</l>
<l>Eer dat pleit doe wort gheent,</l>
<l>Leden zeven daghe daer,</l>
<l>Eert was gheeffent, ende daernaer</l>
<l n="555">Datte grave voer siere straten</l>
<l>Van Cleve, ende moeste daer laten</l>
<l>Janne van Avesnes, den wisen grave,</l>
<l>Die ne moste laten om ghene have</l>
<l><pb n="2,28"/> Hi soude sijns neven orbaer doen.</l>
<l n="560">Wat holpe hier of lanc sermoen?</l>
<l>Bisscop Willem was bedroevet,</l>
<l>Dat hi hem so hadde gheproevet,</l>
<l>Dat hi dat huys niet hadde ontset,</l>
<l>Ende hi so langhe hadde ghelet,</l>
<l n="565">Dat hi ghenen scade en dede</l>
<l>Der graefscap, ende sette toe ter stede.</l>
<l>Te Muden hadde de grave staende</l>
<l>Een huys, des ic eer vermaende,</l>
<l>Daer sine op hilden ghevaen.</l>
<l n="570">Dat dede hi beligghen saen,</l>
<l>Daer op was Dideric van Haerlem,</l>
<l>Ende een deel lieden met hem,</l>
<l>De men anestreet met crachte,</l>
<l>Bede bi daghe ende bi nachte.</l>
<l n="575">De bliden, de waren sgraven</l>
<l>Ende maken dede met siere haven,</l>
<l>Dede hi bringgen voer der borghe,</l>
<l><pb n="2,29"/> Ende deder hem mede anxt ende sorghe,</l>
<l>Eer si thuys op wilden gheven.</l>
<l n="580">Hadden si twee daghe langher bleven</l>
<l>Op den huse, dan si daden,</l>
<l>De grave Jan hadde hem te steden</l>
<l>Ghestaen ende brocht uter noot,</l>
<l>Of hi ware bleven doot:</l>
<l n="585">Want hi tAemstelredamme was comen,</l>
<l>Omme tontsettene te haren vromen.</l>
<l>De met Diedrike op thuys waren,</l>
<l>Alle gader teenre scaren,</l>
<l>Boden hem op, tote hem viven,</l>
<l n="590">De wilden met Diedrike bliven</l>
<l>Ende ghenieten der avonturen,</l>
<l>Dien Diedrike mochte ghebueren.</l>
<l>Doe ne mochte Didric vorder niet,</l>
<l>Hi ne most opgheven, wats ghesciet,</l>
<l n="595">Ende moste bliven daer ghevaen.</l>
<l>Dus hevet de bisscop bestaen</l>
<l>Tgraefscap te groetene van beginne.</l>
<l><pb n="2,30"/> Nu mochte men sien hoe grote minne</l>
<l>Dat hi droech tot sinen neven.</l>
<l n="600">Den enen de daer doot was bleven,</l>
<l>Ende ten zone in Inghelant.</l>
<l>Hi voer voert altehant</l>
<l>Ende troeste de Vriesen doe,</l>
<l>Dat si rechte setten toe</l>
<l n="605">Ende keerden omme: want si wouden</l>
<l>Voert meer vri sijn ghescouden,</l>
<l>Ende den grave begheven al.</l>
<l>Doe wort daer een groot ghescal:</l>
<l>Dit was ene sware lesse.</l>
<l n="610">Si voeren te hant voer Widenesse</l>
<l>So starc ende met groten moede,</l>
<l>Dat Boudijn, diet in siere hoede</l>
<l>Doe hadde, dat hijt huys opgaf,</l>
<l>Opdat hire mochte ganghen af</l>
<l n="615">Behouden lijf ende lede</l>
<l>Ende al sijn gheselscap mede,</l>
<l>Ende wechvoeren, dat hire hadde boven.</l>
<l>Alse de Vriesen hem dat loven,</l>
<l>So voer hi wech siere verde,</l>
<l n="620"><pb n="2,31"/> Ende si braken thuis toter eerde,</l>
<l>Ende voeren ter selver uren</l>
<l>Ende braken thuys ten Niwendueren,</l>
<l>Dat al niet en was volmaect.</l>
<l>Si voeren, als de niet en vaect,</l>
<l n="625">Te Medemelc in de poort,</l>
<l>Ende hebben se altemael testoert</l>
<l>Van enen ende toten anderen,</l>
<l>So dat si vriliken mochten wanderen</l>
<l>Omme de borch haerentare,</l>
<l n="630">Te siene waer si cranxt ware.</l>
<l>Florens, heren Wouters sone,</l>
<l>Uut Kenemaerlant, was de gone,</l>
<l>Die dat huys in hoeden nam.</l>
<l>Al waren de Vriesen gram,</l>
<l n="635">Hi ne gaf deromme niet een stro.</l>
<l>Hi was doe ghemannet so,</l>
<l>So wat si stormden et was verloren.</l>
<l>Doe bleven si daer ligghen voren</l>
<l>Om te verhongeren dier boven waren,</l>
<l n="640">Dat si niet mochten ontvaren.</l>
<l>Dit ghevreisde de grave Jan</l>
<l>Van Avennes, de edel man,</l>
<l><pb n="2,32"/> Dat dat huys beleghen ware.</l>
<l>Oec so quam hem de niemare,</l>
<l n="645">Dat de bisscop daer hadde ghesent</l>
<l>Twe bliden in dat parlement,</l>
<l>Om de borch te werpen ontwee,</l>
<l>Ende waren de bliden mijn noch mee,</l>
<l>De den grave costen sijn gelt.</l>
<l n="650">Bin deen men echt den grave telt,</l>
<l>Hoe heer Wolfaert hevet belegen</l>
<l>Middelborch, ende oversleghen</l>
<l>Die Arne bi den Mortiere:</l>
<l>De grave ne coemse ontsetten sciere,</l>
<l n="655">Si ne soudent niet moghen houden:</l>
<l>Dat quam al bi deen scouden:</l>
<l>Daer was van Vlaendren het Ghyoet,</l>
<l>De uteleide penninghe groot,</l>
<l>Ende gaf groot dat sout</l>
<l n="660">Mildelike, al was hi out.</l>
<l><pb n="2,37"/> Als dit de grave Jan vernam,</l>
<l>Haeste hi hem ende quam</l>
<l>Te Middelborch, als hi eerst mochte.</l>
<l>Ic wane, hi harde cleine rochte</l>
<l n="665">Op Gyote, sinen neve,</l>
<l>Dat hi langher daerom bleve.</l>
<l>Hi quam daer al sonder sparen,</l>
<l>Ende Gyoet de was ghevaren</l>
<l>Wech te lande siere verde,</l>
<l n="670"><pb n="2,38"/> Ende hadde ghedaen bi her Wolfaerde</l>
<l>Groten cost al om niet.</l>
<l>Alse de poorte dit versiet,</l>
<l>Dat Gyoet es thuys ghevaren</l>
<l>Ende hem helpe comt twaren,</l>
<l n="675">Alse hem brochte van Henegouwen</l>
<l>Grave Jan, de met hem trouwen</l>
<l>Pijnde daerom in allen zaken;</l>
<l>Als hi der poort begonde te naken,</l>
<l>Trake alle de porters uut</l>
<l n="680">Ende maecten spel ende groet gheluut,</l>
<l>Ende begonden blide wesen.</l>
<l>Hi bleef in Midelborch met desen</l>
<l>Een stic ende sprac van den zaken,</l>
<l>Hoe hi best soude ghenaken,</l>
<l n="685">Dat men Medemelc ontsette.</l>
<l>Hi spraker omme sonder lette</l>
<l>Her Wolfaerde ende andre heren,</l>
<l>Die hem herde node an keren,</l>
<l>Hoe dat si seiden toten grave:</l>
<l n="690">Si stondens metten scoensten ave,</l>
<l><pb n="2,39"/> Dat si hem te helpen gheven</l>
<l>Twe man alduere van der heven,</l>
<l>Na jaers daghe ghereet te wesen.</l>
<l>Die grave liet hem ghenoeghen met desen,</l>
<l n="695">Opdat sijt hem hilden waer,</l>
<l>Ende hiet hem dat volgheden naer:</l>
<l>Hi soude in Hollant varen voren</l>
<l>Herevaert ghebieden. Nu suldi horen,</l>
<l>Wat de heren doe bedochten,</l>
<l n="700">Hoe si den grave verdriven mochten</l>
<l>Alre best ute den lande,</l>
<l>Dat mens hem sprake ghene scande:</l>
<l>Want de ghemeente van Hollant</l>
<l>Die halp hem al metter hant,</l>
<l n="705">Entie porters met alre machten.</l>
<l>Nu hoert, wat de heren dochten.</l>
<l>Si droeghen des wel overeen,</l>
<l>Haer ne waer so coen ne gheen,</l>
<l>Hoe moghende dat hi ware,</l>
<l n="710">Dat hi soude dorren openbare</l>
<l>Segghen hierof sinen wille:</l>
<l>Daeromme mosten si swighen stille,</l>
<l>Ende vonden enen anderen raet,</l>
<l>Dat hem best dochte, dat men vaert</l>
<l n="715"><pb n="2,40"/> Omme den grave in Inghelant,</l>
<l>Ende bringhene zelve in sijn lant:</l>
<l>So mach hi dan al sinen wille</l>
<l>Selve spreken lude ende stille.</l>
<l>Tfolc sals hem laten te bet ghenoghen.</l>
<l n="720">Doe ghinghens si hem ondervoegen,</l>
<l>Wiere best varen mochten.</l>
<l>Si pensdromme ende dochten,</l>
<l>Dat si ute elker poerte namen</l>
<l>Twe manne, de hem bequamen,</l>
<l n="725">Die scepenen selve daer toe coren.</l>
<l>Doe namen si ute hem te voren</l>
<l>Van edelen lieden een ghetal,</l>
<l>De in Inghelant voeren al</l>
<l>Om haren grave, den jonghen Janne,</l>
<l n="730">Dien si met hem brochten danne.</l>
<l>Sijn wijf moste hi trouwen daer</l>
<l>Ende beslapen aldaer naer.</l>
<l>Doe had hi oerlof thuys te varen,</l>
<l>Als hi woude sonder sparen.</l>
<l n="735">De grave van Henegouwen</l>
<l>De pijnde hem met goeden trouwen</l>
<l>Om thuys tontsettene te Medemleke</l>
<l>Des hi wille hadde sekerlike.</l>
<l>Hi dede dat men mochte prisen:</l>
<l n="740"><pb n="2,41"/> Want hi recht in alre wisen</l>
<l>Daerom pensde met sire herten,</l>
<l>Ende hijn ontsach ghene smerte,</l>
<l>De hem daerof comen mochte:</l>
<l>Want rechtevoert hi doe dochte</l>
<l n="745">Thuys tontsettene, als hi dede.</l>
<l>Hem quamen te helpen mede</l>
<l>De here van Arkel ende Claes van Putte,</l>
<l>Entie van Dordrecht, de hem nutte</l>
<l>Mede waren an de vaert.</l>
<l n="750">Oec quam aldaer onghespaert</l>
<l>Van Zeelant siere vreende een deel,</l>
<l>Ende niet de herevaert gheheel,</l>
<l>De hem toe was gheseget,</l>
<l>Also als men noch heden pleget.</l>
<l n="755">Hi nam dat hi nemen mochte</l>
<l>Met hem volcs, ende volbrochte</l>
<l>Des hi te voren hadde gheacht,</l>
<l>Ende quam met al sulker cracht</l>
<l>Tote Enchusen an dat lant.</l>
<l n="760">Daer hi de Vresen ter were vant,</l>
<l>Daer ghinc hi op met sinen lieden.</l>
<l>De Vresen hem cortelike berieden,</l>
<l><pb n="2,42"/> Ende ghinghen op, al dat si mochten.</l>
<l>Nu hoert wat sgraven liede wrochten:</l>
<l n="765">Si ghinghen toe met groten ghere</l>
<l>Ende wonnen hem of de were</l>
<l>Met crachte, ende sloegher doot een deel,</l>
<l>Ende bernden torp al gheheel.</l>
<l>Doe si opt huus saghen den brant,</l>
<l n="770">Riepen si lude altehant:</l>
<l>God danc! Ons comt nu troest:</l>
<l>Wi sullen tavont sijn verloest;</l>
<l>Onse noot en sal niet duren lanc;</l>
<l>Wi sullen drinken verschen dranc,</l>
<l n="775">Ende oec eten nye spise.</l>
<l>Florans sprac: Ic wil dat wi se</l>
<l>Harde lieflike onthalen.</l>
<l>Vaert trect ut ghene palen,</l>
<l>Die de Vriesen lest daer sloeghen,</l>
<l n="780">Al souts hem qualiken ghenoeghen:</l>
<l>Want wi seident hem te voren:</l>
<l>Al haer pine waer verloren.</l>
<l>Dit riep Florens overluut.</l>
<l>Doe trecken si de staken uut,</l>
<l n="785"><pb n="2,43"/> Dat sire doer souden varen,</l>
<l>De der quamen met haren scaren.</l>
<l>Teerst dat de marscalc quam an tlant,</l>
<l>Riepen de knapen altehant</l>
<l>Van den huse onder de Vriesen,</l>
<l n="790">De dat spel moesten verliesen:</l>
<l>Want si henen ghingen scuven</l>
<l>Ente knapen ghinghen cluven</l>
<l>Onder de Vriesen, dees niet ne loughen,</l>
<l>So dat XX knapen sloeghen</l>
<l n="795">XXXV Vriesen doot.</l>
<l>Bisscop Willam dese noot</l>
<l>Hebdi den Vresen nu beraden,</l>
<l>Noch doedi hem meerre scaden.</l>
<l>Dit mach wondren elken man,</l>
<l n="800">Wat hire waende winnen an,</l>
<l>Dat hi aldus de verrader</l>
<l>Stercte, de met rechte vader</l>
<l>Sgraven soude hebben ghesijn.</l>
<l>Dat wondert seer der herten mijn.</l>
<l n="805">De grave Jan hi was comen</l>
<l>In de borch te haren vromen,</l>
<l>Die hi beleghen aldaer vant.</l>
<l>Men spijsde thuus altehant</l>
<l><pb n="2,44"/> Mit coerne, wijn ende biere;</l>
<l n="810">Men dede binden huyse sciere</l>
<l>Runtvleisch, baken ende spec,</l>
<l>Bede sulpher ende pec,</l>
<l>Dat hem nutte was ter were.</l>
<l>Dies selves nachts bleef dat here</l>
<l n="815">Altemale, jonc ende out,</l>
<l>Het was utermaten cout.</l>
<l>Des anders daghes men ontsach,</l>
<l>Dattie zee beligghen mach:</l>
<l>Want het vroes so oversere!</l>
<l n="820">Doe riet men den groten here,</l>
<l>Dat hi voere sijnre strate,</l>
<l>Ende dien van binnen halen late</l>
<l>Dat voer de havene lach in scepen:</l>
<l>Want het was also ghescepen,</l>
<l n="825">Dat hijt doen moste doer de vriese</l>
<l>Van den ijse. Daer dese reyse</l>
<l>Eerst of rees, God werde hem gram:</l>
<l>Want here so nauwelike ontquam</l>
<l><pb n="2,45"/> Weder te lande metten live,</l>
<l n="830">Hier twee, hier drie, hier vier, hier vive.</l>
<l>Dus wart there ghesceiden al.</l>
<l>Hadde hi ghehad alsulc gheval,</l>
<l>Dat hi de liede al te samen</l>
<l>Hadde behouden, als si quamen,</l>
<l n="835">Hi hadde verghiselt al de Vriesen,</l>
<l>Daer sint omme mosten riesen</l>
<l>Ende verloren hare lieden.</l>
<l>De ghene, de hem dat berieden</l>
<l>Mochten si haten, waren si vroet.</l>
<l n="840">De grave hadde cranken spoet</l>
<l>Te doene daer al dat hi woude.</l>
<l>Doe ghevielt alst wesen soude,</l>
<l>Dattie grave behouden quam</l>
<l>Tote Haerlem, ende hi vernam,</l>
<l n="845">Dat hi sier liede vele miste.</l>
<l>Des was sijn herte in groten twiste.</l>
<l><pb n="2,46"/> Ic segt u, also ict versta;</l>
<l>Deen quam voren ende dander na,</l>
<l>Ende over velt ende som bi lande:</l>
<l n="850">Hen was gheen wonder, al haddijs ande.</l>
<l>Als hi te lande comen was,</l>
<l>Brochte men hem niemare das,</l>
<l>Dat sijn neve Jan was comen.</l>
<l>Gode teren ende ons te vromen</l>
<l n="855">Moete Jan nu comen wesen,</l>
<l>Mijn lieve neve! Ende mit desen</l>
<l>Voer hi voert inde Haghe.</l>
<l>Die liede quamen alle daghe,</l>
<l>Die achter bleven op de zee.</l>
<l n="860">Wat hulpe hiertoe talen mee?</l>
<l>Als hi dit hevet ghehoert,</l>
<l>Voer hi Tordrecht inde poert,</l>
<l>Ende nam raet, wat hi doen mochte.</l>
<l>Den neve te sprekene was sijn gedochte.</l>
<l n="865">Hi dede vraghen, of hi iet sciere</l>
<l>Comen woude, hi souden hiere</l>
<l><pb n="2,47"/> Om beiden, ende sijn lant opgheven.</l>
<l>Hadde hijs te doene, hem te neven</l>
<l>Met hem te blivene ene stont.</l>
<l n="870">Als dit de grave Jan was [cont],</l>
<l>Moste hi doen dat men hem riet;</l>
<l>Allene wast sijn wille niet.</l>
<l>Hi ontboet hem bi Aloude:</l>
<l>Waert dat hine spreken woude,</l>
<l n="875">Dat hi te Bridorp quame danne,</l>
<l>876a Met min dan hondert manne:</l>
<l>876b [Hi sal hem goet gheleide geven.]</l>
<l>De grave sprac: Mijns neven</l>
<l>Gheleide so ne behoeve ic niet.</l>
<l>Hiers ghene vede noch ghesciet</l>
<l n="880">Tusschen hem ende mi.</l>
<l>Alout sprac: Hoe so het si,</l>
<l>Dus moghedine spreken ende sien.</l>
<l>De grave sprac: Macht niet ghescien,</l>
<l>884a <pb n="2,48"/> So moet het nu bliven achter:</l>
<l>884b [Diet benemen, si doen mi lachter.]</l>
<l n="885">Moet ic leven, het sal hem rouwen,</l>
<l>Mach icken te minen wille scouwen,</l>
<l>Diet nu beneemt: hets wel recht.</l>
<l>Doe spraken die van Dordrecht:</l>
<l>Here wildi varen daer ter stede,</l>
<l n="890">Wi willen alle varen mede.</l>
<l>So moghedine nemen bider hant:</l>
<l>Hi gaet met u altehant:</l>
<l>Dat weetwi wel ten eersten woerde.</l>
<l>Alse de grave dat hoerde,</l>
<l n="895">Antworde hi ende seide:</l>
<l>Hets beter, dat ic onbeide,</l>
<l>Dan icken binnen sijns selves lande</l>
<l>Met crachte name: het ware scande.</l>
<l>Ic sal onbeiden toter tide,</l>
<l n="900">Dat hijs selve sal wesen blide</l>
<l>Dat hi mi spreket ende mach sien.</l>
<l>De grave versach hem binnendien</l>
<l>Ende voer heimeliken siere straten.</l>
<l>Hine wout niemenne te weten laten,</l>
<l n="905"><pb n="2,49"/> Dan deen van Erkele, de hem ghetrouwe</l>
<l>Waren, diene sonder rouwe</l>
<l>Deeden gheleden tsinen lande.</l>
<l>Des had hi ere ende ghene scande:</l>
<l>Hi moste varen hemelike,</l>
<l n="910">Hi coste te wachten sekerlike</l>
<l>Meer dan vijf dusent pont,</l>
<l>Toter wile ende toter stonde</l>
<l>Dat men ter waerheit hadde verstaen,</l>
<l>Dat hi hem allen was ontgaen.</l>
<l n="915">Men wachtten [bi] watre ende bi lande,</l>
<l>Bede bi horde ende bi sande,</l>
<l>In menighen lande, in menigher steden,</l>
<l>Dat hi niet mochte sijn leden,</l>
<l>Hi ne moest emmer sijn ghevaen.</l>
<l n="920">Al quamt, dat hi es ontgaen,</l>
<l>Ic wane dat God selve dede</l>
<l>Hierbi hebben onhovesschede</l>
<l>De Vlaminghe dicke [van hem] gheseghet</l>
<l><pb n="2,50"/> Ic wane, hijs van rechte pleghet,</l>
<l n="925">Dat hi gherne lachter spreket,</l>
<l>Dien hi haet ende hem so wreket.</l>
<l>Wie hi es ende uut wat lande,</l>
<l>Hi heves alte grote scande,</l>
<l>De sinen viant verspreken wille.</l>
<l n="930">Want pensedi, hi sweghe stille:</l>
<l>Also goet man, viant, alse vrient.</l>
<l>Al heeft hi hem te danke niet ghedient,</l>
<l>Daerbi en heeft hi niet verloren</l>
<l>Sine doghet van te voren;</l>
<l n="935">Diene wert ontlesen noch ontsonghen,</l>
<l>Al moet si draghen quade tonghen.</l>
<l>Des pleghen sotte ende niet de vroede:</l>
<l>Dat is dat ics best vermoede.</l>
<l>Dit was in den selven jare,</l>
<l n="940">Dat grave Florans de pine sware</l>
<l><pb n="2,51"/> Hadde gheleden van der doot;</l>
<l>Doe dreven deghene bliscap groot,</l>
<l>De hem selven wisten besmit,</l>
<l>Ende pensden - wel ghelove ic dit -:</l>
<l n="945">Dits een kint ende sals vergheten;</l>
<l>Hen wort ons nemmermeer verweten:</l>
<l>Wi sullen hem dienen scone voer oghen</l>
<l>Ende grote vrienscap toghen;</l>
<l>Hi ne sals ghedinken nemmeremeer</l>
<l n="950">Dies pijnde hem elc even zeer</l>
<l>Te dienen, de quade, als de goede</l>
<l>Ende diet deden met trouwen moede,</l>
<l>Al was onghelike die daet.</l>
<l>Doe maecte men daer des graven raet,</l>
<l n="955">De moghenste ente rijcste heren,</l>
<l>De alle de dinc souden keren</l>
<l>Ten besten, entie jonghe grave</l>
<l>Bat hem allen, dat elc gave</l>
<l>Den besten raet, dien hi vonde,</l>
<l n="960">Ende dien hi ghemerken conde,</l>
<l>Dat hem nuttelicste ware ghedaen.</l>
<l>Doe wart men ten rade zaen,</l>
<l>Dat de grave dede ghebieden</l>
<l>Hervaert al sinen lieden,</l>
<l n="965">Alsi sculdich waren te doene,</l>
<l><pb n="2,52"/> Ende hi bat oec de baroene</l>
<l>Ente edele luden mede,</l>
<l>Als men pleghet in elke stede:</l>
<l>Want hi woude al sonder sparen</l>
<l n="970">Vechten op de Vriesen varen.</l>
<l>Daer ghewan hi een groot heer.</l>
<l>De Vresen setten hem ter weer,</l>
<l>Daer si dwaesheit ane daden.</l>
<l>De ghene, de dat hadde beraden,</l>
<l n="975">Halp hem clene teser noot.</l>
<l>De grave brocht een heer groot</l>
<l>In de vesten, tot Alcmare.</l>
<l>Ende korteliken daernaer,</l>
<l>Als de Vresen hadden ghevreest,</l>
<l n="980">Quamen si te Vronen op de gheest</l>
<l>Met ere herder groter scare,</l>
<l>Entie grave trac bet naer</l>
<l>Met sinen luden sonder sorghe,</l>
<l>Al tote bi der Niwerborghe,</l>
<l n="985">Dat een den anderen mochte sien.</l>
<l>Daer scede men dat heer in drien.</l>
<l>Een deel cocghen men doe sende</l>
<l><pb n="2,53"/> Van der gheest al toten ende,</l>
<l>So datter geen daer ontweke.</l>
<l n="990">Doe storet men stoutelike</l>
<l>Ende ghinc striden op de Vresen,</l>
<l>De dat spel moesten verliesen.</l>
<l>Nochtan vochten si over zere.</l>
<l>Daer worden versleghen mere</l>
<l n="995">Dan dre dusent op de stat.</l>
<l>Oec derric mi vermeten dat,</l>
<l>Datter vele in der mare</l>
<l>Verdronken ende haerentare</l>
<l>Worder versleghen herde vele.</l>
<l n="1000">De van Oudorp mochten te spele</l>
<l>Vertellen, dat si stille saten</l>
<l>Ende gheens orloghens hem vermaten,</l>
<l>Als de van Vronen, haer ghebuere,</l>
<l>Hadden ghedaen ter selver uren,</l>
<l n="1005">De daer verloren lijf ende goet.</l>
<l>Mi donke wel, dat hi es vroet,</l>
<l><pb n="2,54"/> De hem te tide bedenken can,</l>
<l>Eer hem de scade coemt an.</l>
<l>Als de Vresen hadden verloren,</l>
<l n="1010">Des si langhe groten toren</l>
<l>Hebben moghen, de daer leven</l>
<l>Entie daer inden lande bleven,</l>
<l>Ghinc men doe ansteken brant</l>
<l>Ende verbernen altehant</l>
<l n="1015">Dat dorp te Vronen al te male.</l>
<l>Wat holpe hierof langhe tale?</l>
<l>Daerna bi ghebode des graven</l>
<l>Worden de Vriesen al begraven.</l>
<l>Men voer danen met groten spele:</l>
<l n="1020">Want der scaden was niet vele,</l>
<l>De den grave was ghedaen,</l>
<l>Sonder den ghenen, dien ontfaen</l>
<l>Hadden van vrienden, [die] drevens rouwe.</l>
<l>Daer bleef doot de ghetrouwe</l>
<l n="1025">Van Arkele, de goede her Jan.</l>
<l>Hoe mochten si bliscap driven dan?</l>
<l>De sulken vreent hadden verloren,</l>
<l><pb n="2,55"/> Mochtens te rechte hebben toren.</l>
<l>Desghelike waren si alle.</l>
<l n="1030">De doe waren in den misvalle</l>
<l>Van haren vreenden ende maghen,</l>
<l>Mochten daer met rechte claghen.</l>
<l>De grave gaf orlof sinen lieden,</l>
<l>Entie heren hem berieden,</l>
<l n="1035">Dat si den grave Florens souden</l>
<l>Aen de reise brenghen ter mouden:</l>
<l>Men wonne niet aen den staen.</l>
<l>Men hoeven op ende droeghen daen,</l>
<l>Sulc met bliscap, sulc met rouwen,</l>
<l n="1040">Ende voerdene onder de vrouwen</l>
<l>Te Reinsborch int cloester rike.</l>
<l>Daer laghen in desghelike</l>
<l>Sijn wijf ende sijn dochter bede.</l>
<l><pb n="2,56"/> Daer so brocht men gherede,</l>
<l n="1045">Omdat men daer wilde graven,</l>
<l>Ter eerden bringhen met groten haven,</l>
<l>Als men cortelijc dar na dede.</l>
<l>Hi wort begraven ter selver stede</l>
<l>In den coer met groter eeren.</l>
<l n="1050">Doe moeste de grave danen keren</l>
<l>Ende varen over al int lant,</l>
<l>Al haddijt wel in sijn hant.</l>
<l>Hi moste berechten ende wesen</l>
<l>Nu met dien, nu met desen,</l>
<l n="1055">Ende doen als heren plegen,</l>
<l>Beide in steden ende in weghen.</l>
<l>Vrieslant was comen te bande</l>
<l>Ende hadt weder in sijn hande,</l>
<l>Ende sette baeliuwe ende rechtere,</l>
<l n="1060">Die dwinghen souden de vechtere.</l>
<l>In Zuuthollant wort baliu</l>
<l>Her Jan ghemaect, dat segic u,</l>
<l><pb n="2,57"/> Van Renesse, diet ontfinc.</l>
<l>In can gheweten, om welc dinc</l>
<l n="1065">Men hem sulke dinc beval:</l>
<l>Ic weet wel, dat ment mi hal.</l>
<l>Men sette baliu in allen steden,</l>
<l>De dat lant soude bereden,</l>
<l>Als betaemt te sulken zaken.</l>
<l n="1070">Ic sal u segghen, can ict gheraken,</l>
<l>Als ic beste hebbe verstaen,</l>
<l>Hoet voert int lant es ghegaen.</l>
<l>Daer na droech men overeen,</l>
<l>- Dat den rede moghelic sceen -</l>
<l n="1075">Dat sijn wijf bi hem ware.</l>
<l>Dus ghevielt. Men voer om hare</l>
<l>Ende brochte se int lant met eren,</l>
<l>Doe pensden de grote heren</l>
<l>In Hollant ende in Zeelant mede:</l>
<l n="1080">Hi mach hebben moghenthede,</l>
<l>Die den grave hebbe in handen:</l>
<l>Wat hi wil, mach niement anden.</l>
<l>Dus penseden si an beiden siden;</l>
<l>Maer de ghene, die ten tiden</l>
<l n="1085">Den grave brochten uut Enghelant,</l>
<l><pb n="2,58"/> Dochten dat sine in de hant</l>
<l>Doe hadden zeker ghenoech:</l>
<l>Want men altoes overeen droech,</l>
<l>Dat men ghene dinc en dade,</l>
<l n="1090">Hen waer bi ghemenen rade:</l>
<l>Dus ne mochte niement vermoeden,</l>
<l>Dat mer iet voer soude hoeden.</l>
<l>Dus ghevielt tot enen male,</l>
<l>Dat men voer te Remerswale,</l>
<l n="1095">Om enen dach daer te houden,</l>
<l>Daer de van Brabant comen souden</l>
<l>Daer jeghen, [te] Berghen anden Soem.</l>
<l>Men spracker om ende men nam te goem,</l>
<l>De over soude draghen de tale.</l>
<l n="1100">Doe dochte hem allen ghedaen wale,</l>
<l>Dat her Jan soude varen</l>
<l>Over ende den dach verwaren.</l>
<l>Die lettel pensde alhier ave.</l>
<l>Dandre bleven bi den grave.</l>
<l n="1105"><pb n="2,59"/> Her Jan voer ende voerde mede</l>
<l>Van sinen vreenden daer ter stede,</l>
<l>Die hi betrouwede alre beste.</l>
<l>Des wort hi beseert in leste.</l>
<l>Hi voer ende keerde ende droechte tale.</l>
<l n="1110">Doe ghevielt tot enen male,</l>
<l>Dat de grave ende her Wolfaert voeren</l>
<l>In rivieren. Nu sal roeren</l>
<l>Van ouder vete een niwe spel.</l>
<l>Nu hoert, wat aldaer ghevel.</l>
<l n="1115">Alse quamen bi Lodike,</l>
<l>Dede men verstaen sekerlike</l>
<l>Den grave, dat men soude vaen,</l>
<l>Ende dat her Jan hadde ghedaen,</l>
<l>Ende men in Brabant voeren soude.</l>
<l n="1120">Men vraghedem, of hi woude</l>
<l>Varen op thuus te Lodike:</l>
<l>Daer mochte hi wesen sekerlike,</l>
<l>Dat men iet soude vanghen.</l>
<l>De grave sprac: ic wil ganghen</l>
<l n="1125"><pb n="2,60"/> Op den huse ende ontbieden</l>
<l>Den Hollandre met sinen lieden,</l>
<l>Ende Bouden, sinen broeder.</l>
<l>Doe sprac daer een: Ghi sijt vroeder</l>
<l>Vele, dan ic hadde ghewaent.</l>
<l n="1130">Trouwen, binnen deser maent</l>
<l>Crighen u de van Brabant niet,</l>
<l>Noch van Vlaendren, wats ghesciet,</l>
<l>Al hadt her Jan oec ghesworen.</l>
<l>Dese pine heeft hi verloren,</l>
<l n="1135">Ende sijn wille sal niet ghescien.</l>
<l>Her Jan quam over doe mettien,</l>
<l>De sijn dinc te doen achte,</l>
<l>Ende wiste niet van deser drachte.</l>
<l>Als hem dit quam te voren,</l>
<l n="1140">Pensede hi wel: Ic hebbe verloren</l>
<l>Den grave, wat sals ghescien.</l>
<l>Hi voer wech staphans mettien,</l>
<l>Beide droeve ende erre,</l>
<l>Tsinen huse, sonder merre,</l>
<l n="1145">Mormont, ende spijsde dat</l>
<l><pb n="2,61"/> Ende naemt staphans ter stat,</l>
<l>Op avonture, wats werden soude.</l>
<l>Her Wolfaert voer also houde</l>
<l>Metten grave sijnre straten</l>
<l n="1150">- Hi soude node achterlaten -,</l>
<l>So dat hi ter Veren quam.</l>
<l>Hi achtens cleine, al was hi gram</l>
<l>Hieromme, her Jan van Renesse.</l>
<l>Ic sal hem lesen sulke lesse,</l>
<l n="1155">Pensde hi; behoud ict leven,</l>
<l>Ic doe hem dissipline gheven,</l>
<l>Hine beroemes hem nemmermere,</l>
<l>Dat hi mijns ghelike is here.</l>
<l>Ende hi brocht sider toe,</l>
<l n="1160">Dat men her Janne daghede doe</l>
<l>Voer den grave toter Vere.</l>
<l>Her Jan en hadde ghenen ghere</l>
<l>Daer sonder gheleide te comen:</l>
<l>Hen hadde hem niet moghen vromen.</l>
<l n="1165"><pb n="2,62"/> Dus wort hi ghebannen daer</l>
<l>Ende korteliken daernaer</l>
<l>Dede men daghen sine vriende,</l>
<l>1168a Daer hi jeghens goeds verdiende.</l>
<l>1168b [Die voert quamen, mosten legghen]</l>
<l>1169a Te ghisele, sonder wederseggen;</l>
<l>1169b [Die niet en quamen, bereet men al]</l>
<l n="1170">Ende woestetse groet ende smal,</l>
<l>Naden kure van den lande.</l>
<l>Heren Wolfaerde dochte wesen scande,</l>
<l>Soude dat huys behouden bliven,</l>
<l>Ende seide: men soude eer ontliven</l>
<l n="1175">Hem honderden, of men sal winnen</l>
<l>Thuys ende daer leggen binnen.</l>
<l>Dus belach men Mermond.</l>
<l>Men lach er voer ene stont,</l>
<l><pb n="2,63"/> Eer ment ghewan ende sijt opgaven.</l>
<l n="1180">Al had tghecost vele haven,</l>
<l>Men most breken al te male</l>
<l>Van boven neder toten dale.</l>
<l>Dus wort verdreven her Jan:</l>
<l>Want hem her Wolfaert niet en gan,</l>
<l n="1185">Dat hi in den lande blive,</l>
<l>Ende jeghens hem iet kive.</l>
<l>Dus berechte hi dat lant,</l>
<l>Dat hire ghene so stout en vant,</l>
<l>Noch so moghende, hijn deden tafter.</l>
<l n="1190">Dit vernoy ende menich lachter</l>
<l>Moste menich man verdraghen.</l>
<l>Her Wolfaert met sinen maghen</l>
<l>Haddent allene op de dume</l>
<l>Metten grave, so dat hi cume</l>
<l n="1195">Kende yement, de hem gheleke.</l>
<l>Doe so dede hi huweleke</l>
<l>Met siere dochter, als wi horen,</l>
<l>Ende gaf se Gheraerde, here van Voerne.</l>
<l><pb n="2,64"/> Daerna dat so verre quam,</l>
<l n="1200">Dat hi Gheraerds moeder nam</l>
<l>Te wive ende had se een stic daerna.</l>
<l>Doe ghevielt, als ic mi versta,</l>
<l>Dat de van Vlaendren hem verhieven</l>
<l>Jeghen den coninc, ende in brieven</l>
<l n="1205">Hem ontseiden vrienscap al.</l>
<l>God hi gheve hem ongheval,</l>
<l>De hem eerst gaf den raet!</l>
<l>Daer es of comen so menich quaet.</l>
<l>Doe sochte hi helpe in Enghelant.</l>
<l n="1210">De coninc quam hem te hant,</l>
<l>Also al hi hadde ghelovet.</l>
<l>Nu denc mi, dat elc man dovet</l>
<l>Ende oec is uten kerc,</l>
<l>Dat hi sinen gherechten here</l>
<l n="1215">Niet wil wesen onderdaen,</l>
<l>Hine soude liever anegaen,</l>
<l>Datten een ander sloech bi tore,</l>
<l><pb n="2,65"/> Dan hi van sinen here hore</l>
<l>Een woert jeghen sinen wille.</l>
<l n="1220">Hem waer beter sweghen stille,</l>
<l>Dan hi hem verheft so sere</l>
<l>Jeghen sinen gherechten here.</l>
<l>Hierbinnen heeft men vernomen,</l>
<l>Dat des coninx bode es comen</l>
<l n="1225">Van Vrancrike an den Hollanschen grave,</l>
<l>Ende boet hem van siere haven,</l>
<l>Dat hi in sijn helpe ware:</l>
<l>Hi woude hem stille ende openbare</l>
<l>Sinen vader helpen wreken.</l>
<l n="1230">Doe begonde men hieromme te spreken.</l>
<l>De grave van Vlaendren boot algelike,</l>
<l>Hi woude den neve maken rike,</l>
<l>Woude hi hem in staden staen.</l>
<l>Wat holpe? Het moste so gaen</l>
<l n="1235">Daer, also alst ganghen soude.</l>
<l>Men dede dat haer Wolfaert woude.</l>
<l>Wat men sprac of wat men riet,</l>
<l>Dat ne deede algader niet.</l>
<l>Hadde [de] coninc ghewilt gheven</l>
<l n="1240">Half dat conincrike sijn leven,</l>
<l>Het ne hadde een twint niet besloten:</l>
<l><pb n="2,66"/> Men hadt wel int vat gheghoten,</l>
<l>Emmer dat hi scoudich ware</l>
<l>Sinen maghen openbare</l>
<l n="1245">Te dienen, dan enen vreemden.</l>
<l>De nochdan dat gheteemden,</l>
<l>Dat si daer toe gaven raet</l>
<l>Ende holpen met alre daet,</l>
<l>Dat sijn vader word ghevaen.</l>
<l n="1250">Ay bi Gode! Dat was mesdaen,</l>
<l>Dat hi mettenghenen soude</l>
<l>Gaen vechten, of men woude,</l>
<l>De sinen vader metter hant</l>
<l>Vinc. Ghi moghet weten te hant,</l>
<l n="1255">Dat de van Aemstelle ende van Woerden</l>
<l>Mochten vertellen in groter boerden,</l>
<l>Dat si metten grave souden</l>
<l>Vechten, opdat si wouden,</l>
<l>Ende met hem totegaen in sine scare,</l>
<l n="1260">Die sinen vader openbare</l>
<l><pb n="2,67"/> Vinghen, eer hi bleef doot.</l>
<l>Bi Gode! Dat was jamer groot,</l>
<l>Dat men des moste ghehenghen,</l>
<l>Dat ment daertoe soude brenghen,</l>
<l>1265a Dat een kint aldus dade.</l>
<l>1265b Ic ne was daer niet te rade.</l>
<l>Had mens daer op mi ghegaen,</l>
<l>Ic hadt helpen wederstaen,</l>
<l>Ende eens anders had ic ghedacht</l>
<l>Had ics wel ghehadt de macht.</l>
<l n="1270">Het moste wesen: het was bescreven.</l>
<l>Dit was te voren al bedreven,</l>
<l>Dats her Wolfaert machtich was.</l>
<l>Al hadde ghedacht yement das</l>
<l>Dat tander beter hadde ghewesen,</l>
<l n="1275">Men moeste hem volghen dus in desen:</l>
<l>De sticken waren ghemaect vaste.</l>
<l>Doe quamen den grave lede gaste,</l>
<l>Dat waren van Vlaendren sine omen.</l>
<l>Si baden, dat se God verdoemen</l>
<l n="1280"><pb n="2,68"/> Moeste, of si gaven raet</l>
<l>Tot so jamerliker daet,</l>
<l>Ende of si noyt tote enigher stede</l>
<l>Pensden so onnoyaelhede;</l>
<l>Ende of si de morders hadden ghesien</l>
<l n="1285">Sonder enich malegien,</l>
<l>1286a Ende of de verraders van Amestelle</l>
<l>1286b [Ende die van Woerden, sijn gheselle,]</l>
<l>Oyt van hem hadden confort,</l>
<l>Also vele als een woert,</l>
<l>Ende oyt van hem ghevordert waren,</l>
<l n="1290">So moeste de duvel in hem varen.</l>
<l>Des baden si al openbare,</l>
<l>Ende her Roebrecht swoert aldare.</l>
<l>Swoer hi wel? God weet al.</l>
<l>Wat holpe hier of groot ghescal?</l>
<l n="1295">Dat kint moste also ghedoghen.</l>
<l>Nochtan sach hine noyt in doghen,</l>
<l>Hi ne sloech sijn oghen ter eerde neder,</l>
<l><pb n="2,69"/> Ende cume woude hi opsien weder.</l>
<l>Het most wesen: het was om niet.</l>
<l n="1300">Doe voer hi over te Biervliet</l>
<l>Ende voer te Ghent, als ic wane</l>
<l>daer saghen doudervader ane,</l>
<l>De sere blide was van desen,</l>
<l>Ende hietene willecome wesen.</l>
<l n="1305">Een stic bleef hi met hem daer;</l>
<l>Ende corteliken daernaer</l>
<l>Keerde hi weder in sijn lant.</l>
<l>Doe gheviel, dat te hant</l>
<l>De coninc keerde, de was comen</l>
<l n="1310">Ute Inghelant tsinen vromen;</l>
<l>Ende maecten vrede onderlinghe</l>
<l>De Inghelsche ende die Vrancse coninge.</l>
<l>De coninc voer wech te hande</l>
<l>Ende liet Vlaendren in de scande.</l>
<l n="1315">Hoe si voert voeren, weet men wale;</l>
<l>Van hem latic nu staen de tale:</l>
<l>Want ics van hem niet began</l>
<l>Ende wil wederkeren dan</l>
<l>Daer icte tale of begonde.</l>
<l n="1320">Also ic ghemerken conde,</l>
<l>So was haer Wolfaert allene</l>
<l>Hoeft vanden rade alghemene.</l>
</div>
<div type="chapter"><head type="chapter"><pb n="2,70"/> BOEK VI</head>
<l>Hierbinnen est also vergaen,</l>
<l>Dattie Vriesen hebben ghedaen</l>
<l>Van haer mesdaet jeghen den grave,</l>
<l>Ende gaven hem van haerre have,</l>
<l n="5">Diere leveden, also vele,</l>
<l>Dat hem ghinc al uuten spele.</l>
<l>De weduwen waren bleven</l>
<l>Vanden doden, mosten gheven</l>
<l>Half haer have ende haer goet.</l>
<l n="10">Mi donket dat in minen moet,</l>
<l><pb n="2,71"/> Datter vele uut was ghemaket.</l>
<l>Ic wane daer sulc heeft gheraket</l>
<l>Groet goet tote sinen dele.</l>
<l>De scade van deen casteel</l>
<l n="15">Te Widenesse wert vergouden.</l>
<l>Si hadden vele bet ghehouden</l>
<l>An den grave, haren here,</l>
<l>Dan si den bisscop daden de eere,</l>
<l>Dat si hem gheloveden bet.</l>
<l n="20">Daer hi se mede lede int net,</l>
<l>Als hi sint de andre dede.</l>
<l>Nu hoert hier ene vreemthede,</l>
<l>Wat hi dreef ende begheerde.</l>
<l>Hets wonder, hoe dat hi gheheerde,</l>
<l n="25">Dat hi voer Oestvrieslant duere,</l>
<l>Ende dede prediken ter menigher ure</l>
<l>Tcruce opden grave van Hollant,</l>
<l>Dien hi so onwettich vant</l>
<l>- Also hi seide dat hem dochte -,</l>
<l n="30"><pb n="2,72"/> Dat hijt gheherden niet en mochte,</l>
<l>Hi ne most berechten metten swerde.</l>
<l>Hierom wast dat hi begherde</l>
<l>Helpe van minen here den pawes.</l>
<l>Mi wondert, dat hi was dus aves,</l>
<l n="35">Also goet clerke als hi was,</l>
<l>Dat hi dorste ghewaghen das</l>
<l>Datte liede onghelovich waren,</l>
<l>Ende dat dorst openbaren</l>
<l>In sermoene onder de liede.</l>
<l n="40">Mi wondert, hoe dat oec ghesciede,</l>
<l>Dat hi tcruce prediken dorste.</l>
<l>Hi gaderde lude sonder vorste,</l>
<l>Ende doet se alle met loghenen roeren,</l>
<l>Dat si met hem overvoeren</l>
<l n="45">Met menighen [scepe] ende met groten</l>
<l>Quamen si over tere roten,</l>
<l>Bi Monekedamme onder dat lant.</l>
<l>Tfolc ghevreischet altehant</l>
<l><pb n="2,73"/> Ende sette hem dapperlike ter were,</l>
<l n="50">Als si vernamen tfreemde here.</l>
<l>Kenemaers ende Waterlandre</l>
<l>Quamen daer ende menich andre,</l>
<l>De hem ter weren scoepen wale.</l>
<l>Wat holpe hierof langhe tale?</l>
<l n="55">Si voeren toe al sonder vaer.</l>
<l>Een groet scip si wonnen daer</l>
<l>Met crachte doe den Vriesen af,</l>
<l>So dat hem dat volc opgaf,</l>
<l>Die daermede quamen ghevaren,</l>
<l n="60">Behalven die daer versleghen waren.</l>
<l>Men ghinc daer houwen ende slaen;</l>
<l>Si vloen, de mochten ontgaen;</l>
<l>Dat volc wart al ondaen.</l>
<l>Men sachter niement ter were staen.</l>
<l n="65">De bisscop vlo sijnre veerde:</l>
<l>Want hi hem emmer niet en weerde.</l>
<l>Hi liet sijn scip, het was so goet,</l>
<l>Ende spranc in enen mindren boet,</l>
<l>Daer hi mede ontfoer altegader.</l>
<l n="70">Nu hoert van desen heyleghen vader,</l>
<l><pb n="2,74"/> Wat wondre dat hi hevet bedreven:</l>
<l>Dat aldaer verslaghen bleven</l>
<l>So vele lude, dat wonder was,</l>
<l>Ende ghevanghen, sijt seker das,</l>
<l n="75">So vele, dat si seder gaven</l>
<l>Menighen marc van hare haven.</l>
<l>Bisscop Willem hevet dit ghedaen.</l>
<l>Noch suldijs meer verstaen,</l>
<l>Als de tijt coemt suldijt horen;</l>
<l n="80">Maer hier gaet een ander voren.</l>
<l>Als de bisscop dus hielt dien strijt</l>
<l>Te menegher stede, te meniger tijt,</l>
<l>Jeghen den grave, waer hi mochte,</l>
<l>Nu hoert, wat her Wolfaert wrochte.</l>
<l n="85">Hi dede den bisscop spreken,</l>
<l>Of men den twiste mochte breken</l>
<l>Tusschen den grave ende hem,</l>
<l>So datte bisscop Willem</l>
<l>Lovede den pays ende quamer toe;</l>
<l n="90">Ende voer te Dordrecht doe,</l>
<l>Ende voer ter Veren toten grave,</l>
<l>Daer [hi] blide doe sciet ave,</l>
<l>Also als men ghemerken mochte.</l>
<l>In weet wat hi int herte dochte.</l>
<l n="95"><pb n="2,75"/> Men mochte doe sien wat hi wrochte,</l>
<l>Als men ten utersten besochte.</l>
<l>Doe hi was comen in sijn lant,</l>
<l>Berieden hem recht altehant</l>
<l>Dat hi den grave hadde gheloeft.</l>
<l n="100">Ic ne weet, of hi was verdoeft,</l>
<l>Dat hi emmer orloghen woude</l>
<l>Den grave. Ic wane hi eromme soude</l>
<l>Sterven, als zeeder gheviel.</l>
<l>Hoet ghesciede, seldi weel</l>
<l n="105">Hiernaer horen, alst is stade.</l>
<l>Her Wolfaert de wart te rade,</l>
<l>Dat hi quam metten grave</l>
<l>In Hollant, ende nam hier ave</l>
<l>Raet, wat men doe best dade.</l>
<l n="110">Doe wort men aldaer te rade,</l>
<l>Ende docht hem goet int ghemene,</l>
<l>Dat men Ghijsbrecht van Yselstene</l>
<l>Ombode, dat hi den grave</l>
<l><pb n="2,76"/> Iselsteine sijn huys opgave,</l>
<l n="115">Want hijt te lene van hem helt,</l>
<l>Ende hijt selve besitten wilt</l>
<l>Tsinen behoef sijn orloghe duere,</l>
<l>Ende recht op dezelve huere,</l>
<l>Dattie orloghe waren gheent,</l>
<l n="120">Soude hijt weder onghescent</l>
<l>Ende onghescaedt hem dan gheven,</l>
<l>Ende alle sticken, diere bleven,</l>
<l>Soude hi hem gheelden scadeloes.</l>
<l>Ghiselbrecht seide, dat hi altoes</l>
<l n="125">Sijn huus niet rumen zoude</l>
<l>Ende hi sinen rechten here woude</l>
<l>Altoes wesen trouwe gherne.</l>
<l>Den grave staets nu tonberne:</l>
<l>Rumedic thuus, dat ware scande;</l>
<l n="130">Ja ne ben ic marscalc vanden lande</l>
<l>Van sbisscops weghen miins heren?</l>
<l>Ic ne mocht niet doen met eren.</l>
<l>Verganghe mi, alst mach vergaen.</l>
<l>Doe de grave dit hadde verstaen,</l>
<l n="135">Vraghedi heren Wolfaerde doe,</l>
<l>Wats wesen soude. Hi spracker toe:</l>
<l><pb n="2,77"/> Ghi sult ghebieden hervaert,</l>
<l>Ende doen beligghen thuus ter vaert,</l>
<l>Ende laten thuus niet begheven,</l>
<l n="140">Eer ment op hevet ghegheven;</l>
<l>Men salre bliden maken sterke,</l>
<l>Ende anegaen met groten werke,</l>
<l>Met catten ende met evenhoghen:</l>
<l>Si ne sullent niet ghehouden mogen.</l>
<l n="145">Men salt hem winnen over thovet;</l>
<l>Mijn herte des niet ne ghelovet,</l>
<l>Dat sijt moghen houden langhe,</l>
<l>Si ne moetent opgheven bi bedwange.</l>
<l>Dus wart men te rade daer.</l>
<l n="150">Ende corteliken daernaer</l>
<l>Wort Ghisebrecht selve ghevaen:</l>
<l>Dat hebben sine ghebueren gedaen,</l>
<l>Her Hubrecht ende sine maghe,</l>
<l>Diere dicke op leiden laghe</l>
<l n="155">Ende hildene vast op Kulenborch.</l>
<l>Nu moet dat wijf allene de sorghe</l>
<l>Van den huse draghen voert.</l>
<l>Cortelike men doe hoert,</l>
<l>Dat een knecht van Vianen</l>
<l n="160"><pb n="2,78"/> Ghinc heren Hubrechts kint verspanen,</l>
<l>Ende leide dat mede op Yselsteine,</l>
<l>Dat jonc was ende herde cleine,</l>
<l>Ende bleef selve aldaer binnen.</l>
<l>Dus waren droeve in haren sinne</l>
<l n="165">Des kinds maghe, dan was gheen wonder.</l>
<l>Al waren si gram, menne conder</l>
<l>Omme ghedoen ghene dinc,</l>
<l>Anders dan men thuus bevinc</l>
<l>Ende belach harde vaste.</l>
<l n="170">Si moesten ghedoghen doe de gaste,</l>
<l>Dat bi hem waren, de felle ghebuere.</l>
<l>Men warp hem in [te] menigher uren</l>
<l>Menigen swaren steen.</l>
<l>Si hieldent so dat wonder sceen.</l>
<l n="175">Joncfrou Beerte was so stout,</l>
<l>Dat sijt om geenrehande gout,</l>
<l>Haer huus, op wilde geven,</l>
<l>Noch doer vriende noch doer neven,</l>
<l>Het ne ware of men woude,</l>
<l n="180"><pb n="2,79"/> Dat si allene spreken soude</l>
<l>Haren man Ghisebrecht:</l>
<l>Dat hi riede, dat dede si lijchte,</l>
<l>Anders soude si toter doot</l>
<l>Houden in alre noot.</l>
<l n="185">Dus woude men ghehenghen niet:</l>
<l>Van den huse men niet en sciet.</l>
<l>Men blever vaste liggen voren</l>
<l>Langhe stont, als wi horen;</l>
<l>Want menne wouts niet begeven.</l>
<l n="190">Daer omme coste hem selven tleven.</l>
<l>Doch lach menre so langhe voren,</l>
<l>Dat joncfrou Beerte, als wijt horen,</l>
<l>Boet thuus daer ter stede,</l>
<l>Behouden lijf ende lede</l>
<l n="195">Der gheenre, dier waren binnen,</l>
<l>De men levende mochte bekinnen.</l>
<l>Men wouts niet doen: doe most bliven.</l>
<l>Nu hoert behendicheit van wiven:</l>
<l>Omdat si hopede te maken,</l>
<l n="200">Dat sijt beste soude gheraken,</l>
<l><pb n="2,80"/> So bat si, dat men haer gave</l>
<l>Die een helf, entie grave</l>
<l>Metten andren sinen wille dade.</l>
<l>Doe wortmen ginder des te rade:</l>
<l n="205">Men gave de helft, de metten lote</l>
<l>Haer gheviel, ende ghenote</l>
<l>Elc sijnre avonturen:</l>
<l>Anders mochts haer niet ghebueren,</l>
<l>Dat men haer iet gheven soude,</l>
<l n="210">Ende oec opdat si leveren soude</l>
<l>Den ghenen, diet kint daer brochte.</l>
<l>Si namen raet; hem allen dochte,</l>
<l>Dat beter ware verre te voren,</l>
<l>Dan si alle waren verloren,</l>
<l n="215">Ende joncfrou Berte mede.</l>
<l>[Si] sprac doe uut derzelver stede:</l>
<l>Soe welke helft dat coemt an mi,</l>
<l>Also alst besproken si,</l>
<l>Willic hebben quite ende vri.</l>
<l n="220"><pb n="2,81"/> Men antworden haer: Dat si!</l>
<l>Die brugghe de was al tebroken</l>
<l>Ende de porte was gheloken,</l>
<l>De men ontdede altehant,</l>
<l>So dat men horden vant,</l>
<l n="225">Die men ondede ende ginc in.</l>
<l>Men vanter lude meer no mijn</l>
<l>Dan .xvi., de ter weren</l>
<l>Souden doghen ende niet mere,</l>
<l>Dander doot ende somme ghewont</l>
<l n="230">Ende vanden live onghesont,</l>
<l>Sonder de knechte, de tkint verriet,</l>
<l>Die ne was ghequetst niet.</l>
<l>Dien leverdmen heren Hubrecht,</l>
<l>De recht dede over den knechte</l>
<l n="235">Teerst dat hi hadde stade,</l>
<l>Ende deden legghen op enen rade;</l>
<l>Ende sijn kint vant hi ghesont.</l>
<l>Men voerde op de selve stont</l>
<l>De ghevanghen Tordrecht,</l>
<l n="240">Daer Olout over dede recht.</l>
<l>Hi setter achte aen deen side,</l>
<l><pb n="2,82"/> An dander achte; herde onblide</l>
<l>Mocht si wesen, so help mi God!</l>
<l>Aldaer werp men om hem lot.</l>
<l n="245">Dat lot was also ghemaket:</l>
<l>Twe bollekine, wel gheraket;</l>
<l>Ront was elc, als een cloot,</l>
<l>Ghelijc ghevarwet, even groot;</l>
<l>In deen was een Hollanschen penninc,</l>
<l n="250">In dander een Lovensche; dese dinc</l>
<l>Was ghemaect so, dat men niet</l>
<l>Segghen mochte: hier is ghesciet</l>
<l>Vordeel of valsheit inne.</l>
<l>Olout sprac: Nu siet, minne,</l>
<l n="255">De den Lovenschen penninc toehoert,</l>
<l>Hevet hier sijn lijf verboort,</l>
<l>Ende [de] den Hollanschen sal ontfaen,</l>
<l>De sal metten live ontgaen.</l>
<l>Si worpen tlot, men sloech af</l>
<l n="260">Hem, deent de aventure gaf;</l>
<l>Dandre dede men doe ghevaen:</l>
<l>Dat dochte mi onrecht ende mesdaen.</l>
<l>Doe hadde de grave thuus al vri.</l>
<l><pb n="2,83"/> Daerna ghevielt, gheloves mi,</l>
<l n="265">Dat her Wolfaert bat den grave,</l>
<l>Dat hijt sinen wive gave,</l>
<l>Yselsteine ende Benscop mede.</l>
<l>De grave deet staphans ter stede.</l>
<l>Hi hadde haer ghegheven al</l>
<l n="270">Tlant van Woerden, groot ende smal,</l>
<l>Dat her Wolfaert hem selven bat.</l>
<l>Ic wane hijt dede omme dat</l>
<l>Dat men Yselsteine wan,</l>
<l>Ende men de lude onthovede dan,</l>
<l n="275">De daer op waren vonden,</l>
<l>Dat gheen man tote dien stonden</l>
<l>Jeghen hem verheffen soude.</l>
<l>Ic ne weet, wat hi doen woude.</l>
<l>Int lant van Woerden begondi maken</l>
<l n="280">Ene borch, conde hijt gheraken;</l>
<l>Groot, wijt ende daertoe starc</l>
<l>Dede hi beginnen daer dat werc,</l>
<l>Tote eenre stede, de men hiet</l>
<l><pb n="2,84"/> Die Pitkupe, so dat men niet</l>
<l n="285">Int lant soude moghen comen:</l>
<l>Men hadt metter borch benomen.</l>
<l>Het was aent ende vanden lande.</l>
<l>Nu hoert hier ene niwe scande:</l>
<l>In de porte van Dordrecht</l>
<l n="290">Was doe menich pilic knecht.</l>
<l>Dat vermoyede Aloude sere,</l>
<l>Ende men teech hem dicke mere,</l>
<l>Dan met rechte der scoude was.</l>
<l>Op een tijt bat Alout das</l>
<l n="295">Al den scepenen van der poort,</l>
<l>Dat hem lief si, dat men hoert</l>
<l>Ene stille waerheyt van swaren dingen.</l>
<l>De scepen wouden wel ghehinghen</l>
<l>Si houden al der porten recht,</l>
<l n="300"><pb n="2,85"/> Ende op ene vorwaerde echt,</l>
<l>Dat scepene de besitten souden</l>
<l>Ende bannen, de si bannen wouden,</l>
<l>Waert drie jaer, vier ofte vive;</l>
<l>Daerbi ne soude hi vanden live</l>
<l n="305">Niement roven, noch goet ontfaen.</l>
<l>Op dese vorwaerde wert bestaen.</l>
<l>De si Aloude gaven bescreven,</l>
<l>Mosten de tijt sijn verdreven,</l>
<l>De hem scepen hadden gheset,</l>
<l n="310">Waest op lijf, waest op let:</l>
<l>Quamen si weder binnen der tijt,</l>
<l>So mochte de scoute sonder verwijt</l>
<l>Hem dat doen alst was besproken,</l>
<l>Ende dat recht bleef onghebroken.</l>
<l n="315">Die waerheit was doe beseten,</l>
<l>Ende eer men se ute, seldi weten,</l>
<l><pb n="2,86"/> Quam de grave selve daer,</l>
<l>Ende her Wolfaert, wet voerwaer,</l>
<l>Heschede der scepene taflen doe.</l>
<l n="320">Ende scepene spraken hem toe:</l>
<l>Wat woudi daermede maken?</l>
<l>Hi sprac: Ic salt wel gheraken:</l>
<l>Wies mesdaet ic vinde so groot,</l>
<l>Dat hi hevet verboert de doot,</l>
<l n="325">Men sal hem doen staphant sijn recht;</l>
<l>De men [min] vint mesdadich echt,</l>
<l>Die sal minre pine ontfaen,</l>
<l>Dit ne sal niement wederstaen.</l>
<l>Scepenen seiden: ten mach niet wesen:</l>
<l n="330">Wi hebben vorworde ghemaect van desen</l>
<l>Jheghen Aloude, onsen baliu.</l>
<l>Trouwen des messaect hi u</l>
<l>Sprac haer Wolfaert openbare.</l>
<l>Scepene antworden dernare:</l>
<l n="335">Onse hantveste seghet wel,</l>
<l>Dat wi ende niement el</l>
<l>Recht ende vonnesse seggen mogen</l>
<l>Over onse poerters, van laghe van hoghen.</l>
<l>Dese vriheit gaf u oudevader,</l>
<l n="340"><pb n="2,87"/> Coninc Willem, daer wi alle gader</l>
<l>Of hebben beseghelt ende bescreven;</l>
<l>Dits ons van uwen ouders bleven:</l>
<l>Hout onse recht, so doedi wale.</l>
<l>Hiertoe en helpt gheen langer tale:</l>
<l n="345">Mijn here moet de tafel hebben,</l>
<l>Ende sulken tasten op sinen rebben:</l>
<l>Want hi es uwer alre heer,</l>
<l>Ende sal rechten also seer,</l>
<l>Dat den quaden rouwen mach:</l>
<l n="350">Des wil hi sonder verdrach</l>
<l>De tafel hebben, wats ghesciet.</l>
<l>Scepen spraken: Dats om niet,</l>
<l>Hen sijn niet onse vorworde.</l>
<l>Alse her Wolfert dat horde,</l>
<l n="355">Sprac hi: Ic seg u twaren,</l>
<l>So moeten te Delf te gisel varen</l>
<l>Ende na minen here staphans comen,</l>
<l>De u de scoute nu sal noemen.</l>
<l>De grave voer siere straten.</l>
<l n="360">De scoute woude doe niet laten,</l>
<l><pb n="2,88"/> Hi ne noemde doe bi namen</l>
<l>De hi woude dat na hem quamen.</l>
<l>Si voeren doe in de poort</l>
<l>Te Delf, als men heeft ghehoert.</l>
<l n="365">Vive wasser. Men sende hem mede</l>
<l>Dre boden uter stede,</l>
<l>Die den grave souden volghen</l>
<l>Ende spreken, al was hi verbolgen</l>
<l>Op de poort van Dordrecht doe,</l>
<l n="370">Ende sien, mochten sijt brengen toe,</l>
<l>Dat men dat maecte te goede</l>
<l>Ende dat in betren poynten stoede.</l>
<l>De grave voer in den Haghe.</l>
<l>Her Wolfaert sat op, ten andren dage,</l>
<l n="375">Ende voer te Woerden waert,</l>
<l>Ende merrede an de vaert,</l>
<l>In weet der daghe: so vive, so sesse.</l>
<l>Wat helpt dese langhe lesse?</l>
<l>De poerters senden hem vieren na,</l>
<l n="380">Om te spreken, als ic versta,</l>
<l>Metten anderen, haren here,</l>
<l>De was verbolghen herde sere.</l>
<l><pb n="2,89"/> Doe de viere aldaer quamen,</l>
<l>Tote achte - al bi namen</l>
<l n="385">Heyne ende Pouwels hieten de twee;</l>
<l>Al was der andre mee,</l>
<l>Ic ne can se niet ghenoemen -</l>
<l>So was hem te voren comen,</l>
<l>Dat her Wolfaert niet was daer.</l>
<l n="390">Doe senden si haer boden daer,</l>
<l>Om te proevene, op welken daghe</l>
<l>Hi comen soude in de Haghe.</l>
<l>De bode vantene tYselsteine,</l>
<l>Hem ende sijn wijf daer ghemeine.</l>
<l n="395">Her Niclaes van Kaets wasser mede.</l>
<l>De bode spraken daer ter stede,</l>
<l>Ende hi seide sinen wille.</l>
<l>Die bode keerde swigende stille,</l>
<l>Ende telde sinen here voert,</l>
<l n="400">Wat hi van hem hadde ghehoerd.</l>
<l>Si beiden doe toten daghe,</l>
<l>Dat hi was comen in de Haghe.</l>
<l><pb n="2,90"/> De grave en woude gheen antworde geven</l>
<l>Sonder hem: dus sijn si bleven</l>
<l n="405">Liggende stille, ende beiden daer</l>
<l>Toter wilen, dat hi quam naer.</l>
<l>Doe her Wolfaert comen was,</l>
<l>Worden si te rade das,</l>
<l>Dat Jan de Moelnaer, Pieter mede,</l>
<l n="410">Heren Tielmans soen, voeren ter stede,</l>
<l>Ende Jacob, hoer derde gheselle,</l>
<l>Toten grave, daer ic af telle,</l>
<l>Om te sprekene van hare dinc.</l>
<l>De grave doe te rade ghinc</l>
<l n="415">Met hem, her Wolfaert ende Aloud,</l>
<l>Die te radene hiertoe was bout.</l>
<l>Ten lesten sprac hi den Moelnaer an,</l>
<l>Ende daer na dander twe man,</l>
<l>Ende lede se in de camer mede,</l>
<l n="420">Ende spraken met hem daer ter stede</l>
<l>Ene wile. Doe quamen si uut,</l>
<l>Ende Olout sprac overluut,</l>
<l>Ende vraghede, of Heyne en Pauwels waren</l>
<l>Te Delf: Dat sect sonder sparen.</l>
<l n="425">Men seide: ja! si sijn aldaer.</l>
<l><pb n="2,91"/> Sullen si iet comen haer?</l>
<l>Sprac Olout toten Moelnaer.</l>
<l>Onbiet men se, si comen haer,</l>
<l>Sprac doe Jan, dat weet ic wale.</l>
<l n="430">Olout hils niet meer tale;</l>
<l>Dan hi ginc ter cameren in.</l>
<l>Hi zoude node sinen zin</l>
<l>Hebben gheseecht daer voer ogen.</l>
<l>Men riep Jan ende ghinc hem toghen,</l>
<l n="435">Dat de grave woude gaen eten,</l>
<l>Ende dan soude men hem doen weten,</l>
<l>Sgraven wille van der zaken.</l>
<l>Si mochten hem wel gaen blide maken,</l>
<l>Ende na etene wedercomen.</l>
<l n="440">Jan de pensede: Het sal ons vromen,</l>
<l>Ende ghinc ter herberge met sinen gesellen.</l>
<l>Alse hi der quam, begonste hi te tellen</l>
<l>Enen bode dat hi woude</l>
<l>Dat hi den andren seggen soude.</l>
<l n="445">Binnen deen quam de mare,</l>
<l>Dat al dat hof ghereet ware</l>
<l>Ende de grave woude riden</l>
<l>Ende woude langher niet onbiden.</l>
<l><pb n="2,92"/> Help! seit hi, Wat macht bedieden?</l>
<l n="450">Ic ne weet hem wat onbieden.</l>
<l>Sech hem allen desen zaken.</l>
<l>God gheve hem dbeste gheraken!</l>
<l>Ic bens wel droeve ende erre.</l>
<l>De bode de voer sonder merre:</l>
<l n="455">Hi hadde twe paerde in enen waghen,</l>
<l>Ende ginc vaste henen jaghen,</l>
<l>Ende quam te tide, alst God woude,</l>
<l>Daer de grave beten soude.</l>
<l>Ende seide hem allen dit.</l>
<l n="460">Pauwels langer niet en sit:</l>
<l>Hi stont op en ginc siere straten.</l>
<l>Heyne de sout node laten,</l>
<l>Hi stont op ende dede also:</l>
<l>Dus quamt toe, dat elc vlo.</l>
<l n="465">De grave quam met heren Wolfaerde.</l>
<l>Doe hi ghebeet was vanden paerde,</l>
<l><pb n="2,93"/> Quamen si daer dandre waren.</l>
<l>Her Wolfaert sprac al sonder sparen,</l>
<l>Want hi was int herte fier:</l>
<l n="470">De van Dordrecht, sijn si hier?</l>
<l>Ja wi, seiden deghene doe</l>
<l>De daer waren. Hi sprac hem toe:</l>
<l>Gawi dan, laet u spreken;</l>
<l>Roept u ghesellen, laet niet ghebreken.</l>
<l n="475">Onde de clocke ginc her Wolfaert,</l>
<l>Ende vraghede al onghespaert</l>
<l>Om Pouwelse ende Heynen mede.</l>
<l>Men antworde hem daer ter stede:</l>
<l>Si gaen spelen, wi ne weten waer.</l>
<l n="480">Doe seyde her Wolfaert: Senter naer.</l>
<l>Wi hebbent ghedaen, seiden si.</l>
<l>Mettien so begonde hi</l>
<l>Te seggene, alst voren staet,</l>
<l>Van der taeflen al de daet,</l>
<l n="485">Hoe dat se de grave hebben woude,</l>
<l>Ende over de ghene rechten zoude,</l>
<l>Dies hadden verdient, hoe dat ware.</l>
<l>Dit toende hi deen van Delf al dare,</l>
<l>Daert de van Dordrecht anehoerden.</l>
<l n="490"><pb n="2,94"/> Si seiden: Here, bi vorwoorden</l>
<l>- Hoert, de waerheit seggewi u -</l>
<l>Dit spraken wi metten baliu,</l>
<l>Dat scepenen souden nedren ende hoghen...</l>
<l>Olout sprac: Dits gheloghen!</l>
<l n="495">Voer den grave ende voer hem allen.</l>
<l>Doe begonden de lude te callen,</l>
<l>Daert de grave selve anehoerde,</l>
<l>Dat hi sprake onhovesche woerde:</l>
<l>Wilde hi so dat lant berechten?</l>
<l n="500">Ja! sprac hi, Ic wil vechten</l>
<l>Enen camp jeghens wien dat es.</l>
<l>Een scepene van Delf sprac: Sijts ghewes,</l>
<l>Hier ne vecht gijs ghenen camp,</l>
<l>Dat waer ons te zwaren scamp;</l>
<l n="505">Soude al onser poerten recht</l>
<l>Staen aen eens mans ghevecht,</l>
<l>So mocht onse recht wel arghen:</l>
<l>Dat haer es huden, dats onse marghen.</l>
<l>Ghi hebt u qualike hier ghewroken,</l>
<l n="510">Dat ghi goede liede hebt versproken</l>
<l><pb n="2,95"/> Ende gheloghent voer onsen here:</l>
<l>Dats u te mesprisen sere.</l>
<l>Waert dat ment bevroeden conde!</l>
<l>Doe sloech men dat van den monde,</l>
<l n="515">Ende vraghede daer openbare,</l>
<l>Waer Pouwels ende Heine waer.</l>
<l>Men antworde: Wi ne wetens niet.</l>
<l>Doe seide her Henric: Ghi heren siet,</l>
<l>Nu moghedi horen ende verstaen,</l>
<l n="520">Dat dese twe hebben mesdaen</l>
<l>Jeghen minen here so vele</l>
<l>Dat si in nernste noch in spele</l>
<l>Niet dorren comen daer hi es.</l>
<l>Nochtan waren si, des sijt ghewes,</l>
<l n="525">Ghesent van Dordrecht uter poort,</l>
<l>Als ghi wel hebt ghehoort.</l>
<l>Nu van desen daghe voort</l>
<l>Es de vreenscap al ghescoert</l>
<l>Tusschen den grave ende hen tween,</l>
<l n="530">Ende oec nes daer vrede ne gheen:</l>
<l><pb n="2,96"/> Hi sel se cranken daer hi mach,</l>
<l>Weder het es nacht of dach.</l>
<l>Mettien lieten si de tale;</l>
<l>Si ghinghen doe wech altemale.</l>
<l n="535">De grave voer wech, als hi woude;</l>
<l>De ghesellen senden also houde</l>
<l>Enen bode sonder sparen,</l>
<l>Dat hi Tordrecht soude varen:</l>
<l>Want si ontsaghen hem van desen,</l>
<l n="540">Dat men om hem vervaert soude wesen,</l>
<l>Alser quame de niemare.</l>
<l>De bode hi voer al dare,</l>
<l>Ende eer hi conde comen daer,</l>
<l>Hadde een gheseit openbaer,</l>
<l n="545">Dat alle lude waren ghevanghen</l>
<l>Ende haer ne gheen waer ontghanghen.</l>
<l>Dat volc was al tenden rade.</l>
<l>De bode quam des avonts spade,</l>
<l>De doe al openbare</l>
<l n="550">Wederseide de quade mare.</l>
<l>Hi seide: Ic wil ghijs mi ghelovet:</l>
<l>Sijn si ghevaen, ic gheve mijn hovet</l>
<l>Af te slane, dat willic wale.</l>
<l>Men gheloefde sijnre tale.</l>
<l n="555"><pb n="2,97"/> Eilc ghinc daers hem luste.</l>
<l>Die bode ghinc in sijnre ruste.</l>
<l>Men wilde beiden toten daghe</l>
<l>Dat men dan ten besten saghe.</l>
<l>Des anders daechs wel bitide</l>
<l n="560">Wort de porte herde blide:</l>
<l>Want Heine ende Pauwels waren comen,</l>
<l>Ende ontghanghen te haren vromen.</l>
<l>Si waren blide om dese twe.</l>
<l>Tsavons quamer lude meer,</l>
<l n="565">Ende sander daghes te primetide</l>
<l>Waren si daer alle, des waren si blide,</l>
<l>Bede ghisele ende boden mede,</l>
<l>De te Delf laghen in de stede,</l>
<l>Ende waren comen sonder oerlof.</l>
<l n="570">Dus en staets de grave niet of</l>
<l>Noch her Wolfert noch Olout,</l>
<l>De te radene hier in was bout.</l>
<l>Si deden scriven in enen brieve,</l>
<l>Dattie grave ontseide alle lieve</l>
<l n="575">Ende alle vreenscap mede der poort.</l>
<l>Alse tfolc dat hevet ghehort,</l>
<l>Datse de grave hevet ontseit,</l>
<l>Vergaderden de porters ghereit,</l>
<l>Ende ghinghen te rade sciere,</l>
<l n="580"><pb n="2,98"/> Ende coren der hoeftmanne viere,</l>
<l>Bi wien men alle zaken dede.</l>
<l>Si deden scriven daer ter stede</l>
<l>An al de porte van den lande</l>
<l>- Di mochten si doen sonder scande -</l>
<l n="585">Ende baden hem op rechte omoet,</l>
<l>Dat elc port also vele doet,</l>
<l>Dat si bidden den grave</l>
<l>Dat hi de dinc wil laten ave,</l>
<l>Ende hi haer recht late behouden:</l>
<l n="590">Dat si dat wel weten souden,</l>
<l>Dat men hem des ghelike soude doen.</l>
<l>Men liet die boden niet gheroen,</l>
<l>De dese brieve souden draghen.</l>
<l>Men ghincse henen jaghen</l>
<l n="595">In Hollant ende in Zelant mede,</l>
<l>An elke porte, an elke stede,</l>
<l>Daer men waende dat liede waren.</l>
<l>Nu setten toe al sonder sparen</l>
<l><pb n="2,99"/> Sgraven raet rechtevoert</l>
<l n="600">Ende leiden liede bi der poert,</l>
<l>De souden ligghen in de wachte,</l>
<l>Datter niement in en mochte,</l>
<l>Ende dat mer niet in en mochte brenghen,</l>
<l>Hen ware of men se woude ghehinghen.</l>
<l n="605">Men woude doe, dat jongheer Witte</l>
<l>Ghinghe ligghen opt huus van Pitte</l>
<l>Te wachtene die jeghenoede.</l>
<l>Hi most doen, al dede hijt node.</l>
<l>TAlblasserdam, hordic bedieden,</l>
<l n="610">Lach haer Niclaus van Kaets met lieden,</l>
<l>Ende wachte twater daer,</l>
<l>Ende dede de scepe comen naer</l>
<l>Met corne ende met anderen goede.</l>
<l>Te Slidrecht lach hi op de hoede,</l>
<l n="615">Olout met sinen knapen,</l>
<l>Diet al op ghinghen rapen</l>
<l>Datter quam ende liden woude</l>
<l>Enter porten varen soude.</l>
<l>Voert steen huus, dat te Slidrecht staet,</l>
<l n="620">Hadde hi vonden in sinen raet</l>
<l><pb n="2,100"/> Dat hi den dike dede <reg orig="verslaen|">verslaen</reg></l>
<l>Met groten houte ende deraen</l>
<l>Sterke planken, als hem dochte,</l>
<l>Datter niement liden mochte.</l>
<l n="625">Thuus was wel ghemaect ter were</l>
<l>Jeghen scilt ende jeghen spere.</l>
<l>Daer lach Olout metten sinen,</l>
<l>De gherne hadden vele pinen</l>
<l>Der port ghedaen, hadde hi ghemogen.</l>
<l n="630">Hen connen vele lude nite ghedoghen,</l>
<l>Si ne moetens hem te voeren doen.</l>
<l>Doe was daer een ende conde niet gheroen,</l>
<l>Hi ne voer met enen cogghe allene</l>
<l>Ende met anders niement ghemen,</l>
<l n="635">Dan de met hem in de cogghe waren.</l>
<l>Hi seide: Bi Gode, wi willen varen,</l>
<l>Sciten in de poort so menighe pile.</l>
<l>Ende dit was ter selver wile</l>
<l>Dattie sciltwacht was gaen slapen,</l>
<l n="640">Dattie cogghe metten knapen</l>
<l>Quamen gheroyt vor de port.</l>
<l>Als men dit hevet ghehort,</l>
<l>Sloech men de clocke metter vaert,</l>
<l>Dat al de porte in rueren waert.</l>
<l n="645"><pb n="2,101"/> Si wapenden hem groet ende clene</l>
<l>Ende volgheden naer al ghemene</l>
<l>Bede tscepe ende te voet.</l>
<l>Al dat volc dat es verwoet</l>
<l>Ende quamen rechte vor de were.</l>
<l n="650">Alout scout ende hadde ghere</l>
<l>Hem te werne, mocht hem ghescien.</l>
<l>De porters liepen toe mettien</l>
<l>Toter were ende streden se ane,</l>
<l>Bede met stekene ende met slane.</l>
<l n="655">Ende sloech so sere ende stac,</l>
<l>Dat men de were te stucken brac,</l>
<l>Ende Olout de hevet vernomen,</l>
<l>Hoe de lude ghelopen comen</l>
<l>Over slote ende over al,</l>
<l n="660">Ende hi ontsiet hem dat men sal</l>
<l>Thuus onderlopen daer.</l>
<l>Des had hi in therte vaer.</l>
<l>Hi maecte hem mede in den loop</l>
<l>Ende quam in haren hoop</l>
<l n="665">Side an side, dat men niet</l>
<l>Van hem en weet, eer men siet,</l>
<l><pb n="2,102"/> Dat hi was comen op de brugghe,</l>
<l>Ende men siet, dat hi den rugghe</l>
<l>Omme werpt ten huuse waert,</l>
<l n="670">Ende hem weert al onghespaert.</l>
<l>Daer vochten de van Dordrecht wale.</l>
<l>Si waren toe den selven male</l>
<l>Met hem in den huse ghegaen</l>
<l>Vechtenderhant, en hadde ghedaen</l>
<l n="675">Dat Heyne was metter grote cracht</l>
<l>Van der brugghen in de gracht</l>
<l>Ghesleghen, als men mochte sien.</l>
<l>Eer men uut conste ghetien</l>
<l>Ende sine uutbrenghen moghen,</l>
<l n="680">Was de valbrucghe opghetoghen.</l>
<l>Doe mosten de porters afterstaen.</l>
<l>Dit pongiis hebben si ghedaen</l>
<l>Up enen woensdach voer den oeste.</l>
<l>Doe ghevielt, alst wesen moeste,</l>
<l n="685">Dat si weder ghinghen in.</l>
<l>Elc was gram in sinen sijn.</l>
<l><pb n="2,103"/> Si hadden ghewondet liede een deel:</l>
<l>Want si scoten menighen quareel</l>
<l>Nauwelic op anderen in den stride.</l>
<l n="690">Daer bleef doot ter selven tide</l>
<l>De selve knape, de erst begonde.</l>
<l>Also als ic ghemerken conde,</l>
<l>So waer hi bet bleven daer</l>
<l>Dan hi der porte quam so naer</l>
<l n="695">Dat hijs hem al volghen dede.</l>
<l>Daer bleef doot ter selver stede</l>
<l>Dideric, Claus scouten broeder,</l>
<l>Sijns vader kint ende siere moeder.</l>
<l>De porters hadden nieman doet,</l>
<l n="700">Daer macht an lach clein of groot,</l>
<l>Sonder een kint, dat weet men wale,</l>
<l>Dat was ghescoten ten selven male,</l>
<l>Daert mede liep onder de rote</l>
<l>Ende sterven moste van der scote.</l>
<l n="705">Nu was her Wolfaert in de Haghe</l>
<l>Bi den grave, ende dese claghe</l>
<l><pb n="2,104"/> Comt voer hem van Olouts weghen.</l>
<l>Die antworde aldus hier teghen:</l>
<l>Moet ic leven het wort ghewroken,</l>
<l n="710">Hem waer beter hadsi tebroken</l>
<l>Haer vorwaerde ende opghegheven</l>
<l>Die tafel, ende warens bleven</l>
<l>Op mijn segghen, ende dat ghehouden,</l>
<l>So waren sijs bleven onbescouden.</l>
<l n="715">Ic brenghe noch volc voer de poort;</l>
<l>Dat men selden heeft ghehoort</l>
<l>Volx ghelike uut Zelant varen.</l>
<l>Dit hoerden de ut Hollant twaren,</l>
<l>Ende pensden: Voer hi wech, de grave,</l>
<l n="720">Wi ne comens nemmer met joyen ave.</l>
<l>Tkint van Vorne moste wesen</l>
<l>Te haren rede, ende riet te desen,</l>
<l>Dat men den grave hielt int lant:</l>
<l>Anders sijn wi alle ghescant.</l>
<l n="725">Dus droech de raet overeen,</l>
<l>Also alst seder wel sceen.</l>
<l>Ic hoerde segghen overwaer,</l>
<l>Dat Gheraert van Voerne al openbaer</l>
<l><pb n="2,105"/> Doe ontseide sinen zweer,</l>
<l n="730">Diene te hant sonder keer</l>
<l>Doet woude hebben ghesteken.</l>
<l>Men condene hem cume ontbreken,</l>
<l>Dat hine niet moste ontliven;</l>
<l>Doch so moste hi bi hem bliven.</l>
<l n="735">Van buten wachmen overal</l>
<l>Stillekine, sonder ghescal.</l>
<l>Als her Wolfert dit verstoet,</l>
<l>Was hi droeve in sinen moet,</l>
<l>Ende pensde: Hoe sal ic ontgaen?</l>
<l n="740">Mi ne es niet so goet ghedaen.</l>
<l>Als ic te nacht mi henen make,</l>
<l>Ic sal lichte hebben de rake,</l>
<l>Dat ic ontga metten live,</l>
<l>Entie grave hier niet en blive.</l>
<l n="745">Ende Gheraert van Vorne, mijn lieve kint,</l>
<l>Dat hi mi herde clene mint:</l>
<l>Moet ic leven, het sal hem rouwen.</l>
<l>Doe beval hi sijnre vrouwen,</l>
<l>Vrouwe Kateline, Gherraeds moeder,</l>
<l n="750"><pb n="2,106"/> Dat si van den sone si hoeder,</l>
<l>Diene hilt met clene crachte.</l>
<l>Dus rede hi hem in der nacht;</l>
<l>Wech te vaerne was sijn ghedachte</l>
<l>Ende wech te bringhen, of hi mochte,</l>
<l n="755">Den grave ende sinen sone Gheraerde.</l>
<l>Ende ghereedde doe de paerde.</l>
<l>Si saten op al sonder sparen.</l>
<l>Doe mosten si op waghenen varen,</l>
<l>De met hem wechvaren zoude.</l>
<l n="760">Her Wolfaert seide, dat hi woude</l>
<l>Tote Sciedam te scepe gaen.</l>
<l>Als ment int dorp hevet verstaen,</l>
<l>Worden de lude al in roere,</l>
<l>Omdat her Wolfaert henen voere</l>
<l n="765">Metten grave dus stillekine,</l>
<l>Ende hadde alle grote pine.</l>
<l>Ente gravinne al te voren</l>
<l>Hads int herte merre toren,</l>
<l>Dat men voerde haren man</l>
<l n="770">Wech, ende niet gheweten en can,</l>
<l>Wat bediet dat men bi nachte</l>
<l>Wech te vaerne aldus achte.</l>
<l><pb n="2,107"/> Si claghet dien sijt claghen mochte.</l>
<l>Her Wolfaert al anders dochte,</l>
<l n="775">Ende voer wech sijnre straten.</l>
<l>Hi ne woude achter hem niet laten</l>
<l>Enighe brucghe, hijn deedse breken,</l>
<l>Ende pensede, dat hi met sulken treken</l>
<l>Soude de bet moghen ontgaen.</l>
<l n="780">Doet dach was, ende men verstaen</l>
<l>Int lant heeft, dat her Wolfaert</l>
<l>Waer gheporret op de vaert,</l>
<l>Ende met hem voerde den grave,</l>
<l>Voer tfolc al ontsinnet daer ave;</l>
<l n="785">Het liep, men ran ende jaghede.</l>
<l>De gravinne sere claghede</l>
<l>Al den luden over heren Wolfaerde,</l>
<l>Dat hi voerde sijnre vaerde</l>
<l>Haren lieven beddeghenoot,</l>
<l n="790">Ende haer en vraghede cleen noch groot,</l>
<l>Ende bat den luden op ghenaden,</l>
<l>Dat si haer stonden in staden.</l>
<l>Dat volc wert al in roere.</l>
<l>Men hoerde nie alsulke voere.</l>
<l n="795">Si liepen, si reden, dat si mochten,</l>
<l><pb n="2,108"/> Om haren here dat si dochten.</l>
<l>So dat si te Vlaerdinghen quamen,</l>
<l>Daer si versaghen ende vernamen,</l>
<l>Dat si waren op den diepe.</l>
<l n="800">Men gheboet, dat volc toeliepe</l>
<l>Ende met scepen an hem voere.</l>
<l>De doe ghesien hadde de roere,</l>
<l>Hoe dat volc te scepe ghinc,</l>
<l>Met groter haeste om de dinc,</l>
<l n="805">Met clenen scepen ende met groten,</l>
<l>Beide met emeren ende met boten,</l>
<l>Met vischscepen ende met scuten;</l>
<l>De dat volc hoerde ruten,</l>
<l>Hem mochte gruwen aldaer ave,</l>
<l n="810">Hoe si riepen om haren grave.</l>
<l>Sy roeyden na sonder merre:</l>
<l>Want si ne waren op de Mase niet verre,</l>
<l>Entie wint de was clene.</l>
<l><pb n="2,109"/> Dus worden si hantghemene,</l>
<l n="815">Ende vragheden den grave, of hi woude</l>
<l>Int lant bliven, dat hi soude</l>
<l>Gheven de hant, so mocht hi varen</l>
<l>Upt lant weder sonder sparen.</l>
<l>Die grave boet doe de hant,</l>
<l n="820">Ende si voerdene weder opt lant,</l>
<l>Also als ic hebbe verstaen.</l>
<l>So bleef her Wolfert ghevaen;</l>
<l>Ende alle deghene, de met hem waren,</l>
<l>Voerde men opt lant sonder sparen.</l>
<l n="825">Ende Gheraert van Vorne wert verloest</l>
<l>Sonder scade ende sonder cost</l>
<l>Uter vanghenesse, daer hi in was.</l>
<l>Doe worde si te rade das,</l>
<l>Die grave soude varen in den Haghen.</l>
<l n="830">Her Wolfert most op enen waghen</l>
<l>Varen te Delf inde porte,</l>
<l>Als men wel heeft ghehoert,</l>
<l>Ende op een steenhuus most hi gaen;</l>
<l>Entie andre, de ghevaen</l>
<l n="835">Met hem waren, ghinghen mede</l>
<l>Waer men woude in de stede.</l>
<l>Tfolc was wel na uten sinnen:</l>
<l><pb n="2,110"/> Si hadden tote hem clene minne,</l>
<l>Ende wort roepende overluut:</l>
<l n="840">Ghevet ons den man hier uut,</l>
<l>Die onsen here, den grave, verriet.</l>
<l>Of ghi ne sult zelve niet</l>
<l>Metten live moghen ontgaen:</l>
<l>Want wi u selven sullen slaen:</l>
<l n="845">Wildi selve behouden tleven,</l>
<l>So moet ghijn ons hier uutgheven.</l>
<l>Als ment verstont op den vloere,</l>
<l>Dat volc daer buten was in roere,</l>
<l>Staken sine ter trappen neder,</l>
<l n="850">Ende haelden de vrouwe weder,</l>
<l>Dat si niet daer buten quame:</l>
<l>Si ontsaghen hare blame,</l>
<l>Dat enich quaet knecht an haer</l>
<l>Doen mocht dat mesdaen waer.</l>
<l n="855">Dus sach si jamerliken rouwe</l>
<l>An haren man, de edel vrouwe,</l>
<l>Daer menne uut stac, ende haer helt binnen.</l>
<l>Ende hi was met onminnen</l>
<l>Daer ontfaen, alst wel sceen:</l>
<l n="860">Want daerne was man negheen,</l>
<l><pb n="2,111"/> Hi ne begheerde sine doot.</l>
<l>Doe wert dat gheloop so groot</l>
<l>Onder tfolc, ende tgherochte;</l>
<l>Het sloech al dat slaen mochte,</l>
<l n="865">Beide jonc ende out:</l>
<l>Hem ne was niement hout.</l>
<l>Daer wert hi verslaghen sciere.</l>
<l>Ic wane, dat niet si viere</l>
<l>Daer jeghenwoerden stonden,</l>
<l n="870">Si ne sloeghen, dere toe comen conden.</l>
<l>Aldus heb ict verstaen.</l>
<l>Dus en mocht hi niet ontgaen:</l>
<l>Hi was daer ghehaet so seer.</l>
<l>Hadde hi met hem enighen here</l>
<l n="875">Willen laten in den rade,</l>
<l>Sine dinc waer bleven stade,</l>
<l>Ende waer lichte te live bleven.</l>
<l>Neen hi niet. Hi hadde verdreven</l>
<l>De beste gheboerne van den lande,</l>
<l n="880">Ende had hem ghedaen de scande,</l>
<l>De selve haelden metter hant</l>
<l>Den grave Jan vut Inghelant,</l>
<l><pb n="2,112"/> De stac hi of al ghemene,</l>
<l>Ende wilde wesen raet allene,</l>
<l n="885">Ende doen sinen wille,</l>
<l>Beide lude ende stille.</l>
<l>Waer hi bleven in desen stane,</l>
<l>Sekerlike na minen wane,</l>
<l>Hi waer weldigher dan de grave.</l>
<l n="890">Hi gaderde so grote have</l>
<l>Overal in den lande.</l>
<l>Ende hi dede so grote scande</l>
<l>Sinen viant, waer hi mochte.</l>
<l>Mi wondert sere wat hi dochte.</l>
<l n="895">Hi duwede sinen viant tonder:</l>
<l>Al haten sine, ten was gheen wonder.</l>
<l>Ic weet wel, dat van Renesse</l>
<l>Her Jan beriet hem de lesse,</l>
<l>Als men verstaen hevet ende ghehort:</l>
<l n="900">Want men sach hoetoe ghinc vort.</l>
<l>Ende hi quam weder inden lande.</l>
<l><pb n="2,113"/> Waendi, hi ne pensde om de scande,</l>
<l>De hi hem dede? Waer hi bleven</l>
<l>Te live, hi haddene verdreven</l>
<l n="905">Beide stille ende openbare,</l>
<l>De wile hi raet te hove waer.</l>
<l>Daeromme ghinct alst wesen moste.</l>
<l>Op den eersten dach van den oeste,</l>
<l>Recht op sinte Pieters daghe,</l>
<l n="910">Most her Wolfaert dese plaghe</l>
<l>Daer ghedoghen, als wi leren</l>
<l>Int carnacioen ons Heren</l>
<l>XII hondert neghentich ende neghene.</l>
<l>Ic rade elcken man te pleghene,</l>
<l n="915">Es hi here cleine of groot,</l>
<l>Dat hi iement late sijn ghenoot.</l>
<l>Es een man eens heren raet,</l>
<l>Enthem also ziene staet,</l>
<l>Dat hi es machtich zeere,</l>
<l n="920">Namelike met sinen here;</l>
<l>Wil hi doen, dat hem sal vromen,</l>
<l>Laet ander lude te borde comen,</l>
<l>De machtich sijn van groter haven,</l>
<l>So ne derf men over hem niet claghen.</l>
<l n="925">Maer wil hijt selve sijn allene</l>
<l><pb n="2,114"/> Ende met hem niement laten ghemene,</l>
<l>So moetene al de werelt niden,</l>
<l>So mach hi onlanghe daer op tiden;</l>
<l>Ende ghevalt, dat hem mesgaet,</l>
<l n="930">So ne es niement, hi ne ghevet raet,</l>
<l>Hoe dat men ghenederen mach.</l>
<l>Men siet heden op den dach:</l>
<l>Es een man ghedert so,</l>
<l>De here en achts niet een stro</l>
<l n="935">Ende haten, dien te voren minde,</l>
<l>Ghelijc enen, dies niet ne kinde.</l>
<l>Hi dochte mi vroet, de conde houden</l>
<l>Mate in desen, ende ombescouden.</l>
<l>Want hen mach gheen here</l>
<l n="940">Bliven staende in desen kere,</l>
<l>Ende hen mach gheen here allene</l>
<l>here wesen, groet no clene,</l>
<l>Sonder God, diet al ghewrochte:</l>
<l>Hi pensede wel, die dat dochte.</l>
<l n="945">Nu spranc uut de niemare:</l>
<l>Als ment ghevreischet openbare</l>
<l>Tordrecht, dat dus was vergaen,</l>
<l>Sloech men doe de clocke zaen,</l>
<l><pb n="2,115"/> Ende dat volc wart in roere:</l>
<l n="950">Si riepen altoe: Horre voere!</l>
<l>Makewi ons uut al ghemene,</l>
<l>Ende beligghen Crayenstene.</l>
<l>Olout mach ons niet ontgaen,</l>
<l>Hi ne blivet doot of ghevaen.</l>
<l n="955">Als men dit heeft ghehoert,</l>
<l>Ghinc aher wapenen de poort,</l>
<l>Jonc ende out, meerre ende mindere,</l>
<l>Manne, knechte ende kindere:</l>
<l>Al liept uut ten selven stonden</l>
<l n="960">Voer thuus te Slidrecht, daer si vonden</l>
<l>Olout op met siere partien,</l>
<l>Die niet en wiste, horic lien,</l>
<l>Hoete Delf was vergaen.</l>
<l>Hi sette hem ter weren saen,</l>
<l n="965">Want hi ontsach de felle gaste,</l>
<l>Ende pijnde hem thuus te houden vaste.</l>
<l>Ende seide daer boven: sidi dronken?</l>
<l><pb n="2,116"/> U spise nes noch niet ghesonken.</l>
<l>Waendi hier halen u ghewijn?</l>
<l n="970">Ic wane u es de duvel in.</l>
<l>De porters riepen: Hets ghedaen:</l>
<l>Ghi stervet zeker, hets so vergaen,</l>
<l>Ende liepen toe met groter crachte</l>
<l>Ende stormden tote in de grachte,</l>
<l n="975">Met al dat si mochten doen.</l>
<l>So dat si luttel lieten gheroen</l>
<l>Of luttel sliepen binnen der nacht.</l>
<l>Si streden se an met groter cracht</l>
<l>Toten daghe. Doe quamt zoe</l>
<l n="980">Dat her Niclaus, de was doe</l>
<l>TAlblas op de wachte gheset,</l>
<l>Hem bedochte een luttel bet,</l>
<l>Ende pensede: Dit spel es verloren.</l>
<l>Ic mach mi bringhen in mere toren,</l>
<l n="985">Dan ic tote noch hebbe ghewesen.</l>
<l>Hi sat op ende voer met desen</l>
<l>Te Niemensvreent ende bat ghenade,</l>
<l>Dat men hem te sprekene gave stade.</l>
<l>Hi wan gheleide ende quam</l>
<l n="990"><pb n="2,117"/> Voer dat huus. Als dat vernam</l>
<l>Olout, vraghedi openbare,</l>
<l>Waer dat de grave van Hollant ware,</l>
<l>Ende her Wolfaert ende die andre mede.</l>
<l>Dander antworden op de stede:</l>
<l n="995">De grave es in de Haghe,</l>
<l>Ende her Wolfert ende sine maghe</l>
<l>Sijn ghevaen, ende hi is doot,</l>
<l>Her Wolfert selve. Wonder groot</l>
<l>Hadde hem des ende den sinen.</l>
<l n="1000">Van rouwen waenden si verdwinen.</l>
<l>Maer sulke en woudens niet gheloven.</l>
<l>Her Niclaes sprac: Ic moete doven,</l>
<l>Es her Wolfert niet versleghen;</l>
<l>Ende ic ne weet van sinen maghen,</l>
<l n="1005">Dan si alle ghevanghen sijn:</l>
<l>Bi ridderscepe dits de fijn,</l>
<l>Dat hi doet es. Siet wat gi doet.</l>
<l>Aloude wandelde doe sijn moet,</l>
<l>Ende wert verveert overzere</l>
<l n="1010">Ende bat dor Gode, onsen Here,</l>
<l>Dat men ontfinghe: hi woude opgheven</l>
<l><pb n="2,118"/> Thuus, mocht hi behouden tleven,</l>
<l>Hi ende lieden sine,</l>
<l>De met hem waren. Dese pine</l>
<l n="1015">Was al verloren, dat verstaet!</l>
<l>Si ne haddens ghenen raet</l>
<l>De uter porten aldaer laghen,</l>
<l>Dat sijs iet dorsten ghewaghen</l>
<l>Voer de ghemeente, dat si se ontfaen</l>
<l n="1020">Hadden, ende si souden ontgaen.</l>
<l>Maer si voerden se in de poert</l>
<l>Ongheslaghen, ende namen voert</l>
<l>Davonture, alst vallen mochte.</l>
<l>Oloude ende den sinen dochte</l>
<l n="1025">Dat daventure waer te swaer;</l>
<l>Doch seiden si al openbaer:</l>
<l>Wildi ons bringhen teser stonden</l>
<l>In de porte, tonser ghesonde,</l>
<l>Dat gi ons niet nemet tleven,</l>
<l n="1030">So willewi ons nu opgheven</l>
<l>Al der ghemeenten in ghenaden.</l>
<l><pb n="2,119"/> Si seiden: Wi sijns niet beraden:</l>
<l>Wi nemen u op ter meenten wille;</l>
<l>Anders moghedi swighen stille;</l>
<l n="1035">Wi en willen om uwen wille niet sterven,</l>
<l>Ons goeds ende der porten derven.</l>
<l>Dus worden si daer upghenomen,</l>
<l>Ende sijn vor de porte comen</l>
<l>An de brugghe, bi deser vorworden.</l>
<l n="1040">Als de ghemente dit verhoerde,</l>
<l>Liepen si toe met erren sinne,</l>
<l>Ende deden hem so grote onminne,</l>
<l>Dat si sonder ghenaden riepen:</l>
<l>Slaet al doot, ende si toeliepen</l>
<l n="1045">Ende sloeghen haren scoute daer,</l>
<l>Ende Oloude, haren baliu, daernaer,</l>
<l>Ende twe sijnre broedere: teen was een paep:</l>
<l>Ende droeghen Doedekine, sinen knape,</l>
<l><pb n="2,120"/> Ende daertoe sinen hangheman,</l>
<l n="1050">De hem altoes volghede an.</l>
<l>Olout bleef met hem sesten doot.</l>
<l>Dandre ontghinghen uter noet</l>
<l>Bi gheluk ende bi helpen mede,</l>
<l>So dat si quamen buter stede,</l>
<l n="1055">daer si behilden haer leven.</l>
<l>Trouwen dit was quaet, beweven</l>
<l>Ende gheroert onder de liede,</l>
<l>Daer dustane scade onder ghesciede.</l>
<l>Had Olout ghehouden sijn woert,</l>
<l n="1060">Als si waren te rechte vort,</l>
<l>So ne waer hem niet messciet.</l>
<l>Daer dit of quam ende menich verdriet,</l>
<l>Dat hier of quam, als ic versta,</l>
<l>Ende ghi horen sult hierna.</l>
<l n="1065">Dus mach men merken ende scouwen,</l>
<l>Dat men met droefheit ende met rouwen</l>
<l>Dese werelt dus beghevet,</l>
<l>Als men se al ghebouwet hevet.</l>
<l><pb n="2,121"/> Men siet wel dat menich man</l>
<l n="1070">Hem ghedoghen niet en can,</l>
<l>Dat yement wese sijn ghelike.</l>
<l>Hi begerde te wesene rike,</l>
<l>Hi begheert te hebbene ere,</l>
<l>Hi begeert te wesene here,</l>
<l n="1075">Meer vele dan hem betame.</l>
<l>Dat dinct mi voer Gode scame.</l>
<l>God gaf ons dat exempel niet,</l>
<l>Doe hi quam in dit verdriet</l>
<l>Ende onse menscheit an hem nam.</l>
<l n="1080">Hi was soeter dan een lam,</l>
<l>Omoedich ende daer toe stille.</l>
<l>Nochtan had hi sinen wille</l>
<l>Wel ghedaen met enen winke.</l>
<l>Mi wondert, wat de ghene dinke,</l>
<l n="1085">Die hier ter werelt heeft ghenoech,</l>
<l>Ende in redene sijn ghevoech,</l>
<l>Ende hem niet en can ghedoghen,</l>
<l>Dat hi sijn herte mach gheboghen,</l>
<l>Dat hi penst, hi sal sterven,</l>
<l n="1090">Hi ne hevet liever an te erven</l>
<l><pb n="2,122"/> Groet goet, de naer hem comen,</l>
<l>Al eist luttel tsinen vromen.</l>
<l>Want selden hout sijn herte vrede,</l>
<l>Ende hi verwercter Gode mede</l>
<l n="1095">Ende daer toe sine ommesaten.</l>
<l>Woude hi hem ghenoeghen laten,</l>
<l>Dat iement hem ghelike ware,</l>
<l>Ende hi hem dan trecte nare</l>
<l>Sine ghebuere, ende hadde te vriende</l>
<l n="1100">Diene gherne eerde ende diende,</l>
<l>Daer mochte hi bi staende bliven.</l>
<l>Maer wilde hi se alle verdriven,</l>
<l>So moet men pensen menighen raet,</l>
<l>Hoe men ghenedert sijn overdaet.</l>
<l n="1105">Dus moet hi vallen, de te voren</l>
<l>Na niemens rade en wilde horen,</l>
<l>Ende doer niement dede een oert.</l>
<l>Conste hi der ewangelien wort,</l>
<l>Ende pensede derom, ende dede dat</l>
<l n="1110">De ewangeli seghet ons dat:</l>
<l>So wie hem in hoverden</l>
<l><pb n="2,123"/> Verheft, hi sal ghenedert werden;</l>
<l>Ende wie sijn herte oetmoedich toghet,</l>
<l>Hi sal vor Gode sijn verhoghet,</l>
<l>1115a Ja, ende in de werelt mede.</l>
<l>1115b [Ysidorus seget tot eenre stede:]</l>
<l>Vrient wiltu verheven sijn,</l>
<l>So oetmoedighe therte dijn,</l>
<l>Dattu verhevene niet en valles,</l>
<l>Wattu does ende wat du calles;</l>
<l n="1120">Want oetmoet weet ghenen val.</l>
<l>Daeromme prisic bovenal.</l>
<l>De bi hem selven dus vergaet,</l>
<l>Eest dat menne wederstaet</l>
<l>Of vaet of slaet of tonderdoet,</l>
<l n="1125">Ende dat hi coemt onder de voet,</l>
<l>Men verghets herde sciere,</l>
<l>Alse ghi moghet merken hiere.</l>
<l><pb n="2,124"/> Die thof te voren hadde allene,</l>
<l>Van hem en weet men grot noch clene:</l>
<l n="1130">Si sijn nu des hoves verdreven</l>
<l>Bede broeder ende neven,</l>
<l>Ende alle de maghe, de hem wouden</l>
<l>Vaste an haren rade houden:</l>
<l>Want hof es verwandelt al,</l>
<l n="1135">Als ic u voert segghen sal.</l>
<l>Als her Wolfert was verslaghen,</l>
<l>Doe ginc men bode henen jaghen,</l>
<l>Beide stille ende overluut,</l>
<l>Met sgraven brieven, de saluut</l>
<l n="1140">Omboet den grave van Henegouwen,</l>
<l>Dien hi best mochte betrouwen,</l>
<l>Ende bat hem, dat hi tote hem quame:</l>
<l>Want hine gherne bi hem name</l>
<l>Tsinen rade om sinen vromen.</l>
<l n="1145">Nu wast in Vlaendren so verre comen,</l>
<l>Dat Brucghe stont in sconinxs hant,</l>
<l>Ende bi der zee al dat lant</l>
<l>Sonder de Dam metten Zwene,</l>
<l>Also oestwaert tlant ghemene.</l>
<l n="1150"><pb n="2,125"/> Doe de grave hadde verstaen,</l>
<l>Hoet in Hollant was ghegaen,</l>
<l>Ende wat sijn neve hadde ghebeden,</l>
<l>Ghinc hi hem te hant doe reden</l>
<l>Ende voer te Brugghen in de poort</l>
<l n="1155">Om bi der zee te vaerne voert.</l>
<l>Daer moste hi ligghen ene stonde,</l>
<l>Want men ghevaren niet en conde;</l>
<l>De wint was hem seer jeghen,</l>
<l>Ende men wachtene in allen weghen</l>
<l n="1160">Om te vanghene ende doen scande,</l>
<l>Eer hi quam binnen den lande.</l>
<l>Dat wisti wel ende bedochte</l>
<l>Ende bedekte hem, waer hi mochte.</l>
<l>Ten lesten so quam hi ghevaren</l>
<l n="1165">Van buten over des zewes baren,</l>
<l>Buten Walchren in enen boot,</l>
<l>Die hem niet en was te groet,</l>
<l>Daer men te visschene plach mede.</l>
<l>Hi quam te Middelborch in de stede;</l>
<l n="1170">In Hollant vort was sijn ghedochte</l>
<l>Te vaerne, als hi eerst mochte.</l>
<l>Hi voer voert ende quam</l>
<l><pb n="2,126"/> In Noert Hollant. Doe dat vernam</l>
<l>Sijn neve Jan, was hijs blide,</l>
<l n="1175">Ende voer hem teghen ten selven tide</l>
<l>Ende hietene willecome wesen.</l>
<l>De gravinne quam met desen</l>
<l>Ende ontfingene met groten eren,</l>
<l>Ende de grave pinde hem sere</l>
<l n="1180">Te doene, stille ende openbare,</l>
<l>Dat den neve nutte ware.</l>
<l>De graven voeren beide gader,</l>
<l>Recht alst kint metten vader.</l>
<l>De gravinne si voer mede</l>
<l n="1185">Al te Dordrecht in de stede.</l>
<l>Daer wort men te rade doe,</l>
<l>Dat men rechte sette toe:</l>
<l>Want de jonghe grave Jan</l>
<l>Selve niet berechten en can</l>
<l n="1190">Sijn lant, als hem betame,</l>
<l>Koes hi doe al sonder blame</l>
<l>Sinen neve tot enen voecht,</l>
<l>Vier jaer te sine, ende ghi moecht</l>
<l>Horen wes men te rade ginc.</l>
<l n="1195">De grave verhoerde doe de dinc,</l>
<l>Hoe dat kint hadde ghegeven</l>
<l>Huus ende lant, ende dat was bleven</l>
<l><pb n="2,127"/> Van den verradre Hermanne</l>
<l>Van Woerden, ende meer nochtanne,</l>
<l n="1200">Dat goede huys te Yselsteine</l>
<l>Metten goeden alghemeine,</l>
<l>Dat daertoe behorde al omtrent.</l>
<l>Als de grave dat bekent,</l>
<l>Docht hem wesen grote gichte,</l>
<l n="1205">De heren Wolfaerde herde lichte</l>
<l>An waren comen van den kinde.</l>
<l>Die grave [diet] van herten minde,</l>
<l>Seide: Neve, mi seghet mijn moet:</l>
<l>De ghene, de bat dat goet</l>
<l n="1210">Tsinen behoef, ende oec was</l>
<l>U voghet: ic vermoede mi das,</l>
<l>Hadde hi ghelevet langhe tijt,</l>
<l>hi hadde u zonder respijt</l>
<l>In corten tiden wederstaen,</l>
<l n="1215">Oec wat ghi daertoe hadt ghedaen.</l>
<l>Hi was u voghet al met crachte,</l>
<l>Ende stont emmer na groter machte,</l>
<l>Ende werde mi altoes van u.</l>
<l>Maer Goddanc! mi denke nu,</l>
<l n="1220"><pb n="2,128"/> dat ic [u] spreke ende sie.</l>
<l>Al wast, dat men onboet mi:</l>
<l>Woude ic [u] spreken, dat ic name</l>
<l>Min dan hondert man ende quame</l>
<l>Tote u te Bridorpersluse:</l>
<l n="1225">Daer mocht ic u spreken op den huse:</l>
<l>Anders mocht mi niet ghescien.</l>
<l>Ic seide: "Leve ic, ic salne sien</l>
<l>Tsinen eren ende tsinen vromen.</l>
<l>Goddanc! Hets nu daertoe comen.</l>
<l n="1230">U vrome heb ic wille</l>
<l>Te doene, lude ende stille.</l>
<l>Ic wil, dat ghi de ghifte ontsect</l>
<l>Ende alle dinc der nederlect,</l>
<l>Ende wederroepe alle zaken,</l>
<l n="1235">De men u hevet doen maken,</l>
<l>Ende de men u hevet doen gheven,</l>
<l>Sider dat u vader liet sijn leven,</l>
<l>Daer ghi toe ne hadt ghene scout.</l>
<l>Ghi sijt jonc ende niet out:</l>
<l n="1240">Men dede u doen zulke dinghe,</l>
<l><pb n="2,129"/> Dat messchien u nacomelinghe</l>
<l>Bi des lants worden verdreven.</l>
<l>Daer omme hebben si dit beweven.</l>
<l>De grave dede dat men hem hiet.</l>
<l n="1245">Doe docht hem goed, dat men riet,</l>
<l>Dat men den zeghel sloeghe ontwe,</l>
<l>Dat men daermede nemmermee</l>
<l>Soude beseghelen andre brieve.</l>
<l>Dit dede hi al tots neven lieve:</l>
<l n="1250">Want sine vrome lacher an:</l>
<l>Als hi wort ridder ende goet man,</l>
<l>So doemen seghelen maken dan,</l>
<l>So men alre beste can,</l>
<l>Groet ende breet na sijn ghevoech;</l>
<l n="1255">Dit clein es hem groet ghenoech:</l>
<l>Wat hi seghelt, ic seghelt mede</l>
<l>Nu voertan in elke stede.</l>
<l>Sprac de grave van Henegouwen:</l>
<l>- Dit hopic sal hem niet berouwen -</l>
<l n="1260">Sulke ghichte en ghevet niet mee.</l>
<l><pb n="2,130"/> Men sloech den zeghel doe ontwee.</l>
<l>Doe was de grave overste raet,</l>
<l>Ende pijnde hem voert in elke daet</l>
<l>Te doene des lands orbaer</l>
<l n="1265">Ende sinen neve eerlic waer</l>
<l>Ende sijn vordeel in alre maniere.</l>
<l>Hi was soete ende goedertieren</l>
<l>Ende sonder [gal]: dat mocht men scouwen:</l>
<l>Want hem namaels moste rouwen</l>
<l n="1270">Dinc de hi doer tbeste dede.</l>
<l>Hi hadde ghemaect enen vrede</l>
<l>Tusschen heren Wolfaerds maghe</l>
<l>Ende den anderen, daer de claghe</l>
<l>1274a Over liep dat sine sloeghen,</l>
<l>1274b [Ende pijndet te soenen ende te voegen,]</l>
<l n="1275">Ende te effene al de saken,</l>
<l>Ende de vede te goede maken,</l>
<l>Dat mer niet om dorste sorghen;</l>
<l>De ghevanghene liet hi verborghen</l>
<l>Ende hulde sweren. Het was om niet.</l>
<l n="1280">Maer aldus eist nu ghesciet</l>
<l><pb n="2,131"/> Dat si swoeren ende verswoeren.</l>
<l>Altoes plaghen si sulker voeren:</l>
<l>Dus achten si doe herde clene.</l>
<l>De graven voeren hantghemene</l>
<l n="1285">In Zeelant doe in elke port,</l>
<l>Ende besetten rechtevort</l>
<l>Tlant, dat in goeden punten bleve.</l>
<l>Doe voer hi voert met sinen neve</l>
<l>In Hollant, daer hi wesen woude,</l>
<l n="1290">Ende dede beseghelen also houde</l>
<l>Den brief van der voghedien,</l>
<l>Als ic te voren hebbe horen lien.</l>
<l>Den Vriesen screef men haren core,</l>
<l>Daer si mede al dorentore</l>
<l n="1295">Souden rechten. Doe nam raet</l>
<l>De grave van Henegouwen ende verstaet</l>
<l>Om te vaerne an den coninc</l>
<l>Van Vrancrike om dese dinc,</l>
<l>Ende scie keren, ende laten des niet.</l>
<l n="1300">Hi voer wech ende liet</l>
<l><pb n="2,132"/> Den neve ligghen tonghemake</l>
<l>Van den menizoen. Dus quam de zake,</l>
<l>Alst God woude, dat hi hier bleef.</l>
<l>Als ment jaer ons Heren screef</l>
<l n="1305">XII hondert ende XCIX daer mede,</l>
<l>Tote Haerlem in de stede;</l>
<l>Sente Mertijns avont bleef hi doot.</l>
<l>Des hadden de vrenden rouwe groot,</l>
<l>In den winter, alse hi ghelach.</l>
<l n="1310">Doe sende men over nacht ende dach</l>
<l>Na den grave, dat hi kere:</l>
<l>Si ne moghen niet wesen sonder here.</l>
<l>Doe hi vernam, wert hi droeve;</l>
<l>Doch pensede hi om sine behoeve</l>
<l n="1315">Ende quam int lant, als hi eerst mochte.</l>
<l>Als hire quam, hi bedochte</l>
<l>Sijn orbaer, ende deden ter eerden,</l>
<l>Sijn neven Jan, met groter weerden,</l>
<l>Te Reynsborch, in des vader graf.</l>
<l n="1320">De anders dan wel seghet hieraf,</l>
<l>Hi mesdoet harde zere:</l>
<l>Dat weet God, de overste Here,</l>
<l>Dat de stucken dus toe quamen.</l>
<l><pb n="2,133"/> Des moghen si hem sere scamen,</l>
<l n="1325">De so gherne spreken quaet.</l>
<l>Ombaren sijs, dat waer mijn raet,</l>
<l>Ende wreken hem metter tonghen niet.</l>
<l>Alst God woude, eest ghesciet.</l>
</div>
<div type="chapter"><head type="chapter"><pb n="2,134"/> BOEK VII</head>
<l>De grave voer harentaer,</l>
<l>Te Haerlem ende tote Alcmaer,</l>
<l>Te Leiden ende te Delf, te Dordrecht,</l>
<l>Ende dede hem hulden na slands recht,</l>
<l n="5">Als men pleghet; in den steden</l>
<l>Dede hi hem hulden na den seden.</l>
<l>Van Renesse her Jan</l>
<l>Was in den lande comen dan</l>
<l>Bi den grave van Henegouwen</l>
<l n="10">In dogheden ende in groter trouwen,</l>
<l>Opdat hi hem purgeren soude</l>
<l>Ende claren van der scoude,</l>
<l>Met sinen vrienden ende maghen</l>
<l>Van dattene Gheraet hadde bedragen</l>
<l n="15">Van Velsen, als men heeft ghehort.</l>
<l>Ende hier soude hi setten voert</l>
<l><pb n="2,135"/> Borghen, de hi dede bescriven</l>
<l>In enen brieve. Doe most bliven:</l>
<l>Want si den brief besegelden niet.</l>
<l n="20">Aldus is dat ghesciet.</l>
<l>Als her Jan dit hevet verstaen,</l>
<l>Voer hi in Zelant herde zaen,</l>
<l>Ende ginc de [van] Barsele ane,</l>
<l>Dat hi se brochte in sijnre bane.</l>
<l n="25">De grave voer tote Sirixe.</l>
<l>Her Jan hadde doe lieden mee</l>
<l>Dan de grave conde ghecrighen.</l>
<l>Doe begon de her Jan te prighen</l>
<l>Jeghen den grave alle de daghe,</l>
<l n="30">Daer sijnt of quam menighe claghe.</l>
<l>Her Jan streec doe Scouden dure,</l>
<l>Ende dwanc de lude metten vure,</l>
<l>Dat si met hem mosten gaen,</l>
<l>Wast lief, wast leet, al wast mesdaen.</l>
<l n="35">De grave sach toe met sinen oghen,</l>
<l>Al wast hem leet, hi most ghedogen:</l>
<l>Want si hadden helpen mee.</l>
<l>Ende hi was te Sirixe.</l>
<l>Hi sende sine boden uut</l>
<l n="40"><pb n="2,136"/> In Hollant, ende onboot saluut</l>
<l>Sinen mannen ende sinen vreenden,</l>
<l>Ende bat hem, dat si hem dienden</l>
<l>Te deser noot: hi hads te doene.</l>
<l>Doe rede hem menich heelt coene,</l>
<l n="45">Ende quamen tsamen toten grave,</l>
<l>De dat prisde voer grote have.</l>
<l>Doe dat volc comen was,</l>
<l>So wart men te rade das,</l>
<l>Dat men varen soude ghemene</l>
<l n="50">Tote Arnemude, groet ende clene,</l>
<l>Ende dat men sonder ander tale</l>
<l>Volghede Hollandre van Remerswale,</l>
<l>De marscalc was van den here.</l>
<l>Dat volk voer met groten gere,</l>
<l n="55">Ende hadden den wint goet ter cuere.</l>
<l>Recht op de selve ure</l>
<l>Dat men voer de Vere quam,</l>
<l>Sach de grave ende vernam,</l>
<l>Dat quade wichten liepen daer</l>
<l n="60">Ende weiveden met swerden baer.</l>
<l>Hi voer an, al sonder raet,</l>
<l>Daer hi an dede quaet:</l>
<l>Want hire scade om ontfinc.</l>
<l>Als there versach de dinc,</l>
<l n="65"><pb n="2,137"/> Voert al op ende spranc uut.</l>
<l>Doe wort daer een groot gheluut,</l>
<l>Ende als men boven was opt lant,</l>
<l>Verkeret doe tweder alte hant,</l>
<l>Ende quam een donrescuere, so groot</l>
<l n="70">Dat water van den hemele vloot,</l>
<l>Of ment met backen hadde ghegoten.</l>
<l>Tfolc quam met groten roten</l>
<l>Weder tscepe met groter pine,</l>
<l>Her Gye quam ente sine</l>
<l n="75">Tscepe inde dagheraet,</l>
<l>Ente grave hadde sulken raet,</l>
<l>Dat hi voren was ghevaren</l>
<l>Allene, buten sinen scaren,</l>
<l>Te Middelborch in de poort.</l>
<l n="80">Als sijn broeder dit heeft gehoert,</l>
<l>Dat de grave was ghevaren,</l>
<l>Hiet hi doe al sonder sparen,</l>
<l>Dat here porren alghemene.</l>
<l>Doe ginc varen groot ende clene.</l>
<l n="85">De scepe waren somme groot:</l>
<l>Dat was een swaer wederstoot,</l>
<l>Want deselve wint, de wayde,</l>
<l>Was so clene, dat hi blayde</l>
<l><pb n="2,138"/> So lettel, dat de grote scepe</l>
<l n="90">Metten andren gheselscepe</l>
<l>Niet conde ghecomen voer de Arne,</l>
<l>Ende vianden volgheden garne</l>
<l>Met haesten an des heren start,</l>
<l>Ende quamen hem also hart,</l>
<l n="95">Dat siere versloeghen een groot deel:</l>
<l>De mochte ontgaen, prijsde sijn heel.</l>
<l>Sgraven broeder bleef ghevaen.</l>
<l>Teersten dat ment hadde verstaen,</l>
<l>Dat des graven broeder was,</l>
<l n="100">Doe wart men te rade das.</l>
<l>Dat si doe hem vieren vonden;</l>
<l>Somme doot van groten wonden,</l>
<l>Ende somme hadden tlijf doe inne.</l>
<l>Dien si deden zulke omminne,</l>
<l n="105">Dat si se deden radebraken</l>
<l>Ende metten rade [legghen] op staken.</l>
<l><pb n="2,139"/> Van haesten comt menich verdriet.</l>
<l>Dit was in haesten dus ghesciet:</l>
<l>Hadde men ghewrocht bi vroeden rade,</l>
<l n="110">Men hadde wel leden sonder scade.</l>
<l>Ten selven tide wast so comen,</l>
<l>Also als ic hebbe vernomen,</l>
<l>Dat al Vlaendren, groot ende clene,</l>
<l>Stont in sconinx hant ghemene,</l>
<l n="115">Ende sconinx broeder hadt in de hant,</l>
<l>De over onboot in Zelant,</l>
<l>Dat hi woude, dat men begheve</l>
<l>Des orloghen, ende mens bleve</l>
<l>Op den coninc, sinen here,</l>
<l n="120">Ende op hem selven: met groter ere</l>
<l>Moch ment doen an beiden siden;</l>
<l>Hi soude soenen al dat striden.</l>
<l>Men worts te rade, dat ment dede,</l>
<l>Ende makeden daer enen vrede,</l>
<l n="125">So dat mens op den coninc bleef,</l>
<l>Ende men brieve daerof screef,</l>
<l>Ende voer heren Tsarels voeren,</l>
<l>Ende daer beloveden ende zwoeren</l>
<l><pb n="2,140"/> Te houdene heren Tsarels wort</l>
<l n="130">Ende wattie coninc seide voert.</l>
<l>Ten selven tiden hadde de grave</l>
<l>Ene dinc, daer ic ave</l>
<l>Hebbe ghesweghen. Dat ware drie</l>
<l>Tseren Wolfaerts kindere, dat seide men mie,</l>
<l n="135">De hi in hoeden hilt ghevaen</l>
<l>Van sconinx weghen, heb ict verstaen.</l>
<l>De seide her Tsarels, dat hi woude</l>
<l>Dat men die kindre gheven soude</l>
<l>Uter vanghenesse haren maghen,</l>
<l n="140">Ende men sonder wedervraghen</l>
<l>Des graven broeder, heren Gyen,</l>
<l>Hem dermede soude vrien.</l>
<l>Dit was ghedaen in elke side.</l>
<l>De ghevanghene warens blide,</l>
<l n="145">Dat hem nu aldus es comen.</l>
<l>Entie dach es voert ghenomen</l>
<l>Vor den coninc in Vrancrike.</l>
<l>Daer voeren si alle ghelike,</l>
<l>De grave entie andre mede.</l>
<l n="150">Alsi quamen toter stede,</l>
<l>Aldaer si den coninc spraken,</l>
<l><pb n="2,141"/> Worden verdeelt ghene zaken</l>
<l>Vor den coninc, alst was ghesciet.</l>
<l>De coninc en wouts laten niet,</l>
<l n="155">Hi ne woude de zaken maken te goede.</l>
<l>Doe quam hem in sinen moede,</l>
<l>Dat hijs seker wesen woude</l>
<l>Dat men sijn segghen hierof houde.</l>
<l>Nu moghedi weten vorwaer,</l>
<l n="160">Dat de grave vant aldaer</l>
<l>Borghe, deen wel vervinghen.</l>
<l>Maer dander en hadde te dien dinghen</l>
<l>Ghene borghen in den lande:</l>
<l>Maer dat si gaven in sconinx hande,</l>
<l n="165">Souden si niet dorren breken.</l>
<l>Dit was ten coninc doe haer spreken.</l>
<l>Dit mosten si sweren ende gheloven.</l>
<l>Entie coninc hiet hierboven,</l>
<l>Dat si ghisele souden gheven,</l>
<l n="170">Haer kindre of haer neven,</l>
<l>Ente bringhen te Biervliet,</l>
<l>Tsente Jans misse ende en latens niet.</l>
<l><pb n="2,142"/> Dan soude hi segghen openbare.</l>
<l>De vrede wort verlanghet dare</l>
<l n="175">Toten halven oeste toe.</l>
<l>Si ghelovedent ende zwoerent doe</l>
<l>Te doene, dat de coninc woude,</l>
<l>Ende te houden, dat hi segghen soude.</l>
<l>Op dit so voeren si te lande.</l>
<l n="180">Bi Gode! Et es grote scande,</l>
<l>Dat lude sulke sake pleghen,</l>
<l>Dat si in straten of in weghen,</l>
<l>Of in husen of in hoven,</l>
<l>Sticken zweren ende gheloven,</l>
<l n="185">Dat si met rechte doen souden</l>
<l>Ende si des niet en houden,</l>
<l>Alse dese hadden ghedaen.</l>
<l>Ende her Florens hadde ontfaen</l>
<l>Van Borsele den grave over here</l>
<l n="190">Ende hulde ghesworen, dat was mere,</l>
<l>Ende droech sgraven cleder an.</l>
<l>Dat hem liet enighe man</l>
<l>So verkeren in enighen weghen,</l>
<l>Dat hiere hem soude setten tjegen,</l>
<l n="195">Hi ne hadde tersten doch ontseget?</l>
<l><pb n="2,143"/> Want niement hovesscher des pleghet:</l>
<l>Want hi ontseiden te spade,</l>
<l>Ende hadde hem ghedaen scande ende scade,</l>
<l>Eer hi orlof nam an hem.</l>
<l n="200">Ic seg u, dat ic seker ben.</l>
<l>Diet altoes willen spien,</l>
<l>Hoe si ghenederen moghen dien,</l>
<l>Dien hi van rechter scout sal eren,</l>
<l>Sijn si knechte ofte heren,</l>
<l n="205">Ende niet ne roeken wat si zweren,</l>
<l>Ende dies niet ne achten twe peren,</l>
<l>Ende breken selve haren eet,</l>
<l>God es hem int ende wreet:</l>
<l>Want si recht meenedich sijn.</l>
<l n="210">Dat neemt gherne quaden fijn.</l>
<l>Al vinden si sulken, de hem gheloeft;</l>
<l>Nochtan dinct mi, dat hi dovet</l>
<l>Ende altoes is buten kere,</l>
<l>De hem ghelovet emmermere:</l>
<l n="215">Want dat selve vinden si wale</l>
<l><pb n="2,144"/> Ane hem te sulken male,</l>
<l>Wanneer si haren wille niet al</l>
<l>Van hem hebben, groot ende smal,</l>
<l>Si laten dien ende gaen ten anderen.</l>
<l n="220">De hier aldus comen wanderen,</l>
<l>Hem ne roekt wat si lieghen,</l>
<l>Updat si moghen bedrieghen</l>
<l>Met worden ende met valschen eden,</l>
<l>Daer si haer sticken mede leden.</l>
<l n="225">Nu keric weder ten beginne.</l>
<l>Hem dochte doe in haren sinne,</l>
<l>Dat si, int hof van Vrancrike,</l>
<l>Den grave waren onghelike,</l>
<l>Als si oec waren in elke stede.</l>
<l n="230">Hadden heren sulken zede,</l>
<l>Dat si dan dat merken wouden,</l>
<l>Hoet toe quame ende bi wat scouden,</l>
<l>Dat doe comen waren dese dade!</l>
<l>Doe so worden si te rade</l>
<l n="235">Dat si noch [sochten enen] here.</l>
<l><pb n="2,145"/> Anders ne mochten si nemmermere</l>
<l>Standen bliven in desen zaken.</l>
<l>Wi weten wel, dat si doe spraken,</l>
<l>Die hem holpen an eenre dinc,</l>
<l n="240">Dat si spraken den coninc</l>
<l>Van Almaenghen, Aelbrechte,</l>
<l>Ende seiden dat hem, [dat] met rechte</l>
<l>Tgraefscap ant rike waer bestorven,</l>
<l>Ende sijt also hadden verworven,</l>
<l n="245">Dat hem al dat lant swoer houde,</l>
<l>Waert dat hi nedercomen woude,</l>
<l>Te minste tote Nimaghen,</l>
<l>Ende dede den grave voer hem daghen:</l>
<l>Hi ne worde so coene nemmer dan,</l>
<l n="250">Dat hi ne saghe met oghen an:</l>
<l>Si souden hem comen also tide,</l>
<l>Dat hijs te rechte mocht wesen blide.</l>
<l>De grave soude dan altehant</l>
<l>Voer hem moeten rumen tlant;</l>
<l n="255">Quame hi in tlant, men soude gemene</l>
<l>Hem opgheven, groet ende clene,</l>
<l>Beide tlant ende steden.</l>
<l>Dat sine met deser behendicheden</l>
<l><pb n="2,146"/> Daertoe brochte, dat hi seide:</l>
<l n="260">Hi souder comen op dat gheleide,</l>
<l>Dat si hem toe hadden gheseget.</l>
<l>De coninc was op dit ondweget,</l>
<l>Dat hi denghenen gheloven woude,</l>
<l>De geen goet man heten zoude.</l>
<l n="265">Dat waren, de met haren rade,</l>
<l>Beide met helpen ende met haren dade,</l>
<l>Den edelen Florense deden vaen</l>
<l>Ende jamerliken verslaen,</l>
<l>Ende willen met dies coninx macht</l>
<l n="270">Vort verdriven sine gheslachte,</l>
<l>Ende in vreemder hant al bringhen.</l>
<l>Maer God en wils niet ghehinghen:</l>
<l>Hi versaghet bi sijnre ghenade.</l>
<l>Al wert de coninc des te rade,</l>
<l n="275">De raet bleef al verloren,</l>
<l>Als gi hier na wel selt horen.</l>
<l>Die coninc sende boden ute</l>
<l><pb n="2,147"/> Met brieven ende met saluut</l>
<l>In Hollant ende in Zelant mede,</l>
<l n="280">Heimelike in elke stede,</l>
<l>Als hem sijn raet hadde geleert.</l>
<l>De boetscap wert also verkeert,</l>
<l>So wien dat hi sende brieve,</l>
<l>Hadden ten grave meerre lieve,</l>
<l n="285">Dan ten coninc, ende voeren te hant</l>
<l>Ende gavese den grave in de hant.</l>
<l>Ende dit quam also vort,</l>
<l>Dat de grave hevet ghehort,</l>
<l>Dat de coninc porren sal</l>
<l n="290">Van Coelne, hevet hijs gheval,</l>
<l>En nedercomen in corten daghen</l>
<l>Tote sinen huse te Nymaghen.</l>
<l>Ende hi hevet den grave ghegheven</l>
<l>Gheleide, ende dat bescreven</l>
<l n="295">Ende enen besceiden dach gheset,</l>
<l>Dat hire mach comen dies te bet</l>
<l>Binden gheleide vrilike.</l>
<l>De grave pensede desghelike,</l>
<l>Dat hi sijn gheleide soude</l>
<l n="300">Voer hem bringhen. Also houde</l>
<l>Bat hi vriende ende man,</l>
<l>Die hem wilde dienen dan,</l>
<l>Sijn si arm ofte rike,</l>
<l><pb n="2,148"/> Hi wils hem danken ewelike.</l>
<l n="305">Van Hollant de edele liede</l>
<l>Quamen daer met groten diede;</l>
<l>Porters ende ghemente mede</l>
<l>Van al den lande quamen ter stede,</l>
<l>Al daer se de grave onboet;</l>
<l n="310">Ende hadde een heer also groot,</l>
<l>Als noyt gheleet was uten lande.</l>
<l>Hi voer wech alsonder scande</l>
<l>Sint Laurens avonds te Gorinchem.</l>
<l>Als hi daer quam, doe dochte hem</l>
<l n="315">Dattie Vresen niet goet daer waren,</l>
<l>Ende hietse te Woudrichem varen.</l>
<l>Sander daechs wel bitide</l>
<l>Ghinc te zeile de grave blide,</l>
<l>Ende voer bi Nimeghen an Bonswerde,</l>
<l n="320">Ende met hem an sine verde</l>
<l>Al sijn here op enen dach.</l>
<l>Als de coninc dat ghesach,</l>
<l>Datte grave quam so starc,</l>
<l>Ne hadde hi niet om dusent marc</l>
<l n="325">Binnen Nimaghen ghebleven.</l>
<l>De hem den raet hadde ghegeven</l>
<l>Wiste hijs doe wel clenen danc.</l>
<l><pb n="2,149"/> Hi sat op eer iet lanc</l>
<l>Ende voer op Cranenborch, de veste.</l>
<l n="330">Dat dochte den grave van Cleve tbeste</l>
<l>Dat hi daer wel seker ware.</l>
<l>Den grave van Hollant quam de mare,</l>
<l>Eer hi quam daer hi logierde.</l>
<l>Op den avont men visierde,</l>
<l n="335">Wat men best hier toe dade.</l>
<l>De bisscop van Coelne wert te rade,</l>
<l>Dat hi den grave quam te spreken,</l>
<l>Ende pijnde hem, of hi ghebreken</l>
<l>Die sticken mochte ende te goede bringen,</l>
<l n="340">Ende ghinc hem so verre onderminghen,</l>
<l>Dat men makede enen vrede</l>
<l>Ende een bestant aldaer ter stede</l>
<l>Tusschen den coninc enten grave.</l>
<l>Doe trac weder alhier ave</l>
<l n="345">De grave tsinen lande neder,</l>
<l>Entie coninc soude keren weder.</l>
<l>Onder weghen quam hem niemare,</l>
<l>Dat de Zeusche here ware</l>
<l>De Lecke opwaert ghevaren</l>
<l n="350">Met hondert scepe teenre scaren.</l>
<l>Dat was op onzer vrouwen dach</l>
<l><pb n="2,150"/> Te halver oest, als men mach</l>
<l>Ghedinken dat het achter bleef,</l>
<l>Als men tjaer ons Heren screef</l>
<l n="355">Dusent ende drehondert mede,</l>
<l>Dat ghemaect was dese vrede.</l>
<l>Up den derden dach daernaer</l>
<l>Quamen de Zeelanders openbaer,</l>
<l>Als ic hoerde ghewagen das,</l>
<l n="360">Toten coninc, daer hi was.</l>
<l>Het es ghevreet, sprac de coninc:</l>
<l>Ghi moghet varen op de dinc</l>
<l>Weder thuus uwer veerde.</l>
<l>De coninc sat op sinen peerde</l>
<l n="365">Ende reet te lande, al dat hi mochte.</l>
<l>Ic wane, dat hi lettel dochte</l>
<l>Up haer pleit meer voert an,</l>
<l>Also als ic ghemerken can.</l>
<l>Nu hadde de grave aldus ghescreven</l>
<l n="370">An sinen sone, de was bleven</l>
<l>In Middelborch, in sine stede,</l>
<l>Ende an Witten, sinen neve, mede,</l>
<l>De was bleven in Sirixe,</l>
<l>Ende screef aldus an de twe:</l>
<l n="375">Eist dat onse viande tiden</l>
<l><pb n="2,151"/> Uten lande ende si riden</l>
<l>Sempelike haerre strate,</l>
<l>So suldi se met ghemake laten;</l>
<l>Maer varen si met heercracht,</l>
<l n="380">So trect toe met alre macht</l>
<l>Ende verbornt sonder sparen</l>
<l>Deghene de met hem varen:</l>
<l>Dit heten wi ende biddens mede</l>
<l>Onsen vreenden in elke stede.</l>
<l n="385">Alse hi hem dat onboet,</l>
<l>Si vermaenden clene ende groot,</l>
<l>Ende daden sijn ghebot doe wale.</l>
<l>De grave voer ten selven male</l>
<l>Te Dordrecht, in sine poort.</l>
<l n="390">Alse dat volc dat heeft ghehort,</l>
<l>Dat de Zelanders doe sijn leden,</l>
<l>Achten si clene doe des vreden,</l>
<l>Ende riepen up den grave doe:</l>
<l>Edele here, varewi toe!</l>
<l n="395"><pb n="2,152"/> Laet ons de diepe nu belegghen</l>
<l>Ende hem dat keren wedersegghen!</l>
<l>Laet ons wreken onse maghe,</l>
<l>Dat hem rouwet alle daghe,</l>
<l>Dat si comen sijn int lant.</l>
<l n="400">De grave beriet hem altehant,</l>
<l>Ende ginc hier op mecken,</l>
<l>Ende leide volc op der Lecken,</l>
<l>Ende op de Merwende ander liede,</l>
<l>Up davonture oft gesciede,</l>
<l n="405">Dat si tenen watre quamen,</l>
<l>Dat hem sgraven lude benamen.</l>
<l>Die grave lach op de Merwede</l>
<l>In enen scepe, teenre stede.</l>
<l>Doe quam op een avond spade</l>
<l n="410">Een bode, de seide: Here, wat te rade?</l>
<l>U ombiet al sonder sparen</l>
<l>Jan van Arkele, dat comen ghevaren</l>
<l>Uwe viande nevens den Wale.</l>
<l>De grave verhoerde dese tale</l>
<l n="415">Ende vraghede: Comen si dese side uut?</l>
<l>Ja here! sprac hi overluut</l>
<l>De bode doe, Men sachse heden,</l>
<l><pb n="2,153"/> Dat si Tiele waren leden,</l>
<l>Laetter dan te vespertijde.</l>
<l n="420">De grave sprac: Nu wesewi blide,</l>
<l>Ende sende ter veert om dat heer,</l>
<l>Dat op der Lecken lach ter were,</l>
<l>Ende in Dordrecht tsinen vrienden,</l>
<l>De hem trouweliken dienden.</l>
<l n="425">Si quamen al op de wachte.</l>
<l>De Zelanders sliepen in der nachte</l>
<l>Te Boemel, van Dordrecht .vi. milen.</l>
<l>De grave lachter selver wilen</l>
<l>Op den watre ende al sijn here;</l>
<l n="430">Ende hadde hem recht gheset ter were;</l>
<l>Smargens als hem slapens luste,</l>
<l>Doe voer elc in sine ruste.</l>
<l>De groote scepe bleven daer.</l>
<l>Op de noene recht daernaer</l>
<l n="435">Quam een bode, ende brochte maer,</l>
<l>Dat dat heer leden waer</l>
<l>Werkendamme, ende waren comen</l>
<l>In sinen lande. Te haren onvromen</l>
<l>Sal dat sijn, al sonder waen:</l>
<l n="440">Vaste gaet de clocke slaen;</l>
<l><pb n="2,154"/> Sprac de grave sonder sparen,</l>
<l>Laet op onse viande varen!</l>
<l>Doe wort daer een groot ghelut.</l>
<l>Het trac al ter weren uit,</l>
<l n="445">Dat daer was, clene ende groot.</l>
<l>Menich scip ende menich boot</l>
<l>Voeren uter porten doe.</l>
<l>Al goet volc sette toe</l>
<l>Met ghenende, altegader,</l>
<l n="450">Alsof si hare alre vader</l>
<l>Hadden versleghen, de daer quamen.</l>
<l>De achterbleef, mochte hem scamen.</l>
<l>De wint wayde wel te maten.</l>
<l>Daer liepen lude op der straten</l>
<l n="455">Ende op den dike herde vele;</l>
<l>Daer mochte men horen menighe kele</l>
<l>Roepen: Nu toe! Hurre voere!</l>
<l>Dat voc wert al in roere</l>
<l>Ende al comen op de vaert.</l>
<l n="460">Doe quam een bode derwaert;</l>
<l>Daer seide de al openbare,</l>
<l>Dat dat heer ghekeert ware</l>
<l><pb n="2,155"/> Ende waer leden te Woudrichem.</l>
<l>Oec seide hi ende vermat hem,</l>
<l n="465">Dat si te Heusden varen souden</l>
<l>Ende over tlant ganghen wouden,</l>
<l>So si eerst mochten hare straten</l>
<l>Ende haer scepe te Heusden laten.</l>
<l>Dus ghevielt alse hi sprac,</l>
<l n="470">Entie grave weder trac</l>
<l>Binnen Dordrecht ende sine liede.</l>
<l>Hierbinnen so ghesciede,</l>
<l>Dat dat heer van Zelant quam</l>
<l>Voer Scoenhoven. Ende dat vernam</l>
<l n="475">Her Niclaes, de der was here,</l>
<l>Ende woudse sterken in allen kere.</l>
<l>De porters de vernamen dat</l>
<l>Ende vielen staphans up der stat</l>
<l>Ter weren, ende lietse niet in comen.</l>
<l n="480">Had her Niclaes moghen vromen</l>
<l>Dusent marc van goude root,</l>
<l>Hi ne hadde niet in deser noot</l>
<l>Moghen spreken vor de poort:</l>
<l><pb n="2,156"/> Want si bleven rechtevoert</l>
<l n="485">Ligghende voer den castele,</l>
<l>Ende de Zelanders te haren dele</l>
<l>Mosten varen hare verde:</l>
<l>Want men se daer ter porte werde.</l>
<l>Dus voeren si als men seget.</l>
<l n="490">De grave dede, als men pleget.</l>
<l>Doe hijt ghevreiste, sette hi toe,</l>
<l>Ende sende der porten helpen doe.</l>
<l>Een deel Vresen sende hi daer,</l>
<l>Of der porten ware te swaer,</l>
<l n="495">Dat hiere niet soude sceiden af.</l>
<l>So dat her Niclaes opgaf</l>
<l>Dat hus, behouden lijf ende lede,</l>
<l>Hi entie sine mede.</l>
<l>Men ontfinghen doe opt gone,</l>
<l n="500">Ende Niclause sinen zone,</l>
<l>Ende alle, de met hem waren,</l>
<l>Voerde men ghevangen sonder sparen</l>
<l><pb n="2,157"/> Te Niwerbosch, in de veste.</l>
<l>Nu dochte de grave wesen dbeste,</l>
<l n="505">Dat hi voer metter vaert</l>
<l>Met sinen volke te Zelant waert,</l>
<l>Tote sinen neve ende sinen zone.</l>
<l>Doe quam hem te voren tgone,</l>
<l>Dat Jan, sijn sone, had anghestreden</l>
<l n="510">Dat huys met ghenendicheden</l>
<l>Te Middelborch, dat Bersdorp hiet,</l>
<l>Ende hi daerboven niet en liet</l>
<l>Enen man te live bliven,</l>
<l>Hi ne deden te hant ontliven,</l>
<l n="515">Ende was ghegaen al Walchren doer.</l>
<l>Hem dorste niemant standen vore:</l>
<l>Al dat volc ginc in hant,</l>
<l>Ende was ghetrect in Bevelant.</l>
<l>Ende dede aldaer, dat hi woude,</l>
<l n="520">Ende alstie grave varen zoude</l>
<l>Ende recht trecte daerwaert,</l>
<l>Quam hem boetscap op de vaert,</l>
<l>Hoe de viande comen waren</l>
<l>Wel vijf hondert teenre scaren,</l>
<l n="525"><pb n="2,158"/> Over van Berghen an den Zoem.</l>
<l>Hier toe nam mijn joncheer goem,</l>
<l>Sprac de bode met corter tale,</l>
<l>De doe was te Reimerswale,</l>
<l>Ende ginc dertegen openbaer,</l>
<l n="530">Ende leedde ene scone scare;</l>
<l>Entie andre weken voren.</l>
<l>Teersten dat si dat verhoren,</l>
<l>Alstie gene, de hadden vaer,</l>
<l>Scieden si hem harentaer.</l>
<l n="535">Theerscip ginc te Biselinghe</l>
<l>Dat hem ontsach van desen dinge;</l>
<l>Ende mosten varen uten lande</l>
<l>Met cleenre baet, met groter scande.</l>
<l>Die grave hevet oec verhoert,</l>
<l n="540">Hoe Zirixe, sijn lieve poert,</l>
<l>Niet en woude stille sitten.</l>
<l>Si waren uut met jonchere Witten,</l>
<l>De wel droeghen overeen,</l>
<l>Als den Zwemer doe wel sceen</l>
<l n="545">Entie binden huse waren.</l>
<l><pb n="2,159"/> Si traken uut met haren scaren</l>
<l>Ende dwonghen doe an hem al Scouden,</l>
<l>Dat si node laten souden,</l>
<l>Sgraven behoef, heers liefs heren.</l>
<l n="550">Si dedenttoe met groter eren.</l>
<l>De grave hadde dit al vernomen</l>
<l>Ende is voert in Zeelant comen,</l>
<l>Ende woude den zone varen sien,</l>
<l>Die voert voer recht mettien,</l>
<l n="555">Als een de sparen niet en woude.</l>
<l>Hi seide, dat hi also houde</l>
<l>Woude besien dat huys van Troyen,</l>
<l>Wien dats oec mochte vernoyen.</l>
<l>Hi verstont al openbaer</l>
<l n="560">Dat her Florens noch der waer,</l>
<l>Ende der viande een groot ghetal</l>
<l>Waren daer bina al.</l>
<l>Alsi vernamen, dat Jan daer quam,</l>
<l>Worden si op hem selven gram,</l>
<l n="565">Ende seiden si ne dorstens beiden niet:</l>
<l>Het es een duvel, want men siet</l>
<l>Dat hi ne spaert niet en twint,</l>
<l><pb n="2,160"/> Wat dat hi met crachte wint</l>
<l>Of jegens hem wil setten;</l>
<l n="570">Trouwen hier en doet geen letten:</l>
<l>Nu laet ons te scepe gaen.</l>
<l>Si lieten thuys al idel staen,</l>
<l>Doe si Janne naken saghen.</l>
<l>Nu so moghedi mi vragen,</l>
<l n="575">Hoe hi dus sere was tontsien.</l>
<l>Ic seg u, dat hi hadde dien</l>
<l>Bi hem te rade, de dat dorste</l>
<l>Wel raden, dat hi sonder vorste</l>
<l>Rechte over dien, de met hoverden</l>
<l n="580">Geerne sinen vader weerden</l>
<l>Uten lande, hadden sijs machte,</l>
<l>Ende hi met alle sijnre crachte</l>
<l>Sinen vrienden stont in staden,</l>
<l>Dit liet hi hem wel gheraden,</l>
<l n="585">Ende dede oec dat met ghenende:</l>
<l>Want hi den vader soghedaen kende,</l>
<l>Dat hijs niet en hadde ghedaen,</l>
<l>Al hadde hi sine viande ghevaen,</l>
<l>Dat hi se quite hadde ghelaten,</l>
<l n="590"><pb n="2,161"/> Hadsi hem iet willen maten,</l>
<l>Hoe valsch dat hi se te voren vant.</l>
<l>Maer Jan, welken hi gheprant</l>
<l>Daer recht hi over sonder ghenaden,</l>
<l>Ende wouder niet meer of sijn verladen,</l>
<l n="595">Met haer verradenesse, de si dreven;</l>
<l>Ende hebben hem enen name ghegeven,</l>
<l>Niet de goede, maer de quade,</l>
<l>En hieten Jan sonder ghenade.</l>
<l>Al is ons exemple bleven</l>
<l n="600">Van onsen Here, de ons ghegeven</l>
<l>Hevet exempel van ghenaden,</l>
<l>Ende van oetmoeden, ic dorste wel raden,</l>
<l>Dat een here gherechtich ware,</l>
<l>Beide stille ende openbare,</l>
<l n="605">Ende rechte, ende wese een deel wreet</l>
<l>Denghenen, diene hebben leet</l>
<l>Ende herde gerne souden scaden,</l>
<l>Mochten si, ende quaemt hem in staden.</l>
<l>Ic der wel seggen openbare,</l>
<l n="610">Dat een lantshere niet en ware</l>
<l><pb n="2,162"/> Gherecht here, de niet en recht</l>
<l>Over here ende over knecht,</l>
<l>Die hem altoes setten in dien</l>
<l>Dat sine niet wilden ontsien,</l>
<l n="615">Si ne willen hare wille doen.</l>
<l>Trouwen soude dit sermoen</l>
<l>Nu doen enich predicare,</l>
<l>Ic wane datter ghene en ware,</l>
<l>Hi ne soude mi volghen deser tale.</l>
<l n="620">Want ic wil proeven wale,</l>
<l>Dat elk here de liede berecht,</l>
<l>Es hi here ofte knecht,</l>
<l>Es hi hertoghe ofte grave,</l>
<l>Es hi coninc de der ave</l>
<l n="625">Hebben wil dat hi begeert,</l>
<l>Na dien dat elc is weert,</l>
<l>Hi moet elken te rechte houden,</l>
<l>Sal hi bliven onbescouden.</l>
<l>Nu ghevallet wel desen,</l>
<l n="630">Dat hi ontfarmich wil wesen;</l>
<l>Sine arme lude roepen dan:</l>
<l>Lieve here, dese man</l>
<l><pb n="2,163"/> Neemt ons tonse, doet ons recht!</l>
<l>Hoe mach ic gheproeven echt,</l>
<l n="635">Hi ne moet rechten sonder ghenade,</l>
<l>Al waert, dat mens hem niet en bade,</l>
<l>Als hi sine liede hoert claghen?</l>
<l>Al woude hi selve dat verdraghen,</l>
<l>Dat men sloech of stake,</l>
<l n="640">Of bi sinen baerde trake,</l>
<l>In oetmoeden om onsen here,</l>
<l>Hi ne mochte laten nemmermere,</l>
<l>Hi ne moete sine lude te recht houden,</l>
<l>Sal hijs bliven onbescouden.</l>
<l n="645">Dan mach niet zijn sonder gherechte,</l>
<l>Sijn si heren ofte knechte.</l>
<l>Die jeghen den here altoes hem setten</l>
<l>Ende achtersteken ende letten,</l>
<l>Dat sijn deghene, van wien si claghen,</l>
<l n="650">Beide bi nachte ende bi daghe:</l>
<l>Want so wie sinen here ontsiet,</l>
<l>Over hem so ne claghet men niet.</l>
<l>Mer de sinen here hout vor cleine,</l>
<l><pb n="2,164"/> Dats deghene, dien ic mene,</l>
<l n="655">De sinen here wederstaet.</l>
<l>Dade here minen raet,</l>
<l>Hi soude doen, als God doet,</l>
<l>Die altoes settet sinen moet</l>
<l>Den hoverdighen te wederstane.</l>
<l n="660">Want de hoverde brinct hem ane,</l>
<l>Dat hi hem verheffen moet;</l>
<l>Ende den oetmoedighen doet hi goet,</l>
<l>Dat hi hem ghevet sine gracien,</l>
<l>In oetmoeden, in tribulacien.</l>
<l n="665">Dus moet een gerechtich wesen</l>
<l>Den armen, ghelijc den riken in desen.</l>
<l>Al noeme ic de arme, ic mene deghenen,</l>
<l>De altoes sijn ghewoene</l>
<l>Te doene dat haer here wille</l>
<l n="670">In goede altoes lude en stille.</l>
<l>Wil hi buten weghe iet,</l>
<l>Dat sommewile oec ghesciet</l>
<l>- Want hi es een mensche, als wi sijn -,</l>
<l>So donct mi wesen de beste fijn,</l>
<l n="675"><pb n="2,165"/> Dat hi hem dat wedersta</l>
<l>In oetmoeden, ende ga</l>
<l>Hem so na, dat hi can</l>
<l>Met redenen hem gheweren dan.</l>
<l>Dat is dat ic niet en weet,</l>
<l n="680">Een here en moet, wien lief of leet,</l>
<l>Rechten, sal hi ghepriset wesen,</l>
<l>Of hi verliest al in desen</l>
<l>Lanterve ende liede.</l>
<l>Al ghevielt oec, dat ghescide,</l>
<l n="685">Dat hijt behout bi die quade,</l>
<l>Dat es hem te mere scade:</l>
<l>Hi moet altoes bedwonghen sijn:</l>
<l>Dat nemet gherne quaden fijn.</l>
<l>Dus pensede de jonghe man</l>
<l n="690">Ende vinc de saken scerper an,</l>
<l>Ende dede dat men hem riet,</l>
<l>Dat ne woude hi laten niet.</l>
<l>Hi voer voert in den lande.</l>
<l>Tgemene volc boet de hande</l>
<l n="695">Die den vianden behoerden toe.</l>
<l><pb n="2,166"/> Jonchere Jan ontfincse doe,</l>
<l>Ende dede de borch wel besetten.</l>
<l>Doe ne woude hi daer niet langer letten,</l>
<l>Ende keerde weder uten lande.</l>
<l n="700">Dat mochte hi doen al sonder scande,</l>
<l>Ende voer tArnemuden waert.</l>
<l>De grave quam an die vaert</l>
<l>An den zoene, ende keerde</l>
<l>Met hem ende dankeden, ende eerde</l>
<l n="705">Sinen lieden alghemene,</l>
<l>Arm ende rijc, groot ende clene,</l>
<l>Ende gaf hem oerlof thuys te varen;</l>
<l>De dat deden sonder sparen.</l>
<l>Ende hi bleef ligghende vort</l>
<l n="710">Te Middelborch, in de port,</l>
<l>Ene wile ende sijn sone.</l>
<l>Doe quam hem te voren tgone,</l>
<l>Dat hi in Henegouwen varen soude.</l>
<l>Hi voer wech ende also houde</l>
<l n="715">Bleef joncheer Jan in Zeelant</l>
<l>Om te berechten svader lant.</l>
<l>Dit gheduerde, als ic vernam,</l>
<l>Tote de vader wederquam.</l>
<l><pb n="2,167"/> Doe voer heer Jan te Henegouwen waert.</l>
<l n="720">Aldus deelden si de vaert:</l>
<l>Want elc lant moet hebben here,</l>
<l>Sallet bliven in sijn ere.</l>
<l>In Zeelant bleef de grave doe</l>
<l>Ende sine vianden setten toe,</l>
<l n="725">Ende gaderden dat si gaderen mochten.</l>
<l>Hoert wes si hem bedochten:</l>
<l>Si wouden soeken Suutbevelant,</l>
<l>Dat hem so wel ginc in hant:</l>
<l>Wat si bewesten Yerseke vonden</l>
<l n="730">Sloech an hem ten zelven stonden.</l>
<l>Ter Goes was een begijn</l>
<l>Van enen huse, daer doe in</l>
<l>Bouden was, Kerninx sone,</l>
<l>De hem pijnde te houden tgone</l>
<l n="735">Metten knapen, de met hem waren,</l>
<l>Jegen de verdrevene scaren.</l>
<l>Si quamen nachts bi der mane</l>
<l><pb n="2,168"/> In den lande, ende streden ane</l>
<l>Thuys, der Bouden inne was.</l>
<l n="740">Den grave quam de mare das</l>
<l>Te Sirixe, in de poort.</l>
<l>Alse hi dit hevet ghehoort,</l>
<l>Sende hi tallen porten uut</l>
<l>Brieve, ende onboot saluut,</l>
<l n="745">Ende bat manne ende vrienden,</l>
<l>Dat si teser noet hem dienden.</l>
<l>Hi souds hem danken al sijn leven.</l>
<l>Die lieden wouden niet begheven,</l>
<l>Ende quamen al ghemene</l>
<l n="750">Tote hem ghewapent, groot ende clene.</l>
<l>Te Kaets voer de grave doe,</l>
<l>Ende sinen vianden setten toe;</l>
<l>In den lande dat si waren,</l>
<l>Ende deelden hem in tween scaren:</l>
<l n="755">Die eene streek oest, dander west,</l>
<l>Om tfolc dus te dwinghen best.</l>
<l>Ende dat heerscap van Remerswale</l>
<l>Gaderden ten selven male</l>
<l><pb n="2,169"/> Also tonsettene Boudine,</l>
<l n="760">Of wilder om doghen pine.</l>
<l>Doe quam het boetscap harde sciere:</l>
<l>Bi Gode, de viande comen hiere,</l>
<l>Edele heren, siet voer u nu;</l>
<l>Sgraven viande comen tot u.</l>
<l n="765">Willecome! spraken si te hant,</l>
<l>Hier es so menich coene seriant;</l>
<l>Jeghen hem sullewi gaen</l>
<l>Ende vromeliken wederstaen,</l>
<l>Dat hem rouwen sal de vaert.</l>
<l n="770">Doe ghingen si onghespaert,</l>
<l>Ende wapenden hem ten zelven male,</l>
<l>Ende streken voer Remmerswale</l>
<l>Rechte voert te Vornoudee;</l>
<l>Dandre quamen bi Duvene.</l>
<l n="775">Si scaerden hem selven voren</l>
<l>Up den dijc, als wi horen,</l>
<l>Ende haer vrient an hem vaste.</l>
<l>Van Poertvliet de goede gaste</l>
<l>Waren binnen dike ghescaert,</l>
<l n="780">De mede waren an de vaert;</l>
<l><pb n="2,170"/> Ende buten dike an dander side</l>
<l>De van der Tollen: dies si blide</l>
<l>Seder waren, alst wel sceen.</l>
<l>Van hem allen wasser gheen,</l>
<l n="785">Hi ne woude sterven, eer hi vlo.</l>
<l>Dus worden si te rade doe,</l>
<l>Doe si ghingen op de Lode,</l>
<l>Daer so wouden [si] sceiden node,</l>
<l>Ende daer nemen de avonture,</l>
<l n="790">De hem Gode gave. Op die ure</l>
<l>Quam dandre toeghegaen.</l>
<l>Daer vilen si te zamen zaen</l>
<l>Ende vochten der wel scerpeliken.</l>
<l>Dene pertie moste wiken;</l>
<l n="795">Sgraven pertie had zulc gheval,</l>
<l>Dat si dandre verwonnen al,</l>
<l>Ende sloegher ende vingher vele</l>
<l>Aldaer ter Lode in den nijtspele.</l>
<l>Den grave quam hier of niemare,</l>
<l n="800">Dat aldaer ghevochten ware,</l>
<l>Ende sine vriende behilden tfelt</l>
<l><pb n="2,171"/> Ende dandre verdreven met ghewelt.</l>
<l>Des de grave dancte Gode,</l>
<l>Ende dankes oec den zelven bode,</l>
<l n="805">Die de boetscap hadde ghebrocht.</l>
<l>Doe wert de grave also bedocht,</l>
<l>Dat hi des ander daghes woude</l>
<l>daer varen. Also houde</l>
<l>Pensde Bouden, mocht hi ontgaen:</l>
<l n="810">Want men dede hem verstaen,</l>
<l>Dat sijn broeder hadde verloren,</l>
<l>Ende ontsach hem mere toren,</l>
<l>Ende quam te Caets. Doe hi vernam,</l>
<l>Dat was verwonnen, wort hi gram,</l>
<l n="815">Dat hi danen was ontfaren.</l>
<l>Dit was in ons Heren jaren,</l>
<l>Als te voren bescreven es,</l>
<l>Op den jaersdach, sijt ghewes.</l>
<l>Des ander daechs aldaer naer</l>
<l n="820">Voer de grave, weet ic vorwaer,</l>
<l>Met sinen luden te Reimerswale,</l>
<l>Ende soude ten selven male</l>
<l><pb n="2,172"/> Sine viande sien onder dogen,</l>
<l>Ende woude niet ghedoghen,</l>
<l n="825">Dat sine viande bleven int lant.</l>
<l>Hi voer daer, ende al te hant</l>
<l>Quam hem daer de boetscap,</l>
<l>Dat si hadden gherumet tscap.</l>
<l>Met rouwen ende met groten scanden</l>
<l n="830">Waren si ghevaren uten lande.</l>
<l>Des de grave was wel blide,</l>
<l>Ende alle de van sijnre side</l>
<l>Danctens groetlike onsen Here.</l>
<l>Entie grave pijnde hem sere</l>
<l n="835">Te dankene groetlike sinen lieden,</l>
<l>De hem holpen ende rieden.</l>
<l>Wat mach ic hier of seggen mee?</l>
<l>Men voerde de ghevangen tSirixe,</l>
<l>Daer si laghen ene stonde.</l>
<l n="840">Doe men dat toebringhen conde,</l>
<l>Voerde men se, wit vorwaer,</l>
<l><pb n="2,173"/> In Henegouwen al dernaer,</l>
<l>Doer Vlaendre, als ic hebbe verstaen:</l>
<l>Want het was also vergaen,</l>
<l n="845">Dat her Gye van Vlaendrenlant</l>
<l>Was ghegaen in sconinx hant</l>
<l>Ghevanghen, alset wel sceen.</l>
<l>Hen was man doe engheen</l>
<l>In al Vlaendren, diet hem weerde.</l>
<l n="850">Dus wast, dat hem niement deerde.</l>
<l>De grave hadde sijn lant beset</l>
<l>Ende hopede te rusten bet,</l>
<l>Dan hi daer te voren dede.</l>
<l>Hi ende alle de sine mede</l>
<l n="855">Waren te rusten meer dan te voren.</l>
<l>Doet somer was, moghedi horen,</l>
<l>Beval hi sinen broeder tlant,</l>
<l>Ende voer in Henegouwen te hant.</l>
<l>Willem sijn sone bleef metten ome,</l>
<l n="860">De sijns nam goeden gome.</l>
<l>In Middelborch was her Gye</l>
<l>Van Henegouwen, gheloves mie,</l>
<l>Doe men seide al openbare,</l>
<l>Dattie bisscop Willem ware</l>
<l n="865">Comen met enen groten here,</l>
<l><pb n="2,174"/> Ende waende winne sonder were</l>
<l>De lande van Aemstelle ende van Woerden,</l>
<l>De heren Gyen toebehoerden,</l>
<l>En Hollant waende hi dorvaren</l>
<l n="870">Ende verherent met sinen scaren:</l>
<l>Want hi vor waer hadde vernomen,</l>
<l>Dattie grave niet en mochte comen</l>
<l>Uten lande ter selver stonden,</l>
<l>Ende dat her Gye oec niet en conde</l>
<l n="875">Uut Zeelant comen also sciere.</l>
<l>Hi voer toe al sonder viere,</l>
<l>Den enen dach den anderen na,</l>
<l>Ende bernde, als ic versta,</l>
<l>Sgraven vriende omtrent de stat.</l>
<l n="880">Dat dede hi omdat</l>
<l>Dat hi se an hem dwinghen woude.</l>
<l>Men vreischet in Hollant. Also houde</l>
<l>Voer de meente uut elker stede,</l>
<l>Porters ende lantvolc mede,</l>
<l n="885">Beide edel ende ghemene diede.</l>
<l>Daer mochte men ghewillighe liede</l>
<l>Toe sien gaen met herten groot,</l>
<l>Alse de niet gaven om de doot.</l>
<l>De blode waren ende versaghet,</l>
<l n="890"><pb n="2,175"/> Si vloen of men se hadde ghejaget,</l>
<l>Eer si yement sagen comen.</l>
<l>Daer mochte men doe den vromen</l>
<l>Sien bejaghen prijs ende ere:</l>
<l>Want si weerden hem so sere,</l>
<l n="895">Daer men se aenstreet met nide.</l>
<l>Ende si ne hadden an haer side</l>
<l>Niet enen man teghen zesse:</l>
<l>Dat was ene sware lesse,</l>
<l>Des ic herde seker ben.</l>
<l n="900">De bisscop hi quam op hem</l>
<l>Tors ente voet met menighen man,</l>
<l>Ghelijc of hi uut enen dan</l>
<l>Waren comen onversien,</l>
<l>Ende reden hem ane doe mettien,</l>
<l n="905">Ende beringheden se an beden siden:</l>
<l>Doe mosten si vreselike striden.</l>
<l>Als de Hollanders dat versien,</l>
<l>Dat si niet en moghen ontflien,</l>
<l>Al hadden si der vlucht begeert</l>
<l n="910">- Het es an elke side gheweert -,</l>
<l>Mosten si hem weren doer de noot,</l>
<l><pb n="2,176"/> Of si mosten bliven doot.</l>
<l>Doe ghinghen si hem weren strange,</l>
<l>Ende vochten also langhe,</l>
<l n="915">Beide met staven ende met swerden,</l>
<l>Daer hem de Hollanders mede werden,</l>
<l>Dat si verloren van haren lieden</l>
<l>Een deel, eer dat si verscieden.</l>
<l>Wie so quam onder de stave,</l>
<l n="920">De moste emmer vallen ave.</l>
<l>Si weerden hem, het moste wesen.</l>
<l>Doe ghevielt also in desen,</l>
<l>Dattie bisscop wert gheraket</l>
<l>Ant hoeft, ende so mesmaket,</l>
<l n="925">Dat hi vallen moeste op derde,</l>
<l>Wast lief wast leet, van sinen peerde,</l>
<l>En bleef daer doot in corter ure.</l>
<l>Dus gheviel sine avonture.</l>
<l>Doe hadden dandre slives vrucht;</l>
<l n="930">Ende pensden om de vlucht,</l>
<l>Beide tors ente voete.</l>
<l>Daer hadde lettel yement moete,</l>
<l>Dat hi des anders beiden woude.</l>
<l><pb n="2,177"/> De Hollanders ginghen also houde</l>
<l n="935">Rechtevoert tote in de stat.</l>
<l>Dat deden si omme dat</l>
<l>Dat si vasten, ende wouden eten,</l>
<l>Ende een deel haers leets vergheten.</l>
<l>De borghers deden hem vele eren.</l>
<l n="940">Dit gheviel int jaer ons Heren</l>
<l>MCCC ende ene mede,</l>
<l>Buten Utrecht, teenre stede</l>
<l>Die men heet de Hooge Woert,</l>
<l>Dattie bisscop dus was ghevoert;</l>
<l n="945">Ende was op sente Meertijnsdach</l>
<l>In den zomer, als hi ghelach.</l>
<l>Hadde hi de stat te vriende ghehoeden,</l>
<l>De hi verwrocht bi sinen scouden,</l>
<l>Ende tgraefscap onghemoeyt ghelaten,</l>
<l n="950">Hi hadde wel tsinen baten</l>
<l>Sijn lijf behouden, ende sijn lant</l>
<l>Wel ghehadt tot sinre hant.</l>
<l>Des en noeghede [hem] niet:</l>
<l>Daer om eist aldus ghesciet.</l>
<l n="955">Te Siryxe quam de niemare,</l>
<l>Dat aldaer ghevochten ware</l>
<l>Entie bisscop waer bliven doet.</l>
<l><pb n="2,178"/> Her Gye staphans onboet</l>
<l>Sinen neve ende der poert</l>
<l n="960">Van Middelborch wat hi ghehoert</l>
<l>Hevet, ende es voert ghevaren</l>
<l>Om de lande te verwaren</l>
<l>Ende om in vreden te setten tlant.</l>
<l>Ic waen men noyt lesende vant</l>
<l n="965">Ende niewer oec ghescreven siet,</l>
<l>Dat een arm ghemene diet</l>
<l>Sulke daet ye ghedede,</l>
<l>Als daer gheviel ter selver stede,</l>
<l>Sonder here ende sonder hovet.</l>
<l n="970">Hoe mocht mens hebben ghelovet,</l>
<l>Eert ghesciede ende ment sach?</l>
<l>Ic seg u, dat mer of mach</l>
<l>Spreken over dusent jaer</l>
<l>Van der trouwen al hiernaer,</l>
<l n="975">De si togheden haren here.</l>
<l>Bi Gode, het es te prisene mere,</l>
<l>Dat een man doet sinen trouwe</l>
<l>Sine here of sijnre vrouwen</l>
<l>Bi vrien wille, sijt seker des,</l>
<l n="980">Daer hi selve niet en es,</l>
<l>Dan tsijnre jeghenwordichede,</l>
<l>Ende oec bi ghebode mede.</l>
<l><pb n="2,179"/> Si liepen toe al onghebeden,</l>
<l>Ende begherden gheens vreden,</l>
<l n="985">Ende vochten bi haers selves sinne</l>
<l>Om haers heren gherechte minne,</l>
<l>De uten lande was herde verre.</l>
<l>Hier omme worden si dus erre,</l>
<l>Dat si liepen al te stride.</l>
<l n="990">Oec mochte men sien ten selven tide</l>
<l>De blode vlien haerre veerde,</l>
<l>Bede te voet ende te peerde.</l>
<l>De scamele treckeden rechtevoert.</l>
<l>Men heeft dicke wel ghehoert:</l>
<l n="995">Een scamel man soude node vlien,</l>
<l>Daer ment horen mocht ende sien:</l>
<l>Hi soude wanen overwaer,</l>
<l>Dat ment hem al openbare</l>
<l>Mochte verwiten, alst also quame,</l>
<l n="1000">Daer hijs hebben mochte scame.</l>
<l>De onscamele en achtens niet,</l>
<l>Wat men hoert of wat men siet.</l>
<l><pb n="2,180"/> Hi ne scamets hem niet, des sijt ghewes,</l>
<l>Trecke hem an dies scoudich es.</l>
<l n="1005">Mallic kent hem zelven wale.</l>
<l>Nu keric weder ter eerster tale.</l>
<l>Nu eist hier aldus vergaen:</l>
<l>Alst de grave heeft verstaen,</l>
<l>In Henegouwen, daer hi was,</l>
<l n="1010">Dancti onsen Here das</l>
<l>Ende pensede also houde,</l>
<l>Dat hi in Hollant varen soude,</l>
<l>Ende setter an sijn ghedochte,</l>
<l>Ende quam er in, als hi eerst mochte.</l>
<l n="1015">Als hi comen was int lant,</l>
<l>Sette hi toe altehant</l>
<l>Ende sprac an sine vriende</l>
<l>Ende bat elken, dat hi hem diende,</l>
<l>Die vrient waer, teser noet.</l>
<l n="1020">Hi deder om bede groet</l>
<l>Om sinen broeder te kiesene recht</l>
<l>Te sijn bisscop van Utrecht.</l>
<l>Het gheviel, als hi begherde,</l>
<l>Datter lettel yement werde.</l>
<l n="1025">Dus was her Gye bisscop ghecoren</l>
<l><pb n="2,181"/> Ende besat al sonder toren</l>
<l>Dat bisscopdoem, weet men wale.</l>
<l>Wat holpe hier of langhe tale?</l>
<l>Als dese twee broedere hadden beide</l>
<l n="1030">Dese twe lande in haer gheleide,</l>
<l>Stont mallic andren dat in staden</l>
<l>Bede met rade ende met daden.</l>
<l>Dus mochten si te bet gheduren.</l>
<l>Welc van hem tween mochte ghebueren,</l>
<l n="1035">Dat hi woude varen siere straten,</l>
<l>De mochte doe den anderen laten</l>
<l>In den lande in sijnre steden,</l>
<l>Diet al hilde in goeden vreden.</l>
<l>Dus ghevielt so dattie grave</l>
<l n="1040">Weder achter waert trac ave</l>
<l>Ende voer te Henegouwen waert.</l>
<l>Jan sijn sone bleef an de vaert</l>
<l>In Hollant ende berechte dat.</l>
<l>De bisscop bleef in de stat,</l>
<l n="1045">Ende Willem bleef in Zeelant.</l>
<l>Daerna gheviel altehant,</l>
<l><pb n="2,182"/> Dat Jan wech voer daernaer</l>
<l>In Henegouwen, weet vorwaer.</l>
<l>Nu hoert, hoet hier na verginc.</l>
<l n="1050">In den zomer quam de coninc</l>
<l>Van Vrancrike in Vlaendrenlant,</l>
<l>Ende het ginc hem al in hant,</l>
<l>Bede lant ende steden,</l>
<l>Ende waren doe in groten vreden,</l>
<l n="1055">Dat onlanghe moeste staen.</l>
<l>Doet also verre was vergaen,</l>
<l>Dattie coninc voer te lande,</l>
<l>Roerde daer ene niwe scande,</l>
<l>Also als men hevet ghehoert,</l>
<l n="1060">Dat te Brugghe, in de poert,</l>
<l>De ghemeente wort verbonden,</l>
<l>Ende enen niwen coninc vonden,</l>
<l>Ende sloeghen sconinx luden uut,</l>
<l>Ende jaghetse stille ende overluut.</l>
<l n="1065">De kindre van Vlaendren quamen in,</l>
<l>Ende pensden om haer ghewijn.</l>
<l>Des de ghemeente was wel blide,</l>
<l>Ende ontfingen [se] ten selven tiden.</l>
<l>Van haren geesten laet ic staen:</l>
<l n="1070">Daerom heb ics niet anevaen</l>
<l><pb n="2,183"/> Te telne, wat hem daer na ghevel:</l>
<l>Wat si daden, weet men wel.</l>
<l>Dus wort Vlaendren al in roere,</l>
<l>Ende kerden hem an haer voere,</l>
<l n="1075">Dat si overeen droeghen,</l>
<l>Ende vele volx versloeghen</l>
<l>Te Cortrike, als men heeft ghehoert,</l>
<l>Recht al vast bi der poert.</l>
<l>Daer bleef menich edel man</l>
<l n="1080">Van Henegouwen. Mijn her Jan</l>
<l>Bleef daer doot ten selven tiden,</l>
<l>Dies de grave wort onblide,</l>
<l>Alst recht was, doe hi wiste tgone:</l>
<l>Want het was sijn outste sone.</l>
<l n="1085">Tflaemsche heer wart al in roeren.</l>
<l>Hen hoerde noit man sulke voeren.</l>
<l>Si ne rusten noch en laghen:</l>
<l>Diet verloos, moste men claghen.</l>
<l>Si sochten dickewile Artoys,</l>
<l n="1090">Daer si vonden sommighen Fransoys:</l>
<l><pb n="2,184"/> Dies si zomwile scade ontfinghen.</l>
<l>So verre voeren dese dinghen,</l>
<l>Dattie van Vlaendren setten toe,</l>
<l>Ende voeren in Henegouwen doe</l>
<l n="1095">Voer Lesines, dien casteel,</l>
<l>Ende braken dien al gheheel.</l>
<l>Die grave, die des hadde rouwe,</l>
<l>Was doe ter wilen in Henegouwen,</l>
<l>Ende screef an Willem sinen sone,</l>
<l n="1100">Ende claghede sinen vreenden tgone,</l>
<l>Bede met boden ende met brieven,</l>
<l>Ende bat hem allen, doer sine lieve,</l>
<l>Of sine in eren wilden houden,</l>
<l>Dat si op Vlaendren varen souden</l>
<l n="1105">Sonder merren met alre cracht,</l>
<l>Scaden bi daghe ende bi nachte.</l>
<l>Jonchere Willem ginc te rade,</l>
<l>Wat hi hiertoe best dade.</l>
<l>Men riet hem doe al openbare,</l>
<l n="1110">Dat hem geen dinc beter en ware,</l>
<l>Dan hi gaderde al dat hi mochte,</l>
<l><pb n="2,185"/> Ende hi Vlaendren besochte.</l>
<l>Hi dede, als men hem riet.</l>
<l>Die liede wouden laten niet,</l>
<l n="1115">Si ne quamen tote hem alghemene,</l>
<l>Die van Zelant, groot ende clene,</l>
<l>Ende voer met enen sconen here</l>
<l>Van Arnemuden over dat mere,</l>
<l>Tote in Vlaendren met sconen scaren.</l>
<l n="1120">Als si binnen den Vloere waren,</l>
<l>Mochte men sien vele maste.</l>
<l>Daer quamen doe de Zeusche gaste</l>
<l>Jeghen stroem ende jeghen wint.</l>
<l>Jonchere Willem, dat jonghe kint,</l>
<l n="1125">Voer almede ter hoefsteden an.</l>
<l>Daer ontscepede menich man,</l>
<l>Daer si qualike mochte ontflien.</l>
<l>De blode dorstent cume zien,</l>
<l>Dattie coene wouden striden.</l>
<l n="1130">Die Vlaminghe quamen ten selven tiden</l>
<l>Jeghen hem met groten ghere,</l>
<l><pb n="2,186"/> Ende worpen hem aldaer ter were</l>
<l>Jeghen dat stoute Zeusche diet.</l>
<l>Maer het en diede algader niet.</l>
<l n="1135">Al waren si stout in haren lande,</l>
<l>Over hem so ginc de scande;</l>
<l>Si verloren daer den strijt.</l>
<l>Men gheboet ter zelver tijt,</l>
<l>Dat men de scepe voeren soude</l>
<l n="1140">Weder te noerde, ende also houde</l>
<l>Dede men daer, dat men gheboot;</l>
<l>Ende al dat heer, cleen ende groot,</l>
<l>Streken door tlant al te male.</l>
<l>Dat deetsi omdat, weet ic wale,</l>
<l n="1145">Dat si seker wouden gaen</l>
<l>Te scepe, als ic hebbe verstaen.</l>
<l>Het gheviel, als si achten,</l>
<l>Ende quamen recht in der nachten</l>
<l>Weder tArnemuden binnen,</l>
<l n="1150">Sere blide in haren sinnen.</l>
<l>Dat gheviel al overwaer,</l>
<l>Als men screef ons Heren jaer</l>
<l>Dusent drie hondert ende twee,</l>
<l>Sdonresdaghes, mijn no mee,</l>
<l n="1155">Voer palmedaghe in de Goede tijt,</l>
<l><pb n="2,187"/> Als men orloghe noch strijt</l>
<l>Niet beginnen soude te rechte,</l>
<l>Diet liden mochten sonder veschten.</l>
<l>Willem, de was herde blide,</l>
<l n="1160">Ende alle de van sijnre side</l>
<l>Waren blide ende seer verhoghet.</l>
<l>Ic seg u, dat ghi merken moghet,</l>
<l>Dat eertsche bliscap mach niet duren:</l>
<l>Si verkeert te so menighen uren.</l>
<l n="1165">Daventure es onghestade.</l>
<l>De leven wil bi minen rade,</l>
<l>Hi ne sal hem verheffen niet,</l>
<l>Al est dat hem gheluck ghesciet:</l>
<l>Want tongheval hoert so nauwe.</l>
<l n="1170">Hoer, mensche, ende dit woert kauwe:</l>
<l>Al moghestu bat dan dijn ghenoot,</l>
<l>Ontsaghestu el niet dan de doet,</l>
<l>Du souts di daeromme ghematen</l>
<l>Ende dinen evenkersten laten</l>
<l n="1175">Onverduwet, al bestu boven.</l>
<l><pb n="2,188"/> Men sout prisen ende loven,</l>
<l>Daer ment vreischet in elken lande.</l>
<l>Hevestu ghedaen grote scande</l>
<l>Dinen viant, verhef di niet.</l>
<l n="1180">So mijslijc es, dat ghesciet,</l>
<l>Ende hoe de avonture keert!</l>
<l>Job de hevet ons gheleert,</l>
<l>Ic salt u segghen, wijldijt horen:</l>
<l>Alste mens wert gheboren</l>
<l n="1185">Van den wive, levet hi onlanghe,</l>
<l>Ende doghet menighe droefheit strange.</l>
<l>Als enen bloem comt hi vort,</l>
<l>Ende eer mens iet weet ende hoert,</l>
<l>Wort hi te niete ende tegaet.</l>
<l n="1190">Dits des armes menschen staet,</l>
<l>Ende hi vliet als ene scade,</l>
<l>Ende al sijn dinc es onghestade,</l>
<l>Ende blivet niet in enen doene.</l>
<l>O man, hoe bestu so coene,</l>
<l n="1195">Die dit an dijn selven proeves,</l>
<l><pb n="2,189"/> Du ne pens om dat du behoeves,</l>
<l>Ende lech de hoverde onder voet,</l>
<l>De di nemmer goet en doet.</l>
<l>Al ghesciet di een gheval,</l>
<l n="1200">Ne maecker of gheen ghescal;</l>
<l>Ne wes niet blide, mer dancs Gode,</l>
<l>Ende stant altoes tSinen ghebode:</l>
<l>Hi mach di helpen ende niement el.</l>
<l>Op Hem so mogestu leven wel:</l>
<l n="1205">Van Hem comen alle saken.</l>
<l>Wel hem, deet beste can gheraken.</l>
<l>Sonder Gode nes gheen goet,</l>
<l>Noch best noch beter: dats mijn moet.</l>
</div>
<div type="chapter"><head type="chapter"><pb n="2,190"/> BOEK VIII</head>
<l>Alst aldus was comen,</l>
<l>Joncheer Willem hevet ghenomen</l>
<l>Raet, wat hi best dade,</l>
<l>Met sinen lieden. Men wort te rade,</l>
<l n="5">Dat hi hem orlof soude gheven</l>
<l>Ende danken al sijn leven.</l>
<l>Hi dede al, dat men hem riet.</l>
<l>Hi gaf hem orlof ende hiet,</l>
<l>Dat si souden sijn ghewerre,</l>
<l n="10">Waert dat quame also verre,</l>
<l>Dat de viande quamen met here,</l>
<l>Dat si trekken mochten ter were</l>
<l>Ende wederstaen de felle scaren.</l>
<l>Si lovedent alle, de der waren,</l>
<l n="15">Ende voeren thuus, als men dat hort.</l>
<l>Dat jonchere Willem bleef in de port,</l>
<l>Te Middelborch, in de veste,</l>
<l><pb n="2,191"/> Dat dochte sinen rade tbeste.</l>
<l>Ende voer aldaer, want hi woude</l>
<l n="20">Weten, wats ghewerden soude.</l>
<l>Doe lach hi, tote leden was</l>
<l>Paesschen. Doe quam nimare das,</l>
<l>Datte ballinghen hem gereiden</l>
<l>Ende sullen een groet heer leiden</l>
<l n="25">Ute Vlaendren, ende willen comen</l>
<l>In Zeelant te haren vromen,</l>
<l>Alsi deden up de tijt.</l>
<l>Jonchere Willem sonder respijt</l>
<l>Omboet int lant harentaer,</l>
<l n="30">Dat hem comen was niemaer,</l>
<l>Datte ballinghe met groter crachten</l>
<l>Comen, ende dat si achten</l>
<l>Zeelant te zoeken haestelike,</l>
<l>Ende dede bidden vreendelike</l>
<l n="35">Al den lieden van den lande,</l>
<l>Dat si hem helpen de grote scande</l>
<l>Keren, de hem mochte ghescien.</l>
<l>Tfolc quam al toe mettien.</l>
<l><pb n="2,192"/> Tote hem quam menich man,</l>
<l n="40">Also als ic ghemerken can,</l>
<l>Dat noyt in Zeelant was vernomen,</l>
<l>Dat so menich man was comen</l>
<l>Ter lantwere, als men sach</l>
<l>Daer op sente Jorijs dach.</l>
<l n="45">Hi ginc met enen sconen here</l>
<l>Te Vlissinghe, an dat mere;</l>
<l>Hi ontmoette een heer, wel also goet,</l>
<l>Dat hem helpen woude ter noet.</l>
<l>Daer sach men ten selven tiden</l>
<l n="50">Die Vlaminghe liggende an dander side</l>
<l>Met menighen scepe wel ghereet.</l>
<l>Dat weder was scone ende heet,</l>
<l>Ende wijnt en wayde niet.</l>
<l>Het es so vele dat ghesciet,</l>
<l n="55">Dat gheen man te rechte zal</l>
<l>Van sinen ghelucke maken ghescal:</l>
<l>So sciere keert de aventure,</l>
<l>Dat enen man wort te suere</l>
<l>Al dat hi oyt ghesach.</l>
<l n="60">Dat heer keerde op dien dach</l>
<l><pb n="2,193"/> Ende ghinc te Arnemuden waert.</l>
<l>Het wort wayende ter vaert</l>
<l>Uten norden redelike.</l>
<l>Ic wane, God wilde van hemelrike</l>
<l n="65">De vloet ghinghe; ende si quamen</l>
<l>Met haren scepen altesamen</l>
<l>Loverende recht in den wijnt.</l>
<l>Ic wane not eer noch sint</l>
<l>Oyt man gheloveeren sach</l>
<l n="70">So menich scip op enen dach</l>
<l>In so nauwen onreynen diepe,</l>
<l>Ende so naer te gader liepen,</l>
<l>Als de daer ter selver wilen deden.</l>
<l>Joncheer Willem was ter steden</l>
<l n="75">Met sinen luden op den landen;</l>
<l>Dient dachte wesen grote scande,</l>
<l>Hi ne soudse voeren dar si quamen,</l>
<l>Ende riep sine liede tesamen,</l>
<l>Ende bat hem ende gheboet,</l>
<l n="80">Dat si ghingen in scepe groet,</l>
<l>Ende jeghens hem souden varen</l>
<l>Allegader teenre scaren.</l>
<l>Het was om niet, dat hi bat:</l>
<l><pb n="2,194"/> Niement woude daer ter stat</l>
<l n="85">In de grote scepe gaen.</l>
<l>Dus worden si herde zaen</l>
<l>In de havene daer belegen,</l>
<l>Tote Arnemude in allen weghe.</l>
<l>Aldus hadden si haren wille</l>
<l n="90">Ende bliven ligghende al stille</l>
<l>In haren scepen, deen dach doer,</l>
<l>Ende hadden haer ghevoecht ter coer.</l>
<l>Tsanderdaghes ginc men te rade,</l>
<l>Wat men hier nu best dade.</l>
<l n="95">Mallic riet hier toe sijn beste,</l>
<l>Men wort te rade doe int leste,</l>
<l>Dat alle de van Remerswale</l>
<l>Ente van Cruninghen also wale</l>
<l>Ende de van Bevelant teen scaren</l>
<l n="100">Tehant thuus souden varen.</l>
<l>Hiertoe reden si hem ter spoet</l>
<l>Ende voeren tote de naeste vloet</l>
<l><pb n="2,195"/> Vorbi den vianden met ghenende,</l>
<l>Om te weren des lands ende,</l>
<l n="105">Daer si toe deden hare macht.</l>
<l>De Vlaminghe bleven met hare macht</l>
<l>Licghende al stille dien nacht aldaer.</l>
<l>Des ander daghes wort men ghewaer,</l>
<l>Dat si luden uut haren heer</l>
<l n="110">Sende voert toter Veer.</l>
<l>Nu droech men dus overeen</l>
<l>- Want hem daer dat beste sceen -,</l>
<l>Datte maerscalc soude gaen</l>
<l>Ter Veren ende dat volc bestaen.</l>
<l n="115">Des wort men te rade sciere.</l>
<l>Doe nam hi onder sine baniere</l>
<l>De Duvelanders entie van Scouden,</l>
<l>De seiden dat si niet en wouden</l>
<l>Hem begheven toter doet.</l>
<l n="120">Hem volgheden na, teser noet,</l>
<l>De goede lude van Sirixe,</l>
<l><pb n="2,196"/> Diet gherne deden, wat wildijs mee?</l>
<l>Si mochtent doen sonder scande;</l>
<l>Daerna de noertside van den lande</l>
<l n="125">Deghene van den Vijf Ambochten,</l>
<l>De altoes niet eens dochten.</l>
<l>De afterhoede hilt de poert</l>
<l>Van Middelborch, verstaet mi voert.</l>
<l>Men begonde dat volc te scaerne</l>
<l n="130">Ende men brucgghedde over de Aerne</l>
<l>Met herencogghen sonder ghilen.</l>
<l>Tfolc ginc over ter selver wilen</l>
<l>Also recht, alst was ghescaert,</l>
<l>Ende streken ter Veren waert.</l>
<l n="135">Joncheer Willem bleef tArnemuden</l>
<l>Licghende met sinen luden,</l>
<l>Ende sach de scaren henen gaen,</l>
<l>De hem dochten wel ghedaen.</l>
<l>Si ghingen wech met haesten groet.</l>
<l n="140">De Vlaminghe saten in haren boet,</l>
<l>Ende saghen toe al wat ghesciede.</l>
<l>Doe vergaderden sgraven liede</l>
<l>Bi der Vere an de viande;</l>
<l>Ende ghinghen roeren doe de hande</l>
<l n="145">De waren op den dike boven,</l>
<l>Dat men se te rechte mochte loven:</l>
<l>Want si vochten met ghenende.</l>
<l><pb n="2,197"/> Doe viel of met groter scende</l>
<l>Pouwels Blauvoet ente sine,</l>
<l n="150">Alst ten onsen was an scine.</l>
<l>Daer mosten si vlien doer den noet,</l>
<l>Of si mosten bliven doet:</l>
<l>Diet riet worde vermaledijt.</l>
<l>Hadden si ghevolghet tere selver tijt,</l>
<l n="155">Alse si te voren hadden bestaen,</l>
<l>Dandre waren niet ontgaen:</l>
<l>Si waren gheweken metter vaert</l>
<l>Weder te haren scepe waert.</l>
<l>Dat heb ic seder wel ghehoert</l>
<l n="160">Van hem, diet mi seide voert.</l>
<l>Dus sconfierde dit scone heer,</l>
<l>Ende bleven doet in de weer</l>
<l>Vele luden van sgraven vrienden,</l>
<l>De hem in der noet dienden.</l>
<l n="165">Daer ontflo de lopen mochte.</l>
<l>TArnemuden quam tgerochte,</l>
<l>Dat men seide al openbare,</l>
<l>Dat aldaer ghewonnen waer</l>
<l>Ende sgraven vrienden hadden ghewonnen.</l>
<l n="170"><pb n="2,198"/> Doe quamen donse toe gheronnen</l>
<l>Ende liepen over daerna doe,</l>
<l>Ende setten den Vlaminghen toe</l>
<l>Met haesten groet ghenendelike,</l>
<l>Die daer stonden op den dike</l>
<l n="175">Ghescaert, ende haddent ziene:</l>
<l>Jeghen enen man wel tiene,</l>
<l>Ende deden donse met crachten tonder.</l>
<l>Dat sijt bestonden, dat was wonder,</l>
<l>Dat so onghelike sceen.</l>
<l n="180">Si bleven doet, bi drien, bi tween,</l>
<l>De daer niet ne mochten ontgaen.</l>
<l>Dit hevet scamelheit ghedaen,</l>
<l>De se dwanc in deser noet.</l>
<l>Daer bleven sgraven vrienden doet</l>
<l n="185">Een groet getal in desen stride.</l>
<l>Willem moeste ten zelven tide</l>
<l>Voer de noet vlien in de port:</l>
<l>Want tfolc vlo rechtevort</l>
<l>Sonder were siere straten,</l>
<l n="190">Dus moste hi de were laten;</l>
<l>Ende sine vrient, de bi hem waren,</l>
<l>Quamen in Middelborch ghevaren</l>
<l><pb n="2,199"/> Ende bleven daer ligghende stille.</l>
<l>Doe haddens de viande haren wille.</l>
<l n="195">De grave de was onversien</l>
<l>Beide van spisen ende van dien</l>
<l>Dat hem behoevede tsulker dinc.</l>
<l>Int ende men te rade ginc,</l>
<l>Dat men makede eene sprake</l>
<l n="200">Op sulke convent, op zulke zake,</l>
<l>Dat men Willem soude laten [varen]</l>
<l>Ende alle deghene, de mit hem waren</l>
<l>Ende met hem varen wouden,</l>
<l>Onghescaedt ende onghescouden,</l>
<l n="205">Ende dien gheven goet gheleide</l>
<l>Den luden ende den goeden beide,</l>
<l>Tote men quame [te] Sirixe,</l>
<l>Eenen dach daerna ende niet mee.</l>
<l>De porte soude ghisele gheven,</l>
<l n="210">Dat si met her Ghyen bleven</l>
<l>Die men coes ende die men gaf.</l>
<l>Wat holpe hier vele gheseget af?</l>
<l><pb n="2,200"/> Willem voer doe siere straten,</l>
<l>Ende her Ghye woude niet laten</l>
<l n="215">Hi ne gheleidene hovesschelike.</l>
<l>Dit was recht in de weke</l>
<l>Na meidaghe ende manendach,</l>
<l>Dat her Ghye dus ghesach</l>
<l>Van sinen neve sijn ghevoech,</l>
<l n="220">Daer menich Vlaminc omme loech,</l>
<l>Ende menich valsch Zelander mede.</l>
<l>Doe hi quam toter stede,</l>
<l>Die men Bordendam hiet,</l>
<l>Woude her Ghye ghedoghen niet,</l>
<l n="225">Dat sijn volc iet vorder voere,</l>
<l>Misselike of het worde in roere;</l>
<l>Ende deedse varen an tander lant,</l>
<l>Dat den Orde is ghenand,</l>
<l>Ende liet de jonchere Willem varen</l>
<l n="230">Tote Sirixe met sinen scaren.</l>
<l>Ende alle, de met hem varen wouden,</l>
<l>Voeren wech al onbescouden.</l>
<l><pb n="2,201"/> Dus voer Willem in Sirixe,</l>
<l>Al was siere herten wee,</l>
<l n="235">Dat en sceen ghene onmate.</l>
<l>Doe hi quam op de strate,</l>
<l>Hiet men willecome wesen.</l>
<l>Hi bleef rechtevoert met desen</l>
<l>In de port met sinen vrienden,</l>
<l n="240">De hem trouwelike dienden,</l>
<l>Ende siere comste blide waren.</l>
<l>Na dien dat daer was ghevaren</l>
<l>rechtevoert so bleef hi daer.</l>
<l>Ende her Ghye quam daernaer</l>
<l n="245">Met sinen luden voer de poert,</l>
<l>Ende bleven ligghende rechtevoert</l>
<l>Vor de havene ene wile.</l>
<l>Onderlinghe scoten si pile</l>
<l>Menighen enen, eer si scieden.</l>
<l n="250">De Vlaminghe hem doe berieden,</l>
<l>Ende voeren hare straten doe.</l>
<l>De bisscop Ghye sette toe</l>
<l>Ende gaderde een here groet</l>
<l>Den neve tontsettene uter noet,</l>
<l n="255">Hadde hi dat volc willich vonden.</l>
<l><pb n="2,202"/> De grave quam ten selven stonden</l>
<l>Ute Henegouwe, als hi best mochte,</l>
<l>Ende leider aen sijn ghedochte,</l>
<l>Den zone tontsettene uter port.</l>
<l n="260">Hi bat ende gheboet rechtevort</l>
<l>Alle sinen ghetrouwen vrienden,</l>
<l>Dat si teser noet hem dienden,</l>
<l>Ende vergaderde teser noet</l>
<l>Te Sciedame een here groet,</l>
<l n="265">Als diet herde gherne begrepe,</l>
<l>Ende doet reden grote scepe</l>
<l>Om te vechtene op de viande</l>
<l>Ende te wrekene sine scande.</l>
<l>Hierbinnen eest also ghesciet,</l>
<l n="270">Datte Vlaminghe wouden niet</l>
<l>Achterlaten haer beghin,</l>
<l>Si ne wouden meerren haer ghewin.</l>
<l>Her Ghye was sonder goet,</l>
<l>Daer omme sette hi sinen moet</l>
<l n="275">- Den Zeuschen heren oec dat dochte -,</l>
<l>Hoe hi den grave verdriven mochte.</l>
<l>Mochtesi haren wille bejaghen,</l>
<l><pb n="2,203"/> Hem ne rochte in wat plaghen</l>
<l>Dattie Vlaminghe mochten comen</l>
<l n="280">Updat hem quame te vromen.</l>
<l>Dus trecken si vor Sirixe</l>
<l>Ende brochten daer lude mee</l>
<l>Dan si te voren hadden daer.</l>
<l>Ic hoerde segghen wel vorwaer,</l>
<l n="285">Dat si hem dus vermaten,</l>
<l>In Duvelant daer si saten,</l>
<l>Dat si de port winnen souden</l>
<l>Updat si se stormen wouden,</l>
<l>Sonder verlies met cleenre pine,</l>
<l n="290">Alsi sint deden in scine.</l>
<l>Want si vermaten hem openbare,</l>
<l>Dat niewerna so vaste en ware,</l>
<l>Als ment makede, ende seide mede</l>
<l>Hen ware ghene vaste stede:</l>
<l n="295">Lessines was vaster vele.</l>
<l>Doe mochte men horen menighe kele</l>
<l>In dat heer overal,</l>
<l>Ende maken groet ghescal:</l>
<l><pb n="2,204"/> Nu toe metter vaert,</l>
<l n="300">Hannin, Pieter ende Gheraert,</l>
<l>Laet ons winnen dit crayennist!</l>
<l>Trouwen, wi wanen, dat ghijs mist,</l>
<l>Dat ghijt so langhe hebt ghehouden:</l>
<l>Ghi waerts bleven ombescouden,</l>
<l n="305">Hadghijt te tide upghegheven,</l>
<l>Ghi hadt alle behouden tleven;</l>
<l>Nu suldi doen quaden fijn.</l>
<l>Mijn her Gye hadde u ghesijn</l>
<l>Een goet here, hadt gine ontfaen:</l>
<l n="310">Trouwen no eest al ghedaen.</l>
<l>Dit riepen si alle uut enen monde,</l>
<l>Ende ginghen op ter zelver stonde</l>
<l>Bi den bakene, an de nortside,</l>
<l>Daer was menighe Vlaminghe blide,</l>
<l n="315">De voer avonts was wel moede.</l>
<l>de porters waren op haer hoede</l>
<l>Ende hilden de porte beloken toe,</l>
<l>Ende Vlaminghe quamen doe.</l>
<l>Daer riep een al openbare:</l>
<l n="320"><pb n="2,205"/> Hannin, bi Gode, du gaets te nare:</l>
<l>Du sult lopen in dat net.</l>
<l>Ic sal steken in twinket;</l>
<l>Te Lessines dedic also.</l>
<l>Ende hi maecte hem voren doe,</l>
<l n="325">Ende dander volgheden in diere ghebare</l>
<l>Of de porte sonder were ware,</l>
<l>Ende woudse winnen op de stonde.</l>
<l>Also als men ghemerken conde,</l>
<l>Quamer vijf dusent ofte meer,</l>
<l n="330">Die daden enen corten keer.</l>
<l>Alse si bi der porten quamen,</l>
<l>Vaste ghedronghen wel tesamen,</l>
<l>Ondede men de porte sonder luut,</l>
<l>Ente van binnen liepen uut</l>
<l n="335">met groter druust onder de Vlaminghen.</l>
<l>De wech wort hem al te inghe,</l>
<l>Doe si waren comen daer:</l>
<l>Want si hadden sulken vaer,</l>
<l>Dat si storms al vergaten:</l>
<l n="340">Si mochten wel hem selven haten,</l>
<l><pb n="2,206"/> Dat si hem dus hadden vermeten.</l>
<l>Oec suldi de waerheit weten,</l>
<l>Dat nortwaert uter porten sprongen</l>
<l>De oude lude metten jonghen</l>
<l n="345">Ende liepen oestwart al omme</l>
<l>Om enen hoec, om ene cromme.</l>
<l>So datte porters dat vernamen,</l>
<l>Dattie liede van norden quamen,</l>
<l>Waenden si wel, dat Vlaminghe waren</l>
<l n="350">Ende volgheden dwars den Vlaemschen scaren.</l>
<l>Doch worden sijs te lesten vroet,</l>
<l>Dat si quamen om haer goet</l>
<l>Ende waren haer vriende,</l>
<l>Sodat haer spel daer mede siende.</l>
<l n="355">Ne hadt nochtan de vaer ghedaen,</l>
<l>Der Vlaminghen waren min ontgaen;</l>
<l>Men hadder upt lant gheslagen meer.</l>
<l>De Vlaminghen waren so uten keer,</l>
<l>Sodat si met groten hopen</l>
<l n="360"><pb n="2,207"/> Recht toe in den watre lopen,</l>
<l>Ghelike of het scape waren.</l>
<l>Men sach daer menighe moederbaren</l>
<l>Hemselven drinken dor de vrese.</l>
<l>Daer wort menighe weduwe ende wese</l>
<l n="365">Vor Sirixe ter selver stont,</l>
<l>Als den vrienden wel wort cont.</l>
<l>Hi ne was so coene noch so stout</l>
<l>Hi ne besuerde daer sijn sout,</l>
<l>Dat si te voren hadden ontfaen,</l>
<l n="370">So lettel blefer daen ontgaen,</l>
<l>Dat sijs ne lien nimmermeer.</l>
<l>So vele verdronker in den keer,</l>
<l>Sonder de si daer versloeghen.</l>
<l>Ic wane de vriende lettel loeghen,</l>
<l n="375">Ten eersten male dat sijt wisten,</l>
<l>Ende si haren vrienden misten.</l>
<l>Si verloren met desen lope</l>
<l>Een groet deel van haren hope,</l>
<l>Dat si voer hem drinken saghen.</l>
<l n="380">Ic waent de porters lettel claghen:</l>
<l>Want si haddens haer ghevoech,</l>
<l>Daer men den menighen nedersloech.</l>
<l><pb n="2,210"/> Doe wort te rade in corter ure</l>
<l>Her Gye, dat hi daventure</l>
<l n="385">Woude nemen ende varen</l>
<l>Te Hollant waert, met sinen scaren;</l>
<l>Want men dede hem verstaen:</l>
<l>Quame hi, men zoude hem zaen</l>
<l>Tlant opgheven, of men soude</l>
<l n="390">Sere vechten also houde</l>
<l>In sgraven here, als hi daer quame:</l>
<l>Dat ne lieten si dor ghene scame.</l>
<l>Dus wast bereit, seide men hem.</l>
<l>Doe sprac her Ghy: Ende ic bem</l>
<l n="395">Ghereet te vaerne, dorstijt mi raden</l>
<l>Ende ghi mi staen wilt in staden.</l>
<l>Si seiden: Ja wi, diene daer brochten.</l>
<l>Ic en weet, of sijt alle dochten.</l>
<l>Ende hi voer slechts te Hollant waert.</l>
<l n="400">Des de van Sirixe vervaert</l>
<l>Mee waren op de stonde,</l>
<l>- Also als men ghemerken conde -,</l>
<l>Dan si waren bindeen daghen,</l>
<l>Dat [si] so vaste vor hem laghen,</l>
<l n="405"><pb n="2,211"/> Ende si hem daghelix pine daden:</l>
<l>Si ontsaghen, dat men verraden</l>
<l>Soude den grave ende al sijn heer</l>
<l>Ende al tlant winnen sonder weer.</l>
<l>Dat was haer duchten in de port.</l>
<l n="410">Ende her Ghye die voer voert</l>
<l>Tote dat hi in de Widel quam.</l>
<l>Alste grave dat vernam,</l>
<l>Ontboet hi sijn volc, groet ende clene,</l>
<l>Dat tot hem quame al ghemene.</l>
<l n="415">Dat volc quam van allen siden</l>
<l>Ente grave began verbliden,</l>
<l>Dat hi sijn volc ghewillich vant,</l>
<l>Bede porters ende lant.</l>
<l>Hier binnen wast so comen,</l>
<l n="420">Dat daer ene sprake was ghenomen,</l>
<l>Of ment iet ghevreden mochte.</l>
<l>In can gheweten, wiet toebrochte,</l>
<l>So datter een vrede was ghesproken,</l>
<l>De daerna was tebroken:</l>
<l n="425">Want de ghemeente van den lande</l>
<l>Riepen: Wapen der groter scande,</l>
<l><pb n="2,212"/> De ons hier nu overgaet!</l>
<l>Wie hevet ghegheven desen raet?</l>
<l>Dus wort dat volc al ontbonden,</l>
<l n="430">So dat men ten selven stonden</l>
<l>Den volke seide al openbare,</l>
<l>Datter gheen vrede en ware:</l>
<l>Men woude nemen daventure.</l>
<l>Des ander daghes up de ure</l>
<l n="435">Liet hem tfolc wel ghenoeghen.</l>
<l>Op de nacht ghinc ment voeghen,</l>
<l>Hoe men den luden dede ghenoech.</l>
<l>Doe vant men daer alsulc ghevoech,</l>
<l>Dat men den volke orlof gaf,</l>
<l n="440">Dat sere tornich was hier af;</l>
<l>Ente vrede de ginc vort.</l>
<l>Also als ic hebbe ghehort,</l>
<l>So wast besproken sonder waen,</l>
<l>dat de vrede soude staen</l>
<l n="445">Na tontseggen maenden viere.</l>
<l>Aldus wast besproken hiere,</l>
<l>Ende beseghelt also wale.</l>
<l><pb n="2,213"/> Dus wast besceiden ten zelven male,</l>
<l>Datten de grave of her Gye</l>
<l n="450">Mochte ontseggen, welc dat si,</l>
<l>Met openen brieven ende daernaer</l>
<l>Soude gheduren, weet vorwaer,</l>
<l>Vier maenden al gheheel,</l>
<l>Ende her Ghy soude voer sijn deel</l>
<l n="455">Al toter Masen hebben Zeelant,</l>
<l>Die grave soude hebben in de hant</l>
<l>Sine porte van Sirixe,</l>
<l>Ende men soude de porten niet mee</l>
<l>Vesten, dan si ghevest waren;</l>
<l n="460">Maer si moghen openbare</l>
<l>Haers goets ghebruken, waer dat lage,</l>
<l>Sonder moyenesse ende claghe,</l>
<l>Ende de coepmans mochten wanderen</l>
<l>met ghemake deen onder den anderen,</l>
<l n="465">Ende, sonder ballinghe, alle liede</l>
<l>Mochten wanderen. Dit ghesciede,</l>
<l><pb n="2,214"/> Als ic hebbe vernomen twaren,</l>
<l>Als men screef ons Heren jaren</l>
<l>.M. drehondert ende dre</l>
<l n="470">In den soemer, seghet men mie.</l>
<l>Den dach can ic niet besceden</l>
<l>Bede van verdrinkene ende van vreden.</l>
<l>Maer tene was voer, ende tander was na</l>
<l>Cortelike, als ic versta;</l>
<l n="475">Daer an leghet ghene macht,</l>
<l>Opdat wi hebben des sinnes cracht.</l>
<l>Dus ghevielt, dat wetic wale.</l>
<l>Her Ghye de voer ten selven male</l>
<l>Weder thuus, aldaer hi woude.</l>
<l n="480">De grave sende also houde</l>
<l>Tote Sirixe staphans ter stede,</l>
<l>Ende onboet, dat si helden vrede.</l>
<l>Diet node horden, hadt moghen wesen.</l>
<l>Men dede dat gescrifte lesen,</l>
<l n="485"><pb n="2,215"/> Hoe de vrede was ghegheven</l>
<l>Ende besegelt: dus eist bleven.</l>
<l>De grave hielt op sijn sout,</l>
<l>Es hi jonc of es hi out,</l>
<l>De doer hem hem liet verdriven:</l>
<l n="490">Dus mochte hi onbescouden bliven.</l>
<l>Hi woude rusten alhiernaer.</l>
<l>Doe viel hi in siecheden swaer,</l>
<l>Als hem sceen, de winterstonde,</l>
<l>Dat hi hem selven niet ne conde</l>
<l n="495">Ghehelpen tenigher noet met dade,</l>
<l>Het ne waer allene met rade.</l>
<l>Dit ghevreischeden sine viande</l>
<l>Ende penseden te doene hem mere scande,</l>
<l>Ende rieden her Gyen, dat</l>
<l n="500">Hi dede scriven op de stat</l>
<l>Brieve ende ontseiden de vrede.</l>
<l>Dat dede hi staphans ter stede,</l>
<l>Als men hem riet, mijn no mee,</l>
<l>Men riep enen monich van Ninive</l>
<l n="505"><pb n="2,216"/> Van der ordine van Premonstreit,</l>
<l>De de boetscap hadde ghereit,</l>
<l>Ende een pape, de met hem quam</l>
<l>In de Haghe. Als dat vernam</l>
<l>De grave, dede hi se wel ontfaen,</l>
<l n="510">Den monich ende den capellaen,</l>
<l>Ende nam enen brief van hem beden,</l>
<l>De den dach soude besceden,</l>
<l>Dat hi den brief van hem ontfinc.</l>
<l>Dat dede hi op sulke dinc:</l>
<l n="515">De brief de was eer ghegheven.</l>
<l>Hi woude de saken staende bleven</l>
<l>Van deen dat hi der quam:</l>
<l>Want hijt niet eer vernam;</l>
<l>Ende dede hem gheven brieve mede,</l>
<l n="520">Dat hi van hem aldaer ter stede</l>
<l>Sulke brieve hadde ontfaen,</l>
<l>Ende liet se henen varen zaen,</l>
<l>Ende deed se gheleiden uut sine lande,</l>
<l>Dat men hen ne ghene scande</l>
<l n="525">Soude doen, hoe dat ware.</l>
<l>Ende hi beriet hem doe daernare,</l>
<l>Wat hi best dede hiertoe,</l>
<l>Ende hi wart te rade doe,</l>
<l><pb n="2,217"/> Dat hi sinen sone onboet</l>
<l n="530">Ende al den porters, cleen ende groot,</l>
<l>Den dach, dat de brief was comen.</l>
<l>Ic ghelove wel dat hem zomen</l>
<l>Lief was ende hem somen niet.</l>
<l>Recht aldus eist ghesciet,</l>
<l n="535">Alst is voerscreven, min no me,</l>
<l>Dus wistent de van Sirixe.</l>
<l>Men telde na den dach de weken,</l>
<l>Wanneer de vrede soude breken.</l>
<l>Doe liep, als men proeven mach,</l>
<l n="540">Na half vasten den manendach</l>
<l>De leste dach van den vrede,</l>
<l>Ende in den selven jare mede,</l>
<l>Alst bescreven is hier voren.</l>
<l>De grave dede dat moghedi horen.</l>
<l n="545">Hi was cranc. Om tgone</l>
<l>Omboet hi Willem, sinen sone,</l>
<l>Tote hem te comen altehant.</l>
<l>Hi woude hem bevelen tlant:</l>
<l>Want hi sijn oudste zone was.</l>
<l n="550">Een deel heb ic vergheten das,</l>
<l>Iet te segghene van Heinrike,</l>
<l>Sinen broedere, de sekerlike</l>
<l>Een goet kint was: de was doet.</l>
<l>Des hadden de vreende rouwe groet.</l>
<l n="555"><pb n="2,218"/> De was de outste naest Janne.</l>
<l>Nu wast op Willam comen danne,</l>
<l>Dat hi was doutste ende deerste</l>
<l>Ende most bliven de gheerste.</l>
<l>Daeromme ontboet hine daer:</l>
<l n="560">Want het was al openbaer,</l>
<l>Dat hijs berechten conde niet mee.</l>
<l>Doe nam hi oerlof in Sirixe.</l>
<l>Jonchere Willam, ende voer ten vader</l>
<l>Ende dede sijn ghebot algader,</l>
<l n="565">Sonder enighe wedertale.</l>
<l>De grave beval hem altemale</l>
<l>Tlant te berechtene in sine stat.</l>
<l>Ente lude wilcoerden dat</l>
<l>Ghemeenliken met vrien moede</l>
<l n="570">Ende nament al in groten goede.</l>
<l>De grave nam oerlof ende rumede tlant,</l>
<l>Ende voer in Henegouwen tehant,</l>
<l>Ende keerde weder nemmermeer,</l>
<l>Ende liet den zone bliven heer.</l>
<l n="575">Jonchere Willem dede ende liet</l>
<l><pb n="2,219"/> In den lande dat men hem riet,</l>
<l>Ende pijnde hem vreende in tlant te maken,</l>
<l>Tote dien dat begonde naken</l>
<l>De tijt, datte vrede uutginc.</l>
<l n="580">Doe bat hi te deser dinc</l>
<l>Den edelen luden ghemeenlike,</l>
<l>Beide arm ende rike,</l>
<l>Dat si hem helpen tesen stonden</l>
<l>Op haren cost: want hi ne conde</l>
<l n="585">Nu den cost niet volghelden.</l>
<l>Dit heeft men ghehoert selden,</l>
<l>Datte welgheboerne liede</l>
<l>Onghelevert ende sonder miede</l>
<l>Dienden den grave tenigher tide,</l>
<l n="590">Sonder doe. Des was hi blide,</l>
<l>Ende nam den oem met hem te rade,</l>
<l>Den bisscop, wat hi best dade.</l>
<l>Men wort te rade, dat men gheboet</l>
<l>Ene heervaert, also groet,</l>
<l n="595">Als oyt in Hollant was ghegheven,</l>
<l>Entie oec also bedreven,</l>
<l><pb n="2,220"/> Datte meente al twivout</l>
<l>Den grave dienden, jonc ende out,</l>
<l>Ente edele liede ghemeenlike</l>
<l n="600">Op haren cost, arm ende rike.</l>
<l>de vrede ghinc uut, wat wilgis me?</l>
<l>Ente porters van Sirixe</l>
<l>Streken uut ten selven stonden</l>
<l>Te Blodenborch, daer si vonden</l>
<l n="605">Luden, de hem ter were setten.</l>
<l>Si liepen toe sonder letten</l>
<l>Ende woeden over de gracht,</l>
<l>Ende vochter an met zulker cracht,</l>
<l>dat si boden, al wast scande,</l>
<l n="610">Diere op waren, hare hande.</l>
<l>De porters woudse niet ontfaen;</l>
<l>Haers dancs souder niet een ontgaen:</l>
<l>Si hadden hem so lede ghedaen.</l>
<l>Ten lesten eist also vergaen,</l>
<l n="615">Dat si se niet en verdroeghen,</l>
<l>Maer dat si se also versloeghen,</l>
<l>Also als men gheweten conde,</l>
<l>Ende keerden weder ter selver stonde</l>
<l>In de porte al onghescent.</l>
<l n="620"><pb n="2,221"/> Staphans men doe boden sent</l>
<l>An Willem, den jonghen here,</l>
<l>Dat hijt ne late in ghenen kere,</l>
<l>Hi ne quame: het waer ghewonnen,</l>
<l>Want het es also begonnen,</l>
<l n="625">Si hopent lant te crighen wale.</l>
<l>Wat holpe hier of langhe thale?</l>
<l>Joncheer Willem deet dor tbeste,</l>
<l>Ende wort te rade doe int leste,</l>
<l>dat hi voer al sonder beiden,</l>
<l n="630">Een deel met sijns selfs gheleide,</l>
<l>Doe hi daerof niemare hoerde,</l>
<l>Met luden, de hi met hem voerde</l>
<l>Ter selver wilen uter Scie,</l>
<l>Tsaterdaghes, wast gheseget mie.</l>
<l n="635">Dus voer hi wech sijnre straten,</l>
<l>Si hadden den wijnt goet te maten,</l>
<l>Ende quam doe min noch me</l>
<l>Dan bindeen daghe te Sirixe,</l>
<l>Al gherust ende wel tevreden.</l>
<l n="640"><pb n="2,222"/> Doe si quamen binder steden</l>
<l>Bleven si in rusten daer.</l>
<l>Des sonnendaghes daernaer</l>
<l>Worden si te rade ghemeenliken,</l>
<l>Dat si uut wouden striken,</l>
<l n="645">Al wast theer niet comen toe;</l>
<l>Ende [joncheer] Willem de ghinc doe</l>
<l>Uter porten an de zuutside,</l>
<l>Als deen therte stont ten stride</l>
<l>Jeghen hem, de laghen tote Oertzee:</l>
<l n="650">Want si waren hem ghevee,</l>
<l>Ende si laghen met haren scaren</l>
<l>Daer si quaet te zoekene waren.</l>
<l>Joncheer Willem dede hem segghen</l>
<l>Ende oec dat te voren legghen,</l>
<l n="655">Of si rumen wilden de telde,</l>
<l>Ende comen jeghens hem te velde;</l>
<l>Hi wout corten op deen dach:</l>
<l>Winne daer, de winnen mach.</l>
<l><pb n="2,223"/> Des wouden si niet anegaen.</l>
<l n="660">Binnen desen heeft men bestaen,</l>
<l>Ridder te maken op de stede</l>
<l>Jonchere Willem ende oec mede</l>
<l>Her Niclaes, here van Pitte,</l>
<l>Ente bastaerde here Witte:</l>
<l n="665">Sgraven neve was de gone</l>
<l>Ende was sgraven Florens zone,</l>
<l>Daer men te voren af mach horen,</l>
<l>Doer wies doet quam dese toren,</l>
<l>Daer ik na of hebbe gheseit,</l>
<l n="670">Ende daartoe menich leit:</l>
<l>Dat suldi hierna horen wale</l>
<l>Eer ic ende dese tale.</l>
<l>Als joncheer Willem hadde ontfaen</l>
<l>Ridders name, doe maect hi saen</l>
<l n="675">Menighen ridder daer ter stede,</l>
<l>De here van Voerne, diene dede</l>
<l>Ridder. Ic vermete mi das,</l>
<l>Dat hi de achtendeviertichste was,</l>
<l>Dien si maecten ridder daer.</l>
<l n="680">Doe quam hem boetscap daernaer,</l>
<l>Dat si met haren ghetelde</l>
<l>Nu comen wilde te velde,</l>
<l><pb n="2,224"/> Ende, wouden si comen, men waers blide</l>
<l>Ende soudse ontfaen met nide.</l>
<l n="685">Mijn heer Willam ginc te rade,</l>
<l>Wat men hiertoe best dade.</l>
<l>Sijn raet droech overeen,</l>
<l>Dat hem daerna dat beste sceen,</l>
<l>Dat men ghinghe in de poert,</l>
<l n="690">Na deen dat men heeft ghehort,</l>
<l>Dat si ten stride niet en comen.</l>
<l>Si ligghen vaste te haren vromen,</l>
<l>Of si binnen eenre vesten laghen.</l>
<l>Sgraven vrienden, doe si dat saghen,</l>
<l n="695">Keerden weder in de stede,</l>
<l>Ende hielden, den dach doer, vrede.</l>
<l>Binder port lach her Willem,</l>
<l>Ende menich vroem man met hem.</l>
<l>Swoendaechs quamen de Vriesen naer</l>
<l n="700">Ende Kenemaers oec aldaer.</l>
<l>Her Gye, de bisscop van Utrecht,</l>
<l>De coene volc brocht echt,</l>
<l>Dat men met rechte mochte prisen</l>
<l>Van scoenheden in alre wisen.</l>
<l n="705">Nu was dat heer vergadert al.</l>
<l>Nu hoert voert, hoet wesen sal.</l>
<l><pb n="2,225"/> Sdonredaechs ghinc men voert,</l>
<l>Ende streec met al den here voert</l>
<l>Uter porten te Bridorp waert.</l>
<l n="710">Daer mocht men sien op de vaert</l>
<l>Die viande, dat si haer baken</l>
<l>Hoghe op haren torne traken,</l>
<l>Als Ghise Nobbels sone dede.</l>
<l>Doe was ghemaect daer ene vrede,</l>
<l n="715">Dat hi soude sijn teyken vellen</l>
<l>Ende bliven thuis met sinen ghesellen</l>
<l>Toten naesten sonnendaghe.</l>
<l>Dit brochten toe sine maghe</l>
<l>Doer tbeste; ende soude dan incomen,</l>
<l n="720">Sal hi doen dat hem sal vromen.</l>
<l>Dus wort men te rade daer.</l>
<l>Men keerde weder tehant daernaer</l>
<l>In de port ten avontmale.</l>
<l>Nu hoert ene jamerlike tale.</l>
<l n="725">Des vridaghes heeft men vernomen,</l>
<l><pb n="2,226"/> Dat den vianden toe sijn comen</l>
<l>Vele scepe met Vlaemschen here;</l>
<l>Daerjeghen soude men ter were</l>
<l>Vele scepe opt water legghen.</l>
<l n="730">Dit dede men al den here segghen;</l>
<l>Grote scepe, een groet ghetal,</l>
<l>Dede men wel mannen al:</l>
<l>De soude men voeren dan in Goude.</l>
<l>Dat niement op den lande soude</l>
<l n="735">Gaen, des droech men overeen.</l>
<l>Dat hilt men qualijc, alst wel sceen.</l>
<l>Als een ries verweent, de sinen wille</l>
<l>Doet altoes lude ende stille,</l>
<l>So wil hi vroeder sijn allene</l>
<l n="740">Dan een heer es alghemene,</l>
<l>Ende acht sgheboets niet, dat men doet:</l>
<l>Gaet et wel, so eest goet;</l>
<l>Ende gaet het anders iet dan wale,</l>
<l>So ne wilhijs horen ghene tale.</l>
<l n="745"><pb n="2,227"/> Dus ghevielt, daer ment toesach,</l>
<l>Dat ment Hollant verwiten mach,</l>
<l>De grote dwaesheit, de daer ghevel,</l>
<l>Als ghi moghet merken wel.</l>
<l>Tierste dat men quam an Duvelant,</l>
<l n="750">Spranc ene uten cogghe tehant</l>
<l>Na enen man, de voer hem liep.</l>
<l>Wapene! Dat hi niet ne sliep</l>
<l>Up de wile doe hi uutspranc:</l>
<l>Want hem volgheden eer iet lanc</l>
<l n="755">Uten scepe alghemene</l>
<l>Dat volc, groet ende clene.</l>
<l>Hieraf quam een wederstoet,</l>
<l>De den grave was te groet:</l>
<l>Want dies niet was ghewaghen</l>
<l n="760">Noch oec overeen ghedraghen,</l>
<l>Doe men uter porten sciet.</l>
<l>De een en woude den anderen niet</l>
<l>Laten gaen, hi ne ginghe mede.</l>
<l>Dus ghesciede aldaer ter stede</l>
<l n="765">Dat harde clene was voracht.</l>
<l><pb n="2,228"/> Dus bleven si daer al toter nacht,</l>
<l>Ende deden tqaetste, dat si mochten.</l>
<l>De vianden hem doe bedochten</l>
<l>Ende quamen onder den roet ghegaen,</l>
<l n="770">Daer si de onse saghen staen</l>
<l>Onvorsien, ende streden se an.</l>
<l>Doe wert daer vluchtich menich man,</l>
<l>Doe men se sloech op dat hoeft</l>
<l>Van achter. Si ne haddens niet gheloeft,</l>
<l n="775">Si ne hadden met hem daer ghewesen</l>
<l>Die se sloeghen. Recht met desen</l>
<l>Wort dat heer vluchtich al.</l>
<l>Doe wort daer een groet ghescal</l>
<l>Van den ghenen, de Lewe! riepen;</l>
<l n="780">Daers sgraven lude int water liepen</l>
<l>Toten scepen: ende het ginc vloet.</l>
<l>Menich hadder quader spoet</l>
<l>Voert te comene dor den slike.</l>
<l>daer wart menich jamerlike</l>
<l n="785">Doet ghesleghen sonder were.</l>
<l>Ic wane noyt man so sconen here</l>
<l><pb n="2,229"/> So sciere sach ondaen.</l>
<l>Daer bleef menich man ghevaen,</l>
<l>Ende menich verslaghen ende verdronken,</l>
<l n="790">De in de Goude daer versonken.</l>
<l>De bisscop en cons niet ontgaen,</l>
<l><pb n="2,230"/> Hi ne bleef aldaer ghevaen.</l>
<l>Her Willem ontquam van daer,</l>
<l>Al doghede hi groten vaer,</l>
<l n="795">Dat gheen cleen wonder sceen:</l>
<l>Van al den heer wasser gheen</l>
<l>Hi ne woude wel ter selver wilen</l>
<l>Hebben ghesijn over dusent milen,</l>
<l>Hadde dat moghen wesen,</l>
<l n="800">So sere barenteert waren si van desen.</l>
<l><pb n="2,231"/> Ghi moghet wel ter waerheit weten:</l>
<l>Hadde dat volc al stille gheseten</l>
<l>Op den dike al sonder were,</l>
<l>Si ne hadden in enen daghe dat here</l>
<l n="805">Niet ghesleghen met liever lade,</l>
<l>Al hadden sijs ghehadt goeden stade.</l>
<l>De mochte ontcomen, hi ontquam.</l>
<l>Des anderdaghes men raet nam,</l>
<l>Dat men den luden orlof gaf,</l>
<l n="810">De meer vloen dan den draf.</l>
<l>Hadden si ghelopen op der eerden,</l>
<l>Si hadden gheronnen oft waren peerden.</l>
<l>Haerlijc en beide anders niet:</l>
<l>So leide was hem daer ghesciet.</l>
<l n="815">Tfolc voer al sijnre straten</l>
<l>Ende hevet den jonghen grave ghelaten</l>
<l>In de poert bliven allene</l>
<l>met sinen ghesinde, dat was clene.</l>
<l>Maer de porters alghemene</l>
<l n="820">Stondens hem bi met herten rene,</l>
<l><pb n="2,232"/> Entie, dor sinen wille, waren</l>
<l>Ghesceiden van den Vlaemschen scaren,</l>
<l>Daer hi an vant trouwe claer.</l>
<l>Dit ghesciede int selve jaer</l>
<l n="825">Des vridaechs voer Palmedach,</l>
<l>Des Hollant langhe denken mach,</l>
<l>Entie Vlaminghe warens blide.</l>
<l>Des saterdaechs te vollen tide</l>
<l>Quamen de Vlaminghe vor de port</l>
<l n="830">Met haren scepen, ende laghen voert</l>
<l>Totes woensdaghes in Paeschdaghe.</l>
<l>Ic wane, si hadden clene claghe</l>
<l>Ende luttel duchten op de tijt:</l>
<l>Want si altoes sonder respijt</l>
<l n="835">Trompten ende maecten feeste.</l>
<l>Dat dochte mi wesen tmeeste</l>
<l>Dat si up de tijt beghinghen.</l>
<l>Men sach se dansen ende springhen</l>
<l><pb n="2,233"/> Ende sere trompen also wale,</l>
<l n="840">Witten Donredaghe ten avontmale.</l>
<l>Daer waren freren ende Jacopine.</l>
<l>Ic wane, dat si clene pine</l>
<l>Hadden van den dienste ons Heren</l>
<l>Ende in castien ende in leren,</l>
<l n="845">Ende waest oec dat si songhen Ho!</l>
<l>Het waren propheten pseudo,</l>
<l>In Dietsche pleghet men se te heten</l>
<l>Dat si sijn valsche propheten,</l>
<l>Want si verkeerden de liede,</l>
<l n="850">Wast om vreenscap of doer miede,</l>
<l>Dat si de waerheit al versweghen;</l>
<l>Beghevene lude soudens niet pleghen:</l>
<l>Si souden al de waerheit secghen</l>
<l>Ende trechte voer den oghen legghen,</l>
<l n="855">Ende sonderlinghe op de tijt.</l>
<l><pb n="2,234"/> Laetsijt doer vrienscap of doer nijt,</l>
<l>So sijn si harde buten kere,</l>
<l>Ende mi dinket, dat si haer lere</l>
<l>Al verkeren in losen doene.</l>
<l n="860">Mi wondert, dat si sijn so koene.</l>
<l>Gherne wistic, mochtet mi ghescien,</l>
<l>Hoe menighen man ende wien</l>
<l>Si monegheden in Paeschdaghe,</l>
<l>De met weenen ende met claghe</l>
<l n="865">Sine biechte hadde ghedaen:</l>
<l>Dat soudic wel gherne verstaen.</l>
<l>Daer ne was gheen so coene waert,</l>
<l>Den si trecht hadden ghespaert,</l>
<l>Ende hadde hem beiden doen verstaen,</l>
<l n="870">Dat enich hadde ontfaen</l>
<l>Onsen Here ten selven tide.</l>
<l>Des moghen si worden onblide,</l>
<l>Dat si dus sterken de ghevechte</l>
<l>Jeghen redene ende jeghen rechte,</l>
<l n="875">Dat si met recht ontraden souden,</l>
<l>Beden de jonghen enten ouden.</l>
<l><pb n="2,235"/> Nu moghedi horen ende verstaen,</l>
<l>Hoet in Hollant is vergaen,</l>
<l>Nadat ghesciede dese plaghe.</l>
<l n="880">Des woensdaechs in de Paeschdaghe</l>
<l>Voeren de Vlaminghe te Hollant waert.</l>
<l>Wat hem ghesciede in de vaert,</l>
<l>Moghedi verstaen, wildijt horen.</l>
<l>Her Gye sende boden voren</l>
<l n="885">In den lande harentaer</l>
<l>Tote allen den luden, wien dat waer,</l>
<l>Diene ontfinghen over here:</l>
<l>Hi ne besweec hem nemmermere.</l>
<l>Waer oec yement, de anders dochte,</l>
<l n="890">Hi souden crenken, waer hi mochte.</l>
<l>Dus onboet hi in dat lant</l>
<l>Ende voer liggen altehant</l>
<l>In de Widele voer Ghervliet.</l>
<l>Al Nort-Hollant conde niet</l>
<l n="895">Dat ghevinden te wederstaen.</l>
<l>Het dede zulc, na minen waen,</l>
<l>Her Gyen boetscap te dien male,</l>
<l>898a <pb n="2,236"/> Doer sinen wille herde wale,</l>
<l>898b [Vraghede mens, dies messaken soude,]</l>
<l>Al sij nochtanne sijn de scoude,</l>
<l n="900">Ende dient leet was, doet was leden.</l>
<l>Men siet op de dach van heden,</l>
<l>Hoe een man hem versinnet,</l>
<l>Eer hi hem selven wel bekinnet.</l>
<l>Als heden raet hi wel daertoe,</l>
<l n="905">Ende eer dan comet morghen vroe,</l>
<l>Es hi andersijns bedacht</l>
<l>Ende valt derjeghen met alle siere cracht.</l>
<l>Dus ghevielt alst wesen soude.</l>
<l>Het ginc in hant jonc ende oude,</l>
<l n="910">Bede porten ende lant</l>
<l>Ghinghen in haer Ghien hant,</l>
<l><pb n="2,237"/> Ende ontfinghen over here,</l>
<l>Ende sworen hem hulde, dat was mere,</l>
<l>Ende ghaven ghisele uut elker stede,</l>
<l n="915">Beide Delf ende Leiden mede.</l>
<l>In al dat lant toten Houte</l>
<l>Ne was so coene noch so stoute,</l>
<l>De dorste segghen anders iet</l>
<l>Dan: Lieve here, dat ghi ghebiet,</l>
<l n="920">Willewi doen herde gherne.</l>
<l>Maer si, dient wel stont tonberne</l>
<l>Ende hem niet wouden gaen in hant,</l>
<l>De voeren wech ende rumeden tlant.</l>
<l>Sulc voer oest ende zulc noert</l>
<l n="925">Ende sulc voer te Dordrecht in de port,</l>
<l>Sulc te Haerlem in Keenmaerlant,</l>
<l>Alst hem was wel becant.</l>
<l><pb n="2,238"/> Het trac in ten selven tiden</l>
<l>De hertoghe Jan, an dander zide,</l>
<l n="930">Te Waelwijc op dat veen.</l>
<l>De van den lande vreischen tgone</l>
<l>Ende trecten teghen, up de were.</l>
<l>De hertoghe brocht een groet here.</l>
<l>Suut-Hollant was al beseten,</l>
<l n="935">Dat si niet conden gheweten,</l>
<l>Waer men se eerst soeken soude.</l>
<l>Het sceen of hem elc weren woude.</l>
<l>Dus ghevielt dat si te zamen</l>
<l>Altegader niet en quamen,</l>
<l n="940">Dus bleef elc tote siere stede.</l>
<l>De hertoghe en hilt ghenen vrede,</l>
<l>Hi ne wilde trecken rechtevoert</l>
<l>TSinte Gherdenberghe in de poert,</l>
<l>Ende trac voert met sinen here.</l>
<l n="945">Tfolc sette hem ter were,</l>
<l>Al was haer lude niet vele.</l>
<l>Men soude daer in den spele</l>
<l>Wonder groet hebben vernomen,</l>
<l>Waert niet also thoeghecomen,</l>
<l n="950">Dattie verradre van den lande</l>
<l><pb n="2,239"/> Niet ontsaghen de grote scande</l>
<l>Si ne deden als si dochten,</l>
<l>Daer si groten mort an wrochten:</l>
<l>Want hem de pade waren cant</l>
<l n="955">Ende ghinghen omme ter selver stont</l>
<l>Ende scieden there in tween siden</l>
<l>Ende leedden se omme ten selven tiden,</l>
<l>Dat si beloken de goede liede,</l>
<l>Daer jamer groet aen ghesciede,</l>
<l n="960">Al bleven niet so vele doet.</l>
<l>Bi Gode, dat es jamer groet,</l>
<l>Dat een man om sine ghetrouwichede</l>
<l>Sterven moste aldaer ter stede,</l>
<l>Daer hi hem sculdich es te weren.</l>
<l n="965">Maer de ghenaden ons Heren,</l>
<l>De es hem ter zielen bi:</l>
<l>Dat is de ghelove mi.</l>
<l>Dus wert verloren vechtender hant.</l>
<l>Doe trac hi voert in dat lant.</l>
<l n="970">In de poert toten Berghe</l>
<l>Nam de hertoghe sine herberghe.</l>
<l>De poerte most hem zweren hulde,</l>
<l><pb n="2,240"/> Beide de grote ente dulde,</l>
<l>Ende gaven ghisel herde swaer.</l>
<l n="975">Nu waent de hertoghe overwaer</l>
<l>Suuthollant wel hebben algader,</l>
<l>Oft hem hadde ge&#x00EB;rft sijn vader.</l>
<l>Besuder Merwede was dorp enghene</l>
<l>Si ne gaven ghisel alghemene</l>
<l n="980">Tote Dordrecht an de port.</l>
<l>Ende her Gye hevet dit ghehort,</l>
<l>Dat al is gegaen in hant</l>
<l>Besuder Merwede Zuuthollant,</l>
<l>Dattie hertoghe an hem trac</l>
<l n="985">Ende ghene dinc uut en stac.</l>
<l>Doe voer hi te Woudrichem</l>
<l>Ende onboet den hertoghe tot hem:</l>
<l>Want hi woudene spreken daer.</l>
<l>Ic hoerde segghen wel voerwaer,</l>
<l n="990">Dat si binaer hadden ghescouden,</l>
<l><pb n="2,241"/> Omdat si tlant daer delen wouden.</l>
<l>Oec so heb ic daer ghehoert,</l>
<l>Datte hertoghe seide: De poert,</l>
<l>De staet in den Groten Waert,</l>
<l n="995">De behoert herwaert;</l>
<l>De poertside bestaet mi niet.</l>
<l>Men hoert dicke ende ziet,</l>
<l>Dat een man dat ticht te voren</l>
<l>Als ghewonnen; het es verloren,</l>
<l n="1000">Eer hi omme can ghesien.</l>
<l>Dus ghevielt daer na dien.</l>
<l>Die den hertoghe dat toebrochte,</l>
<l>Hoe misseliken dat hi dochte!</l>
<l>Hadde hi niet bet verstaen,</l>
<l n="1005">Hoe verre dattie palen gaen</l>
<l>Van den Groten Weerde, dan ic doe,</l>
<l>Dat ne had hi niet ghebrocht dus toe.</l>
<l><pb n="2,242"/> Dus wilden si Dordrecht delen daer,</l>
<l>Ende si ne quamen noit so naer,</l>
<l n="1010">Dat si ter Merweden dorsten landen,</l>
<l>Si ne mostent rumen te haren scanden:</l>
<l>Dat huus was beset so wale;</l>
<l>Ende men hielt ten zelven male</l>
<l>Met deen van Dordrecht de goede veste,</l>
<l n="1015">Sgraven behoef tsinen besten:</l>
<l>Si pijnden om sgraven vromen.</l>
<l>De here van der Lede was comen</l>
<l>In den lande van oestwaert,</l>
<l>Ende bernde ende sloech metter vaert</l>
<l n="1020">Sgraven vriende, ende vincse mede.</l>
<l>Dus [was] Hollant telker stede</l>
<l>Beleghen ende zeer ondaen.</l>
<l>Ende her Gye lach sonder waen</l>
<l>An den dam tote Alblaes,</l>
<l n="1025">Ende [en] prijsde niet een aes</l>
<l>Sijn ghewijn, hi ne hadde mede</l>
<l>Tlant van Utrecht entie stede.</l>
<l><pb n="2,243"/> Die grote valscheit van der stat</l>
<l>Ghescreve men niet in al dit blat.</l>
<l n="1030">De bisscop hadde versoent te voren</l>
<l>Heren Lambrecht den Vriese, als wi horen,</l>
<l>Ende heren Jacob onderlinghe</l>
<l>Van Lichtenberch van alre dinghe.</l>
<l>Dat sceen ene vrienscap wesen.</l>
<l n="1035">Alst verkeerde dus in desen,</l>
<l>Dattie bisscop was ghevaen,</l>
<l>Ghinghen si houwen ende slaen,</l>
<l>Her Lambrecht met siere partien,</l>
<l>Ende sloeghen, hoer ic lien,</l>
<l n="1040">Heren Jacob ende een deel siere maghen;</l>
<l>Des de vriende dreven claghe.</l>
<l>Dus ghevielt, als ic meyne.</l>
<l>Ende Ghisebrecht is op Yselsteine,</l>
<l>Dat sine hadde gheweest te voren.</l>
<l n="1045">Hoe dat hijt hadde verloren,</l>
<l>Hebdi ghehoert segghen wale.</l>
<l>Dus wast verloren al te male</l>
<l><pb n="2,244"/> Dat den bisscop toe behoorde,</l>
<l>Sonder Zweder van Montforde</l>
<l n="1050">Ende van Vianen haer Hubrecht</l>
<l>Entie hem toe behoerden echt;</l>
<l>Van Sulen ende van Bosinchem</l>
<l>Entie ghene de waren met hem,</l>
<l>Bleven houdende hare vesten,</l>
<l n="1055">Toter tijt dat quam ten besten.</l>
<l>Aldus heb icket verstaen.</l>
<l>Ende her Ghye de voer zaen</l>
<l>Metter vaert in de stat,</l>
<l>Diene ontfinghen doe optat</l>
<l n="1060">Dat men den bisscop doden soude</l>
<l>Ende men dan core also houde</l>
<l>Willem van Gulike, sinen neve;</l>
<l>Si wouden dat hi bisscop bleve:</l>
<l>So mocht al den lande vromen.</l>
<l n="1065">Hier binnen est also comen,</l>
<l>Dat her Witte was ghevaren</l>
<l>Uut Sirixe met cleenre scaren;</l>
<l>Met enen scepe ende niet mee</l>
<l>Voer hi buten bi der see</l>
<l n="1070">Ende quam an bi Santvoerde.</l>
<l>Daer vernam hi ende hoerde,</l>
<l>Dat Hollant was al verloren,</l>
<l>Ende ment Haerlem leide te voren</l>
<l><pb n="2,245"/> Ende den luden in Kenemaerlant,</l>
<l n="1075">Of si gaen wilden in hant</l>
<l>Ende her Ghyen tlant opgheven.</l>
<l>De ghene, de dit hadde bedreven,</l>
<l>Was noch in den lande daer;</l>
<l>Dit verstont hi wel vorwaer.</l>
<l n="1080">Hi dede vraghen, hoet daer stonde,</l>
<l>Ende of men iet gheweten conde</l>
<l>Van wien men wilde houden tlant.</l>
<l>Men antworde hem te hant:</l>
<l>Sgraven behoef eest noch ghehouden;</l>
<l n="1085">Dans niet bi menichs man scouden,</l>
<l>Dat niet upghegheven en es,</l>
<l>De hem hevet ghepijnt des;</l>
<l>Ende noch est bleven achter,</l>
<l>Seide men hem. Dat waer lachter,</l>
<l n="1090">Sprac hi, soude men in deser noet</l>
<l>Sonder slach ende sonder stoet</l>
<l>Tlant upgheven, dat waer scande</l>
<l>Bede den luden enten lande:</l>
<l><pb n="2,246"/> Het wort ghekeert, heb ics raet,</l>
<l n="1095">Datte dinc niet voert en gaet,</l>
<l>Want het waer lachter ende onwitte.</l>
<l>Wie sidi dan? Ic hete Witte</l>
<l>Ende was sgraven Florens kint,</l>
<l>Ende her Willem heeft mi ghesint</l>
<l n="1100">Alhier van Zirixe,</l>
<l>U te troestene: wat wildi mee?</l>
<l>Dat volc was blide utermaten,</l>
<l>Ende hen wiste hem hoe ghelaten,</l>
<l>Ende onbodent in de port.</l>
<l n="1105">Als men te Haerlem hevet ghehoert</l>
<l>Entie waerheit heeft vernomen,</l>
<l>Dat her Witte daer es comen,</l>
<l>Liept al uut dat lopen mach;</l>
<l>Ende was op enen zonnendach.</l>
<l n="1110">Tfolc ghinc uut al te stride,</l>
<l>Dene bi den anderen, zide an zide,</l>
<l>In den dunen liepen si jeghen,</l>
<l>Recht alse lude pleghen,</l>
<l><pb n="2,247"/> De haren here willen zien,</l>
<l n="1115">Ende hieten willecome. Mettien</l>
<l>Voer hi te Haerlem in de stede,</l>
<l>Ende tfolc toghede ghetrouwichede.</l>
<l>Doe hi toende sine brieve,</l>
<l>Wortten luden also lieve,</l>
<l n="1120">Si ne wisten in wat ghelate wesen:</l>
<l>So blide waren si van desen,</l>
<l>Dat haer Witte comen was.</l>
<l>Doe worde men te rade das</l>
<l>Dat hi stille ende overluut</l>
<l n="1125">Sine brieve sende uut</l>
<l>In allen steden an allen lieden,</l>
<l>Ende dede hen daermede bedieden,</l>
<l>Dat hi in den lande ware,</l>
<l>Ende hi stille ende openbare</l>
<l n="1130">Woude de zaken onderstaen,</l>
<l>Wouden sijt met hem anegaen.</l>
<l>Voer middach was dit bescreven</l>
<l>Ende tsanderdaghes waest bedreven,</l>
<l>Dat al de porten screven so,</l>
<l n="1135">Dat si sijns waren vro,</l>
<l><pb n="2,248"/> Ende wat datter ware ghesworen,</l>
<l>Dat algader ware verloren:</l>
<l>Si woudent met hem avonturen,</l>
<l>So wat dats hem mochte gheburen.</l>
<l n="1140">Dit was dantworde van hem allen.</l>
<l>Hier binnen eist also ghevallen,</l>
<l>Dat te Delf keren begonde,</l>
<l>Ende oec op dezelve stonde</l>
<l>Dordrecht al in roeren wert,</l>
<l n="1145">Ende voeren metter vaert</l>
<l>Voer Yselmonde, ende wonnen daer</l>
<l>Een deel scepe, dat es waer.</l>
<l>Her Niclaes, here van Putte,</l>
<l>Was in Middelborch herde nutte:</l>
<l n="1150">De streec uut te lande waert</l>
<l>Ende luden met hem in de vaert,</l>
<l>Der porters een groet ghetal,</l>
<l>De met hem wouden bliven al,</l>
<l>Ende ghinghen recht also voert</l>
<l n="1155">Ses milen, heb ic ghehoert,</l>
<l><pb n="2,249"/> Te Waelewijc [toe]. Daer laghen dan</l>
<l>Up de were tsertoghen man.</l>
<l>daer ghinghen se toe ende dreven se ave,</l>
<l>Beide met pieken ende met staven,</l>
<l n="1160">Mochte men horen roepen, eer si se verdreven,</l>
<l>Ende menighen groten slach gheven.</l>
<l>Dit was met crachte, sonder omgaen,</l>
<l>Dat si dit hebben ghedaen.</l>
<l>Dus wonnen si die were sciere,</l>
<l n="1165">Ende verbernden metten viere</l>
<l>Walewijch metter vaert,</l>
<l>Ende traken weder achterwaert</l>
<l>In de porte tSente Gheerdenberghe,</l>
<l>Ende namen ruste ende herberghe,</l>
<l n="1170">Ende bleven daer den nacht aldoer:</l>
<l>Hem ne stont niement voer.</l>
<l>Die bi den hertoghe waren daer</l>
<l>Moestent dar rumen, dat is waer,</l>
<l>Sonder de bedwonghen waren</l>
<l n="1175">Volgeden vaste haren scaren,</l>
<l>Ende waren blide, dat dus es comen.</l>
<l>Doe pijnsdesi echt om hare vrome,</l>
<l><pb n="2,250"/> De van Leiden, ende ghinghen uut</l>
<l>Stillekine sonder gheluut</l>
<l n="1180">In der nacht, omdat si wouden</l>
<l>Rechte gaen al toter Gouden</l>
<l>Ende halen haer ghisele daer.</l>
<l>Doe het dach was worden claer,</l>
<l>Quamen si ter Goude up de strate</l>
<l n="1185">Met also vreseliken ghelate,</l>
<l>Alsof al Hollant daer hadde ghewesen,</l>
<l>Entie viande vloen met desen</l>
<l>Van den bedde al moedernaket</l>
<l>Ende waenden niet daer sijn gheraket,</l>
<l n="1190">Daer men se dus sciere verdriven soude.</l>
<l>Daer ne was niement hi ne woude</l>
<l>Uten lande hebben ghewesen.</l>
<l>De van Leyden namen met desen</l>
<l>Haer ghyselen, daer si se vonden,</l>
<l n="1195">Ende keerden weder. Ten selven stonden</l>
<l>Hadden doe Delf ende Delflant</l>
<l>Rechtevort ghekeert die hant.</l>
<l><pb n="2,251"/> Van Sciedamme alle de wive</l>
<l>Liepen uut, hier vier, hier vive,</l>
<l n="1200">Ende deden de manne lopen mede.</l>
<l>Tlant wort al uten vrede</l>
<l>Omme de Vlaminghe te verslane.</l>
<l>Het riep al: Loep an, loep ane!</l>
<l>Slawi doet onse viande,</l>
<l n="1205">De ons hebben ghedaen de scande,</l>
<l>Ende onse vriende hebben versleghen,</l>
<l>Ende haer hande niet ghedweghen,</l>
<l>Daer si onse vriende mede versloeghen,</l>
<l>Des wi herde lettel loeghen;</l>
<l n="1210">Slawi se doet, ende wise wreken,</l>
<l>Men salre ewelike af spreken.</l>
<l>Dus wort tfolc al in roere:</l>
<l>Men hoorde noyt al sulke voere.</l>
<l>De Vlaminghe waren al ondaen.</l>
<l n="1215">In Scoenhove hevet men dit verstaen,</l>
<l>Daer haer Niclaes was comen inne,</l>
<l>Dat men de Vlaminghen dese onminne</l>
<l><pb n="2,252"/> In Hollant dede; overal</l>
<l>Wort in de port een groet ghescal.</l>
<l n="1220">Her Niclaes, de der was,</l>
<l>Was in de porte, sijt seker das,</l>
<l>Ende is van den casteel ghegaen.</l>
<l>Dien so hebben si bestaen,</l>
<l>Ende lieten niet opganghen weder.</l>
<l n="1225">De boven was, mochte niet neder.</l>
<l>Dus moste de vader ente zone</l>
<l>Haers ondankens doghen tgone:</l>
<l>Dene was binnen, dander buten.</l>
<l>Si ghinghen hem doe vaste besluten</l>
<l n="1230">De binder borch waren beseten.</l>
<l>Dit lieten si te Dordrecht weten</l>
<l>Ende heren Witten sonder merre.</l>
<l>De Vlaminghe worden droeve ende erre,</l>
<l>Ende seer ondaen: si ghinghen vlien,</l>
<l n="1235">Want si alle de doet ontsien.</l>
<l>Her Ghye de ginc in de stat.</l>
<l>Als hi doen vreischede dat,</l>
<l>Wort hi droeve ende seer ondaen</l>
<l>Ende wist cume wat bestaen,</l>
<l n="1240"><pb n="2,253"/> Ende welc hi mochte gheraken</l>
<l>Dat hi hem henen mochte maken.</l>
<l>Hi ne dorste daer niet langher bliven,</l>
<l>Ende hi ne woude niet meer kiven</l>
<l>Noch delen de porte van Dordrecht,</l>
<l n="1245">An welker siden hi hadde recht.</l>
<l>Ende den hertoghe van Brabant</l>
<l>Luste niet te zoekene tlant</l>
<l>Noch te kivene om de port,</l>
<l>Als men te voren heeft ghehort.</l>
<l n="1250">Des moghen si hem scamen sere.</l>
<l>Her Ghye de was al uten kere.</l>
<l>Doch so quamt hem also an,</l>
<l>Als hem riet van Renesse her Jan,</l>
<l>Dat si voeren toter Goude.</l>
<l n="1255">Hi hopede, dat hi dan wel soude</l>
<l>Doer de Ysele hene varen;</l>
<l>Want si hadden teenre scaren</l>
<l>Cocghen noch een groet ghetal,</l>
<l>De met hem zouden varen al.</l>
<l n="1260">Dus voeren si wech haerre straten</l>
<l><pb n="2,254"/> Ende mosten Hollant aldus laten,</l>
<l>Dat si sciere hadden ghewonnen</l>
<l>Ende dat si niet behoeden connen.</l>
<l>Des hadden si scande ende onnere.</l>
<l n="1265">Si verloren an desen kere</l>
<l>Scepe, have ende oec liede.</l>
<l>Nu sallic u segghen wat ghesciede</l>
<l>Binnen deser tijt tote Sirixe.</l>
<l>Al gheviel daerbinnen mee</l>
<l n="1270">Dan ic sal segghen, dat comt bi dien:</l>
<l>Al en can ics niet vertien</l>
<l>Dat daer ghesciede, ende dat mer sach.</l>
<l>Het gheviel op enen dach</l>
<l>An den avont dat men int lant</l>
<l n="1275">Bernen sach menighen brant</l>
<l>Up de huse harentare.</l>
<l>De porters pensden, wat dat ware,</l>
<l>Ende haddens menigherhande dochte,</l>
<l>Wat dat vier bedieden mochte.</l>
<l n="1280">Want men bernde al Scouden dure</l>
<l><pb n="2,255"/> Tote enen male up ene ure.</l>
<l>Te Bordendamme bornde men mede,</l>
<l>Hier niet verre van der stede,</l>
<l>Ene clene halve mile.</l>
<l n="1285">Daer bernde men ter selver wile</l>
<l>Vier baken al de nacht.</l>
<l>So datten ghenen, de dat wacht,</l>
<l>Ontfiel dat fier, ende daer lach stro,</l>
<l>Binden torne, ende het wert toe</l>
<l n="1290">Bernende so zere, dat hi ne mochte</l>
<l>Niet gheueten. Doe hem dat dochte,</l>
<l>Ghinc hi stille siere straten,</l>
<l>Ende hevetse alle slapen ghelaten;</l>
<l>Want hi ne wilder wecken gheen.</l>
<l n="1295">Alst vier doer den solre sceen,</l>
<l>Wortsi herde seer ontdaen,</l>
<l>Ende waren blide, mochtsi ontgaen.</l>
<l>Si vielen uut, als si eerst mochten.</l>
<l><pb n="2,256"/> Lettel goeds si voer hem brochten.</l>
<l n="1300">Dat huus bernde ter eerden toe.</l>
<l>Des ander daghes streken doe</l>
<l>De porters uut ende hieuent neder,</l>
<l>Ende streken doe ter porten weder.</l>
<l>Doe was ghevelt de veste side.</l>
<l n="1305">Des ander daghes vro bi tide</l>
<l>Ginghen si uut Sirixe,</l>
<l>Ende hiewen den anderen wech ontwe,</l>
<l>Ende lieten staen een teiken daer,</l>
<l>Dat men weten mochte vorwaer,</l>
<l n="1310">Dat sonder sake niet ghesciede.</l>
<l>Daerom eist dat ict bediede.</l>
<l>Dat huus stont der porten naer</l>
<l>Ende was haer de wile swaer.</l>
<l>Hobuch, de daer af was here,</l>
<l n="1315">Hoe mochte hi dat doen emmermere,</l>
<l>Dat hi hem sette teghen den grave,</l>
<l>De hem dicke van sijnre have</l>
<l>Hadde ghegheven te menigher stonde?</l>
<l>Also al men ghemerken conde,</l>
<l n="1320"><pb n="2,257"/> Hadden de grave [sere] vercoren.</l>
<l>Dat hi qualike hevet verloren</l>
<l>Doer enen, dien hi noyt en sach</l>
<l>Sonder op den selven dach</l>
<l>Dat ter Veeren verloren bleef,</l>
<l n="1325">Als ic hier te voren screef.</l>
<l>Dus eist aldaer vergaen.</l>
<l>Nu heb ict aldus verstaen,</l>
<l>Dat dit de voerboetscap was,</l>
<l>Als ic hier te voren las,</l>
<l n="1330">Hoe de Vlaminghe waren verdreven</l>
<l>Ende Hollant in de ere verheven,</l>
<l>Omdat si keerden so haesteliken.</l>
<l>Dat was in de eerste weke</l>
<l>Van den meye dattie Vlaminghe</l>
<l n="1335">Lettel helden meer ghedinghe</l>
<l>In Hollant tote enigher stede.</l>
<l>Hem was ontseit alle vrede:</l>
<l>Si voeren wech sonder sparen.</l>
<l>Alsi dus quamen ghevaren,</l>
<l n="1340">Vreischede ment tSierixe binnen,</l>
<l><pb n="2,258"/> Dat si waren met onminnen</l>
<l>Ute Hollant dus verjaghet;</l>
<l>Datten porters wel behaghet.</l>
<l>Men sach se comen op Greveninghen.</l>
<l n="1345">Doe ne was daer gheen langer dinghen:</l>
<l>Men gins reden harde sciere</l>
<l>Grote scepe, meer dan viere</l>
<l>Ofte vive, ten zelven male,</l>
<l>Om uut te vaerne, weet ic wale,</l>
<l n="1350">Waren si voer de porte comen.</l>
<l>Doe pensden si om hare vromen,</l>
<l>Si ne mochten liden niet de port,</l>
<l>Nadien dat men heeft ghehoert,</l>
<l>Dat si sijn ghesconfiert.</l>
<l n="1355">Doe wort de raet anders verkeert,</l>
<l>Ende worpen omme ter selver ure,</l>
<l>Ende voeren voer Scerpenisse dure.</l>
<l>Dus voeren si te Vlaendren waert,</l>
<l>Ende hadden bejaghet an de vaert</l>
<l n="1360">Lettel eren ende vele scanden,</l>
<l>Dat si heren uut andren landen</l>
<l>Aldus wouden slands verdriven,</l>
<l><pb n="2,259"/> Ende selve heren wilden bliven,</l>
<l>Daer si noyt an hadden recht.</l>
<l n="1365">Es hi here of is hi knecht,</l>
<l>De altoes onrecht gheerne dade,</l>
<l>Ic woude over hem ghinghe de scade,</l>
<l>Ende die se sterkede in dien dinghe,</l>
<l>Ic wout mede over hem ghinghe.</l>
</div>
<div type="chapter"><head type="chapter"><pb n="2,260"/> BOEK IX</head>
<l>Her Willam, de jonghe man,</l>
<l>Was in Zirixe nochtan,</l>
<l>Ende ghinc metten porters te rade</l>
<l>Wat hi vortan best dade.</l>
<l n="5">Quamen de Vlaminghe in den lande,</l>
<l>Hem mochte ghescien mere scande,</l>
<l>Ende wort hi in de port beleghen,</l>
<l>So ne weet hi in ghenen weghen,</l>
<l>Hoe dat si mochten sijn ontset.</l>
<l n="10">Waer hi in Hollant, hi mochte bet</l>
<l>De porte ontsetten ende staen in staden,</l>
<l>Waert dat si waren verladen.</l>
<l>Doe moste hi gheloven daer,</l>
<l>Dat hi soude overwaer</l>
<l n="15">De port onsetten, daets haer noet,</l>
<l><pb n="2,261"/> Of nemen daventure ter doet.</l>
<l>Heren Bouden van Yerseke beval hi</l>
<l>Sine stat te houdene: dat was bedi</l>
<l>Dat sine over hoeftman houden</l>
<l n="20">Ende ghelike hem horen souden.</l>
<l>Her Jan was overste raet,</l>
<l>Here van Cruninghen, teser daet,</l>
<l>Ende bleef mede in sgraven stede.</l>
<l>Ente grave gereden dede</l>
<l n="25">Heimelike sine vaert,</l>
<l>Om te vaerne te Hollant waert,</l>
<l>Ende hi was comen in sulc ghedachte,</l>
<l>Dat hi varen wilde bi nachte.</l>
<l>De wijnt was goet ter cuere.</l>
<l n="30">Ende recht op de selve ure</l>
<l>Dat hi te scepe soude gaen,</l>
<l>Liet de wijnt sijn wayen staen,</l>
<l>De sere ghewayt hadde langhe.</l>
<l>Trouwen doe wort de grave anghe,</l>
<l n="35">Ende dorste sonder wint niet varen;</l>
<l>Ende ghinc op al sonder sparen,</l>
<l>Ende beide tote men varen mach.</l>
<l><pb n="2,262"/> Het was een herde hoechdach</l>
<l>Ende was op de opvaert ons Heren,</l>
<l n="40">Die men met rechte soude eren.</l>
<l>Hi hoerde misse van den daghe</l>
<l>Ende ghinc eten sonder claghe;</l>
<l>Ende hadde clene scepe doen reiden.</l>
<l>Doet vloyen ghinc, wilde hi niet beiden.</l>
<l n="45">Voer middach een lettel ghinc de vloet,</l>
<l>Ende voer wech metter spoet,</l>
<l>Dat hi metten ghetide quam</l>
<l>Tordrecht. Als ment vernam,</l>
<l>Wort dat volc al in roere;</l>
<l n="50">Men hadde noyt al sulke voere</l>
<l>Van bliscepen, alst wel sceen,</l>
<l>Want daer ne was huus engheen,</l>
<l>Daer ne was tortise of lanteerne</l>
<l>Uut ghesteken. Si dedent gheerne.</l>
<l n="55">Dat volc was overblide;</l>
<l>Men riep: Willecome, al te stride,</l>
<l>Edele here, jonghe grave,</l>
<l>Dit prisewi voer alle have,</l>
<l>Dat wi u hebben in den lande.</l>
<l n="60">Ghi sult wreken uwe scande,</l>
<l><pb n="2,263"/> Of God wilt, eer iet lanc.</l>
<l>Tfolc van bliscepen spranc.</l>
<l>Het was so blide utermaten,</l>
<l>Si ne wisten hen hoe ghelaten,</l>
<l n="65">Ende dankens Gode, onsen Here,</l>
<l>Dat hi hem, desi minden sere,</l>
<l>Uter persen brocht hadde daer,</l>
<l>Daer si om hadden menighen vaer.</l>
<l>Die nacht ghinc, de dach quam,</l>
<l n="70">Alse tlantvolc dat vernam</l>
<l>Ende van den grave dat verhoert,</l>
<l>Quamen si al in de poert,</l>
<l>Ende her Witte quam aldaer</l>
<l>Ende brochte met hem de Kenemaer</l>
<l n="75">Ende der Vresen een ghetal,</l>
<l>De sere blide waren al.</l>
<l>Men ghinc doe aldaer te rade,</l>
<l>Wat men best nu teerste dade.</l>
<l>Her Niclaes van Caets was brocht</l>
<l n="80">Te Dordrecht, ende hem allen dochte,</l>
<l>Dat best ware: uut de vrede,</l>
<l>Ende men de borch anestrede</l>
<l>Te Scoenhoven, daer sijn sone</l>
<l>Binnen was. Men dede tgone.</l>
<l n="85"><pb n="2,264"/> Men voer daer, ende lach daer voren</l>
<l>Ene wile, als wi horen.</l>
<l>Men warp met bliden ende scoet met pilen.</l>
<l>Si wonden vele liede ter wilen,</l>
<l>Eer men enen raet ghevant:</l>
<l n="90">Daer men halen dede te hant</l>
<l>Her Niclase up datte</l>
<l>Dat men bonde an ene catte</l>
<l>Of an enen evenhoghen voren,</l>
<l>Daer men sien mochte ende horen,</l>
<l n="95">Ende lieden onder hem sculen zouden:</l>
<l>Scotene doet of si wouden.</l>
<l>Ten lesten wast so ghesproken,</l>
<l>Dattie strijt wort tebroken</l>
<l>Entie sone thuus opgaf,</l>
<l n="100">So dat hire doe ginc af</l>
<l>In sgraven vanghenesse, dandre mede,</l>
<l>Behouden lijf ende lede;</l>
<l>Men soude de knapen laten gaen</l>
<l>Om ander lude, de ghevaen</l>
<l n="105">In Duvelant hadde her Niclais.</l>
<l><pb n="2,265"/> Dus was daer ghemaect de pais:</l>
<l>Datte knapen haerre straten</l>
<l>Voeren, ende hebben ghelaten</l>
<l>Haer twe heren daer te samen,</l>
<l n="110">Daer si mede in den lande quamen:</l>
<l>Si ne mochtens anders comen af.</l>
<l>Eer men de grave thuys opgaf,</l>
<l>Was comen in den lande daer</l>
<l>Ende galeide, weet voerwaer,</l>
<l n="115">De dammirael daer hadde ghesant</l>
<l>Te siene, hoet daer stont int hant.</l>
<l>Doe de meester sach den grave,</l>
<l>Prijsde hijt voer grote have,</l>
<l>Ende toghede den grave sine brieve,</l>
<l n="120">Daer hem toe was herde lieve.</l>
<l>Als hi verstaen hadde sgraven wille,</l>
<l>Bleef hi daer niet ligghende stille.</l>
<l>Hi voer weder altehant</l>
<l><pb n="2,266"/> Daer hi den ammyrael vant,</l>
<l n="125">Ende seide hem van den lande tstaen.</l>
<l>Dammirael ghereedde hem saen</l>
<l>Ende quam ten grave sonder merre.</l>
<l>Hier binnen wast ghegaen so verre,</l>
<l>Dat her Gye was weder comen</l>
<l n="130">Met groten here, als hi vernomen</l>
<l>Hevet, dattie grave Willem</l>
<l>Uter porten ontfaren es hem,</l>
<l>Daer hi herde clene up achte,</l>
<l>Ende waende de porte winnen met crachte,</l>
<l n="135">Of dat si se zullen opgheven;</l>
<l>Ende is daer voren ligghende bleven</l>
<l>Met groter crachte, met sconen here.</l>
<l>De porters setten hem ter were,</l>
<l>Als goede ghetrouwe liede.</l>
<l n="140">Nu hoert wat aldaer ghesciede.</l>
<l>Her Gye de wort te rade,</l>
<l>Dat men niet bet en dade,</l>
<l>Dan men de havene oversloeghe</l>
<l>Ende vol corens droeghe,</l>
<l n="145">Ende enen dike daerover make:</l>
<l>So mach men liggen met ghemake</l>
<l><pb n="2,267"/> Als omme de porte met onsen lieden.</l>
<l>Dat seide hi ende deet ghebieden,</l>
<l>Dat men droeghe coren toe.</l>
<l n="150">Hadden de porters gheweten doe,</l>
<l>Hoe verre si hadden moghen scieten,</l>
<l>Si ne haddens niet moghen ghenieten,</l>
<l>Dat si den dam hadden gheslaghen:</l>
<l>Men souder hebben weech ghedraghen</l>
<l n="155">Hondert doet ofte meer:</l>
<l>So verre scoten si uur Sirixe</l>
<l>Met hoestelle grote pile;</l>
<l>Mar si ne wistens niet ter wile.</l>
<l>Doe de havene was verslaghen,</l>
<l n="160">Ende de dam overghedraghen,</l>
<l>Ghinghen si logieren op dat velt</l>
<l>Ende sloeghen daer haer getelt;</l>
<l>Also als elc hadde te doene,</l>
<l>Sloeghen si haer pauwelioene</l>
<l n="165">Ente tenten om de port.</l>
<l>De Vlaminghe laghen rechtevoert</l>
<l>Ente Zelanders in dat zuut,</l>
<l>Ende maecten dicke groet gheluut,</l>
<l><pb n="2,268"/> Ende liepen dicke op de gracht.</l>
<l n="170">De porters deden se of met crachte,</l>
<l>Ende deden hem dicke scade groet,</l>
<l>Ende scoten menighen man ter doet.</l>
<l>De Vlaminghe op dier nortsiden</l>
<l>Deder voren rechten bliden,</l>
<l n="175">Ende worper mede sware stene,</l>
<l>Weghende drehondert pont allene.</l>
<l>Benorder havene stonder twee,</l>
<l>An de zuutside ene ende niet mee.</l>
<l>Binnen hadden si bliden vele,</l>
<l n="180">De nutte waren te sulken spele.</l>
<l>De meester conster mede wale.</l>
<l>Hi warp uut te sulken male,</l>
<l>Dat hi den steen bestede wel;</l>
<l>Al waren dander meesters fel,</l>
<l n="185">Hi ne spaerde nemmer ene.</l>
<l>Als daer wel enen scene:</l>
<l>Hi hadde gheworpen met sinen werke</l>
<l><pb n="2,269"/> Enen steen tot op de kerke</l>
<l>Ter Jacopinen in de port;</l>
<l n="190">Als de meester dat verhort,</l>
<l>Dede hi den steen halen doe</l>
<l>Ende deden in sinen scoe.</l>
<l>Aldus hebbict ondervonden.</l>
<l>Als dander te halven hadde ghewonden,</l>
<l n="195">Trac hi de clinke ende werp uut</l>
<l>- De steen maecter groet gheluut -,</l>
<l>Ende raecte twindaes metten steen:</l>
<l>Want de worp en was niet cleen.</l>
<l>Twindaes vloech al te sticken;</l>
<l n="200">Hi raecte den meester ende dede nicken</l>
<l>Up de hant also sere,</l>
<l>Dat hire ghesonde nemmermere</l>
<l>Aneghecrech in sinen daghen.</l>
<l>Dit mochte hi te rechte claghen,</l>
<l n="205">Dat hire verloes sine ghesonde:</l>
<l>Hi mochte vloeken wel de stonde,</l>
<l>Dat wort beleghen Zirixe.</l>
<l>Het moghen oec claghen lude mee,</l>
<l>De haer vriende hebben verloren,</l>
<l n="210"><pb n="2,270"/> Des si int herte hadden toren.</l>
<l>Nu keeric weder daer ict liet.</l>
<l>De ammirael en lette niet,</l>
<l>Hi ne quam ten grave in Hollant</l>
<l>Ende brochte an sijn hant</l>
<l n="215">Een deel luden in galeyden,</l>
<l>Diene op de zee mochten gheleyden.</l>
<l>Doe hi comen was aldaer,</l>
<l>Toghede men hem al openbaer</l>
<l>Van Sirixe de grote noet.</l>
<l n="220">Hi seide weder doe al bloet:</l>
<l>Ic helpe ontsetten Sirixe,</l>
<l>Of ic verlieser lieden mee</l>
<l>Dan Sirixe binnen hevet;</l>
<l>Het nes niement, de nu levet,</l>
<l n="225">Diet mi ontriede sekerlike;</l>
<l>Ic wil u helpen trouwelike.</l>
<l>Herevaert suldi ghebieden</l>
<l>Al uwen goeden lieden,</l>
<l>Up enen dach ghereet te sine,</l>
<l n="230">Ende ic sal varen om de mine</l>
<l>Ende bringhen up den zelven dach.</l>
<l><pb n="2,271"/> Eest dat ic van wedere mach</l>
<l>Comen, ic salre wesen dan,</l>
<l>Ende met ni brenghen menighen man,</l>
<l n="235">Up sconinx cost van Vrancrike,</l>
<l>De dat wil sekerlike,</l>
<l>Dat men Zirixe ontsette.</l>
<l>Ende hi besciet, sonder lette,</l>
<l>Wanneer hi weder comen woude,</l>
<l n="240">Ende hiet den grave, dat hi soude</l>
<l>Hem ghereden ter selver tijt,</l>
<l>Ende hi voer wech sonder respijt.</l>
<l>De grave dede dat hi hem riet:</l>
<l>Dan en stont hem te latene niet,</l>
<l n="245">Want de zaken waren sine,</l>
<l>Ende deder omme te meerre pine.</l>
<l>Hi bat alle sinen vrienden,</l>
<l>Dat si hem teser noet dienden.</l>
<l>Het ghelovede menich man,</l>
<l n="250">Ende hem quamen daertoe nochtan</l>
<l>Vele luden onghebeden.</l>
<l>Die men hem danken mach noch heden</l>
<l>Ende haren nacomelinghe wale,</l>
<l>Dat si dienden tote dien male</l>
<l n="255">den here also ghetrouwelike,</l>
<l>Bede de arme ente rike.</l>
<l>Hen was te voren noit ghesien</l>
<l>In Hollant des ghelijcs ghescien,</l>
<l><pb n="2,272"/> Hoe de edele lude hem dienden</l>
<l n="260">Met haren maghen ende vrienden</l>
<l>Op eyghenen cost al tenen gader.</l>
<l>Al had elc sinen vader</l>
<l>In Sirixe gheweten,</l>
<l>Dat hi daer binnen waer beseten,</l>
<l n="265">So waer ghenoech toe ghedaen.</l>
<l>Oec dienden hem porters, sonder waen,</l>
<l>De hem doe der eren onden,</l>
<l>So si alre scoenste conden,</l>
<l>Op haren cost met haren vrienden,</l>
<l n="270">Sonder de hem anders dienden</l>
<l>Op der porten cost al ghemene.</l>
<l>Men mach wel weten, hoe ic mene.</l>
<l>Tlantvolc diende ghemeenlike</l>
<l>Ende anders arm ende rike</l>
<l n="275">Dienden trouwelike ende wale.</l>
<l>De grave voer ten zelven male</l>
<l>Tote Sciedamme, omdat hi woude,</l>
<l>Dat hoer daer vergaderen soude</l>
<l>Ten daghe alst voersproken was.</l>
<l n="280">Dammirael vergat niet das,</l>
<l>Hi ne sende enen boet ende ene galeide</l>
<l><pb n="2,273"/> Ten daghe, dat hi selve seide,</l>
<l>Dat si den grave souden secghen,</l>
<l>Dat hi op tfolc quame legghen,</l>
<l n="285">Hi soude comen sonder respijt.</l>
<l>Nochtan merrede hi up de tijt</l>
<l>Dre weken ofte meer.</l>
<l>Dies de [grave] hadde therte zere,</l>
<l>Ende alle, de met hem waren,</l>
<l n="290">Begonden hem zere vervaren,</l>
<l>Omdat hi merrede so langhe,</l>
<l>Ende duchten, dat bi bedwanghe</l>
<l>Sirixe soude gaen in hant</l>
<l>Ente grave darbi sijn lant</l>
<l n="295">Mochte verliesen sonder were.</l>
<l>Des verdroevede al dat here.</l>
<l>Hier binnen eest also ghesciet,</l>
<l>Datte van Vlaendren rusten niet,</l>
<l>Si ne droeghen alle daghe drachte</l>
<l n="300">Mede te vulne der porten grachte.</l>
<l>Eens daghes, doe de porters saten</l>
<l>Alle ghemeenlike ende aten,</l>
<l>Worden si buten des te rade,</l>
<l>Dat si, even vro ende even spade,</l>
<l n="305"><pb n="2,274"/> Tenen male de porte sochten,</l>
<l>Al siere alreminst up dochten.</l>
<l>Tallen porten tenen male</l>
<l>Quamen si toe, weet man wale,</l>
<l>Ende waenden de porte hebben ghewonnen.</l>
<l n="310">Men sloech de clocke, het quam gheronnen</l>
<l>Elc man doe in sine wachte,</l>
<l>Ende saghen dandre up de grachte.</l>
<l>Daer ginc men werpen ende scieten.</l>
<l>Men scoet met boghen ende met sprieten,</l>
<l n="315">Hostalle scoten grote pile.</l>
<l>Ic weet wel, dat men ter wile</l>
<l>Met bliden uut werp menighen steen.</l>
<l>Men trac de lude, bi dreen bi tween,</l>
<l>Weder achter seer ghewont.</l>
<l n="320">Daer quamen dusent al ghesont,</l>
<l>De up hem streden nemmermeer.</l>
<l>Behalve de in desen kere</l>
<l>Worden ghescoten dor thovet.</l>
<l>Men souds qualiken hebben ghelovet,</l>
<l n="325">Eer sijt bestonden wat si wrochten,</l>
<l>Die aldaer ter were dochten.</l>
<l><pb n="2,275"/> Si dreven se met groten crachten</l>
<l>Over rugghe van der grachte.</l>
<l>Si verloren so menighen man,</l>
<l n="330">Dat ict ghesegghen niet en can,</l>
<l>Noch dar segghen overwaer.</l>
<l>Ghi moghet weten, dat si so naer</l>
<l>Der muren waren met al den lieden,</l>
<l>Dat si sonder scade niet scieden,</l>
<l n="335">Daer si haers ondancs waren verdreven;</l>
<l>Hen moste sijn dat daer bleven</l>
<l>Vele doet ende ghewont,</l>
<l>Ende van quetsinghen ongesont.</l>
<l>Maer de Vlaminghe en claghen niet,</l>
<l n="340">Hoe grote scade hem ghesciet.</l>
<l>Dus worden si van der port ghedaen,</l>
<l>Ente porters sijn ghegaen</l>
<l>In haer ruste harentaer.</l>
<l>Den grave quam hierof nimare,</l>
<l n="345">Des hem wel was te moede,</l>
<l>Ende bat Gode dor sine goede</l>
<l>Dat hi se altoes ghesterken moste.</l>
<l><pb n="2,276"/> Si leden menighen zwaren joeste.</l>
<l>De vrouwen onder hem ghemene</l>
<l n="350">Droeghen ter mure al de stene,</l>
<l>Die daer laghen op de straten:</l>
<l>Si ne wouden den mannen niet laten</l>
<l>Doen anders dan si hem weren.</l>
<l>Gheviel brant, si wouden keren;</l>
<l n="355">Si wouden selve zien ten vure</l>
<l>Ente mans bleven ten mure</l>
<l>Ende wederstaen den Vlaemschen roten.</l>
<l>Up ene tijt so wort ghescoten</l>
<l>Vier in huse, de sgraven waren,</l>
<l n="360">Daer mochte men vrouwen zien gebaren,</l>
<l>Alsof si mannen hadden ghewesen,</l>
<l>Ente vielen in den brant met desen,</l>
<l>Al was worden groet de gloet:</l>
<l>Si traden die huse onder de voet.</l>
<l n="365">Doe waende there al openbaer,</l>
<l>Datte port ghewonnen waer</l>
<l>Ende liep toe met crachte</l>
<l><pb n="2,277"/> Recht tot op die grachte.</l>
<l>Daer deelde men hem echter mede,</l>
<l n="370">Des si hadden binder stede;</l>
<l>Daer deed si weder achterstaen,</l>
<l>Wast lief of leet. De mochte ontgaen</l>
<l>Onghequetst, dat was wonder.</l>
<l>Daer vloech so menich scerp pijl onder</l>
<l n="375">Van sterken hoestallen ende boghen.</l>
<l>Weet, datte quareel vloghen</l>
<l>Dichter dan oft waren bien:</l>
<l>Men conder cume doer sien.</l>
<l>Blever dan niement doet,</l>
<l n="380">Dat was wonder alte groet:</l>
<l>Si haddens meer dan gheval.</l>
<l>maer de Vlaminghe mesachtens al,</l>
<l>Hoe grote scade si ontfaen.</l>
<l>Dit liet men echt den grave verstaen,</l>
<l n="385"><pb n="2,278"/> Ende clagheden hem haren noet.</l>
<l>Den onwille hadden si groet</l>
<l>Van haren besten, de si claghen:</l>
<l>Want si se met haren oghen zaghen</l>
<l>Van den huse eten dac.</l>
<l n="390">Dies dogheden si groet onghemac,</l>
<l>Dat hem moste staen also.</l>
<l>Si aten van den bedde tstro.</l>
<l>Dit deden si den grave verstaen,</l>
<l>Ende teersten, dat hi hadde ontfaen</l>
<l n="395">Den brief ende overghesien,</l>
<l>Sinen volke toghede hijt mettien,</l>
<l>Dien sere jamerde deser tale.</l>
<l>Echt ghevielt tote enen male,</l>
<l>Dat si catten ende evenhoghen</l>
<l n="400">Hadden doen maken, al dat si moghen,</l>
<l>Ende woutse driven opte gracht</l>
<l>Ende [dan] draghen grote dracht.</l>
<l>Si waren der gracht also naer</l>
<l>Met ene catten, de was aldaer;</l>
<l n="405"><pb n="2,279"/> So groet, so hoech ende so sterc,</l>
<l>Was dat vermaledide werc,</l>
<l>Dat men mochte sien al in de port</l>
<l>Van den werke weder ende vort,</l>
<l>Ende was comen bi der gracht,</l>
<l n="410">Ende ghinghen draghen grote dracht,</l>
<l>Ende maecten damme te menigher stede,</l>
<l>Ende brochten vijf brugghen mede,</l>
<l>De op wielen ghinghen vort;</l>
<l>Ende men dammede om de port</l>
<l n="415">Te seventien steden wale,</l>
<l>Ende met vijf brugghen tenen male,</l>
<l>Ende stormden dien dach aldoer,</l>
<l>Dat si en rusten niet en ure,</l>
<l>Ende stormden, al dat si mochten;</l>
<l n="420">Tote in der gracht si se sochten</l>
<l>Te groten damme ende breden,</l>
<l>Met sterken toeganghe ende met wreden,</l>
<l>Alsof si met crachte wouden</l>
<l>De porte winnen ende souden</l>
<l n="425">Met fortsen boven ten mure ingaen.</l>
<l><pb n="2,280"/> Dat volc moste niet stille staen:</l>
<l>Het liep, oft ware uten sinne.</l>
<l>Maer men dede hem zulke minne</l>
<l>Uten porten, dat sijt becochten,</l>
<l n="430">Dat si se so naer den mure sochten.</l>
<l>Ic wane noyt mensche op enen dach</l>
<l>So menighen mensche in Scouden sach.</l>
<l>Daer wasser wel bi ghetale</l>
<l>Twe hondert dusent ten selven male,</l>
<l n="435">Of meer, als ic verstoet.</l>
<l>De porters setten haren moet</l>
<l>Al te winnen of al te verliesen,</l>
<l>Of alle de doet te kiesen.</l>
<l>Dus weerden si hem van den mure,</l>
<l n="440">Dat menighen man wort te sure,</l>
<l>Eer si storms wilden begheven</l>
<l>Ende van der gracht worden verdreven</l>
<l>Van dien van binnen met groter were.</l>
<l>So moghedi proeven, of in dat here</l>
<l n="445">Enighe scade was ontfaen,</l>
<l><pb n="2,281"/> Dar si met crachten worden ghedaen</l>
<l>Achter rugghe ende wech verdreven,</l>
<l>Eer si storms wilden begheven.</l>
<l>Dat mochte een kijnt merken wale,</l>
<l n="450">Dat si daer ten selven male</l>
<l>Harde groten scade ontfinghen;</l>
<l>Want men mach met zulken dinghen</l>
<l>Sonder scade bliven niet,</l>
<l>Al is dat also ghesciet,</l>
<l n="455">Dat mens missaken wil algader:</l>
<l>Tkijnt dat miste wel sijns vader,</l>
<l>De vader miste wel sijn kijnt,</l>
<l>Als ment heeft ghevreiscet sijnt;</l>
<l>Skijns miste wel die moeder,</l>
<l n="460">De suster miste wel haers broeder,</l>
<l>De nichte miste wel haers neven.</l>
<l>Dus hebben si haers storms begheven</l>
<l>Ende sijn ghetrect op hore,</l>
<l><pb n="2,282"/> De so sere droeghen te voren,</l>
<l n="465">Ende begaven storms al te male.</l>
<l>Dit quam den porters harde wale.</l>
<l>Si worpen knechte over de mure,</l>
<l>De over woeden ter selver ure,</l>
<l>Ende haelden tcoren, dat si daer brochten,</l>
<l n="470">Alse vele als si draghen mochten,</l>
<l>Datte beesten souden eten.</l>
<l>Hierbi so moghedi weten,</l>
<l>Dat gheen dinc es so quaet,</l>
<l>Updat menre up hevet raet,</l>
<l n="475">Si ne mach worden tenigher vromen</l>
<l>Ente groten baten comen,</l>
<l>Als de dracht der porte dede.</l>
<l>Nu voeden sire haer beesten mede.</l>
<l>Dus es haer stormen ghedaen.</l>
<l n="480">Des anders daechs, heb ic verstaen,</l>
<l>Nam oerlof de ghemeente daer.</l>
<l>Oec verstont ic overwaer,</l>
<l>Dat hem allen wel dochte,</l>
<l><pb n="2,283"/> Dat men met stormen niet winnen mochte</l>
<l n="485">De porte, so wats hem ghesciede:</l>
<l>Daer waren binnen so goede liede.</l>
<l>Des droeghen si overeen,</l>
<l>Doe docht hem allen, dat best sceen,</l>
<l>Dat si vor der porten bleven</l>
<l n="490">So starc, dat si se niet verdreven.</l>
<l>Si souden se verhongeren sciere.</l>
<l>Her Gye sprac: Ic wil alhiere</l>
<l>Bliven ligghende toter doet:</l>
<l>Ic ne rumet doer ghene noet,</l>
<l n="495">De mi ane comen mach,</l>
<l>Tote op minen sterfdach,</l>
<l>Ic ne worde versleghen of ghevaen,</l>
<l>Of met crachte wechghedaen.</l>
<l>Dus seide hi selve, als wijt horen;</l>
<l n="500">Coenre Vlaminghe wort nie gheboren:</l>
<l>Men mach wel segghen openbare,</l>
<l>Als ghi horen sult hier nare.</l>
<l>Si lieten haer stormen altemale</l>
<l>Ende waenden de porte verhongheren wale.</l>
<l n="505">Si bleven ligghende op datte,</l>
<l>Ende hadden hoede hare catte,</l>
<l><pb n="2,284"/> De groet was ende sterc,</l>
<l>Ende een vreislijc werc,</l>
<l>Ende vaste bi der grachte gedreven,</l>
<l n="510">Ende al stille ligghende bleven.</l>
<l>Si stont van der muren nort.</l>
<l>Een meister was in de port</l>
<l>De sulke pile conste maken,</l>
<l>Mocht hi se te ponte gheraken,</l>
<l n="515">Hi soud se bernen up de stat.</l>
<l>Dit horde ic segghen dat hi vermat.</l>
<l>Oec se en woude hijs niet vergheten:</l>
<l>Hi dede dat hi hadde vermeten.</l>
<l>Op enen avont scoet hiere in</l>
<l n="520">Sijn ghescot, noch meer noch mijn,</l>
<l>So datte catte wort ontsteken,</l>
<l>Ende diere binnen waren weken</l>
<l>Uter catten, ende riepen zere:</l>
<l>Brinct water! Edel here!</l>
<l n="525">De catte sal al verbernen.</l>
<l>Dit begonde hem sere tornen,</l>
<l>Ende ghinghenre toe water dragen.</l>
<l><pb n="2,285"/> Hieromme moghedi mi vragen,</l>
<l>Of de porters stille saten,</l>
<l n="530">Die blide waren utermaten.</l>
<l>Neen si niet: dat suldi weten.</l>
<l>Si ne hebben alle niet vergheten</l>
<l>Des spels, des si te voren ploen,</l>
<l>Ende segghe u wel, wat si doen.</l>
<l n="535">De te blusscene waren vlugghe,</l>
<l>Liepen vaste achterrughe:</l>
<l>Want si scoten so over sere,</l>
<l>Dat si ne mochten in ghenen kere</l>
<l>Der catten te helpen comen,</l>
<l n="540">Hadt hem de werelt moghen vromen.</l>
<l>Dus wart de brant also starc:</l>
<l>Men warp met bliden in dat warc,</l>
<l>Dat so hoghe sloech de brant,</l>
<l>Dat ment sach in Hollant;</l>
<l n="545">Tusschen Vlaerdinghen en Sciedamme</l>
<l>Sach men besceidelike de vlamme,</l>
<l>Sodat men waende, min no mee,</l>
<l>Dat hadde gheweest Zirixe,</l>
<l>Doe men sach den groten brant.</l>
<l n="550">De porters senden altehant</l>
<l><pb n="2,286"/> An den grave enen bode,</l>
<l>Diet hem seide. Hi dankes Gode.</l>
<l>Oec omboetsi hem daernaer,</l>
<l>Dat si hem niet meer vorwaer</l>
<l n="555">Senden boden ofte brieven</l>
<l>Doer enighe noet, doer enighe lieve:</l>
<l>Quaem se ontsetten, of hi woude.</l>
<l>Hi onboet hem, dat hi soude</l>
<l>Comen, als hi eerst mochte,</l>
<l n="560">Ende bat, dats hem niet verdochte:</l>
<l>Hi soudse onsetten herde wale:</l>
<l>Hi beide na den ammirale,</l>
<l>De soude comen in corter tijt.</l>
<l>Hi sende boden sonder respijt:</l>
<l n="565">De eerste bode was de galeide</l>
<l>Ente boet, de voeren beide</l>
<l>Al tote Calijs bider zee.</l>
<l>Daerna sende hi boden mee</l>
<l>Met anderen scepen ten ammirael;</l>
<l n="570">De sine boetscap dede wael,</l>
<l><pb n="2,287"/> Ende was een begheven man,</l>
<l>De hem de boetscap doe nam an.</l>
<l>Van Sirixe heb ic ghewaghen,</l>
<l>Hoe si hem te waerne plaghen,</l>
<l n="575">Wat si deden of wat si dochten,</l>
<l>Ende wat wonder dat si wrochten.</l>
<l>Al ne can ic ghesegghen niet</l>
<l>Elc bi hem dat is ghesciet;</l>
<l>Maer van den meesten openbare</l>
<l>580a Heb ic wel na gheseit dat ware.</l>
<l>580b [Nu hoort van den anderen spele,</l>
<l>580c Dies men niet gesien heeft vele,]</l>
<l>Wane ic, in de werelt al,</l>
<l>Als ic u vertellen zal,</l>
<l>Dat ghesciede an de vaert.</l>
<l>Als dammirale gheware waert,</l>
<l n="585">Datte grave hem omboet,</l>
<l>Sette hi toe met haesten groet,</l>
<l>Ende ghinc daeromme lopen selve,</l>
<l>Ende mande siere galeiden elve.</l>
<l>Jan Paydroeghe sette oec mede</l>
<l n="590">Ende mande daer ter selver stede</l>
<l>Acht ende dertich groter scepe;</l>
<l><pb n="2,288"/> Ende quamen met desen gheselscepe</l>
<l>Up enen dach in de Mase ghvaren.</l>
<l>De grave ende sine lude waren</l>
<l n="595">TSciedamme ende saghen dat.</l>
<l>De grave sette stappans ter stat</l>
<l>Ende ghinc varen, dat hi mochte.</l>
<l>Over Mase was sijn ghedochte</l>
<l>Te wesene, mocht hem ghescien.</l>
<l n="600">Het wayde wel sere mettien,</l>
<l>Ende ghinc op Mase herde rieghe.</l>
<l>Ic weet wel, dat ic niet lieghe.</l>
<l>De cogghen condent gheherden niet:</l>
<l>Dies si doechden groet verdriet,</l>
<l n="605">De van Haerlem, in de zee.</l>
<l>Want de cogghe brac ontwee</l>
<l>Ende verdorven een deel lieden,</l>
<l>Daer groet jamer an ghesciede.</l>
<l>In Bornesse quam dammirael</l>
<l n="610">Ende Paydroghe also wael</l>
<l>Ende bleven ridende dat ghetide.</l>
<l>Des de grave wel was blide</l>
<l>Ende woude vorder varen niet,</l>
<l>Ende bleef des nachts te Ghervliet.</l>
<l n="615">Tsanderdaechs was tweder sochte,</l>
<l><pb n="2,289"/> Dat men over Mase mochte,</l>
<l>Ende theer quam, dat was bleven</l>
<l>In Hollant ende daer an verdreven.</l>
<l>Die ammirael porrede voren</l>
<l n="620">Ende liet dat den grave horen,</l>
<l>Dat hi hem volghede in Gods name:</l>
<l>Dit was de luden wel bequame.</l>
<l>Dus voer men met goeden staden,</l>
<l>So dat men quam met liever laden</l>
<l n="625">Tote in Scarden an der warf.</l>
<l>Doe ghinc men varen an der warf,</l>
<l>Ende men mocht vorder niet,</l>
<l>Dan nauwelike in Harincvliet.</l>
<l>Daer bleef men ligghende al den nacht.</l>
<l n="630">Het wort wayende met sulker cracht,</l>
<l>So dat men lach der nachten drie.</l>
<l>Doe sachte tweder, seide men mie,</l>
<l>So dat men op Greveninghe voer.</l>
<l>Doe dede men teyken ende boer,</l>
<l n="635"><pb n="2,290"/> Dattie porters mochten sien,</l>
<l>Ende bernden op de maste mettien</l>
<l>Vierbakene te menigher stede;</l>
<l>Entie porters bernden mede,</l>
<l>Als men noch in Zeelant pleget.</l>
<l n="640">De nacht men daer al stille leget:</l>
<l>Want men vorder niet en mochte.</l>
<l>Des anderdaghes men bedochte,</l>
<l>Dat men voer in Sonnemaer.</l>
<l>Doe al dat volc was comen daer,</l>
<l n="645">Ghinc men scaren doe dat heer,</l>
<l>Welc voren varen soude ter weer,</l>
<l>Ende wie doen soude de achterhoede.</l>
<l>Den volke was so wel te moede,</l>
<l>Dat men emmer trac bet naer.</l>
<l n="650">Doe mochte men sien al openbaer,</l>
<l>Dat si emmer vechten wouden.</l>
<l>Ende alsi quamen recht an Scouden,</l>
<l>Voeren si aleinsken vort,</l>
<l>Doe si leden Dreuscher ort.</l>
<l n="655">Si voeren cume op enen daghe</l>
<l>Die langhe van enen armborstslaghe.</l>
<l>Dit gheviel hem harde dicke.</l>
<l><pb n="2,291"/> Hierbi eest, dat ic micke,</l>
<l>Datte Vlaminghe iet dorren segghen</l>
<l n="660">Ende Hollant uten prisen legghen,</l>
<l>Noch den grave haren here.</l>
<l>Oec moghen si lachtren nemmermeer</l>
<l>Den ammirael ente sine,</l>
<l>Noch Paydrogen, de grote pine</l>
<l n="665">Metten goeden lieden dede,</l>
<l>De waren van Caleis uter stede</l>
<l>Ende uut Potan ende uut Galissen;</l>
<l>Want si connen hem bewissen.</l>
<l>Oec waren daer Gasscoenjaers mede,</l>
<l n="670">Die ne begheerden ghenen vrede:</l>
<l>Want si om vechten waren comen,</l>
<l>Ghinct te scaden ofte vromen.</l>
<l>Nochtan seiden de Vlaminghe</l>
<l>Ende maecten daerof groet dinghe:</l>
<l n="675">Mocht ons nu dat ghescien,</l>
<l>Dat si ons niet wilden ontflien,</l>
<l>Si waren sekerlike al use,</l>
<l>De scepe groet als huse,</l>
<l><pb n="2,292"/> Al warenre noch also vele.</l>
<l n="680">In weet of si in spele</l>
<l>Of in eernste seiden dat:</l>
<l>Want men sach aldaer ter stat</l>
<l>Den grave van Hollant emmer naken.</l>
<l>In weet wat de Vlaminghe maken:</l>
<l n="685">Si clappen emmer gherne quaet:</l>
<l>Dat dinct mi ene erme daet.</l>
<l>Wat moghen sire winnen an?</l>
<l>Also goet so es de man,</l>
<l>Dien ic hate, als dien ic minne;</l>
<l n="690">Al es de vreenscap daer wel dinne.</l>
<l>Noit en hordic man gheprisen</l>
<l>In enigherslachte wisen,</l>
<l>De van vianden quaet sprac gerne.</l>
<l>Ic raets elken man tonberne.</l>
<l n="695">De Vlaminghe mochten niet segghen</l>
<l>Noch in ghenen lachtre legghen</l>
<l>Dat se her Willem iet besloep,</l>
<l>Of met haesten iet becroep,</l>
<l>Of met roke of met miste</l>
<l n="700">Iet quaem, dat niemene wiste,</l>
<l><pb n="2,293"/> Ende dorster of maken ghene claghe.</l>
<l>Hi quam aleinsken veertien daghe,</l>
<l>Eer hi Bettenweerde leet.</l>
<l>De Zeelanders, de hem waren wreet</l>
<l n="705">Ende somme noch sijn, si ne connen</l>
<l>Niet swighen, al sijn si verwonnen.</l>
<l>Dats een plaghe, de ic hate.</l>
<l>Ay God! Doer dine goede verwate</l>
<l>De quade tonghen uut Zeelant,</l>
<l n="710">Of maec se te mate altehant.</l>
<l>Alle beesten sijn bedwonghen</l>
<l>Van den mensche, mar de tonghen</l>
<l>Ne mach men bedwinghen niet.</l>
<l>Ghelikerwijs dat men siet,</l>
<l n="715">Dat ene vonke onsteket al</l>
<l>Ende verbornt, groet ende smal,</l>
<l>Al dat es in ene stede.</l>
<l>Dus eest beghijn van alre quaethede</l>
<l>De tonghe, diet merken wille.</l>
<l n="720"><pb n="2,294"/> Men siet, dat men hout al stille</l>
<l>Metten breidele een starc rosside.</l>
<l>Al houwe ment met sporen in de side,</l>
<l>Men houtet nochtan in deen monde,</l>
<l>Dat staende blivet ene stonde,</l>
<l n="725">Ende alle de lede sijn bedwonghen</l>
<l>Metten breidele, die up der tonghe</l>
<l>Hem leget, al est starc,</l>
<l>Dat ment stille hout in der parc.</l>
<l>Dien mensche woudic prisen mere,</l>
<l n="730">In allen doen, in allen kere,</l>
<l>Ende dat hi starker waer allene,</l>
<l>Dan een lantscap al ghemene,</l>
<l>De sine tonghe bedwinghen can,</l>
<l>Men soudene heten een machtich man</l>
<l n="735">Ende sterker, als wi proeven connen,</l>
<l>Dan of hi enen ruse [hadde] verwonnen.</l>
<l>Tfolc hadde langhe tijt ghelegen</l>
<l>Up den watre, ende seer verslegen</l>
<l>Langhe wile met nauwer spise,</l>
<l n="740">So datte sommighe voeren lise</l>
<l>Uten here, daer si mochten,</l>
<l><pb n="2,295"/> Ende spise te cope sochten:</l>
<l>Want men noyt te voren sach</l>
<l>Dat Hollansche here upt water lach</l>
<l n="745">Also langhe sonder lant:</l>
<l>Want ic daer ter waerheit vant,</l>
<l>Dat leden was der daghe vijftien,</l>
<l>Dat sijt nie en hadde so siene</l>
<l>Dat si in husen waren comen,</l>
<l n="750">Hadt hem groet goet moghen vromen:</l>
<l>Si mosten ligghen in den scepen:</l>
<l>Recht aldus wast begrepen.</l>
<l>Ende recht op enen sonnendaghe</l>
<l>Sente Laurens avont leiden laghe</l>
<l n="755">De van Zeelant alghemene,</l>
<l>Te nemene die spise al rene,</l>
<l>Sonder der Hollanders danc.</l>
<l>Vier cogghen namen sgraven dranc;</l>
<l>Si namen daer ten selven male</l>
<l n="760">Voer Bridorp, dat weet men wale,</l>
<l><pb n="2,296"/> In enen scepe vive min</l>
<l>Dan hondert vate, bier wasser in</l>
<l>Ende zouten zalm ende vleesch.</l>
<l>Daerof hadden si haren eesch.</l>
<l n="765">TSewsche here voer voerbi</l>
<l>Neffens Duvelant, seide men mi,</l>
<l>Tusschen there ende den lande.</l>
<l>Hem soude dinken wesen scande,</l>
<l>Soude hi spise laten comen,</l>
<l n="770">Si ne soudse hebben te haren vromen.</l>
<l>De galeiden wordens gheware</l>
<l>Ende ghinghen doe royen nare,</l>
<l>Dat si int Dijcwater dreven,</l>
<l>Daer si vor hem ridende bleven.</l>
<l n="775">Alst vloet was een deel gedaen,</l>
<l>Hevet dat Zewsche heer bestaen</l>
<l>Doer ene creke te royen alle,</l>
<l>Ende hopeden sere te haren ghevalle</l>
<l><pb n="2,297"/> Al de spise te hebbene ghenomen,</l>
<l n="780">Dat si verre saghen comen.</l>
<l>De galeiders versaghen dat</l>
<l>Ende setter jeghen staphans ter stat</l>
<l>Ende onderroyden hem den ganc,</l>
<l>Ende deedse keren, al ghemanc,</l>
<l n="785">After rugghe. Der cogghen twee</l>
<l>Ontroyden ende waren ghevee</l>
<l>Eenen cogghen onversien</l>
<l>Van Vrieslant ende versleghen dien.</l>
<l>Dander dre leiden ter vlucht</l>
<l n="790">Ende ontroyden dor die ducht</l>
<l>Dat si hadden dor tgrote heer:</l>
<l>Want si ne setten te gheenre weer.</l>
<l>Dese vier cocghen, als ic versta,</l>
<l><pb n="2,298"/> Volgheden der spisen na</l>
<l n="795">Al van Meerlant, dar si se vonden,</l>
<l>Ende lieten hem nemen ten selven stonden</l>
<l>Enen Zewschen cogghe, een scip met bier,</l>
<l>Ente drie ontfloen nu hiere.</l>
<l>Het doecht menich in sinen lande,</l>
<l n="800">De buten hevet grote scande.</l>
<l>De spise quam vort al sonder danc.</l>
<l>Ende daer na, eer iet lanc,</l>
<l>Wouden de Zelanders keren weder.</l>
<l>Dat si comen waren neder</l>
<l n="805">Tusschen tlant ende dat here.</l>
<l>Ene galeide werp haer ter were</l>
<l>Ende royde darbi ende scoet so sere,</l>
<l>Si ne conden ghedoen neghenen kere,</l>
<l>Si ne mosten vlien te lande waert.</l>
<l n="810">Oec quamen mede an de vaert</l>
<l><pb n="2,299"/> Der Hollanders vele met haren staven,</l>
<l>De hem grote smete gaven,</l>
<l>So dat si se ten lesten dwonghen,</l>
<l>Dat si meest uten cogghen sprongen.</l>
<l n="815">Dit deden si, al hadden si scande,</l>
<l>Ende mosten waden daer te lande,</l>
<l>Ende treckeden die coggen naer.</l>
<l>Ic segge u al overwaer:</l>
<l>Hadde de galeide bliven ligghen</l>
<l n="820">Ene wile, ic dar wel segghen,</l>
<l>De cogghen waren aldaer bleven:</l>
<l>Want si hadden se begheven.</l>
<l>Het was op ene volle zee.</l>
<l>Hadt gheebt, wat wyldijs mee,</l>
<l n="825">De cocghen waren bleven opt lant,</l>
<l>Ente luden waren te hant</l>
<l>Wech ghegaen haerre veerde:</l>
<l>Want dar ne was niement [diet] werde.</l>
<l>Dus was al Zelant in de vlucht:</l>
<l n="830"><pb n="2,300"/> Dat deden der galeyden ducht.</l>
<l>Daer dreven cogghen sonder man,</l>
<l>De hem de wint jaghede an,</l>
<l>Daer si om woeden toter kele.</l>
<l>Der lude was herde vele,</l>
<l n="835">De natscoe worden an de vaert.</l>
<l>Doe men des gheware waert</l>
<l>In de porte, doe waersi blide,</l>
<l>Dat dus verghinc an sgraven side.</l>
<l>Ende tSewsche heer, ghesconfiert,</l>
<l n="840">Also scandelike wederkeert.</l>
<l>Dit was sondaechs hare dade.</l>
<l>Ente grave wort te rade,</l>
<l>Dat hi den nacht rusten woude,</l>
<l>Ende tsanderendaechs vechten soude,</l>
<l n="845">Jonste hem God der avonturen,</l>
<l>Ende nemen dats hem mocht gheburen.</l>
<l>Also als wi segghen horen,</l>
<l>So hadde de grave aldaer te voren</l>
<l>De grote scepe ghemannet wale</l>
<l n="850"><pb n="2,301"/> Met sinen luden tenen male,</l>
<l>Al metten luden, diere in waren,</l>
<l>Ende hadde gheset sine scaren</l>
<l>Ende voren ghescaert, de voren soude.</l>
<l>Men wort te rade, dat men woude</l>
<l n="855">Al becorten daer de dinghe,</l>
<l>Ten eersten dattie ebbe ghinghe,</l>
<l>Ende nemen dats hem werden mach.</l>
<l>Het was op sente Laurensdach,</l>
<l>Dien si ghetrouwelike baden,</l>
<l n="860">Dat hi hem staen moste in staden</l>
<l>Met sijnre beden tote onsen Here;</l>
<l>Dit baden si hem alle sere.</l>
<l>De ebbe ghinc, ende in Goeds namen</l>
<l>Porreden si doe altesamen</l>
<l n="865">Al te vaerne up de viande,</l>
<l>De daer laghen lancs den sande,</l>
<l>Ende dwers den diepe ten zelven male.</l>
<l>Doe waende de grave wale</l>
<l>Hebben de viande anghestreden,</l>
<l n="870"><pb n="2,302"/> De vor hem in den diepe reden,</l>
<l>So dat sulke hier omme pinen</l>
<l>Ende worpen uut met langhen linen</l>
<l>Ankers uut te lande waert,</l>
<l>Ende trecten toe metter vaert.</l>
<l n="875">Ende van Kaleys Paydroghe,</l>
<l>De voren voer in haer oghe,</l>
<l>Met vier scepen tsamen bonden,</l>
<l>Bleef sittende ten zelven stonden</l>
<l>Up enen zande vor de port,</l>
<l n="880">Dat leghet van der havene nort:</l>
<l>Des men sere was tonghemake,</l>
<l>Dat hijs hadde al zulke rake,</l>
<l>Ende ment ghebeteren niet en mach.</l>
<l>Als de grave dat versach,</l>
<l n="885">Dede hi de ankers uutsetten</l>
<l>Achter ende voren sonder letten,</l>
<l>De scepe te binden vaste.</l>
<l>Want de Vlaminghe, de wrede gaste,</l>
<l>Waren doe van hem niet verre,</l>
<l n="890">Ende was gheen wonder, al was hi erre,</l>
<l>Dat hem gheviel de avonture,</l>
<l>Dat vier scepe up de ure</l>
<l><pb n="2,303"/> Van den besten sitten bleven</l>
<l>Up den zande hem beneven:</l>
<l n="895">Ende mosten sitten dat ghetide.</l>
<l>Des de viande waren blide:</l>
<l>Want si waenden openbaer,</l>
<l>Dat daerbi verloren waer</l>
<l>Sgraven doen al te male:</l>
<l n="900">Want si waenden herde wale</l>
<l>De scepe bernen in den gront.</l>
<l>Want si vulden up de stont</l>
<l>Enen cogghe met droghen stro</l>
<l>Ende met peke, ende waenden zo</l>
<l n="905">De scepe bernen, daer si laghen,</l>
<l>Ende toghen vort. Als donse zaghen,</l>
<l>Dat si dat vier brochten vort,</l>
<l>Hinghen si seile buter bort,</l>
<l>Ende om dat vier van hem te weren</l>
<l n="910">Reden si glavien ende speren,</l>
<l>Als om tfier van hem te stoten.</l>
<l>Dandre met armborsten scoten</l>
<l>So overseer, deet fiet brochten,</l>
<l>Dat sijt gheherden niet en mochten,</l>
<l n="915">Ende mosten keren dan si quamen,</l>
<l>Ende waren welna altesamen</l>
<l>Verbernt metten selven viere.</l>
<l><pb n="2,304"/> Maer si voeren te lande sciere</l>
<l>Ende begaven des bernens al.</l>
<l n="920">De grave prijsde dit gheval,</l>
<l>Dat den sinen was comen so,</l>
<l>Ende was in sulken wille do</l>
<l>Dat hi woude nemen de ruste</l>
<l>Ende slapen laten, de slapen luste,</l>
<l n="925">Ende tsanderdaghes nemen dan</l>
<l>De avonture, de hem God an:</l>
<l>Want mocht hijt enichsijns liden,</l>
<l>So ne woude hi niet bi nachte striden.</l>
<l>De grave ende sine partie</l>
<l n="930">Waenden datte fier her Gye,</l>
<l>Dar hi lach, soude bliven stille</l>
<l>Ende haers onbeide, ende hadde wille</l>
<l>De nacht te rusten, dat war dach,</l>
<l>Ende nemen dan dats worden mach;</l>
<l n="935">Ende souden alle eten gaen</l>
<l>Van den avont. Als sijt bestaen,</l>
<l>Begonde de vloet te gaen,</l>
<l><pb n="2,305"/> Ente Vlaminghe quamen aen</l>
<l>Metten strome drivende toe.</l>
<l n="940">Ende sgraven lieden wapenden hem doe</l>
<l>Ende troesten mallic den andren zere</l>
<l>Ende bevalent onsen Here.</l>
<l>De goede worden herde blide,</l>
<l>De quade drove an dander zide.</l>
<l n="945">Goede knapen, de dar waren,</l>
<l>Comen in des graven scaren,</l>
<l>Worden ridders, diet wesen woude</l>
<l>- Dandre latie onbescouden -,</l>
<l>De hem stoutelike wouden weren.</l>
<l n="950">Ic wane noyt man zulk twe heren</l>
<l>Sach comen desghelijcs te stride,</l>
<l>Als dese twe op elke zide.</l>
<l>De Vlaminghe hadden volc so vele,</l>
<l>Dat sijt waenden al te spele</l>
<l n="955">Metten lope hebben ghewonnen.</l>
<l><pb n="2,306"/> Hieromme wast dat sijt begonnen:</l>
<l>Want si haddent herde siene:</l>
<l>Jeghen enen man hadden siere tiene</l>
<l>Up den watre gherekent ten stride,</l>
<l n="960">Ende op den lande ten selven tide</l>
<l>Driewarf also vele liede.</l>
<l>Ic wane, dat noyt eer ghesciede,</l>
<l>Dat so clene menechte vacht</l>
<l>Jeghen also grote cracht.</l>
<l n="965">Doe de Vlaminghe quamen toe,</l>
<l>Met groten oestal scoten si doe</l>
<l>Ende met springalen menigen quareel.</l>
<l>De grave hadder voer sijn deel</l>
<l>Vele menighen, seg ic u.</l>
<l n="970">Doe sprac de grave: Het is nu</l>
<l>Wel tijt, dat men hem gelde.</l>
<l>Wi ne moghen niet vlien van den velde;</l>
<l>Laet ons weren, of wi connen,</l>
<l>Sterkelike; ic siet ghewonnen.</l>
<l n="975">De hem weert, ic salt hem lonen.</l>
<l>De hier sterft, God salne cronen</l>
<l>In hemelrike, alhier boven.</l>
<l>De blijft te live, men salne loven</l>
<l><pb n="2,307"/> De werelt dor vortan.</l>
<l n="980">Dus troeste de jonghe man</l>
<l>Sinen luden toten stride,</l>
<l>Ende men scoet ten zelven tide</l>
<l>Met sestig oestal ende springale;</l>
<l>Ende bancarmborsten, weet men wale,</l>
<l n="985">Scoeter twe hondert ofte mee.</l>
<l>De pile vloghen, alst waer snee.</l>
<l>Hiermede scoet men met ghenende.</l>
<l>Doe si quamen so ghehende,</l>
<l>Daer dene partie dander sochte,</l>
<l n="990">Dat men met clenen boghen mochte</l>
<l>Scieten doen in den hoep,</l>
<l>Wort der quarelen goeden coep.</l>
<l>Met dusent ermborsten of mere</l>
<l>Scoet men wel uut sgraven here,</l>
<l n="995">Sonder dat si wederscoten.</l>
<l>De pile vloghen dat si roten</l>
<l><pb n="2,308"/> Ghelike recht oft waren bien.</l>
<l>Ic waent noit eer was ghescien</l>
<l>In vergaderen so seren scieten.</l>
<l n="1000">Doe men der stene mocht ghenieten,</l>
<l>Ghingen si delen sonder ghetale.</l>
<l>Int Hollantsce heer was groet ghescal.</l>
<l>De baniere nam in hant</l>
<l>Een scoen vrome jonc seriant,</l>
<l n="1005">Ende maecter hem mede tehant,</l>
<l>Daer hi de meeste perse vant,</l>
<l>Ende droech aldaer sgraven baniere.</l>
<l>Hem volgheden goede liede sciere,</l>
<l>De hem wel proeveden in der noet.</l>
<l n="1010">Doe wort daer een gheruchte groet:</l>
<l>Men riep overal tehant</l>
<l>Met luder stemme: Hollant! Hollant!</l>
<l>Do riep men: Hollant! Parijs!</l>
<l><pb n="2,309"/> Des ben ic vroet ende wijs,</l>
<l n="1015">Dat noyt man horde roepen so</l>
<l>In enen stride, als mem dede doe.</l>
<l>Alstie strijt vergadert was,</l>
<l>Hoerde noyt man sulc gheclas.</l>
<l>Men stac, men sloech ende men warp,</l>
<l n="1020">Men scoet menighen pile scarp</l>
<l>Mallic anfren jeghen thoeft.</l>
<l>Si vochten so, des gheloeft,</l>
<l>Dat men ene mile horen mochte</l>
<l>Bede worpe ende gherochte.</l>
<l n="1025">De Vlaminghe wonnen, ter eerster joesten,</l>
<l>Drie scepe, die donse moesten</l>
<l>Alle rumen dor de noet.</l>
<l>Die sire in pronden, sloeghen si doet.</l>
<l>Si waren worden des te rade,</l>
<l n="1030">Dat si souden sonder ghenade</l>
<l>Al verslaen, dat si wonnen,</l>
<l>Ende dat si belopen connen.</l>
<l>Des droeghen de Vlaminghe overeen.</l>
<l>Daer was gheworpen menich steen</l>
<l n="1035">Van den koketten nederwaert,</l>
<l><pb n="2,310"/> Ende van den castelen, dat veel hart</l>
<l>De Hollanders hadden int beginnen.</l>
<l>Sulc verliest, hi waent winnen:</l>
<l>Si waenden binaer sonder were</l>
<l n="1040">Versleghen hebben tHollansche here.</l>
<l>Daer omme bestonden si teghen nacht.</l>
<l>Als men int staercste vacht,</l>
<l>Recht alste zonne was onder,</l>
<l>Sach men daer ghescien een wonder.</l>
<l n="1045">In een casteel van enen maste</l>
<l>Ende int coket so waren gaste,</l>
<l>Die tHollansche heer seer quelden</l>
<l>Ende menighen man ter eerden velden:</l>
<l>Want si worpen menich steen.</l>
<l n="1050">Ten lesten male sech menre een,</l>
<l>Dat hi van den casteel spranc</l>
<l>In den watre, ende eer iet lanc</l>
<l>Viel tkoket al te male</l>
<l>Van den scepe neder te dale.</l>
<l n="1055"><pb n="2,311"/> Dan mochte sonder scade niet liden.</l>
<l>Nu waren de Hollanders in dat striden</l>
<l>Sere verloest met desen doene:</l>
<l>Dies waren si de bet coene.</l>
<l>Want si te voren waren verladen</l>
<l n="1060">Nu ne mach hem niet scaden</l>
<l>Die stene, de van boven quamen.</l>
<l>Haren loep dat si doe namen,</l>
<l>Ende spronghen int scip hem luden toe,</l>
<l>Ende dreven se al der ute doe,</l>
<l n="1065">Of sloeghen doot, die si vonden.</l>
<l>Dus keerde tspel te dien stonden:</l>
<l>De te voren hadden dbeste,</l>
<l>Si verloren nu int leste.</l>
<l>Die vier scepe, de te voren</l>
<l n="1070">Upt zant zaten, als wi horen,</l>
<l>Waren comen drivende an.</l>
<l>Si hadden binnen menighen man,</l>
<l>De sere droeve waren te voren</l>
<l>Ende rieu hem, dat si waren gheboren,</l>
<l n="1075">Dat si so spade quamen te stride.</l>
<l>Si waren nu so overblide,</l>
<l>Dat si mede striden mochten.</l>
<l><pb n="2,312"/> Hoert wattie meesters dochten,</l>
<l>Dies si hem berieden sciere;</l>
<l n="1080">Si deden maken groten viere</l>
<l>Van droghen houte, dat bernde sere.</l>
<l>De dat beriet, wiste meer.</l>
<l>Alst was in den besten brande,</l>
<l>Sloegen siere an de hande</l>
<l n="1085">Ende worpent den anderen tegent hoeft.</l>
<l>Daer mede worden si verdoeft,</l>
<l>Dat sijt aldaer ter stede wonnen,</l>
<l>Entie Vlaminghe, diet begonnen,</l>
<l>Verloren daer dat si brochten,</l>
<l n="1090">Also dat si niet langher vochten.</l>
<l>Dit duerde toter middernacht,</l>
<l>Dat men voren aldus vacht,</l>
<l>Ende men seide al openbare,</l>
<l>Dattie strijt verwonnen ware.</l>
<l n="1095">De mane liet haer scinen wesen.</l>
<l>Men gaf drinken, ende mettesen</l>
<l><pb n="2,313"/> Quam een bode ende seide: Here,</l>
<l>Men vecht hier bi norden also sere;</l>
<l>Ghi ne sent hem helpe, si sijn verloren:</l>
<l n="1100">Want si hebben zulken toren.</l>
<l>Daer sijn verscer liede noet.</l>
<l>Si sijn vermoyt, de perse is groot.</l>
<l>Sent hem helpe, si sijn behouden.</l>
<l>Mach ics bliven onbescouden,</l>
<l n="1105">Of ic selve come daer?</l>
<l>Sprac de grave: Loop, breng mi mare,</l>
<l>Ofs hem doet sulke noot:</l>
<l>Ic avontuert toter doot,</l>
<l>Eer ic se so late verderven:</l>
<l n="1110">Ic sal liever met hem sterven.</l>
<l>Dus ginc de bode weder ten stride.</l>
<l>De cortelike keerde blide</l>
<l>Ende seide: Here, hets al ghewonnen,</l>
<l>Also wi ghemerken connen</l>
<l n="1115">Ende wel gheproeven moghen twaren:</l>
<l>De viande legghen, ziet, hier; ende dare</l>
<l>Licgghen opt lant de scepe groot;</l>
<l>Die liede ghevaen oft doot.</l>
<l><pb n="2,314"/> Dat vaste scip, merke ic wale,</l>
<l n="1120">Dat hier leget te desen male</l>
<l>Alre naest u sonder een,</l>
<l>Daer en es twivel geen,</l>
<l>Het sijn viande openbare:</l>
<l>Want ic wart er in gheware</l>
<l n="1125">Den swarten lewe, in de baniere</l>
<l>Ghetandeert, den stoc... Doe wart men sciere</l>
<l>Roepende: Hollant! Parijs! Hollant!</l>
<l>Slach! Werp! Hier es viant!</l>
<l>Men werp al dat men mochte,</l>
<l n="1130">Ende als den ghenen doe dat dochte,</l>
<l>Dat sijt gheherden niet en conden,</l>
<l>Hieven sijt tseel ten selven stonden,</l>
<l>Daer si mede ghemerret waren,</l>
<l>Ende dreven voer sgraven scaren</l>
<l n="1135">Metten stroom: want ebbe ginc.</l>
<l>Ic hebbe verstaen in waerre dinc,</l>
<l><pb n="2,315"/> Dat in den scepe was her Gye,</l>
<l>De den neve lach also bi.</l>
<l>Hi dreef wech uut sneven handen.</l>
<l n="1140">Ende rechtevoert so es bestanden,</l>
<l>De dach te blasene overal;</l>
<l>De pipen maecten groot ghescal.</l>
<l>Dus duerde de strijt van vespertijt</l>
<l>Toten daghe sonder miden,</l>
<l n="1145">Datter clene ruste was.</l>
<l>Oec dar ic mi vermeten das,</l>
<l>Dattie ghene, de doe laghen</l>
<l>In der porten ende toesaghen,</l>
<l>Meer in therte verdroevet waren,</l>
<l n="1150">Dan de vochten jeghen de scaren:</l>
<l>Want si saghen de liede striden,</l>
<l>Ende deen den andren niet vermiden</l>
<l>Doer haren wille, diere waren beseten.</l>
<l>Ende si ne conden niet gheweten,</l>
<l n="1155">Hoet met hem is vergaen,</l>
<l>An wien haer leven soude staen</l>
<l><pb n="2,316"/> Naest Gode ten selven tiden.</l>
<l>Wast wonder dat si waren onblide?</l>
<l>Want si horden in der nacht,</l>
<l n="1160">Dat onscamel dorper knechte</l>
<l>Quamen lopen an de mure</l>
<l>Ende riepen up te menigher ure:</l>
<l>Trouwen, nu est al ghedaen;</l>
<l>U grave es doot of ghevaen.</l>
<l n="1165">Wat sal uwes nu ghescien?</l>
<l>Sulc vervaerde hem in dien,</l>
<l>Ende sulc hilt over sceren,</l>
<l>De hopeden: men salt wel verweren.</l>
<l>Ten was gheen wonder sekerlike:</l>
<l n="1170">Want daer te voren in dertrike</l>
<l>Wart port so vromelike ontset,</l>
<l>Daer de van binnen niet bet</l>
<l>Mochten doen noch oec deden:</l>
<l>Want si hadden menighen wreden</l>
<l n="1175">Viant voer hem, diet benam.</l>
<l>Recht alst op den daghe quam</l>
<l>So verre, dat men mochte sien</l>
<l>Den enen volghen, den anderen vlien,</l>
<l>Worden die van Sirixe</l>
<l n="1180"><pb n="2,317"/> Sere blide, wat wilgijs mee?</l>
<l>Doe si de galeiden zaghen</l>
<l>Al omme sgraven here jaghen,</l>
<l>Ende royen ende trompen,</l>
<l>Entie viande zutwaert crompen,</l>
<l n="1185">Saghen sijt ghewonnen ten selven tiden,</l>
<l>Ende danctens Gode ende waren blide.</l>
<l>Dat geen cleen wonder en sceen:</l>
<l>Want si troest el negeen</l>
<l>Hadden, hadt die grave verloren,</l>
<l n="1190">Alsi ghesproken hadden te voren,</l>
<l>Dan uut te gaen up een ure,</l>
<l>Ente nemen de avonture,</l>
<l>De hem God hadde ghegeven:</l>
<l>Man ende wijf hadden haer leven</l>
<l n="1195">In davonture dan gheset.</l>
<l>Nu wast hem allen comen bet,</l>
<l>Dies si bat waren in hoghen,</l>
<l>Dies si Gode danken moghen.</l>
<l>Si daden haer rechte scout:</l>
<l n="1200"><pb n="2,318"/> Dit mach verstaen jonc ende out;</l>
<l>Si dienden haren gherechten here.</l>
<l>Dat was hem te prisen sere.</l>
<l>Ende de here, sijt seker das,</l>
<l>Dede hem dat hi scoudich was.</l>
<l n="1205">Hier latic de tale bliven,</l>
<l>Ende sal u voert een deel bescriven,</l>
<l>Hoet verginc up den dach.</l>
<l>Als dat volc dat versach,</l>
<l>De alrelest hadden ghestreden,</l>
<l n="1210">Dat de ghene bi hem reden,</l>
<l>De binnen der nacht op hem vochten,</l>
<l>Hort wes si hem bedochten.</l>
<l>Si worden roepende te hant:</l>
<l>Ay ha! Parijs! Hollant!</l>
<l n="1215">Ende ghinghen [se] houwen ende luken,</l>
<l>Ende lietens hem niet ghebruken,</l>
<l>Dat si te lande ghevaren waren.</l>
<l>Si spronghen tot hem sonder sparen</l>
<l>Ende dreven se uten scepe daer,</l>
<l n="1220"><pb n="2,319"/> Den enen voren, den andren naer;</l>
<l>Ende oec dat mer zulc gheprant,</l>
<l>Dandre voeren in Duvelant,</l>
<l>Sack op pack, ende ghinghen vlien.</l>
<l>Oec so mochte men wel daer sien,</l>
<l n="1225">Datter menich int water spranc,</l>
<l>Daren de grote noot toe dwanc,</l>
<l>Ende waenden ontswimmen: et was verloren.</l>
<l>De stene deden hem zulken toren,</l>
<l>Dar men se mede werp ter doot.</l>
<l n="1230">Dus ontfinghen si scade groot,</l>
<l>Ende van goede, ende van lieden.</l>
<l>Het ware jammer te bedieden.</l>
<l>Hen mochte niet wesen sonder scade,</l>
<l>Dar men so vacht sonder ghenade,</l>
<l n="1235">Enen nacht al durenture.</l>
<l>Daerna, in wel corter ure,</l>
<l>Begonde een scip vele zaen,</l>
<l>Dat uten stride was ontgaen,</l>
<l>Sijn seil te haelne ende woude vorbi.</l>
<l n="1240"><pb n="2,320"/> De vloet ginc, seide men mi,</l>
<l>Ende quamen seilende bi liever lade</l>
<l>Vorbi alt here sonder scade.</l>
<l>Dit mochte men herde wel sien:</l>
<l>Want alt heer lach nochtien</l>
<l n="1245">Vaste ghecoppelt zide an side.</l>
<l>Dat si ontquamen, waren si blide;</l>
<l>Zeelanders warent allegader.</l>
<l>Ende heren Gyen, haren vader,</l>
<l>Lieten si doe bliven achter.</l>
<l n="1250">Dat si ontfloen, dat was haer lachter.</l>
<l>Si seilden vluchts te Bettenweerde,</l>
<l>Dat hem niement en deerde.</l>
<l>Ende seilden der an een zant;</l>
<l>Si souden winnen al te hant</l>
<l n="1255">Tseil bet hogher; de maste vel.</l>
<l>Si mochten van ghelucke seggen wel,</l>
<l>Dat si de mast niet doot en sloech;</l>
<l>Oec so wast haer onghevoech.</l>
<l>Doe si vorder niet en mochten,</l>
<l n="1260">Quamen de scepelkine, de se brochten</l>
<l><pb n="2,321"/> An tlant van Scouden an den dike,</l>
<l>Of derbuten an den slike,</l>
<l>So dat si mochten henegaen.</l>
<l>Anders heb ics niet verstaen.</l>
<l n="1265">Die fiere libaert, de stoute her Gye</l>
<l>Lach nochtan, seghet men mie,</l>
<l>Met vijf scepen up den stroem,</l>
<l>Ende sach dandre varen; des nam hi goem.</l>
<l>De stroem wort gaende ende hi want</l>
<l n="1270">Van enen scepe tseil tehant,</l>
<l>Ende woude vort, bepensic wale.</l>
<l>Het streec an ten selven male</l>
<l>Die ammirael met eenre galeiden,</l>
<l>De si van hem daden sceiden.</l>
<l n="1275">Si weerden hem met crachte so,</l>
<l>Ende corven haren cabel do.</l>
<l>De wint was clene ende cranc.</l>
<l>Doe quam ghedreven an sinen danc</l>
<l>De ammirale, seide men mi,</l>
<l n="1280">Ut sgraven kabel, ende her Gi</l>
<l><pb n="2,322"/> Quam na ghedreven oec her an,</l>
<l>Dat hem coste menich man.</l>
<l>Daer mochte men sien striden sere;</l>
<l>Daer vacht elc als een here.</l>
<l n="1285">De te voren in der nacht</l>
<l>Van onscamelheiden niet en vacht,</l>
<l>De moeste hem scamen ende ginc striden.</l>
<l>Men scoet, men warp an beiden siden.</l>
<l>Die des nachts hadden gherust,</l>
<l n="1290">Dochte mi dat nu vechtens lust;</l>
<l>De van vare te voren en mochte,</l>
<l>De verboude hem, als mi dochte,</l>
<l>Ende ghinc vechten so utermaten,</l>
<l>Dat hem selven mochten haten</l>
<l n="1295">De Vlaminghe weel, omdat si</l>
<l>Den Hollanders waren so bi,</l>
<l>De daer pensden om de scande,</l>
<l>De si hem deden in haren lande.</l>
<l><pb n="2,323"/> Dus verloes her Gye den seghe,</l>
<l n="1300">De hi te voren alleweghe</l>
<l>Plach te hebbene in elken stride,</l>
<l>So dat hi ten selven tide</l>
<l>Bat det men vanghen soude,</l>
<l>Men warp af also houde</l>
<l n="1305">Den swarten liebaert onder de voet,</l>
<l>Ende stac op metter spoet</l>
<l>Den roden lewe in sine stat.</l>
<l>Alstie grave versach dat,</l>
<l>Ghinc hi ten neve, de hem ghevaen</l>
<l n="1310">Gaf, ende do menne vandaen</l>
<l>Leden soude, woude men slaen</l>
<l>Doet. Dus moste hi gaen</l>
<l>In de galeyde, of hi waer doet.</l>
<l>Hiertoe dwanc se de noot.</l>
<l n="1315">Dus es hi in de galeide comen.</l>
<l>Ter waerheit heb ic vernomen:</l>
<l>Die ammirael en vincs niet;</l>
<l>Maer aldus eist ghesciet,</l>
<l>Dat hi quam in de galeide.</l>
<l n="1320">Die hier of anders iet seide</l>
<l>Dan de waerheit, hi soude missen sere.</l>
<l><pb n="2,324"/> Dus was ghevanghen dese here,</l>
<l>De hevet bracht in deser noot,</l>
<l>Ende met overmoeden doet</l>
<l n="1325">Menighen man, alst wel sceen.</l>
<l>Daer bleef levende nemmer een,</l>
<l>De met hem int scip quamen,</l>
<l>Si ne bleven doot al te samen</l>
<l>Of ghevaen; des was niet vele.</l>
<l n="1330">Wat lach hem an desen spele?</l>
<l>Ende wat rechte lach hem ant gone,</l>
<l>Dat hi woude sijns oems zone</l>
<l>Onterven ende siere moyen kint?</l>
<l>Ic weet wel, dat ment niet en vint</l>
<l n="1335">Yewer bescreven, dat Hollant</l>
<l>Soude behoren ter Vlaemscher hant,</l>
<l>Noch doestzide van der Sceelt.</l>
<l>Maer dickewile hevet men ghetelt,</l>
<l>[Dat] de Vlaminghe spraken an</l>
<l n="1340">De westerside, entie man</l>
<l>Soude de grave daer of wesen.</l>
<l>Ende oec, hoe dat quame in desen,</l>
<l>Her Gyen en bestonts niet,</l>
<l><pb n="2,325"/> Al est nu aldus ghesciet:</l>
<l n="1345">Hi hevet ouder broedere dan hi was.</l>
<l>Mer eens dincs bin ic seker das:</l>
<l>Onghegoet was hi doe.</l>
<l>Hadt hem moghen comen hiertoe,</l>
<l>Dat hi den neve hadde verdreven,</l>
<l n="1350">So waer hi selve grave bleven.</l>
<l>In can gheweten niet, hoe langhe</l>
<l>Hi mochte messcien bi bedwanghe</l>
<l>Ene wile hebben ghesijn;</l>
<l>Maer mi seghet tgelove mijn,</l>
<l n="1355">Alste pertije van Zeelant,</l>
<l>De hem dit brochte in hant,</l>
<l>Onderlinghe hadden ghekeven,</l>
<l>Ende hi an deen side waer bleven,</l>
<l>Dandre pertie soude dan sciere</l>
<l n="1360">Hebben gheseit: Wi brochten hiere:</l>
<l>Waer an siwi gheraect?</l>
<l>Wi hebbene groot here ghemaect;</l>
<l>Hi leget ons nu onder de voet;</l>
<l>Een ander raet waer ons goet.</l>
<l n="1365">Wi hebben trechte oer verdreven,</l>
<l><pb n="2,326"/> Ende desen man also verheven,</l>
<l>Ende hi doet ons allen scande,</l>
<l>Ende wil ons jaghen uten lande,</l>
<l>Ende heffet ons viande boven.</l>
<l n="1370">Dit ne wilwi niet langer loven.</l>
<l>Wi hebben mesdaen al te sere</l>
<l>Jeghens onsen rechten here.</l>
<l>Dit souden si pensen ende werker na,</l>
<l>Ende haelne weder, als ic versta.</l>
<l n="1375">So soude tghemeente van Hollant</l>
<l>Herde sciere keren de hant</l>
<l>Metten porten alghemeene;</l>
<l>So ne mocht hijs niet berechten allene</l>
<l>Met eenre pertien van den lande.</l>
<l n="1380">Elc soude pensen om de scande,</l>
<l>De hem te voren waer ghesciet.</l>
<l>Dus ne mochte hi langhe niet</l>
<l>Here bliven overeen:</l>
<l>Want staphans ter stede sceen:</l>
<l n="1385">Her Jan van Renesse moste varen</l>
<l>Sijnre verden uut synre scaren:</l>
<l>Want hi hem niet ghelovede wel,</l>
<l>Daert hem daer na mesvel.</l>
</div>
<div type="chapter"><head type="chapter"><pb n="2,327"/> BOEK X</head>
<l>Als her Gye vangen was</l>
<l>Ende men upt lant ghewaer wert das,</l>
<l>Wort theer al tebarenteert</l>
<l>Ende elc te sinen lande ghekeert,</l>
<l n="5">Ende droeghen met hem dat si mochten.</l>
<l>Ic wane, si niet meer en sochten</l>
<l>De porte te soekene. Up enen dach,</l>
<l>Doe men de liede varen sach,</l>
<l>Ende te voet wechganghen mede,</l>
<l n="10">Wort men blide binder stede.</l>
<l>Doe ghinghen si uut om ghewin,</l>
<l>Ende haelden doe dat goet in.</l>
<l>De winnen woude, wan aldaer.</l>
<l><pb n="2,328"/> Dit was in ons Heren jaer</l>
<l n="15">Dusent dre hondert ende viere,</l>
<l>Dat grave Willam in dese maniere</l>
<l>Den wich op Goude met scepen wan,</l>
<l>Daer men versloech menighen man.</l>
<l>Oec verloes hiere selve liede.</l>
<l n="20">De selve dach, doe dit ghesciede,</l>
<l>Des manendaghes voer onser Vrouwen misse,</l>
<l>Te halve oest, des sijt ghewisse;</l>
<l>Ende was op sente Lourens dach,</l>
<l>Dat men de Vlaminghe comen sach</l>
<l n="25">Jeghen den grave, daer ten stride,</l>
<l>Ende was omtrent vespertide,</l>
<l>Doe si des strijds begonnen,</l>
<l>Ende waendent al hebben ghewonnen:</l>
<l>Want si vochten met groter crachte</l>
<l n="30">Tote over die middernacht,</l>
<l>Ende doe et ginc daghen recht,</l>
<l>Begonde weder dat ghevecht</l>
<l>Voer primetijt; in der vloet</l>
<l>Wast dat men den wijch bestoet,</l>
<l n="35">Ende duerde toten middaghe.</l>
<l>Doe gheviel hem sulke plaghe,</l>
<l>Dat her Gye bleef ghevaen,</l>
<l>Als ghi te voren hebt verstaen.</l>
<l><pb n="2,329"/> Die Vlaminghe mochten te rechte clagen.</l>
<l n="40">Nu so moghedi mi vraghen,</l>
<l>Waerom dat ic niet en noeme</l>
<l>Die van den stide was de bloeme,</l>
<l>Of de quaetste, of de beste,</l>
<l>Of de eerste, of de leste.</l>
<l n="45">Mi dunct, ic prijs se allegader,</l>
<l>Al had elc ghesijn mijn vader,</l>
<l>In wiste hoe bat gheprisen.</l>
<l>Ende mine viande in alre wisen</l>
<l>Ne wistic waeromme spreken lachter,</l>
<l n="50">Sonder den ghenen, de nachts trac achter:</l>
<l>Trouwen der wasser vele,</l>
<l>De niet en quamen totten spele,</l>
<l>Daer si stene werpen mochten.</l>
<l>Ic wane, si anders dochten:</l>
<l n="55">Hadden si nachts moghen ontflien,</l>
<l>Men had se daghes niet mogen ghesien:</l>
<l>Dat togheden si wel in ghelate.</l>
<l>Van den galeiden quam dese bate,</l>
<l><pb n="2,330"/> De somme achte lagen doe:</l>
<l n="60">Oec benamen si, datter toe</l>
<l>De clene scepe niet en quamen.</l>
<l>Woude ic se noemen oec bi namen,</l>
<l>Men mochte seggen, dat ic bi nide</l>
<l>Liede lachterde in den stride,</l>
<l n="65">Of om miede gave prijs:</l>
<l>Des doe ic niet, in geenre wijs,</l>
<l>Niemene te prisen voer sijn oghen:</l>
<l>Want wi alle merken moghen,</l>
<l>Dat hem de goede scaemden sere</l>
<l n="70">Ende pensden om de ere,</l>
<l>Ende oec sijn lijf wilde verweren.</l>
<l>In gave te lone niet twe peren,</l>
<l>De mi den prijs gave allene,</l>
<l>Die al de goede liede ghemene</l>
<l n="75">Metten live verdienden daer.</l>
<l>Ic dart wel segghen overwaer,</l>
<l>Dat edele lude vochten wale,</l>
<l>Ente porters ten selven male,</l>
<l><pb n="2,331"/> Entie ghemeente vacht oec wel.</l>
<l n="80">In weet wat daertoe segghen sal.</l>
<l>Ic mochte messcien prisen den enen,</l>
<l>Een ander sout also niet menen.</l>
<l>Ic mochte oec verswighen dien,</l>
<l>De ment vele bet hadde ghesien</l>
<l n="85">Doen, dan enich ander dede.</l>
<l>Dat waer grote dorperhede,</l>
<l>Dat ic bi namen prijs hier gave.</l>
<l>Een vroet man wilde om geen have,</l>
<l>Dat menne prijsde openbare.</l>
<l n="90">Oec sal ic segghen tware:</l>
<l>De quade wil niet ghelachert sijn.</l>
<l>Dat seghet mi tghelove mijn.</l>
<l>Mallic kent hem selven wale.</l>
<l>Dat ic seghe dese tale,</l>
<l n="95">Dats omme dat ic beghere,</l>
<l>Datte goede hem echter were,</l>
<l>Ende hi bet doe, dan hi doe dede,</l>
<l>Ende houde altoes zulke sede,</l>
<l>Dat men van hem spreken mach</l>
<l n="100"><pb n="2,332"/> Na sijnre doot menighen dach:</l>
<l>Dus sal leven na sijnre doot</l>
<l>Sinen name, dats ere groot.</l>
<l>Gave men hem prijs in sinen leven</l>
<l>Ende hi der doghet dan wilde begeven,</l>
<l n="105">So waert quader dan te voren,</l>
<l>Ente prijs waer al verloren,</l>
<l>Ende wort in spotte verkeert al.</l>
<l>Hort wat ic u segghen zal:</l>
<l>Wart dat ic worde des te rade,</l>
<l n="110">Dat ic lachteren woude de quade,</l>
<l>Ic mochte sulken spreken lachter</l>
<l>Bi namen, hi soude mi volghen achter</l>
<l>Ende slaen mi doot, of oec dien</l>
<l>Die dit laze, mocht hem ghescien.</l>
<l n="115">Daerom sprekic int ghemien.</l>
<l>De vroede weet wel wat ic meen</l>
<l>Ende salre om pensen dach ende nacht,</l>
<l>Ende houdent voert met alre cracht.</l>
<l>De blode, deere niet en vacht,</l>
<l n="120"><pb n="2,333"/> Ken hem selven - dats de macht -</l>
<l>Ende pense, dat hi daer mesdede,</l>
<l>Ende beter hem teenre ander stede.</l>
<l>Dats vele bet mijn raet,</l>
<l>Dan hi verdient, dat men heet quaet.</l>
<l n="125">So mach hi prijs ende ere ontfaen,</l>
<l>Ende den anderen name of dwaen.</l>
<l>Ghi moghet segghen: Wi ne horden nie,</l>
<l>Men gaf prijs, wats ghescie,</l>
<l>An deen side van den stride:</l>
<l n="130">Dit so siet men alle tide,</l>
<l>Ende ghi ne wilt niet prisen enen man</l>
<l>Sonderlinghe. Wat legeter an?</l>
<l>Hier mach ic up antworden u:</l>
<l>Ic hebs een deel gheseghet nu</l>
<l n="135">Waeromme, dat ics mi vermide</l>
<l>Prijs te gevene an sgraven side.</l>
<l>An dander side ken ic niet,</l>
<l>Wie hi was ende hoe hi hiet,</l>
<l>Ende ick en kenne niet hare dade.</l>
<l n="140">Maer dits mi comen in den rade,</l>
<l>Dat icker omme achterlate</l>
<l>Te prisene, die bi haren onmate,</l>
<l><pb n="2,334"/> Bi overmoede ende bi overrecht,</l>
<l>Willens comen in ghevecht,</l>
<l n="145">Ende trecken an dies niet bestaet</l>
<l>Hem meer; cracht ende overdaet</l>
<l>Pijnsi derom in alre wisen</l>
<l>Te doene. Sal men se daeromme prisen?</l>
<l>Dat dochte mi wesen onghehoert.</l>
<l n="150">Diet beter weet, hi brenct voert;</l>
<l>Ic laets mijn rechte wel te niete.</l>
<l>De jonghe grave, die in verdriete</l>
<l>Langhe tijt hadde ghewesen,</l>
<l>Ende achtereen gheleghen in desen</l>
<l n="155">Seventien nachte in den scepen,</l>
<l>Al ghewapent, moghen sine hepen</l>
<l>Ende sine leden zere zweren;</l>
<l>Mochte lusten ende begeren</l>
<l>Te comene, daer si ruste namen,</l>
<l n="160">Dat mochten si doen al sonder scamen.</l>
<l>Hi voer [up] an den avond</l>
<l>Sere blide ende al ghesont,</l>
<l>Ende alle de up varen wouden,</l>
<l><pb n="2,335"/> Voeren sonder strijt an Scouden,</l>
<l n="165">Ende ghinghen binnen Sirixe:</l>
<l>Daer was doe gheen striden me.</l>
<l>Hier te voren hebbic gheseghet,</l>
<l>Des de vremde here pleghet,</l>
<l>Ende hoe hi wille bedwinghen tlant.</l>
<l n="170">Doe Middelborch ghinc in hant,</l>
<l>Ende op gaf heren Gyen,</l>
<l>Des derric herde wel ghelyen,</l>
<l>Dat bi jonchere Willem was,</l>
<l>De hem selven bat das,</l>
<l n="175">Dat si de porte upgheven souden,</l>
<l>Opdat hi mochte behouden</l>
<l>Varen wech aldaer hem dochte</l>
<l>Dat hi seker wesen mochte.</l>
<l>Doe gaven si ghisel bi vorworden</l>
<l n="180">Ende oec bi besproken worden,</l>
<l>Dat hi de kore niet soude doen af,</l>
<l>De hem de coninc Willem gaf,</l>
<l><pb n="2,336"/> Ende haer vesten soude breken</l>
<l>Bi enighen rade, bi enighen treken.</l>
<l n="185">Dit swoer hi ten heilighen daer,</l>
<l>Ende gafs hem brieve, dats waer.</l>
<l>Oec ghelovede openbare,</l>
<l>Waert dat de grave quaeme dernaer</l>
<l>Te lande ende hi der ave</l>
<l n="190">Here worde ende grave,</l>
<l>waert met stride of met vreden,</l>
<l>Of waert met eendrachticheden,</l>
<l>Of hoe dat ware in elker wise,</l>
<l>Hi soud se laten also als hi se</l>
<l n="195">Ontfinc op den selven dach,</l>
<l>Ende haer ghisele sonder gheclach</l>
<l>Wedergheven quyt ende vri,</l>
<l>Ende gafs hem brieve, seghet men mi,</l>
<l>Ende daer aen seghelen twe</l>
<l n="200">Sijns ende sijns broeder ofte mee.</l>
<l>Besiet, hoe hijt heeft ghehouden,</l>
<l><pb n="2,337"/> Mach hijs bliven ombescouden,</l>
<l>Ende of men hierom prisen mach.</l>
<l>Want op den goeden pinsterdach</l>
<l n="205">Dede hi breken hare veste.</l>
<l>Dit dochte sinen rade beste,</l>
<l>De Middelborch, de porte, haten.</l>
<l>Dit en dorst hi oec niet laten</l>
<l>Van dengheen, diet hem rieden.</l>
<l n="210">Wat mocht anderssins bedieden</l>
<l>Dan hi was bedwonghen sere?</l>
<l>Hi ne was niet, al hiet hi, here;</l>
<l>Sine baliuwen hilden bedwonghen,</l>
<l>Beide doude metten jonghen,</l>
<l n="215">De sine luden wesen souden,</l>
<l>Beide de jonghe metten ouden.</l>
<l>217a Consti bedwinghen van der Vere,</l>
<l>217b [Dat quam bedi hi vanter were.]</l>
<l><pb n="2,338"/> Hi was bedwonghen, alst wel sceen:</l>
<l>Daerbi ne moste niet een steen</l>
<l n="220">Gheheel bliven an de port.</l>
<l>Oec so heb ic ghehort,</l>
<l>Doe hi de veste most doen breken,</l>
<l>Daer quamen lude met sulken treken</l>
<l>Ende deden nemen ghisele meer,</l>
<l n="225">Dan hi hadde ghenomen eer</l>
<l>Ende uutghelesen toe bi namen.</l>
<l>Bi Gode, des mocht hi hem scamen,</l>
<l>Dat hi dus brac sine vorworde.</l>
<l>Ic wane, dat ic segghen hoerde,</l>
<l n="230">Doe hi in Hollant comen was,</l>
<l>Wat hi belovede, hijn hilt niet das.</l>
<l>Dus wondert mi, dat men dus priset;</l>
<l>Maer mijn herte mi dat wiset,</l>
<l>Dat deden deghene, diene hilden</l>
<l n="235">In banden, daermede stilden</l>
<l>Haer viande ende onderdaden.</l>
<l><pb n="2,339"/> Noch so heb ic mi beraden,</l>
<l>Hoe dat quam, hi ne hadde tebroken</l>
<l>Willemme dat dar was ghesproken.</l>
<l n="240">Trouwen dat was wonder groet,</l>
<l>Hi ne haddene ghevaen of ghedoet,</l>
<l>Bi sulken rade, de hem was bi;</l>
<l>Maer ic wane, dat bleven si</l>
<l>Dat els niemen toe en brochte,</l>
<l n="245">Dan mijn her Jan, als mi dochte,</l>
<l>Van Renesse, de hovessche viant.</l>
<l>Ic wane, dat in al Zelant</l>
<l>So hovesch [en] was van alre dade</l>
<l>Sinen vreenden; dat was groet scade</l>
<l n="250">Dat hi hem hielt an sulke lere,</l>
<l>Dat hi sinen rechten here</l>
<l>Afginc in desen doene:</l>
<l>Want hi vrome was ende coene</l>
<l>Ende sinen viant hovesch ghenoech.</l>
<l n="255">Hadde hi ghedaen al sulc ghevoech,</l>
<l>Dat hi sinen here hadde ghedient,</l>
<l><pb n="2,340"/> Ende trouwelike ghesijn sijn vrent,</l>
<l>Ic hadde hen ghegeven altemale</l>
<l>Den prijs sonder ander tale.</l>
<l n="260">Als de grave hadde leden</l>
<l>Den strijt ende binder steden</l>
<l>Comen was, danct hijs Gode,</l>
<l>Ende sende sinen bode</l>
<l>Ende onboet wie in comen woude,</l>
<l n="265">Dat hine gerne ontfanghen soude</l>
<l>Behouden lijf ende goet,</l>
<l>Ende dien ghenen, diet so stoet</l>
<l>Dat hi ballinc hadde ghewesen,</l>
<l>Of die men mestrouwede in desen,</l>
<l n="270">Moste varen te ghisele legghen</l>
<l>Ter stat, de men hem soude segghen,</l>
<l>Ende haer goet dat soude hem volghen.</l>
<l>Ballinghe, daer men up verbolghen</l>
<l>Te voren was, de quamen in</l>
<l n="275">Een deel. Dit was goed begin.</l>
<l>Oec warenre, dies niet dorsten bestaen:</l>
<l>So vele hadden si mesdaen.</l>
<l>Die te voren waren vrient,</l>
<l><pb n="2,341"/> Hadden haren Gyen so ghedient,</l>
<l n="280">Si ne dorsten niet bliven in den lande</l>
<l>Ende vloen uut: des hadden si scande,</l>
<l>Ende lieten beide goet ende erve,</l>
<l>Dat qualic was haer bederve.</l>
<l>In weet waert her Gye nemen sal,</l>
<l n="285">Daer hi se mede goedet al.</l>
<l>Dus es den grave hulde ghesworen.</l>
<l>De heren Ghyen daer te voren</l>
<l>Hadden ghehouden over here,</l>
<l>Swoeren, dat si nemmermere</l>
<l n="290">De grave Willem ghinghen af.</l>
<l>Hier mede hi vergaf</l>
<l>Al dat hem was mesdaen.</l>
<l>Nu hevet hi verstaen,</l>
<l>Ende sine luden mede,</l>
<l n="295">Dat in den dunen teenre stede</l>
<l>Waren wel sesdusent man,</l>
<l>De alle wapene hadden an,</l>
<l>Behalve dandre diere waren.</l>
<l>De grave dede staphans varen</l>
<l n="300">Twe galeiden voer dat lant.</l>
<l>Si sende boden altehant</l>
<l><pb n="2,342"/> An den grave op ghenade,</l>
<l>Dat hi sine edelheit dade</l>
<l>Ende hi se vinghe daer ter stede,</l>
<l n="305">Behouden lijf ende lede.</l>
<l>Die grave wort te rade soe,</l>
<l>Dat hi boden sende doe</l>
<l>Te Palevoetsheide, de [se] vinghen.</l>
<l>De Vlaminghe doe met hem ghingen,</l>
<l n="310">Ene so overgrote scare,</l>
<l>Dat wonder te segghene ware.</l>
<l>Eist onmate, dats mi wondert?</l>
<l>Elken behoerder meer dan hondert</l>
<l>Te ledene, diere om waren comen,</l>
<l n="315">Die grave en hadde tsinen vromen</l>
<l>Niet so vele liede up Goude,</l>
<l>Doe ment eerst bestanden soude</l>
<l>Ende dar men den strijt mede wan.</l>
<l>Ic wane niet, dat oit man</l>
<l n="320">Tenigher stede ye ghequam,</l>
<l>Daer hi verhorde of vernam,</l>
<l>Dat men so menighen vangen sach</l>
<l><pb n="2,343"/> Sonder stoet ende sonder slach,</l>
<l>Ende sonder wedercronen iet.</l>
<l n="325">Men dede gaen dat Vlaemsche diet</l>
<l>Rote an rote binnen Sirixe,</l>
<l>Ghelike dat men drivet vie.</l>
<l>Men drefse in cloestren ende in kerken.</l>
<l>Wildi verstaen, ghi moghet merken,</l>
<l n="330">Hoe ment weet, hoe vele der was.</l>
<l>Men wort doe te rade das,</l>
<l>Dat men se al riep te samen</l>
<l>Ende deden bescriven hare namen,</l>
<l>Ende ghinc se delen harentare.</l>
<l n="335">Aldus mocht ment weten tware;</l>
<l>Want dat wistic herde wale:</l>
<l>Men leverde uut bi ghetale,</l>
<l>Uter minderbroeder porte</l>
<l>Tweendertichondert sonder borte,</l>
<l n="340">Datter gheseet was uten scrifte,</l>
<l>Naecte knechte ende clene wichte.</l>
<l><pb n="2,344"/> Uter kerken, wie soes wondert,</l>
<l>Worden ghelevert vijftienhondert,</l>
<l>Behalve wijf ende gharsoene.</l>
<l n="345">Dus weet ict bi desen doene,</l>
<l>Datter bleef behoude wale</l>
<l>Vijfdusent tenen male,</l>
<l>Behalven die daer ontgingen</l>
<l>Ende ontgaen waren, sint si se vingen.</l>
<l n="350">Dit was in deselve weke,</l>
<l>Dat dit ghesciede, daer ic of spreke,</l>
<l>Dat de grave hade den strijt.</l>
<l>Ende recht op deselve tijt,</l>
<l>Dat de strijt ghewonnen was,</l>
<l n="355">Worden sgraven viande das</l>
<l>Te rade, dat si openbare</l>
<l>Seiden, dat verwonnen ware</l>
<l>Entie van Hollant waren doet.</l>
<l>In Middelborch seide men al bloet,</l>
<l n="360">Dat al doot waer gheslaghen</l>
<l>Ende enen man niet verdraghen.</l>
<l>Wie so hadde Hollansche herte,</l>
<l>De ghedoghede grote smerte;</l>
<l>Die therte droech van den libaert,</l>
<l n="365"><pb n="2,345"/> Hi drubbelde ende spranc opwaert</l>
<l>Van bliscapen, ende sanc.</l>
<l>Na middaghe, dat ne was niet lanc,</l>
<l>So quam mare, de bitter was.</l>
<l>Ic der mi wel vermeten das,</l>
<l n="370">Dat die te voren ghinghen screyen,</l>
<l>Si ghinghen na singhen ende pleyen;</l>
<l>Entie te voren songhen hoghe,</l>
<l>De liepen de tranen nu int oghe.</l>
<l>Dus wast verkeert in corter ure:</l>
<l n="375">Dits de werelt avonture.</l>
<l>De deerste nimaren aldus brochte,</l>
<l>Ic weet dat si anders dochten,</l>
<l>Ende si dochten, dat si wrochten,</l>
<l>Ende ghinghen vlien wat si mochten.</l>
<l n="380">Si hadden de Vlaminghe brocht int stric</l>
<l>Ende selve bleven si niet in pec.</l>
<l>Wouden de Vlaminghe dit verstaen!</l>
<l>Si hebbent meer dan eens ghedaen,</l>
<l>Ende emmer sijn si selve ontgaen,</l>
<l n="385">Entie Vlaminghe bleven ghevaen.</l>
<l><pb n="2,346"/> Hets wel te steden, also help mi God!</l>
<l>Si moghenre mede houden spot,</l>
<l>Si hebben se brocht in den strecke,</l>
<l>Alstie voghel bi den becke,</l>
<l n="390">Daer si mosten ghevanghen bliven.</l>
<l>Dandre mochten metten wiven</l>
<l>Ende metten kindren ende metten nichten</l>
<l>Dat goed besitten sonder vichten.</l>
<l>Ic wilde, dat elken dus verginge,</l>
<l n="395">De meer ghelovede zulker dinghe,</l>
<l>De men hem seghet, dan hi siet.</l>
<l>Al eest dan dat hem messciet,</l>
<l>Dat soudic claghen herde spade:</l>
<l>Want het es wel te stade.</l>
<l n="400">Maer wouden si volghen goeden rade,</l>
<l>Si souden pensen om oude dade</l>
<l>Ende souden uten lande doen,</l>
<l>De hem so dorperlike ontfloen,</l>
<l>Entie se brochten in der noet,</l>
<l n="405"><pb n="2,347"/> Of binnen lants slaen ter doet:</l>
<l>Want men mach wel verstaen,</l>
<l>Dat si hem meer hebben mesdaen,</l>
<l>Dan de grave oit ghedede,</l>
<l>Al wilsi hem houden ghenen vrede.</l>
<l n="410">Dits der dwaser Vlamingher sede,</l>
<l>Want si ne houden ghene stede:</l>
<l>Men soudse met loghenen daer toe driven</l>
<l>Dat men se alle soude ontliven.</l>
<l>Alst aldus was vergaen,</l>
<l n="415">Ende ment in Middelborch hevet verstaen,</l>
<l>Ghinghen si vanghen ende jaghen.</l>
<l>Hieromme en dorvedi niet vragen,</l>
<l>Hadden sijt gheweten te primetide,</l>
<l>Daer maecte hem sulc herde blide,</l>
<l n="420">Hi soude anders hebben ghesongen,</l>
<l>Eer hi van danen waer ontsprongen.</l>
<l>Doe wert daer een groet gheluut;</l>
<l>Tghemene volc liep al vuut,</l>
<l>Manne, wive ende kinder,</l>
<l n="425">Bede meer ende minder,</l>
<l>Ende ghinghen toe met groter drachte,</l>
<l><pb n="2,348"/> Ende droeghen de stene uter grachte,</l>
<l>Ghewillichlike ende blide.</l>
<l>Die jonghe grave sende tien tide</l>
<l n="430">Sine vreende in de port,</l>
<l>De doer hem, als men dat hort,</l>
<l>Hadden tlant gherumet mede.</l>
<l>Doe si quamen binder stede,</l>
<l>Wort dat volc blide sere</l>
<l n="435">Ende dankedens God, onsen Here.</l>
<l>De deden dat hem was gheheten</l>
<l>Ende ghiselden, suldi weten,</l>
<l>Binder port, dars was te doene,</l>
<l>Die men kende. Ende die niet so coene</l>
<l n="440">Waren dat si dorsten beiden,</l>
<l>Si ginghen staphans henen weiden.</l>
<l>Dus sijn de stucken hier vergaen,</l>
<l>Entie grave de quam zaen</l>
<l>In de port, als hi eerst mochte;</l>
<l n="445">Ende den goeden luden dochte,</l>
<l>Dat si hadden Gode bi den voeten,</l>
<l><pb n="2,349"/> Daer si hem quamen te ghemoete,</l>
<l>Ende elc hem te stride diende.</l>
<l>Oec waren si blide om haer vriende,</l>
<l n="450">De met hem weder innne quamen,</l>
<l>Ende met hem ghevaren waren te samen,</l>
<l>Of ghevolghet waren doer minne.</l>
<l>In Zeelant waren si herde dunne,</l>
<l>De hem goet ende ere togheden,</l>
<l n="455">Sonder deghene, de ghedogheden,</l>
<l>Dat men haer huse brac</l>
<l>Ofte bernde ende al ontstac.</l>
<l>De meente en was boer groet,</l>
<l>Die den swaren wederstoet</l>
<l n="460">Wederstonden in Sirixe,</l>
<l>Of metten grave, wat wildijs me?</l>
<l>Op Goude vochten alle de nacht.</l>
<l>En in Middelborch binder gracht</l>
<l>Waren vriende - hadden sijs de macht</l>
<l n="465">Ghehadt doe Willem bat met cracht,</l>
<l>Dat si de porte souden opgheven -</l>
<l><pb n="2,350"/> Al wast dat siere binnen bleven.</l>
<l>Dus verstandict in desen.</l>
<l>Alste grave hadde ghewesen</l>
<l n="470">In Middelborch viertien nachte,</l>
<l>Dochte hem, dat de grachte</l>
<l>Of de veste iet was so goet,</l>
<l>Datter goet merren doet;</l>
<l>Ende voer weder tote Sirixe.</l>
<l n="475">De Middelborch deden niet me,</l>
<l>Dan setten toe al dat si mochten,</l>
<l>Ende droeghen ende wrochten,</l>
<l>Ende deder toe al sulke pine,</l>
<l>Datter vesten wort an scine,</l>
<l n="480">Ende verbeterden de also,</l>
<l>Dat sijs en achten niet een stro,</l>
<l>Al quame van volke een wederstoet.</l>
<l>Ic wane noyt man also groet</l>
<l>Werc so sciere sach toebrenghen,</l>
<l n="485">Die van also clenen dinghen</l>
<l>Was voersien, doe sijt bestonden:</l>
<l><pb n="2,351"/> Want si gheweten nie en conden,</l>
<l>Waer si nemen souden stene,</l>
<l>Sonder dattie grave allene</l>
<l n="490">Hem de steenhuse beval te vellen,</l>
<l>Die stonden int lant, hordic tellen,</l>
<l>Bede zuutwaert ende nort,</l>
<l>Ende voerden se al in de port,</l>
<l>Ende gingen [se] doe maken met crachte</l>
<l n="495">Ende so delven haer grachte,</l>
<l>Dat men se qualyc meer mach dwingen.</l>
<l>Waren si voersien van andren dinghen,</l>
<l>Dat hem behoeft, ende oec mede</l>
<l>Dat volc al goet waer binder stede,</l>
<l n="500">So ne dorsten si hem niet ontsien.</l>
<l>Maer hebben si binnen dese of dien</l>
<l>Diet woude verweren in de noet:</l>
<l>Al waer de grachte noch also groet</l>
<l>Ende oec drewerf also diepe,</l>
<l n="505">Ende een muer daer omme liepe</l>
<l>Twee roeden dicke, dre roeden hoech,</l>
<l><pb n="2,352"/> So eest al dat niet en doech.</l>
<l>De trouwe liede ende oec de goede</l>
<l>Dat is van der stat de hoede,</l>
<l n="510">Updat si hebben wat te verteren</l>
<l>Ende waermede si moghen weren:</l>
<l>Anders eist al pine verloren</l>
<l>Ende vele argher dan te voren.</l>
<l>Voert was mi ghemaket cont,</l>
<l n="515">Dat daer te voren up ene stont</l>
<l>De grave Willem gaderen soude</l>
<l>Sijn volc, daer hi mede up Goude</l>
<l>Sider vacht, alst was an scine;</l>
<l>Dat her Jan ente sine</l>
<l n="520">Van Renesse pijnden metter stat,</l>
<l>Of hi mochte benemen dat.</l>
<l>Ic verstont al overwaer,</l>
<l>Datter met hem waren daer</l>
<l>Tseren sone van Aemstelle,</l>
<l n="525">Ende Aernt van Benscop, sijn gheselle;</l>
<l>Herman van Woerden hadde daer ghesijn.</l>
<l><pb n="2,353"/> Oec seghet mi de segger mijn,</l>
<l>Dat van der Lede mijn her Jan</l>
<l>Ende daertoe menich man,</l>
<l n="530">De ic ghenoemen niet en can</l>
<l>- Al noem icker niet, wat leghetter an? -</l>
<l>Met hem waren in de stat,</l>
<l>Entie hem allen pijnden dat</l>
<l>Te benemene, had sijt ghemogen</l>
<l n="535">Dattie grave niet waer ghetoghen</l>
<l>Om tontsettene tote Sirixe.</l>
<l>Dat was ghesciet, wat wilgijs me?</l>
<l>Ende her Jan oec dat vernam,</l>
<l>Dat hem doe niet wel bequam,</l>
<l n="540">Nam hi oerlof binder stede,</l>
<l>Hi ende sine ghesellen mede,</l>
<l>Ende rumeden de stat met haesten groet;</l>
<l>Si ontsaghen mere noet:</l>
<l>Ende quamen ter Lecke, daer si souden</l>
<l n="545">Overvaren met ere scouden,</l>
<l>Ende hadden de peerde voren ghesent.</l>
<l><pb n="2,354"/> Twe jonghelinge woender omtrent,</l>
<l>Hovesche, coene, van groten maghen.</l>
<l>Alse si dat horden ende saghen,</l>
<l n="550">Dat sire emmer souden liden,</l>
<l>Ginghen si vaste an hem riden,</l>
<l>- Dit was recht an den avont -</l>
<l>Ende dreven se ter selver stont</l>
<l>In de scoude altehant</l>
<l n="555">Soedat si sittede bleef opt sant;</l>
<l>Doe souden si lopen in tander ende:</l>
<l>Des hem gheviel grote scende,</l>
<l>Sodat de scoude bleef versonken</l>
<l>Ende si binaer alle verdronken.</l>
<l n="560">Daer bleef her Jan ende Arnout;</l>
<l>De here van der Lede, al was hi stout,</l>
<l>Spranc al willens uter boert,</l>
<l>Eist waer als ic hebbe ghehoert.</l>
<l>Dus verdronkeder meer dan hondert</l>
<l n="565">Der meester viande, wie soes wondert,</l>
<l><pb n="2,355"/> De de grave hadde, overeen.</l>
<l>Mi dochte dat miracle sceen.</l>
<l>Dat dede God doer sine ghenade,</l>
<l>Dats graven viande dus groten scade</l>
<l n="570">Ontfinghen in so corten tiden,</l>
<l>Sinen lande an beiden siden:</l>
<l>Dene op Goude, dander op Lecke.</l>
<l>Hier om eist dat ict vertrecke.</l>
<l>Dic wile heeft men ghesien,</l>
<l n="575">Dat God een dinc laet ghescien:</l>
<l>Dat een lant hevet plaghe groet,</l>
<l>Ende men vele lude slaet doet;</l>
<l>Maer als een man wil te verre, </l>
<l>Mach hijs lichte werden erre:</l>
<l n="580">Want ommate stont noyt langhe.</l>
<l>De grave most bi bedwange</l>
<l>Zelant rumen dor de noet;</l>
<l>Sine plaetse was niet zoo groet,</l>
<l>De hi in Zeelant doe behilt,</l>
<l n="585">Hi ne moste deselve mit ghewelt</l>
<l>Houden doen, wast lief of leet.</l>
<l><pb n="2,356"/> Heren Ghyen was so heet,</l>
<l>Dat hem Hollant ende Zelant beide</l>
<l>Te nauwe waren tsinre weide.</l>
<l n="590">Dat bisscopdoem van Utrecht</l>
<l>Wilde hiere oec toe hebben echt,</l>
<l>Daer sijn neve bisscop was.</l>
<l>Oec hordic ghewaghen das,</l>
<l>Dat hi den bisscop, dien hi ghevaen</l>
<l n="595">Hadde, soude doet doen slaen,</l>
<l>Sijns oems sone van Utrecht;</l>
<l>Ende men dan over recht</l>
<l>Sinen neve hadde vercoren,</l>
<l>Willem van Gulike, als wi horen,</l>
<l n="600">De wort versleghen op enen dach.</l>
<l>Dat seide mi een, de dat sach,</l>
<l>Dat men sijn hoeft op enen scachte</l>
<l>Vor den Vrancscen coninc brachte.</l>
<l>Dit was waer sekerlike,</l>
<l n="605">Ende dit was al in eenre weke</l>
<l>In den oeste, telker tijt.</l>
<l><pb n="2,357"/> Smaendaghes so began de strijt</l>
<l>Up Goude, als ghescreven es.</l>
<l>Sondaechs navonts, des sijt ghewes,</l>
<l n="610">Verdranc her Jan, alst es voer screven,</l>
<l>Ente ghene, de bi hem bleven.</l>
<l>Des naestes manendaechs daernae</l>
<l>Vacht de coninc, wit vorwaer,</l>
<l>Jeghen de Vlaminghe, horic ghewaghen,</l>
<l n="615">Daer Willem van Gulic wort verslaghen.</l>
<l>God de doet, doer sine ghenade,</l>
<l>Dat blivet mette minster scade:</l>
<l>Dat moghedi merken wel in desen.</l>
<l>Hadt op Goude also ghewesen,</l>
<l n="620">Dat her Gye daer hadde ghehadt</l>
<l>Den seghe, dar en wars dan plat</l>
<l>Ontgaen cleen noch groet:</l>
<l>Si haddent alle ghesleghen doet,</l>
<l>Want het wasser onsiene</l>
<l n="625">Enen van honderden tontfliene.</l>
<l>Daer ne was emmer gheen toetiden:</l>
<l><pb n="2,358"/> Want het was in allen siden</l>
<l>Al viant, sonder Sirixe</l>
<l>Ende namelike Hollant ende niet me,</l>
<l n="630">Ende datter toe behoert.</l>
<l>Dus wast buter poert</l>
<l>Gheen verlaet om ontgaen:</l>
<l>Men hadder niement ghevaen.</l>
<l>Maer doe si verwonnen waren,</l>
<l n="635">Spaerde men de men mochte sparen.</l>
<l>Hadt op Goude verloren bleven,</l>
<l>So en hadder bouden tleven</l>
<l>In Sirixe groet noch clene,</l>
<l>Men hadt versleghen al ghemene.</l>
<l n="640">Entie her Ghyen hadden verdreven</l>
<l>Ute Hollant, hadden verloren tleven:</l>
<l>Dordrecht, Delf ende Leiden mede,</l>
<l>Vlaerdinghen, Sciedamme ende elke stede,</l>
<l>Die den Vlaminghen deden scande,</l>
<l n="645">Dat si se jagheden uten lande,</l>
<l>Souden desselfs hebben ghedronken.</l>
<l>Waren deghene, de versonken</l>
<l>In de Lecke, bleven te live,</l>
<l>Si hadden tlant te groten kive</l>
<l n="650"><pb n="2,359"/> Ghehouden al haer levedaghe.</l>
<l>Som haer goet hebben de maghe,</l>
<l>De den grave minnen sere</l>
<l>Ende doen weerdicheit ende ere.</l>
<l>Hadde Willem van Guleke verslaghen</l>
<l n="655">Den coninc, dat mochte men claghen</l>
<l>Al de werelt duerenture:</l>
<l>Dat hadde gheweest zwaer avonture,</l>
<l>Ende hadde gheweest te mere scade.</l>
<l>Daer omme heeft heeft doer sine ghenade</l>
<l n="660">God ghedaen op dese tijt:</l>
<l>Des moet hi sijn ghebenedijt.</l>
<l>Wat holpe dat ic segghe me?</l>
<l>Her Willam was in Sirixe,</l>
<l>Doe hem quam daer niemare,</l>
<l n="665">Dat sijn vader bleven ware</l>
<l>In Henegouwen ende waer doet.</l>
<l>Des hadde hi rouwe groet.</l>
<l>Dar hi rechte scout had an:</l>
<l>Want hi verloes der enen man,</l>
<l n="670">De langhe goet man hadde ghwesen,</l>
<l>Ende ghetrouwe. Ic hoerde van desen,</l>
<l>Dat hi godelik waer in de kerke,</l>
<l>673a <pb n="2,360"/> Ende minde [goede ghewerke,</l>
<l>673b Ende dat hi] Gode ontsach wel sere.</l>
<l>Bi hem waer nemmeermere</l>
<l n="675">Dinc ghesciet, dan al goet.</l>
<l>Hi hadde gheset sinen moet</l>
<l>Gode te dienen, alst was tijt.</l>
<l>Ic seg u, dat hi was verblijt,</l>
<l>Als men soude eten gaen,</l>
<l n="680">Ende hi de tafele sach gherecht staen,</l>
<l>Ende hi ghereet wiste ghenoech:</l>
<l>Dat hem dan sijn herte loech,</l>
<l>Als hi goede liede bi hem sach.</l>
<l>Dit gheviel hem al den dach.</l>
<l n="685">In allen doen dancthi Gode.</l>
<l>Perlement so hoerde hi node,</l>
<l>Daer hijs hebben mochte verdrach:</l>
<l>Liever had hi al den dach</l>
<l>Metten valken ommeghegaen,</l>
<l n="690">Dan hi te pleite hadde ghestaen,</l>
<l>Hadde hijs moghen wesen quite.</l>
<l>Nochtan est int verwite</l>
<l><pb n="2,361"/> Upgheleghet te menigher steden,</l>
<l>Te scampe ente ledicheden.</l>
<l n="695">Ende sulc hevet gheroepen sere:</l>
<l>De duvel soude desen here</l>
<l>Dienen of moghen minnen:</l>
<l>Wi ne connen van hem niet ghewinnen</l>
<l>Vonnesse, recht, noch ghene wrake.</l>
<l n="700">Ic seg u in waren saken,</l>
<l>Dat zulc hier omme maect ghescal:</l>
<l>Hadde hi moghen hebben al</l>
<l>Na siere verdiente rechte vonnesse,</l>
<l>Het had hem gheweest een sware lesse,</l>
<l n="705">De nochtan riep alremeest,</l>
<l>Ende dreef hier omme groet horeest,</l>
<l>De nochtan te rechte mochte</l>
<l>Den here prisen, de was sochte:</l>
<l>Want daer sijn vordeel ane lach.</l>
<l n="710">Nochtan sachment al den dach.</l>
<l>Die baliuwe van den lande</l>
<l>Deden den grave desen scande.</l>
<l>Elc woude onbescouden bliven.</l>
<l>Hadden si willen bedriven</l>
<l n="715"><pb n="2,362"/> Alsi scoudich waren te doene,</l>
<l>Si ne hadden niet ghesijn so coene,</l>
<l>Dat men den grave hadde bescouden.</l>
<l>Hadden si recht willen houden,</l>
<l>Also alst hem bevolen was,</l>
<l n="720">De here hads wel ghevolghet das.</l>
<l>Maer daer wasser emmer gheen,</l>
<l>De so ghewillich in dienste sceen,</l>
<l>De enighe saken wilde enden.</l>
<l>De grave most hem senden</l>
<l n="725">Opene brieve ende hem dat heten.</l>
<l>Nu en can ic niet gheweten,</l>
<l>Waeromme de here sette dan</l>
<l>Te baliuwe enen man,</l>
<l>De niet wille rechten int ghemene</l>
<l n="730">Over groot, als over clene,</l>
<l>Ende over den riken, als over den armen,</l>
<l>Hi ne laet de liede lopen carmen</l>
<l>Na den here waer hi es.</l>
<l>Mochte die here, des sijt ghewes,</l>
<l n="735">Selve de lude berechten wale,</l>
<l><pb n="2,363"/> So ne dorste hi te ghenen male</l>
<l>Baliuwe setten te gheenre stede,</l>
<l>Of den luden bevelen mede.</l>
<l>De here behoeft oec enigher raste</l>
<l n="740">De menscheit en es niet so vaste,</l>
<l>Dat si moghe ghedurich wesen.</l>
<l>Dus heb ict verstaen in desen,</l>
<l>Dat dese grave was bescouden</l>
<l>Van den jonghen ende van den ouden,</l>
<l n="745">Dat hi der sticken niet en dede.</l>
<l>Hi begerde altoes den vrede,</l>
<l>Ende pays hadde hi gherne ghesien,</l>
<l>Hadde hem dat moghen ghescien,</l>
<l>Entie baliuwen hadden ghericht</l>
<l n="750">Ende benomen alle ghevecht,</l>
<l>751a Als men pleghet in den lande:</l>
<l>751b [Soe en hadde men ghene scande]</l>
<l>Achter lande dus ghesproken.</l>
<l>Hi liet nochtan al onghewroken:</l>
<l><pb n="2,364"/> Want hi verdroecht al in oetmoeden</l>
<l n="755">Ende bevalt Gode, den goeden.</l>
<l>Want hi hopede, dat elc soude</l>
<l>Selve bekennen sine scoude,</l>
<l>Ende dat in dogheden keren.</l>
<l>Echt so was de sede des heren,</l>
<l n="760">Dat men niet mochte geven scoude</l>
<l>Enen man, des hi woude</l>
<l>Gheloven, het en ware gheproeft.</l>
<l>Bi minre wet! Dies behoeft</l>
<l>Nu te hove in elker stat.</l>
<l n="765">So menich quaetspreker seget dat,</l>
<l>Ende brenghet voert ter menigher stonde</l>
<l>Ende lachtert sulken metten monde,</l>
<l>Ende spreket archeit ende quaet,</l>
<l>Dien hi met al siere daet</l>
<l n="770">Niet ghebeteren en can van enen hare,</l>
<l>Al quaemt also in den jare</l>
<l><pb n="2,365"/> Dat hine verheffen woude weder,</l>
<l>Dienghenen, dien hi so neder</l>
<l>Met enen worde hade ghedaen:</l>
<l n="775">Hi ne wiste hoet bestaen,</l>
<l>Ende hoe ghebeteren sinen noet,</l>
<l>De hi hem dede also groet.</l>
<l><pb n="2,366"/> Dese here en levede niet lange</l>
<l>Na dien dat sijn sone stranghe</l>
<l n="780">Den wijch up Goude vacht met eren</l>
<l>Jeghen de wrede Vlaemsche heren</l>
<l>Ende hi se verwan al sonder lette,</l>
<l>Ende Sirixe daermede onsette.</l>
<l>Dat wiste hi al voer sine doet:</l>
<l n="785">Dies was sine bliscap groet,</l>
<l>Dat hem Gode der eren gonde,</l>
<l><pb n="2,367"/> Dat hi doch op ene stonde</l>
<l>Voer sine doet was ghetroest,</l>
<l>Ende sine vreende waren verloest:</l>
<l n="790">Want had hi ghestorven ere,</l>
<l>Men soude seggen, dat hi van sere</l>
<l>Ende van rouwen waer bleven</l>
<l>Ende so den gheest opghegeven.</l>
<l>Der quaetsprekers is so vele,</l>
<l n="795">De altoes uut haer kele</l>
<l>Laten gaen quaet eer [dan] goet.</l>
<l>De des pleget, hi mesdoet,</l>
<l>Dat hijt al in quade kert.</l>
<l>Godsat heb hi, deet hem leert.</l>
<l n="800">Hi versciet, als ic versta,</l>
<l>Harde kortelike daernae,</l>
<l>Na den stride, alst is bescreven,</l>
<l>Ende hevet den geest opghegeven</l>
<l>Saterdaghes alst wesen moeste,</l>
<l n="805">Na onser Vrouwendaghe in den oeste,</l>
<l>Ende wort begraven met groten eren</l>
<l>In den selven jare ons Heren,</l>
<l>Alst bescreven es van den stride,</l>
<l>Des sine vreende waren blide.</l>
<l n="810">Al was de grave Willam droeve,</l>
<l><pb n="2,368"/> Hi most sien om sine behoeve.</l>
<l>Up hem was nu comen tlant.</l>
<l>Ende voer doe altehant</l>
<l>Ende dede hem hulden ende sweren.</l>
<l n="815">Des ne wilde hi niet onberen,</l>
<l>Ende der manne bleef engheen,</l>
<l>Sine ontfinghen al haer leen</l>
<l>Als van haren rechten here:</l>
<l>Si mochten doen met grote ere.</l>
<l n="820">Als hi in Zeelant hadde ghedaen,</l>
<l>Manscap ende hulde ontfaen,</l>
<l>Pijnde hi hem, hoe hijt besette,</l>
<l>Ende voer in Hollant sonder lette,</l>
<l>Al te Dordrecht, in de porte,</l>
<l n="825">Ende onboet rechtevoert</l>
<l>Omme alle de liede, dat si quamen</l>
<l>Ende sijt voert tghoede namen,</l>
<l>Ende sine ontfinghen over here.</l>
<l>Si dadent gherne, wat wilgijs mere,</l>
<l n="830">Ende swoeren hem daer houde</l>
<l>De porters, alle, jonghe ende oude,</l>
<l>Entie lantliede al ghemene,</l>
<l>Beide groet ende clene.</l>
<l><pb n="2,369"/> Tote Sciedamme voer hi van daer</l>
<l n="835">Ende omboet, dat es waer,</l>
<l>De lude van der jeghenode,</l>
<l>De voer hem niet quamen node,</l>
<l>Ende swoeren hem hulde mede</l>
<l>Al de lude daer ter stede.</l>
<l n="840">Oec ne wasser negheen,</l>
<l>Si ne ontfinghen al haer leen,</l>
<l>Diere woenden in den lande,</l>
<l>Ende setten hem in sgreven hande:</l>
<l>Want hi met rechte haer here was.</l>
<l n="845">Doe wort hi te rade das,</l>
<l>Dat hi te Delf voer in de port,</l>
<l>Te Leyden, te Haerlem also voert,</l>
<l>Ende voert tot Alcmaer in Vrieslant,</l>
<l>Ende onboet altehant</l>
<l n="850">De Vriesen, dat si tot hem quamen,</l>
<l>Of dat si senden tot hem bi namen</l>
<l>Dien si betrouweden sonderlinghe,</l>
<l>Van wien dat hi hulde ontfinghe</l>
<l>Voer hem allen daer ter stede,</l>
<l n="855"><pb n="2,370"/> Ende voer hem mochte zweren mede.</l>
<l>Die Vresen stonden tsenen ghebode</l>
<l>Ende dankens onsen Here Gode.</l>
<l>Dus dede hi an dese vaert</l>
<l>Ende voer weder te Zeelant waert,</l>
<l n="860">Ende besette daer sijn lant.</l>
<l>Doe quam hem boetscap tehant,</l>
<l>Dat hi doer Brabant mochte varen,</l>
<l>Ende hi quame sonder sparen</l>
<l>In Henegouwen sonder respijt:</l>
<l n="865">Want men mochte up de tijt</l>
<l>Dat segghen uten van den dinghe</l>
<l>Tusschen van Vrancrike den coninghe</l>
<l>Ende syere pertie an deen side,</l>
<l>Ende van Vlaendren ten selven tide</l>
<l n="870">Ende her Gye ente sine.</l>
<l>So mochte hi metter selver pine</l>
<l>Haren Tsarels dochter van Vrancrike</l>
<l>Te wive trouwen eerlike,</l>
<l>De hem ghesekert was te voren</l>
<l n="875">Bi sfaders tiden, als wi horen.</l>
<l>Teersten dat de boetscap quam</l>
<l><pb n="2,371"/> Ende hijt waerlike vernam,</l>
<l>Besette hij tlant van Zeelant wale,</l>
<l>Ende reedde hem ten selven male,</l>
<l n="880">Hoe hi in Hollant comen mochte.</l>
<l>Des had hi pine, eer hijt volbrochte,</l>
<l>Van den yse, dat was so starc.</l>
<l>Hadt moghen baten dusent marc,</l>
<l>Men hadt niet moghen comen over</l>
<l n="885">Van den enen ant ander over.</l>
<l>Dit gheviel te menigher stonde,</l>
<l>Dat hi ghevaren niet en conde</l>
<l>Van den yse, dat was so groet:</l>
<l>Dat hi merrede dedem die noet.</l>
<l n="890">So dat hi ter zewaert sochte,</l>
<l>Dat was, dat hem niet en dochte,</l>
<l>Hi ne waert niet leden sonder scade.</l>
<l>Int ende wort hi te rade,</l>
<l><pb n="2,372"/> Dat hi boden sende zaen</l>
<l n="895">Ende dede Godevaerden verstaen</l>
<l>Van Berghen den drussate,</l>
<l>Dat hi emmer niet en late,</l>
<l>Hi ne ombiede hem metter vaert,</l>
<l>Of hi quame darwaert,</l>
<l n="900">Dat hine dan mochte gheleiden</l>
<l>Tote Breda over der heyden.</l>
<l>De hertoghe hadde hem ghegeven</l>
<l>Gheleide ende oec dat bescreven,</l>
<l>Ende dat hi ombode wat hi doen woude:</l>
<l n="905">Want hi daerna werken soude.</l>
<l>Godevaert omboet hem weder saen:</l>
<l>Wat hi wilde dat waer ghedaen.</l>
<l>Der ballinghe waer gheen so coene</l>
<l>Dat hi iet dorste bestaen te doene,</l>
<l n="910">Of den minsten van den sinen;</l>
<l>Hi soude ghetrouwelike pinen</l>
<l>Ende sekerlike gheleiden,</l>
<l>Ende met hem riden over der heyden,</l>
<l>Ende doen dat hem es betame,</l>
<l n="915">Ende hi der stoutelike quame,</l>
<l>Hi ne dorste niet ontsien.</l>
<l><pb n="2,373"/> Godevaert onboet mettien:</l>
<l>Waer der ballinghe een so coene,</l>
<l>De hem pijnde te mesdoene</l>
<l n="920">Den grave of iement van den sinen,</l>
<l>Hi sout hem doen in scine,</l>
<l>Hi soude hem nemen lijf ende goet.</l>
<l>Mettien de grave reden doet</l>
<l>Sine vart, wat wilgi me?</l>
<l n="925">Ende porrede van Sirixe</l>
<l>Ende voer ten Bordendamme over,</l>
<l>An Nortbevelant anden oever,</l>
<l>Ende ginc te Caetse rechtevort,</l>
<l>Ende scepede, hebbic ghehort,</l>
<l n="930">In Zuutvliet, hi ende sine man,</l>
<l>Ende ghinghen te Wichvliet an,</l>
<l>Ende voer vort te Remerswale,</l>
<l>Ende quam daer ten avondmale.</l>
<l>Den nacht doer ende den dach,</l>
<l n="935">Dat grote vastelavont wesen mach,</l>
<l>Bleef hi daer, entie nacht darna.</l>
<l>Sanders daghes, als ic versta,</l>
<l><pb n="2,374"/> So reedde hi toe, ende voer bi tide</l>
<l>Over an de ander side.</l>
<l n="940">Sine paerde waren ghereet.</l>
<l>Doer de porte dat hi leet</l>
<l>Toten Berghe sonder houden.</l>
<l>De ghene de met hem varen souden,</l>
<l>Waren ghereet ende voeren mede,</l>
<l n="945">Twe milen buter stede.</l>
<l>Doe reet hi voert over de heide</l>
<l>Een deel met sijns selfs gheleide.</l>
<l>De here van Breda hilt derbi</l>
<l>Ende dedem al dat hi</l>
<l n="950">Doen mochte te weerdicheden,</l>
<l>Ende wilden doer sijn lant gheleden;</l>
<l>Ende sine helpe wies hem an:</l>
<l>Hem quamen toe sijns selfs man</l>
<l>Up der heyden hem der jeghen,</l>
<l n="955">Ende deden als goede liede plegen.</l>
<l>Dus reet hi voert tSente Gerdenberge,</l>
<l>Ende nam daer ruste ende herberghe.</l>
<l>Daer bleef hi ene corte stonde</l>
<l><pb n="2,375"/> Ende besette, als hi best conde,</l>
<l n="960">Sine liede ende sijn lant,</l>
<l>Ende voer voert al te hant</l>
<l>In Henegouwen doer Brabant,</l>
<l>Daer hi blide liede vant,</l>
<l>Diene wel ontfinghen, als wi horen.</l>
<l n="965">Nu was hem aldaer te voren</l>
<l>Een kint ghesekert van hogen gheslachte;</l>
<l>Haer vader was van hogher machte,</l>
<l>Daertoe weldich ende rike,</l>
<l>Sconinx broeder van Vrancrike,</l>
<l n="970">Her Tsarels was hi genant,</l>
<l>Als ic te voren seide tehant.</l>
<l>De grave hadde hem vermeten,</l>
<l>Dat hi soude, suldi weten,</l>
<l>De jonghe bruut hebben te wive</l>
<l n="975">Ende trouwen se tsinen live,</l>
<l>Ende leider toe sijn ghedochte,</l>
<l>Ende reder toe dat hi mochte.</l>
<l>Doet buter Vasten comen was,</l>
<l>Voer hi ende pijnde hem das,</l>
<l n="980">Dat hi quam op ene stont</l>
<l>In de abdie te Longhepont,</l>
<l><pb n="2,376"/> Daer hi vant de jonghe maghet,</l>
<l>De hem harde wel behaghet.</l>
<l>Daer was de bisscop van Sissoen,</l>
<l n="985">Diet harde wael conde doen,</l>
<l>Die se trouwede bede te samen;</l>
<l>Ende [hi] besliep se in Goeds namen.</l>
<l>God moet se sterken, als Hi wel mach.</l>
<l>Dit was op enen sonnendach</l>
<l n="990">Voer de opvaert ons Heren,</l>
<l>Dat hi nam met groter eren</l>
<l>Sijn wijf ende besliep se daer,</l>
<l>Als men screef ons Heren jaer</l>
<l>Dusent drehondert ende vive,</l>
<l n="995">Grave Willam in jonghen live.</l>
<l>Ende keerde weder ende ontboet tehande</l>
<l>Te Hollant waert, sinen lande,</l>
<l>Daer men was blide sere,</l>
<l>Ende dankes Gode, onsen Here.</l>
<l n="1000">Nu stont hem herde siene,</l>
<l>Eer hi der jaren neghentiene</l>
<l>Hadde, had hi leden al</l>
<l><pb n="2,377"/> Alst eist bescreven, groet ende smal,</l>
<l>Ende dorwaden met ghenende.</l>
<l n="1005">Hier makic mijns dichtens ende.</l>
<l>Here van Hollant, edele grave,</l>
<l>U hevet ghemaect teenre gave</l>
<l>Dit boec ende dit werc</l>
<l>Melijs Stoke, u arme clerc,</l>
<l n="1010">Gode teren ende uwen live.</l>
<l>Wacht dat niet verloren blive</l>
<l>De name, de ghi hebt nu.</l>
<l>En doedijs niet, dat seg ic u,</l>
<l><pb n="2,378"/> Dat quader wort dan te voren,</l>
<l n="1015">Ente pine es al verloren.</l>
<l>Altoes penset om de doghet,</l>
<l>Ende ghevet, als ghi gheven moghet,</l>
<l>Ende wat ghi ghevet ende wien,</l>
<l>Ende dien smekers suldi sien</l>
<l n="1020">In den mont ende merken wale,</l>
<l>Waeromme si segghen hare tale,</l>
<l>Oft om ghewijn is haer flateren.</l>
<l>Weest ghelike anderen heren.</l>
<l>Hout u liede ende u lant te rechte</l>
<l n="1025">Jeghens heren ende knechte.</l>
<l>Elken man so doet vonnesse.</l>
<l>Dies verdient leert hem de lesse</l>
<l>Dat recht is, ende vonnesse draghet:</l>
<l>So eist om niet, eist dat hi claghet.</l>
<l n="1030">Doedijs niet, ghi mesdoet:</l>
<l>Hi sal u werpen onder de voet,</l>
<l>Maech hi, ende segghen dan:</l>
<l>De duvel soude desen man</l>
<l>Moghen dienen ofte minnen.</l>
<l n="1035">Trouwen, wildi dat bekinnen,</l>
<l>Ghi hebbets groten scade ontfaen,</l>
<l>Dat te voren niet was ghedaen.</l>
<l>Loent den ghenen, de u dient,</l>
<l>So blijft hi u ghestade vrient.</l>
<l n="1040"><pb n="2,379"/> Recht over den riken als over den armen;</l>
<l>Ne laet se niet lopen carmen.</l>
<l>Doedi dit, so doedi wale.</l>
<l>Weest hoefsch in daden ende in talen</l>
<l>Ende seer ghestade in ghelate.</l>
<l n="1045">Van allen dinghen houdet mate.</l>
<l>Ende sult minnen de heilighe kerke,</l>
<l>Eren papen ende clerke;</l>
<l>Begheven luden so doet ere:</l>
<l>So sal u sterken onse here.</l>
<l n="1050">De arme lude suldi niet versmaen;</l>
<l>Doet hem goet, dats wel ghedaen.</l>
<l>God geve dat behouden blive</l>
<l>U wereltere in desen live!</l>
<l>Ende na desen live comt daer boven,</l>
<l n="1055">Daer dinghele Gode loven;</l>
<l>Des onne u Marien kint.</l>
<l>Seghet amen, de den grave mint!</l>
<l>Ende Wouter, den clerc de dit screef,</l>
<l>Ende lettel ghels te boven bleef,</l>
<l>Dien bid ic Gode dat hi versette</l>
<l>Sine armoede ende sine lette,</l>
<l n="5">De hem van den pape quam,</l>
<l>Heren Florens, diene maecte gram</l>
<l>Ende diene sloech onverdient,</l>
<l>Nochtan dat Wouter was sijn vrient.</l>
<l>Ende dor den pape lach hi in bande.</l>
<l n="10">Nochtan moet hi in vreemden lande</l>
<l>Verre bedevaerden gaen;</l>
<l><pb n="2,380"/> Ende tghelt, dat hi hevet ontfaen</l>
<l>Van desen boeke, moet sijn verteert</l>
<l>In dese verre bedevaert.</l>
<l n="15">God doene met ghesonde keren</l>
<l>Ende behouden Janne in deren</l>
<l>Van Polanen ende sine joncfrouwen,</l>
<l>Sin kindren ende diene minnen met trouwen!</l>
<l>Ende alle dene hebben leet</l>
<l n="20">- Eist dat hijt weet oft niet en weet -</l>
<l>God ons Here sende hem an,</l>
<l>Dat ic de pape her Florens an!</l>
<l>Amen, amen.</l>
<l>Al dede Gherijt van Velsen quaet,</l>
<l>Dat quam alleen bi sulker daet</l>
<l>dat sijn wijf was jammerlike vercraft;</l>
<l>Daertoe dede de grave sijn macht</l>
<l n="5">Ende onsuverde sijn goede wijf:</l>
<l>Hi had se liever dan sijn lijf.</l>
<l>Daer na, mi ghelovet,</l>
<l>Smeet hijn met ene roede opt hovet,</l>
<l>Dat hem de huve boven spleet.</l>
<l n="10">Doe dochte Gheraert om dat leet,</l>
<l>Dat hem de grave hadde ghedaen,</l>
<l>Ende hem niet ten besten mochte vergaen.</l>
<l>Daer men de waerheit wil verstaen</l>
<l>Ende redene te redene mach gaen,</l>
<l n="15">So wast misdaen herde sere</l>
<l>Van enen groten lantshere.</l>
<l>Wat soude hier meer of ghesproken</l>
<l>Dat sijnt so seer wert ghewroken?</l>
</div>
</body>
</text>
</TEI.2>
