<?xml version='1.0'?><!DOCTYPE TEI.2 PUBLIC '-//TEI P4//DTD Main Document Type//EN' 'http://www.tei-c.org/Guidelines/DTD/tei2.dtd' [<!ENTITY % TEI.transcr 'INCLUDE'> <!ENTITY % TEI.prose 'INCLUDE'><!ENTITY % TEI.linking 'INCLUDE'><!ENTITY % TEI.figures 'INCLUDE'><!ENTITY % TEI.analysis 'INCLUDE'><!ENTITY % TEI.corpus 'INCLUDE'><!ENTITY % TEI.XML 'INCLUDE'><!NOTATION TEI-XML PUBLIC 'TEI P4' 'http://www.tei-c.org/Guidelines/DTD/tei2.dtd'>]><TEI.2><teiHeader>
<fileDesc>
<titleStmt>
<title>Spiegel historiael (tweede partie)</title>
<author>Philip Utenbroeke</author>
</titleStmt>
<editionStmt>
<edition>F. Von Hellwald, M. de Vries en E. Verwijs (eds.): Jacob van Maerlant's Spiegel historiael. Tweede Partie, bewerkt door Philip Utenbroeke. Leiden, 1879.</edition>
</editionStmt>
<publicationStmt>
<p></p>
</publicationStmt>
<sourceDesc>
<listBibl id="inlMetadata">
<bibl><interpGrp type="titleLevel1">
<interp value="Spiegel historiael (tweede partie)"/>
</interpGrp><interpGrp type="medium">
<interp value="book"/>
</interpGrp><interpGrp type="authorLevel1">
<interp value="Philip Utenbroeke"/>
</interpGrp>
<interpGrp type="ipr">
<interp value="online"/>
</interpGrp><interpGrp type="corpusProvenance">
<interp value="cdrom-mnl"/>
</interpGrp>
<interpGrp type="pubYear_from"><interp value="1393"/></interpGrp>
<interpGrp type="witnessYear_from"><interp value="1393"/></interpGrp>
<interpGrp type="pubYear_to"><interp value="1402"/></interpGrp>
<interpGrp type="witnessYear_to"><interp value="1402"/></interpGrp>
</bibl>
</listBibl>
<bibl id="original-metadata-cdrom-version"><![CDATA[
<TITEL>Spiegel historiael (tweede partie)</TITEL>
<TITEL>Spiegel historiael</TITEL>
<author>Philip Utenbroeke</author>
<AARD>Rijm</AARD>
<BRON nr="D167">Wenen, &#x00D6;sterreichische Nationalbibliothek, 13708</BRON>
<DATUM>1393-1402</DATUM>
<OMVANG>ca. 34000 verzen</OMVANG>
<BRON.OPM>Handschrift van 250 bladen (oorspronkelijk 260 of meer), 2 kolommen per bladzijde, 42 tot 50 regels per kolom. Het grootste gedeelte van de codex wordt ingenomen door grote stukken uit de Tweede Partie van de Spiegel historiael (fol. 32ra-205vb en 246vb-249vb); het gaat hierbij om 360 van de 460 kapittels: de andere hoofdstukken werden door de kopiist overgeslagen omdat de stof al aanwezig was in een ander handschrift in de bibliotheek van het klooster waar de codex vervaardigd werd (Rooklooster te Oudergem bij Brussel). In het handschrift komen ook nog kapittels voor uit de Eerste, Vierde en Vijfde Partie van de Spiegel historiael, resp. op 1) fol. 244v-246r, 2) fol. 7r en 28r-30r en 3) fol. 30r-31r; verder bevat het o.m. nog de tekst van het Libellum super modo vivendi (cap. 7) van Gerard Zerbolt van Zutphen (fol. 1ra-4va), excerpten uit Der leken spieghel van Jan van Boendale (fol. 7va-22va), Jacob van Maerlants Derde Martijn (fol. 218ra220rb) en Vanden kerstenen ghelove van Ruusbroec (fol. 221ra-224va).</BRON.OPM>
<EDITIE>F. Von Hellwald, M. de Vries en E. Verwijs (eds.): Jacob van Maerlant's Spiegel historiael. Tweede Partie, bewerkt door Philip Utenbroeke. Leiden, 1879.</EDITIE>
<STATUS>Kritisch</STATUS>
<BRONMNW>1197 </BRONMNW>
<EDITIE.OPM>In de editie Von Hellwald werden de kapittels van de Tweede Partie die in Wenen, &#x00D6;sterreichische Nationalbibliothek, 13708 ontbraken maar wel al uit andere handschrift(fragmenten) bekend waren, op hun plaats in de tekst ingevoegd; men zie daarvoor de diverse fragmenten van de Spiegel historiael (tweede partie). In de hier gepresenteerde tekst werden de marginalia van de editie (de foli&#x00EB;ring van de legger en de verwijzingen naar het Speculum Historiale van Vincentius van Beauvais) niet overgenomen.</EDITIE.OPM>
<BRONNEN>De tekst van de Spiegel historiael (tweede partie) is, voor het grootste gedeelte, alleen te vinden in Wenen, &#x00D6;sterreichische Nationalbibliothek, 13708; tekstgedeelten van deze Tweede Partie die in dit Weense handschrift nog ontbreken, bevinden zich in Gent, Bibliotheek der Rijksuniversiteit, 2541,7 (fragm.), Gent, Bibliotheek der Rijksuniversiteit, 2541,8 (fragm.), Frankfurt am Main, Stadt- und Universit&#x00E4;tsbibliothek, Ms. Germ. Qu. 35 (fragm.), Gent, Bibliotheek der Rijksuniversiteit, 1374, Brugge, Stadsarchief, Oud archief, reeks 538,7 (fragm.), D&#x00FC;sseldorf, Universit&#x00E4;tsbibliothek, Dauerleihgabe der Stadt D&#x00FC;sseldorf, Z 15,9 (fragm.), Anholt, F&#x00FC;rstlich Salm-Salm'sche Bibliothek, Fragment in AD Nr. 460 (fragm.), Brussel, Koninklijke Bibliotheek, II 553,1 (fragm.), Leiden, Bibliotheek der Rijksuniversiteit, B.P.L. 3069 (fragm.) en Antwerpen, Rijksarchief, Verzameling Handschriften, nr. 147 (fragm.).</BRONNEN>
]]></bibl>
</sourceDesc>
</fileDesc>
</teiHeader>
<text>
<body><div type="part"><head type="part"><pb n="1"/> DANDER PARTIE VAN DEN SPIEGELE HYSTORIALE.</head><p></p></div>
<div type="chapter"><head type="chapter">DIERSTE BOEC.</head>
<div type="subchapter"><head type="subchapter">Voerredene van den iersten boeke. </head>
<l>                Die ierste boec die hevet in</l>
<l>Van XV jaren no meer no min</l>
<l>Die jeeste, ende van keyseren IIII:</l>
<l>Van Nero den quadertiere,</l>
<l n="5">Van Galba, van Vitellus</l>
<l>Ende van den iersten Otte aldus,</l>
<l>Ende heeft in sijn ommegaen</l>
<l>LXXXIX capitele ontfaen.</l>
</div>
<div type="subchapter"><head type="subchapter comment">[Titellijst] </head>
<l><hi rend="italic">Van Nerons goeden beginne</hi> ... I.</l>
<l><hi rend="italic">Hoe Festus quam na Felix, die Pauwelse ten keyser sant</hi> ... II.</l>
<l><hi rend="italic">Van der Joden biscoppe</hi> ... III.</l>
<l><hi rend="italic">Van sente Jacoppe den menderen</hi> ... IV.</l>
<l><hi rend="italic">Hoe sente Pauwels te Rome quam</hi> ... V.</l>
<l><hi rend="italic">Van Nerons seden in singene</hi> ... VI.</l>
<l><hi rend="italic">Van Nerons luxurien</hi> ... VII.</l>
<l><hi rend="italic">Van sinen roeve ende wreetheit</hi> ... VIII.</l>
<l><hi rend="italic">Van Seneca ende een deel van sinen boeken</hi> ... IX.</l>
<l><hi rend="italic">Van den selven</hi> ... X.</l>
<l><hi rend="italic">Van XII persecutien der kerken</hi> ... XI.</l>
<l><hi rend="italic">Van sente Petere ende van Symon Magus</hi> ... XII.</l>
<l><hi rend="italic">Van Peters vliene bi der beden van sinen jongers</hi> ... XIII.</l>
<l><hi rend="italic">Van dat Peter gewaen was ende gecruust</hi> ... XIV.</l>
<l><hi rend="italic">Peters sepulture ende hoe hi Nerone begreep</hi> ... XV.</l>
<l><hi rend="italic">Hoe sente Paulus was gevaen</hi> ... XVI.</l>
<l><hi rend="italic">Van Paulus gestadecheiden vor Nerone</hi> ... XVII.</l>
<l><hi rend="italic">Hoe Paulus bekeerde diene te siere passien leidden</hi> ... XVIII.</l>
<l><pb n="2"/><hi rend="italic">Hoe Plantille haer hoeftcleet weder hadde na sine doot</hi> ... XIX.</l>
<l><hi rend="italic">Hoe hi hem vertoende Plantillen ende den keyser</hi> ... XX.</l>
<l><hi rend="italic">Een miracule van sente Pauwelse</hi> ... XXI.</l>
<l><hi rend="italic">Van der hoecheit der Roemscher kerken</hi> ... XXII.</l>
<l><hi rend="italic">Van sente Clemente, hoe hi Bernabasse horde</hi> ... XXIII.</l>
<l><hi rend="italic">Hoe Clement quam an Petere</hi> ... XXIV.</l>
<l><hi rend="italic">Hoe Clement Petere vertelde sine saken</hi> ... XXV.</l>
<l><hi rend="italic">Hoe Peter Clements moeder vant</hi> ... XXVI.</l>
<l><hi rend="italic">Hoe hijt Clemente dede te verstane</hi> ... XXVII.</l>
<l><hi rend="italic">Hoe datten Nyceta ende Aquila kinden</hi> ... XXVIII.</l>
<l><hi rend="italic">De disputatie van Faustiniane</hi> ... XXIX.</l>
<l><hi rend="italic">Van den selven</hi> ... XXX.</l>
<l><hi rend="italic">Hoe si alle bekinden Faustiniane</hi> ... XXXI.</l>
<l><hi rend="italic">Hoe Peter Faustiniane niet en wilde doepen</hi> ... XXXII.</l>
<l><hi rend="italic">Hoe Symoen Magus verkeerde Faustiniaens ansichte</hi> ... XXXIII.</l>
<l><hi rend="italic">Hoe Peter ter eren quam te Anthiochen</hi> ... XXXIIII.</l>
<l><hi rend="italic">Hoe Peter ordineerde Clemente paeus te sine na hem</hi> ... XXXV.</l>
<l><hi rend="italic">Van sente Petronillen</hi> ... XXXVI.</l>
<l><hi rend="italic">Van sente Marcialen</hi> ... XXXVII.</l>
<l><hi rend="italic">Van sinen miraculen</hi> ... XXXVIII.</l>
<l><hi rend="italic">Van sente Saviniane, Potenciane ende Altine</hi> ... XXXIX.</l>
<l><hi rend="italic">Van sente Clemente van Mets</hi> ... XL.</l>
<l><hi rend="italic">Van sente Frontoene van Peregort</hi> ... XLI.</l>
<l><hi rend="italic">Hoe dattene God versach in die wildernesse</hi> ... XLII.</l>
<l><hi rend="italic">Van sente Memmiusse van Catteloengen</hi> ... XLIII.</l>
<l><hi rend="italic">Van sinen miraculen</hi> ... XLIIII.</l>
<l><hi rend="italic">Van sente Teclen</hi> ... XLV.</l>
<l><hi rend="italic">Van den selven</hi> ... XLVI.</l>
<l><hi rend="italic">Van sente Paulus jongers</hi> ... XLVII.</l>
<l><hi rend="italic">Van sente Vitale ende Valerien passie</hi> ... XLVIII.</l>
<l><hi rend="italic">Van haren kinderen Gervase ende Prothase</hi> ... XLIX.</l>
<l><hi rend="italic">Van Nazarius ende Celsus</hi> ... L.</l>
<l><hi rend="italic">De passie van Gervase ende Prothase, Nazarius ende Celsus</hi> ... LI.</l>
<l><hi rend="italic">Van sente Processe ende Marthiniane</hi> ... LII.</l>
<l><hi rend="italic">Van sente Thymotheuse ende Apollinarise</hi> ... LIII.</l>
<l><hi rend="italic">Van menegen anderen martelaren onder Nerone</hi> ... LIIII.</l>
<l><hi rend="italic">Van sente Marke Ewangeliste</hi> ... LV.</l>
<l><hi rend="italic">Van siere doot</hi> ... LVI.</l>
<l><hi rend="italic">Van vorteekenen der destructien van Jherusalem</hi> ... LVII.</l>
<l><hi rend="italic">Van der scedingen van ons Heren jongers</hi> ... LVIII.</l>
<l><hi rend="italic">Van sente Thomase</hi> ... LIX.</l>
<l><hi rend="italic">Van den selven</hi> ... LX.</l>
<l><hi rend="italic">Van den selven noch</hi> ... LXI.</l>
<l><hi rend="italic">Van den selven noch meer</hi> ... LXII.</l>
<l><hi rend="italic">Van den selven noch</hi> ... LXIII.</l>
<l><hi rend="italic">Van sente Andriesse</hi> ... LXIIII.</l>
<l><hi rend="italic">Van den selven</hi> ... LXV.</l>
<l><hi rend="italic">Van den selven</hi> ... LXVI.</l>
<l><hi rend="italic">Van sente Matheuse</hi> ... LXVII.</l>
<l><hi rend="italic">Van sente Symone ende Juden</hi> ... LXVIII.</l>
<l><hi rend="italic">Van sente Bertelmeuse</hi> ... LXIX.</l>
<l><hi rend="italic">Van sente Philippe</hi> ... LXX.</l>
<l><hi rend="italic">Van sente Barnabass</hi> ... LXXI.</l>
<l><hi rend="italic">Van sente Luke</hi> ... LXXII.</l>
<l><hi rend="italic">Van sente Marthen</hi> ... LXXIII.</l>
<l><hi rend="italic">Van verscedenessen van vele ons Heren jongers</hi> ... LXXIIII.</l>
<l><hi rend="italic">Van Marien Magdalenen</hi> ... LXXV.</l>
<l><hi rend="italic">Noch van Marthen</hi> ... LXXVI.</l>
<l><hi rend="italic">Noch van Marien Magdalenen</hi> ... LXXVII.</l>
<l><hi rend="italic">Van haren miraculen</hi> ... LXXVIII.</l>
<l><pb n="3"/><hi rend="italic">Van sente Marthen doot ende leven</hi> ... LXXIX.</l>
<l><hi rend="italic">Van sente Maximine van Ays</hi> ... LXXX.</l>
<l><hi rend="italic">Van sente Saturnine</hi> ... LXXXI.</l>
<l><hi rend="italic">Van sente Julianen van Sans</hi> ... LXXXII.</l>
<l><hi rend="italic">Van sente Juliane diemen bidt om goede herberghe</hi> ... LXXXIII.</l>
<l><hi rend="italic">Van sente Hermagoras</hi> ... LXXXIIII.</l>
<l><hi rend="italic">Van teekenen van Nerons doot</hi> ... LXXXV.</l>
<l><hi rend="italic">Van de keyser Galba</hi> ... LXXXVI.</l>
<l><hi rend="italic">Van Marchus Fabius Quintilliaens bloemen</hi> ... LXXXVII.</l>
<l><hi rend="italic">Van den keyser Otten</hi> ... LXXXVIII.</l>
<l><hi rend="italic">Van den keyser Vitellius</hi> ... LXXXIX.</l>
</div>
<div type="subchapter"><head type="subchapter"><pb n="4"/> HIER BEGENNET DIERSTE BOEC VAN DER ANDER PARTIEN DES SPIEGELS HYSTORIAELS. <hi rend="italic">Eenrande bedinge daer op.</hi></head>
<l>Den Here, die ons gewrochte</l>
<l>Ende met sinen enegen Sone cochte,</l>
<l>So dat hine dor ons sterven dede,</l>
<l>Biddic met monde ende met gedochte,</l>
<l n="5">Dat ic wel weet dat wesen mochte,</l>
<l>En ware mi de faute niet mede,</l>
<l>Dat hi mijn herte daertoe brochte,</l>
<l>Dat si bi siere hulpen besochte</l>
<l>Enege nuttelike onlede,</l>
<l n="10">Daer ic bi ledecheit ontfochte,</l>
<l>Die quaet es; want ic eens gerochte</l>
<l>Daer ic bescreven vant teere stede,</l>
<l>Dat vele quaets leert ledechede.</l>
<l>An dese ollede vangic dan</l>
<l n="15">Te dietschene, so ic best can,</l>
<l>Van den Spiegele Hystoriale</l>
<l>Dander partie. Oft mi gean</l>
<l>Onse Here, ende ic daer an</l>
<l>Iet doe dat gedaen es wale,</l>
<l n="20">Sine si de lof, daert af ran.</l>
<l>Vort biddic hem, die noyt en began,</l>
<l>Dat hi mijn doen, gepeis ende tale</l>
<l>Metter doget so make gespan,</l>
<l>Dat ic na dit lijf daer van</l>
<l n="25">Met hem te wesene behale</l>
<l>Eweleke in sine hemelsche sale.</l>
<l>In Gods namen ende sente Marien</l>
<l>So vangic nu ter ander partien</l>
<l>Van den Spiegele der Hystorien,</l>
<l n="30">Die ons toeget, hoe God can vrien</l>
<l>Den mensche van des viants scalkernien,</l>
<l>Met eren croent ende met glorien;</l>
<l>Oec toeget si, also Vincent wilt lyen,</l>
<l>Hoe de heilege kerke began dyen</l>
<l n="35">In gedureger memorien</l>
<l>Bi der heilegher conflorien</l>
<l>Van der martelaren partien,</l>
<l>Die lieten haer vleesscheleke cyborien</l>
<l>Breken in ewelekere victorien.</l>
</div>
<div type="subchapter"><head type="subchapter">Van Nerons goeden beghinne. I.</head>
<l>                In der ierster partien inden</l>
<l>Mogedi van Claudiusse vinden,</l>
<l>Hoe hi was keyser ende here groot.</l>
<l>Dese heeft gedaen so vor sine doot,</l>
<l n="5">Dat Nero keyser na hem blive</l>
<l>Bi den rade van sinen wive</l>
<l><pb n="5"/>Ende der heren, daer hi in desen</l>
<l>Te seer af scheen bedwongen wesen.</l>
<l>Octavien siere dochter man</l>
<l n="10">Was Nero, ende also dan</l>
<l>Nam Claudius trike onredelike</l>
<l>Sint sinen sone Britannike.</l>
<l>Eusebius doet ons te verstane,</l>
<l>Dat na den keyser Octaviane</l>
<l n="15">Die vijfte keyser Nero ter eren</l>
<l>Quam rechte in djaer ons Heren</l>
<l>LVII, ende was here daer naer</l>
<l>VIII maent ende XVIII jaer,</l>
<l>Daer hi vijf jaer in dbeghin</l>
<l n="20">Hoveschelike here was in.</l>
<l>                Suetonis heeft ons gelaten</l>
<l>Bescreven, dat Nero was ter maten</l>
<l>Groet ende sproete ende blont sijn vas,</l>
<l>Sijn anschijn scoenre dant eerlijc was.</l>
<l n="25">Donker ogen, den hals ront vet,</l>
<l>Den buuc sere vorwert geset</l>
<l>So hadde hi ende cleene beene.</l>
<l>Die arten liberale gemeene</l>
<l>Heeft hi in siere joget geleert:</l>
<l n="30">Van philosophien es hi gekeert</l>
<l>Ende viel ane die poetrien,</l>
<l>Daer hi ane pijnde om die meesterien;</l>
<l>Daertoe an musike ende an gedicht</l>
<l>Heeft hi sere sinen sin gesticht.</l>
<l n="35">                In dierste van siere mogentheit</l>
<l>Heeft hi aldus van hem geseit,</l>
<l>Dat hi micte te regneerne</l>
<l>Niet bi sijns selfs begerne,</l>
<l>Maer omdat die keyser woude,</l>
<l n="40">Dien hi noede verhoren soude.</l>
<l>Goedertieren genoech was hi,</l>
<l>Ghesellec ende hovesch daerbi.</l>
<l>Die sware tolle dede hi of.</l>
<l>Den senaturen, die in thof</l>
<l n="45">Bi sinen vorsaten verarmt waren,</l>
<l>Besette hi renten van jaren te jaren</l>
<l>Ghevoechelike te haerre noet.</l>
<l>Vermaende men hem van iemens doot,</l>
<l>Dat hi soude trecht bescriven</l>
<l n="50">Van dien men soude met wette ontliven,</l>
<l>Dat te bescrivene hem bestont,</l>
<l>Antwerdde hi: "Ic woude, mi cont</l>
<l>Gheene letteren en waren", als of hi groot</l>
<l>Ontfermen hadde van harre doot.</l>
<l n="55">Danctemen hem iewer af eren,</l>
<l>"Also ic verdiende," sprac hi ten heren,</l>
<l>Als die dat cleene heeft gescict</l>
<l>Na dat hi hen te doene mict.</l>
<l>Nu was te Rome vore hem sede,</l>
<l n="60">Datmen spisen diere verdede</l>
<l>In cokenen alse in caberetten,</l>
<l>Daer hen tgemeene sere bi besmetten</l>
<l>In hoverden. Dies hiet hi dan,</l>
<l>Dat si niet en gereidden die coken man</l>
<l n="65">Dan mate spise ende pottage,</l>
<l>Om tgemeene te bringen in goede usage.</l>
<l>Dits dat men an hem mach prisen;</l>
<l>Maer van so quader wisen</l>
<l>Wart hi daer na, dat hi geens prijs</l>
<l n="70">Werdech en es in geenre wijs,</l>
<l>Also ghi hier na wel selt horen;</l>
<l>Maer wat Commestor seget hort voren.</l>
</div>
<div type="subchapter"><head type="subchapter">Hoe Festus quam na Felix, die Pauwelse ten keyser sendde. II.</head>
<l>                Een content binnen desen wort</l>
<l>Te Cesarien binnen der port</l>
<l><pb n="6"/>Tusschen Joden ende heidinen,</l>
<l>Want elc daer vorbarst woude scinen.</l>
<l n="5">Hier op waest dat die Joden roen,</l>
<l>Want Herodes van Ascaloen</l>
<l>Stichte die port ende hietse na</l>
<l>Den keyser Cesar Cesarea.</l>
<l>Die heidene hebben dit dus gewerd,</l>
<l n="10">Dat ierst die port was gefondeert</l>
<l>Van heidenen vore Herodes doen,</l>
<l>Ende si hiet Pergostratoen.</l>
<l>Dit quam vore Felix, den baeliu,</l>
<l>Die ierst hielt der Joden bu</l>
<l n="15">Also lange als si hem miede gaven;</l>
<l>Ende als hise hadde wel bescaven,</l>
<l>Es hi an dander boert gehelt</l>
<l>Ten heidenen, dien hi gaf tgewelt</l>
<l>In der Joden huus te gane,</l>
<l n="20">Met crachte hare goet ane te vane,</l>
<l>So dat hier af der Joden clagen</l>
<l>Vore Nerone wert gedragen.</l>
<l>Daer Felix omme wert ontset daer naer</l>
<l>Van siere baelgien wel twee jaer,</l>
<l n="25">Ende men gaf Festusse die baelgie.</l>
<l>Doe Felix sach sine heerscapie</l>
<l>Minderen, peisde hi dat hi woude</l>
<l>Bejagen weder der Joden houde,</l>
<l>Ende gaf hen sente Pauwelse gevaen,</l>
<l n="30">Daer hi hen lieve met heeft gedaen.</l>
<l>                Doe Festus daer quam in dlant,</l>
<l>Brachten die Joden altehant</l>
<l>Pauwelse vore hem, ende omme sijn leven</l>
<l>Hebben si getaelt, so dat wert bedreven</l>
<l n="35">Paulus dat hi tpleit beriep</l>
<l>Vore den keyser. Nu so liep</l>
<l>Die dinc, dat de coninc Agrippa</l>
<l>Doe quam in Cesarea</l>
<l>Tote Festusse omme clagen</l>
<l n="40">Jegen die Joden, die in dien dagen</l>
<l>Qualike metten Joden was,</l>
<l>Want doe hi macht ontfaen hadde das</l>
<l>Van den keyser, dat hi soude</l>
<l>Bisscop maken dien hi woude,</l>
<l n="45">Heeft hiere enen toe genomen</l>
<l>Die van Aaron niet en es comen.</l>
<l>Dit was jegen der Joden wet.</l>
<l>Oec hadde hi in sijn palays geset</l>
<l>Ene veystere, ende die so hoge,</l>
<l n="50">Daer hi ute bescouwen moge</l>
<l>Hare sacrificie oppenbare</l>
<l>In den tempel. Si, die dit sware</l>
<l>Verdroegen, maecten dore das</l>
<l>Enen muer, die hoger was</l>
<l n="55">Dan die veistere; ende omme die sake</l>
<l>Festusse te biddene dat hi brake</l>
<l>Den muer, so quam Agrippa daer</l>
<l>Namelike, die over waer</l>
<l>Van Festusse wel was ontfaen.</l>
<l n="60">Ende doe hem Festus dede verstaen</l>
<l>Van Paulus der Joden clage,</l>
<l>Seide Agrippa dat hi sage</l>
<l>Herde gherne dien selven man.</l>
<l>Festus dede Pauluse dan</l>
<l n="65">Sanders daechs vore Agrippa bringen.</l>
<l>Die sprac also te sinen dingen,</l>
<l>Dat Agrippa oppenbare</l>
<l>Seide dat het claer recht ware,</l>
<l>Na dat hijt beroep bekende,</l>
<l n="70">Dat menne ten keyser sende.</l>
<l>Doe gaf men die vaert te doene</l>
<l>Juliuse enen centurioene,</l>
<l>Enen riddere van der scare,</l>
<l>Die de keyser sendde dare.</l>
</div>
<div type="subchapter"><head type="subchapter">Van der Joden bisscoppe. III.</head>
<l>                Van vele saken sendden ter vaert</l>
<l>Hare boden ten keyser waert,</l>
<l>Om clagen van dat elken let,</l>
<l><pb n="7"/>Van anderen Joden Agrippa met.</l>
<l n="5">Ende dat den Joden meest mesquam</l>
<l>Dat was, dat Agrippa nam</l>
<l>Teenen bisscop enen Hysmahel,</l>
<l>Also ghi te voren horet wel,</l>
<l>Die niet en was van Aarons magen:</l>
<l n="10">Dit eest daer si meest af clagen.</l>
<l>                Nu wilt ons Josephus hier orconden</l>
<l>Tgetal der bisscoppe binnen III stonden,</l>
<l>Die overste papen geheeten waren</l>
<l>Te dien tiden van der Joedscher scaren.</l>
<l n="15">Van Aaron tote Davids tijt,</l>
<l>Also deen na den anderen lijt,</l>
<l>Vindic, datter XIII waren</l>
<l>Binnen VI<hi rend='sup'>c</hi> ende twelef jaren,</l>
<l>Ende na den vader tkint algader.</l>
<l n="20">Eleasar quam na den vader,</l>
<l>Overste pape wert die gone</l>
<l>Ende was Aarons outste sone.</l>
<l>                Pape wert na Eleasaren</l>
<l>Finees, sijn outste baren,</l>
<l n="25">Ende also vort toter stont</l>
<l>Die ic u maecte te voren cont.</l>
<l>                Van Ytamar en waren niet</l>
<l>Overste papen, also ment siet,</l>
<l>Maer mindere papen, het en ware</l>
<l n="30">Somege omtrent Davids scare.</l>
<l>Want doverste paepscap, duncke mi,</l>
<l>Wert bi der dulheit van Hely</l>
<l>Ane Ytamars mage gekeert.</l>
<l>Abyathar, also men ons leert,</l>
<l n="35">Was van Ytamar comen,</l>
<l>Dien de coninc Salomoen heeft genomen</l>
<l>Doverste paepscap, ende dede</l>
<l>Sadoch sijn in sine stede,</l>
<l>Die van Eleasar comen was.</l>
<l n="40">                David bedachte hem, also ict las,</l>
<l>Alse die die Gods lof wilde meeren,</l>
<l>Dat niet genoech ten dienste ons Heren</l>
<l>Ane enen upperpape en ware,</l>
<l>Want worde hi siec, niemen en soude dare</l>
<l n="45">Doen mogen dat hem te doene stoet,</l>
<l>Dat men elx daechs oeffenen moet.</l>
<l>Hieromme maecte hi XX ende viere</l>
<l>Papen na de hoechste maniere,</l>
<l>XVI van Eleasare</l>
<l n="50">Ende VIII van Ytamare.</l>
<l>Nochtan hiere enen oversten liet,</l>
<l>Die prince van den papen hiet.</l>
<l>Dese papen dienden van weken te weken,</l>
<l>Hare oer na hen eweleken,</l>
<l n="55">Ende met elken dienden ghinder</l>
<l>XXIIII papen minder</l>
<l>Ende also vele papen met.</l>
<l>Dorewerders warenre geset</l>
<l>Also vele, ende dat getal</l>
<l n="60">Wasser vervult tweevout al</l>
<l>Van dien die van mindere ordene waren.</l>
<l>Binnen CCCC ende XL jaren</l>
<l>Waren daer princen van papen XVIII,</l>
<l>Van Davids tide toten gesciene</l>
<l n="65">Dattie Joden in Babylone</l>
<l>Worden gevoert; herde onscone</l>
<l>Cesseerde daer tpaepscap toter tijt,</l>
<l>Dat si van der scalcheit waren gequijt</l>
<l>Onder den goeden Zorobabel</l>
<l n="70">Ende Jhesusse also wel</l>
<l>Den groten pape, ende dat paepscap stont</l>
<l>Toter Machabeeuscher stont.</l>
<l>Nu en willewi niet ten paepscape keeren</l>
<l>Ter tijt der Machabeeuscher heren,</l>
<l n="75">Want papen waren si ende hertoghen.</l>
<l><pb n="8"/>Nu wert die tijt so vort getogen</l>
<l>Tote dat Herodes dede verslaen</l>
<l>Alle die hi conde verstaen</l>
<l>Die waren van der papen conne,</l>
<l n="80">Dat trike niet weder an hen en ronne;</l>
<l>Ende doverste paepscap hi vercochte</l>
<l>Nu een, nu meer, so hi dierst mochte.</l>
<l>Van deser tijt, van desen geschiene</l>
<l>Waren der overster papen XVIII,</l>
<l n="85">Tote dat Jherusalem die poert</l>
<l>Altemale was testoert.</l>
<l>Van der tijt des conincs Herode</l>
<l>Tote dat die wrake quam van Gode</l>
<l>Op Jherusalem, en seget ons twint</l>
<l n="90">Josephus der jare. Maer men vint,</l>
<l>Dat Herodes in sijn regneren</l>
<l>XXX jaer was vore de comst ons Heren,</l>
<l>Ende onse Here XXXIII jaer</l>
<l>Leefde, ende in tjaer daer naer</l>
<l n="95">XLII wert testoert</l>
<l>Jherusalem die goede poert:</l>
<l>So eest goet dat men bescrive</l>
<l>Die jare C ende vive.</l>
</div>
<div type="subchapter"><head type="subchapter">Van sente Jacoppe den menderen. IIII.</head>
<l>                Alst den Joden nu dunct dus staen,</l>
<l>Dat hen Paulus es ontgaen</l>
<l>Bi den beroepe dat hi dede,</l>
<l>So hebben si al hare felhede</l>
<l n="5">Ghekeert op Jacoppe, als volc verdoemt,</l>
<l>Diemen ons Heren brueder noemt</l>
<l>........</l>
</div>
<div type="subchapter"><head type="subchapter">Hoe Paulus te Rome quam. V.</head>
<l>                Nu es sente Pauwels in die vaert</l>
<l>Mettien hi bevolen waert,</l>
<l>Julius den centurioen,</l>
<l>Vore wien hem God gaf goet doen,</l>
<l n="5">So dat hine hoveschelike helt</l>
<l>Ende en dede hem negeen gewelt,</l>
<l>Ende gedoechde van sinen vrienden,</l>
<l>Dat sine eerden ende hem dienden,</l>
<l>Daer hise vant in die Roemsche vaert;</l>
<l n="10">Daer sente Luuc ons af verclaert,</l>
<l>Hoe God dore Pauwelse wilde sparen</l>
<l>Hem ende die andere, daer si vervaren</l>
<l>Waren in die see, en hadt God gedaen,</l>
<l>Ende hoe Pauwels daer na saen</l>
<l n="15">Des princen vader van Mitilene</l>
<l>Van den cortse ende van der bloetsocht gemene</l>
<l>Ghenas met siere heilegher bede,</l>
<l>Ende alle die sieke mede,</l>
<l>Die men hem daer te voren brochte,</l>
<l n="20">Ende hoe hi hem selven verloeste sochte</l>
<l>Van vipra, dat quade serpent,</l>
<l>Wies bete de doot toesent,</l>
<l>Dat hi hangende ane sine hant</l>
<l>Ongescaedt van hem werp in den brant.</l>
<l n="25">Nu alse te Rome hebben vernomen</l>
<l>Die kerstene, dat Paulus daer sal comen,</l>
<l>Liepen si hem jegen tote Apis marct,</l>
<l>Ene stede die so heet, dat marct,</l>
<l>Omme dat Apius dede maken</l>
<l n="30">Daer III huse, daer men saken</l>
<l>Soude vercopen ter lijfneren,</l>
<l>Die daer bi nachte soude arriveren.</l>
<l>                Nu schijnt dan hier ter stede,</l>
<l>Dat Peter ende Paulus mede</l>
<l n="35">Den Romeinen niet ierst en begonden</l>
<l>Te predekene, omme dat si vonden</l>
<l><pb n="9"/>Te Rome kerstene als siere quamen.</l>
<l>Ende seitment yewer in haerre namen,</l>
<l>Dat sijt ierst souden hebben gedaen,</l>
<l n="40">Dat selen wi alsoe verstaen,</l>
<l>Dat sise ierst confirmeerden</l>
<l>Ende in tgeloeve instrueerden.</l>
<l>                Nu als si te Rome quamen,</l>
<l>So was Nero also te samen</l>
<l n="45">Ende sine quaetheit ongemerct</l>
<l>Ende niewelinge in sijn rike gesterct.</l>
<l>Hi micte cleene van den discorde,</l>
<l>Datmen van kerstenen ende van Joden horde,</l>
<l>So dat Paulus was gelaten</l>
<l n="50">Al vri te gane achter straten,</l>
<l>Maer dattene een riddere allene hoede.</l>
<l>Paulus ontsach hem als die goede,</l>
<l>Dat die Juden van Judea</l>
<l>Letteren souden hem senden na</l>
<l n="55">Den Joden te Rome oft boden,</l>
<l>Dat sine verradelike souden doden.</l>
<l>Hieromme dede hi te samen</l>
<l>De Jode van meester namen</l>
<l>Ende heeft die tale dus anegenomen:</l>
<l n="60">                "Ic, mine bruedere, ic en ben niet comen,</l>
<l>Omme over u iet clagen,</l>
<l>Maer omdat ic dorste gewagen</l>
<l>De verrisenesse der dode,</l>
<l>Brachten mi die Saduceen in selker node,</l>
<l n="65">Dat ic vore den keyser mi</l>
<l>Beroepen moeste," ende hier bi</l>
<l>Paysierde hi die Joden daer.</l>
<l>Dus woende Paulus daer II jaer</l>
<l>Ongewacht, ende hi ontfinc</l>
<l n="70">Al dat tote hem quam ende ghinc,</l>
<l>Ende leerde hen de wet ons Heren.</l>
<l>Nu hadde Nero in sijn regneren</l>
<l>Twee jaer geweest, als quam te Rome</l>
<l>Paulus, ende hi, also ict gome,</l>
<l n="75">Was te Rome daer na twee jaer</l>
<l>Predekende ende oec X daer naer,</l>
<l>Tote dat hi wiste des hem Nero</l>
<l>Orlof nam, van wien ghi so</l>
<l>Cortelike moget horen,</l>
<l n="80">Alsoet ons Suetonius bringt te voren.</l>
</div>
<div type="subchapter"><head type="subchapter">Van Nerons seden in singene. VI.</head>
<l>                Dese Nero van menegher aert,</l>
<l>Daer hi jonc geleert in waert,</l>
<l>Hielt hem meest an die musike,</l>
<l>Daer hi omme pijnde so misselike</l>
<l n="5">In al dat conden naturiene.</l>
<l>Alle usage ende alle engiene,</l>
<l>Die den man wel singen doen,</l>
<l>Heeft hi vore alle dinge geploen,</l>
<l>Ende altoes wille hi ontberen</l>
<l n="10">Spisen, die den sange deren.</l>
<l>Springen, singen, als dantsen spel</l>
<l>Plach hi meer dan yemen el,</l>
<l>Ende altemale in tgemeene,</l>
<l>Oppenbare, onder die onreene.</l>
<l n="15">Alte dorper liedekine</l>
<l>Plach hi te singene, ende sine mine</l>
<l>Was meest onder die goliarde;</l>
<l>Ende dit decte hi tiersten harde,</l>
<l>Maer techterst dede hijt oppenbare</l>
<l n="20"><pb n="10"/> Ende wilde datter af ghinge mare.</l>
<l>In dit doen, in desen staet</l>
<l>En mochte hi te Rome niet sijn versaet,</l>
<l>Ende voer al dlant van der Moreien.</l>
<l>Omme hem daer te vollen vermeyen.</l>
<l n="25">In allen steden hi geboet,</l>
<l>Daermen sanc maecte cleene ochte groet,</l>
<l>Datmen hem dien sanc toebrochte;</l>
<l>Ende als hem yemen daer mede versochte,</l>
<l>Dien ontfinc hi met grooter eere;</l>
<l n="30">Ende als hi sanc in hoghen seere,</l>
<l>Moest al singen dat bi hem was,</l>
<l>So dat somwile geviel dore das,</l>
<l>Dat die quade hare quaet volbrochten,</l>
<l>Als die liede els niet en rochten</l>
<l n="35">Dan te lovene den keyser sot,</l>
<l>Omme te doene sijn gebod.</l>
<l>Als hi van Grieken eens es gekeert</l>
<l>Te Rome wert, alsomen ons leert,</l>
<l>Sat hi opten selven wagen,</l>
<l n="40">Daer de keyser Augustus op gedraghen</l>
<l>Hadde van den velde menegen sege.</l>
<l>Die parde, diene trocken wege,</l>
<l>Waren allegader wit.</l>
<l>Met goude gecleedt hi sit,</l>
<l n="45">Ghecroent met eenre croenen diere.</l>
<l>Alle sonderlinge maniere</l>
<l>Van solaesse daden si hem daer,</l>
<l>Die hem voeren, vore ende naer,</l>
<l>In singene, in te telne geesten.</l>
<l n="50">Sine ridders van den meesten</l>
<l>Songen lof van sinen sege.</l>
<l>Oec dedemen vore hem in dien wege</l>
<l>Sinen goden groote offerande;</l>
<l>Wel riekende crude menegerande</l>
<l n="55">Stroyedemen vore hem op die strate.</l>
<l>Hi dede oec maken na sinen state</l>
<l>Beelden, staende in dier manieren</l>
<l>Der geenre die snaerspel antieren;</l>
<l>Ende cume was hi in enech doen</l>
<l n="60">Omme te behoudene goet susoen,</l>
<l>Henne was al singende dat hijt dede.</l>
<l>Ja, riep hi ridderen oft andere mede,</l>
<l>Dat was al gelijc met sange;</l>
<l>Ende die dus sijn doen sonderlange</l>
<l n="65">Lovede ende prijsde wel,</l>
<l>Was sijn vrient herde, ende niemen el.</l>
</div>
<div type="subchapter"><head type="subchapter">Van Nerons luxurien. VII.</head>
<l>                Eenen onmenscheleken onsede</l>
<l>Van vuelre onsuverhede</l>
<l>Was desen quaden keyser in,</l>
<l>Ende die toende hi in dbeghin</l>
<l n="5">Stille, als bi dulre onsede;</l>
<l>Maer namaels volget hem so mede</l>
<l>Datmen mochte werden geware,</l>
<l>Dat nature dede, niet de jare.</l>
<l>Tsavonts liep hi allene wel uut</l>
<l n="10">Te suekene sijn vuele deduut;</l>
<l>Quam hem dan yemen te gemoete,</l>
<l>Dien blau hi ende sloech onsoete</l>
<l>Ende werpenne in tvuelste dat hi vant.</l>
<l>Tavernen brac hi ende prant</l>
<l n="15">Al dat hiere in geroeven conde,</l>
<l>So dat hi te menegher stonde</l>
<l>Van live dus wert geavontuert,</l>
<l>So dat hijt eens heeft besuert</l>
<l>Van enen, die hem bina nam sijn lijf,</l>
<l n="20">Dien hi wilde nemen sijn wijf.</l>
<l>Vort leidde hi hem metten jongelingen,</l>
<l>Die hem holpen sijn quaet volbringen.</l>
<l>Hierna desen sede hi laet,</l>
<l>Omme te vane ane meerre quaet.</l>
<l n="25">Van den middage toter middernacht</l>
<l><pb n="11"/>Heeft hi dicwile sijn mael volbracht,</l>
<l>Ende hi baeddde daerin binnen menechfoude,</l>
<l>Te wintere in heete, te somere in coude;</l>
<l>Ende dicwile dede hi sijn mael in steden</l>
<l n="30">Daer men plach onsuverheden</l>
<l>Van luxurien alre meest.</l>
<l>Siere moeder heeft hi gevreest</l>
<l>Omme vleesschelike met hare te sine;</l>
<l>Maer dat si met groeter pine</l>
<l n="35">Ende met wreetheiden hem ontghinc.</l>
<l>Dat an hem niet en bleef die dinc,</l>
<l>Machmen weten oppenbare,</l>
<l>Want hi dede sueken harentare</l>
<l>So lange, dat men vant een wijf,</l>
<l n="40">Die siere moeder geleec na dlijf;</l>
<l>Die hi heeft onder sine amyen.</l>
<l>Hi en wilde oec altoes niet lyen,</l>
<l>Dat yemen ware suver van lichamen.</l>
<l>Al waert dat selc daer af hadde namen,</l>
<l n="45">Dat ware bi bedecten saken;</l>
<l>Ende si die oppenbare spraken</l>
<l>Vore hem van haerre onsuverheit,</l>
<l>Dien en heeft hi niet ontseit,</l>
<l>Si en mochten al tquaet doen, dat si wouden.</l>
<l n="50">Ende hi en heeft oec niet gehouden</l>
<l>Rijcheiden over bate,</l>
<l>Dan goet questinge ende onmate.</l>
<l>Dorpers hiet hi sonder eere</l>
<l>Die te gevoege daden teere,</l>
<l n="55">Ende die hiet hi groote prelate</l>
<l>Die van teeren waren ongemate.</l>
<l>Dus en wiste hi geene mate van levene,</l>
<l>No te nemene, no te gevene.</l>
<l>Gheen cleet en dede hi tweewerf an.</l>
<l n="60">So diere en dobbelde noyt geen man.</l>
<l>Sijn veschnette moeste vergout al sijn</l>
<l>Ende die reepe purpurijn.</l>
<l>Met dusent soemers voer hi te wegen,</l>
<l>Hare voete selverijn beslegen.</l>
<l n="65">Noch was dese onmate cleene</l>
<l>Jegen die onmate onreene,</l>
<l>Die hi ane sine woenste leide.</l>
<l>Waert dat ic u die waerheit seide,</l>
<l>Het schenen ongehorde saken.</l>
<l n="70">Enen vischviver dede hi maken,</l>
<l>Die bat see dan viver scheen,</l>
<l>Daeromtrent huse menech een,</l>
<l>So dat een bosch scheen wesen;</l>
<l>Ackere, preyeele te desen,</l>
<l n="75">Bossche, daer hi in hebben wilde</l>
<l>Beesten ende alle maniere van wilde.</l>
<l>Ende waer dat hi wesen soude</l>
<l>Moest al sijn verlicht met goude;</l>
<l>Sine tafelen alle yvorijn,</l>
<l n="80">Bestroeyt met crude van roke fijn.</l>
<l>Ende ene tafele hadde hi ront</l>
<l>Ghelijc der werelt, in die stont</l>
<l>Sonderlinge sonder bescheet</l>
<l>Beide nacht ende dach bereet.</l>
</div>
<div type="subchapter"><head type="subchapter">Van sinen roeve ende wreetheit. VIII.</head>
<l>                So lange plach hi dit ende dat,</l>
<l>Dat seer minderde sijn scat.</l>
<l>Doe sette hi te Rome den moet.</l>
<l>Den temple nam hi groet goet;</l>
<l n="5">De gode, die guldijn waren</l>
<l>Oft selverijn, smalt hi sonder sparen.</l>
<l>Van Claudius doot wert hi betegen,</l>
<l>Al heeft hine niet versleghen,</l>
<l><pb n="12"/>Dat hi raetghevere was ten sticken.</l>
<l n="10">Sijn wijf Octavien pijnde hi dicken</l>
<l>Te verworgene, hi en wiste twi.</l>
<l>Eerst bien hise van hem, ende hi</l>
<l>Seide hare tonrechte hoerdoem toe,</l>
<l>Ende deedse dooden doe.</l>
<l n="15">Doe nam hi te wive Ponpeyen,</l>
<l>Die hem onlange mochte greyen,</l>
<l>Want hise, met kinde groet,</l>
<l>Met siere hielen sloech te doot.</l>
<l>                Nu en es geen quaet in des menschen let,</l>
<l n="20">Hi en esser mede besmet.</l>
<l>Als Ponpeye doot was bleven,</l>
<l>Wilde hi te wive hebben verheven</l>
<l>Anthonyen, Claudius ander dochter,</l>
<l>Diere te stervene was sochter,</l>
<l n="25">Dan te sinen wille staen.</l>
<l>Dies moeste si oec de doot ontfaen.</l>
<l>Sijn stiefkint heeft hi gesint</l>
<l>Te verdrinkene, ende siere voesteren kint</l>
<l>Dede hi senden in ellenden,</l>
<l n="30">Omme dat hem dorste genenden</l>
<l>In een bad sine hande dwaen,</l>
<l>Eer datter Nero in was gegaen.</l>
<l>Sinen meester Seneca</l>
<l>Dede hi dooden ende sendde hem na</l>
<l n="35">Te drinkene sere sterc venijn,</l>
<l>Omme van siere doot seker sijn.</l>
<l>Die vorbarege groete heren,</l>
<l>Die hem geholpen hadden ter eren,</l>
<l>Dede hi dooden met venine.</l>
<l n="40">Siere moeder, die de quaetheit sine</l>
<l>Hem heeft gelachtert scarpelike,</l>
<l>Maecte hi arm, die was rike,</l>
<l>So dat si cume hadde wat verteren;</l>
<l>Ende seide hare scande ende vele onneren,</l>
<l n="45">Ende micte hare te nemene dleven.</l>
<l>IIIwerf pijnde hi omme hare vergheven,</l>
<l>Maer si was die hare vorwachte;</l>
<l>Doe dede hi vallen op hare bi nachte</l>
<l>Dat huus boven daer si in sliep,</l>
<l n="50">Also dat hi hare doot beliep.</l>
<l>Ende die hem holpen dit bedriven</l>
<l>Dede hi altemale ontliven.</l>
<l>Oec seit men, dat hi die moeder dede</l>
<l>Onttoen, omme te siene die stede</l>
<l n="55">Daer hi gelegen hadde in hare;</l>
<l>Some hare lede maecte hi ommare,</l>
<l>Ende some heeft hise geprijst.</l>
<l>Siere moeder doot heeft gewijst</l>
<l>Op ene hare vriendinne groot,</l>
<l n="60">Ende die dede hi slaen te doot,</l>
<l>Ende nam hare goet meere ende minder.</l>
<l>Allegader dergeenre kinder,</l>
<l>Die hi dede van den live,</l>
<l>Die versendde hi keytive;</l>
<l n="65">Oft met honghere oft met venine</l>
<l>Dede hise smaken der doot pine.</l>
<l>Al sijn ghere, al sine atente</l>
<l>Was liede te doodene met tormente.</l>
<l>Dus en sparde hi liede no lande.</l>
<l n="70">Want hi seide: het ware scande,</l>
<l>Dat men Rome doude maniere</l>
<l>Van den husen hout ende ondiere</l>
<l>So lange hadde gelaten staen,</l>
<l>Dies dede hijt al verberren saen.</l>
<l n="75"><pb n="13"/> VI dage berret ende VI nachte,</l>
<l>Ende hi was die lettel achte</l>
<l>Der liede alte swaer verlies,</l>
<l>Maer vro ende blide was hi dies,</l>
<l>Daer hi in sinen palayse lach,</l>
<l n="80">Dat hi die scoene vlamme sach,</l>
<l>Ende sanc lude ende maecte spel.</l>
<l>Ende na dien brande also wel</l>
<l>En mochte niemen daer keren tsiere erven,</l>
<l>Hi en moest copen anderwerven.</l>
<l n="85">Nu swigen wi een stic van desen,</l>
<l>Wat Actor seit laet ons lesen.</l>
</div>
<div type="subchapter"><head type="subchapter">Van Seneca ende een deel van sinen boeken. IX.</head>
<l>                Eer seidic u, dat bi Nerone</l>
<l>Seneca wert ontlijft onscone,</l>
<l>Maer hoe hi sterf vanc nu verstaen:</l>
<l>Dit vordeel heeft hi hem gedaen,</l>
<l n="5">Omme dat hi was sijn meester, dies</l>
<l>Heeft hi hem gegeven kies</l>
<l>Te stervene also hem dunct goet,</l>
<l>Want hi emmer sterven moet.</l>
<l>Ende dit was die sake twi</l>
<l n="10">Van Nerone, omme dat hi</l>
<l>Van hem teblouwen was in der joecht,</l>
<l>Doe hine leerde in groeter doecht;</l>
<l>Dies en mochte hi niet gedoegen</l>
<l>Den meester te siene in sinen oegen,</l>
<l n="15">Hine gedachte der ouder slage.</l>
<l>Als Seneca sach dese plage,</l>
<l>Coes hi te stervene in een bat,</l>
<l>Ghelaten te sine omme dat</l>
<l>Ende also te bloedene doot.</l>
<l n="20">Dese Seneca was vrient groot</l>
<l>Sente Pauwels, doe hi was te Rome,</l>
<l>Daer ons Comestor, also ict gome,</l>
<l>Sere contrayrie af seggen dinct,</l>
<l>Na datter ons af te vore brinct</l>
<l n="25">Die goede sente Jeronimus,</l>
<l>Die ons doet verstaen aldus,</l>
<l>Dat Seneca hadde de doot verworven</l>
<l>II jaer eer Peter ende Pauwels storven.</l>
<l>Dit hebben wi van sente Paulus geeste:</l>
<l n="30">Doe Paulus bi den heilegen geeste</l>
<l>Te Rome bekeerde bi groeten hoepen</l>
<l>Die liede, quamen toegeloepen</l>
<l>Vele van des keysers hove</l>
<l>Ende vielen an tsalege geloeve,</l>
<l n="35">So dat dit vor Seneca quam,</l>
<l>Die sekerlike wel vernam</l>
<l>Dat Paulus inhadde vroetscap godlike,</l>
<l>So dat hi dat cume ontwike,</l>
<l>Hine hadde vele jegen hem gesproken.</l>
<l n="40">Ende al es hen dies ontbroken,</l>
<l>Dat si niet en spraken mont jegen mont,</l>
<l>So sonden si epistelen te meneger stont,</l>
<l>Ende Seneca ontfinc daer hi van sinne</l>
<l>Dicwile groete genuechte hadde inne,</l>
<l n="45">Ende die epistelen van salegher leere</l>
<l>Las hi dicwile vore sinen here</l>
<l>Den keyser, ende seide oppenbare,</l>
<l>Dat Peter of Paulus sonderlinge groet ware.</l>
<l>Wanen dat Seneca was geboren</l>
<l n="50">Dat staet in dierste partye hier voren,</l>
<l>Ende van al sinen boeken</l>
<l>So en maghic hier niet geroeken</l>
<l>Dan in ene redene smal,</l>
<l>Die ic hier cortelike seggen sal.</l>
</div>
<div type="subchapter"><head type="subchapter">Van den selven. X.</head>
<l>                Rechte vriheit van sinne</l>
<l>Was desen Seneca wel inne,</l>
<l>Die niet en hadde in hem Varro</l>
<l>Ende menech ander clerc also,</l>
<l n="5">Die niet oppenbare en screven</l>
<l>Jeghen der heidine sware sneven;</l>
<l><pb n="14"/>Maer Seneca screef oppenbare</l>
<l>Jegen der heidene dolen sware,</l>
<l>Want hi screef in siere spraken:</l>
<l n="10">Si wanen hebben heilege saken</l>
<l>Onsterflec ende onbesmet,</l>
<l>In onreine dinc geset,</l>
<l>Ende gheven hen des menschen vorme,</l>
<l>Der diere, der vissche ende der woerme;</l>
<l n="15">Ende selke sijn die dit al minghen</l>
<l>Ende houdent over heilege dingen,</l>
<l>Dat, waer dat sake dat het hadde leven</l>
<l>Ende het beroeren mochte geven,</l>
<l>Men soudt houden over een wonder</l>
<l n="20">Ende hebben vaer daer af besonder.</l>
<l>                Oec screef hi jegen vuele seden,</l>
<l>Die men plach te menegher steden,</l>
<l>Als die hare gode waenden eren daer mede,</l>
<l>Ende sneden af hare manlijchede,</l>
<l n="25">Ende blenden hen selven: dusdane daet</l>
<l>Proefde Seneca al quaet.</l>
<l>Dit en dorste Varro niet bestaen,</l>
<l>Al docht hem oec quaet gedaen;</l>
<l>Maer jegen die poeterie allene</l>
<l n="30">Screef hi; nochtan vor tgemeene</l>
<l>Loechende hi, daer hi hadde jegen</l>
<l>Ghescreven. Dies en wilde plegen</l>
<l>Seneca in gheenen doene,</l>
<l>Ende was te begripene coene</l>
<l n="35">Al daer hen de heidene an houden.</l>
<l>Vort heeft hi die heidene gescouden,</l>
<l>Omme dat si den saterdach vieren.</l>
<l>Hi seide: en waren geen goede manieren,</l>
<l>Dat men enegen tijt ledech helde</l>
<l n="40">Ende men ommate ledecheit stelde.</l>
<l>Den kerstenen en heeft hi niet gewijst</l>
<l>Lachter noch oec te sere geprijst.</l>
<l>Hi en woudse prisen niet machode,</l>
<l>Omme dat ware jegen sijns lands gebode,</l>
<l n="45">Ende oec wilde hise prisen men,</l>
<l>Omme dat was jegen sinen sen.</l>
<l>Maer van den Joden heeft hi gescreven:</l>
<l>"Si hebben," seit hi, "een wet gegeven</l>
<l>Dengenen, van wien si sijn verwonnen,</l>
<l n="50">Ende si sijn die niet en connen</l>
<l>Die redene van haerre wet.</l>
<l>Al tfolc heeft hen wel na geset.</l>
<l>Dat het van sinen doene niet en weet</l>
<l>Rechte redene no bescheet."</l>
<l n="55">Van desen laten wi hier bliven,</l>
<l>Wat Actor seit selen wi vort scriven.</l>
</div>
<div type="subchapter"><head type="subchapter">Van XII persecucien der kerken. XI.</head>
<l>                Als Nero hadde XIII jaer</l>
<l>Gheregneert, so wert hi swaer</l>
<l>Der kerken ende wert dierste mede</l>
<l>Keyser, die jegen kerstenhede</l>
<l n="5">Ghemeenlec uteghaf gebode,</l>
<l>Daer de kerke bi quam in node.</l>
<l>Vele der persecucien waren,</l>
<l>Maar XII van der meester maren</l>
<l>Vinden wiere van den heilegen bescreven.</l>
<l n="10">                Dierste hevet Nero opgeheven,</l>
<l>Die Peteren ende Pauwelse met</l>
<l><pb n="15"/>Ter martielien heeft geset,</l>
<l>Die princen van der kerken waren.</l>
<l>                Die andere hief op te waren</l>
<l n="15">Domician, die felle tyran,</l>
<l>Bi wien die Ewangeliste Jan</l>
<l>In ellenden wert gesent.</l>
<l>                Die derde wert bi Trayane bekent,</l>
<l>Die dooden dede Ignatiusse,</l>
<l n="20">Nereusse ende Achilleusse.</l>
<l>                De vierde bi Marchus Antonine:</l>
<l>Pontianus ende Fotine</l>
<l>Maecte martelaren die gone.</l>
<l>                Alexander, Manites sone,</l>
<l n="25">Dede die vijfte, onder wien</l>
<l>Den paeus Calixtus moeste gescien</l>
<l>Die doot, Cecilien ende den paeus Urbane.</l>
<l>                Die seste, na minen verstane,</l>
<l>Ghesciede bi Maximine,</l>
<l n="30">Bi wien gedoegede der doot pine</l>
<l>Met vele anderen de paeus Pontiaen.</l>
<l>                Die sevende heeft Decius gedaen:</l>
<l>Den paeus Sixtusse met Laurente</l>
<l>Dede hi dooden met tormente.</l>
<l n="35">Valeriaen ende Galien</l>
<l>Daden die achtende, bi wien</l>
<l>De paeus Steven heeft die doot bejaget</l>
<l>Ende Eugenie, die maget,</l>
<l>Met Philippe haren vader.</l>
<l n="40">                Die negende gesciede algader</l>
<l>Bi enen, die hiet Aureliaen,</l>
<l>Daer Agapitus ende Symphoriaen</l>
<l>Ende Colombe, die maget,</l>
<l>Hebben bi die doot bejaget.</l>
<l n="45">                Dyocclesiaen ende Maximiaen</l>
<l>Hebben die tiende jaecht gedaen.</l>
<l>Vincent, Cosmas, Jorijs, Damiaen</l>
<l>Ende andere buten getale, sonder waen,</l>
<l>Worden martelaren bi desen,</l>
<l n="50">Ende het mochte een vervullen wesen</l>
<l>Van den vorseiden wederstoete.</l>
<l>Maer na dat Constantijn die groete</l>
<l>Van Silvestere hem doepen dede</l>
<l>Ende der kerken gaf vrihede,</l>
<l n="55">Wert Constantijn sijn sone quaet.</l>
<l>                Die ellefste jacht hi anevaet.</l>
<l>Doe wert gedoodt Eusebius,</l>
<l>Ende sente Athanasius</l>
<l>Wert gejaget ende gescent,</l>
<l n="60">Hylarius in ellenden gesent.</l>
<l>                Die tweelefste heeft gedaen</l>
<l>Die vernoeyeerde Juliaen.</l>
<l>Twee gebruedere Janne ende Paulus,</l>
<l>Donatus ende Quiriacus</l>
<l n="65">Worden bi hem martelaren.</l>
<l>                Die persecucien die waren</l>
<l>Vore des groets Constantijns stonden,</l>
<l>Al noemt men hier wiese begonden,</l>
<l>Vele andere keysere met</l>
<l n="70">Hebben hen daermede besmet.</l>
<l>                Als die Nero heeft ierst gedaen,</l>
<l>Die voldede Vespesiaen;</l>
<l>Ende die began Domiciaen,</l>
<l>Heeft die keyser Nerva voldaen;</l>
<l n="75">Die gene die Trayaen begonde,</l>
<l>Voldede in siere stonde</l>
<l>Adrianus daer na sciere</l>
<l>Ende Antonijn die goedertiere;</l>
<l>Ende die begonde Antonijn,</l>
<l n="80">Moeste bi Commodusse sijn</l>
<l>Ende bi Severuse voldaen;</l>
<l>Die Galba ende Valeriaen</l>
<l>Begonnen, voldede Claudius;</l>
<l><pb n="16"/>Die Aurelianus dede, lesen wi dus,</l>
<l n="85">Voldede Numeriaen;</l>
<l>Ende die Dyocclesiaen</l>
<l>Met Maximiane began,</l>
<l>Voldaden dese felle man</l>
<l>Maxinius ende Galerius,</l>
<l n="90">Maxencius ende Licinius.</l>
<l>Te rechte dapostel dan gewoech,</l>
<l>Dat Nero Antkersts tecken droech.</l>
<l>Dat hi beide in rade ende in dade</l>
<l>Van al desen vorseiden quade</l>
<l n="95">Beide hoeft was ende beghen,</l>
<l>Dat toende wel sijn quade sen,</l>
<l>Als hi die princen van Gods scaren</l>
<l>Dooden dede sonder sparen,</l>
<l>Sente Pauwelse thoeft afslaen</l>
<l n="100">Ende sente Petere an tcruce staen.</l>
</div>
<div type="subchapter"><head type="subchapter">Van sente Petere ende van Symoen Magus. XII.</head>
<l>                Nu als Peter ende Paulus waren</l>
<l>Te Rome, es daer so gevaren,</l>
<l>Dat Nero hem algader keert</l>
<l>An Symoen Magus, diene onteert</l>
<l n="5">Met menegerande duvelyen,</l>
<l>So dat Nero vore waer dar lyen,</l>
<l>Dat sijn welvaren al van hem coemt.</l>
<l>Desen Symoene hadde verdoemt</l>
<l>Sinte Peter in dlant van Judea</l>
<l n="10">Ende danen verjaecht; nochtan daer na</l>
<l>Quam hi te Rome ende hem vermat</l>
<l>Doode te verweckene in elke stat,</l>
<l>Ende hi seide dat Peter ware</l>
<l>Een bedriegere, een logenare.</l>
<l n="15">De dulle geloeveden siere spraken</l>
<l>Die hem wonder sagen maken,</l>
<l>Want hi serpente coperine</l>
<l>Hen verporren dede ende steenine</l>
<l>Beelden ende lachen mede,</l>
<l n="20">Ende boven menschelike snelhede</l>
<l>Liep hi selve, ende conste hem togen</l>
<l>Ofte hi in de locht hadde gevlogen.</l>
<l>Nu liet een jongelinc daer dleven,</l>
<l>Een van skeysers naeste neven,</l>
<l n="25">Daer Peter ende Symoen gesocht</l>
<l>Omme waren ende vore den keyser brocht.</l>
<l>Daer sprac Symoen niet alse die bloede:</l>
<l>Worde hi bi hem verwect, die doode,</l>
<l>Dat men Petere soude ontliven;</l>
<l n="30">Ende en conde hijt niet bedriven</l>
<l>Ende Peter dade den dooden leven,</l>
<l>Dat selve ordeel worde hem gegeven.</l>
<l>Sente Peter heeft georloeft dat.</l>
<l>                De toeverare ghinc ter stat</l>
<l n="35">Daer doot lach die jongelinc,</l>
<l>Ende begonde sine dinc</l>
<l>Van toeverien, dat menegen een</l>
<l>Die doode sijn hoeft rechten scheen,</l>
<l>Ende dat hi sprac jeghen Symoene.</l>
<l n="40">In sere wonderliken doene</l>
<l>Worden jegen Petere die liede,</l>
<l>Dat hem so groete dulheit gesciede</l>
<l>Hem te settene jegen selke macht.</l>
<l>Met pinen hevet daer toe bracht</l>
<l n="45">Sente Peter dat si swegen doch.</l>
<l>"Ghi liede," sprac hi, "dat ghi noch</l>
<l>Hebt ghesien, dats al ydelheit;</l>
<l>Ghi en siet noch niet die waerheit.</l>
<l>Leeft die jonghelinc, hi sta op dan,</l>
<l n="50">Wandele ende spreke als levende man.</l>
<l>Men doe wech den toeverare,</l>
<l>Sine valscheit wert oppenbare."</l>
<l>Men dede Symoene gaen van daer,</l>
<l>Ende die doode blijft daer naer</l>
<l n="55">Stille liggende doot also hi es.</l>
<l>Peter stont van verren, des</l>
<l>Hi sine gebede stille hadde gedaen.</l>
<l>Doe sprac hi dat ment mochte verstaen:</l>
<l><pb n="17"/>"Stant op, jongelinc, Jhesus Kerst</l>
<l n="60">Moet di genesen!" ende sonder verst</l>
<l>Stont hi op, ende ghinc, ende sprac, ende at.</l>
<l>Doe die liede sagen dat,</l>
<l>Wilden si steinen den toeverare.</l>
<l>Doe sprac sente Peter toter scare:</l>
<l n="65">"Hets hem swaer genoech tferdriet,</l>
<l>Dat hi sine const siet werdech niet.</l>
<l>Leve ende sie te siere onneeren</l>
<l>Cristus rike altoes meeren."</l>
<l>                Symoen wert sware gepijnt daer of,</l>
<l n="70">Dat Peter hadde so groeten lof,</l>
<l>Ende dede liede noch vele te samen.</l>
<l>Die Galyleeusche diene vergramen,</l>
<l>Sprac hi, so dat hi Rome wille laten,</l>
<l>Dat hi geset hadde sere in baten,</l>
<l n="75">Ende seide hi wilde te hemele varen</l>
<l>Ende tsinen wille hem weder baren.</l>
<l>Hi sette dach: die dach hi quam;</l>
<l>Op tCapitole dat hi clam;</l>
<l>Hi werp hem af, ende scheen daer vliegen.</l>
<l n="80">Vele liede in dat bedriegen</l>
<l>Eerdenne alse gode ende seiden dus:</l>
<l>"Dusdane macht en dede noyt Cristus."</l>
<l>Sente Peter, die daer stont bi,</l>
<l>Sprac: "Jhesus Here, nu biddic di,</l>
<l n="85">Dattu sine const hier valsch wilt togen,</l>
<l>Dat dat volc niet en blive bedrogen.</l>
<l>Here, doettene vallen, dat hi sijn lijf</l>
<l>Behoude onmogende ende catijf."</l>
<l>Doe viel hi neder ende brac sijn knie.</l>
<l n="90">Onsalechlike so quam hie</l>
<l>THareten ende starf daer als een quaet.</l>
<l>Als de keyser Nero dit verstaet,</l>
<l>Dat hi verloren heeft sinen vrient,</l>
<l>Symoene, die hem wel hadde gedient</l>
<l n="95">Ende nutte was want hi den rike,</l>
<l>Gheboet [hi] herde verbolgelike,</l>
<l>Dat men Petere va, den man,</l>
<l>Daer hi dit verlies heeft an.</l>
</div>
<div type="subchapter"><head type="subchapter">Van Peters vliene bi der beden van sinen jongers. XIII.</head>
<l>                Doe riet Nerone Albin in rade,</l>
<l>Die sijn goede vrient gestade</l>
<l>Hiet, dat hi Petere vaen nu</l>
<l>Bevele Agrippen, den baeliu,</l>
<l n="5">Ende hine pine also hi beghert;</l>
<l>Want sente Peter hadde bekeert</l>
<l>IIII Agrippen concubinen,</l>
<l>So dat si nemmermeer te sinen</l>
<l>Wille en wilden deelen haer lijf.</l>
<l n="10">Desen raet wiste Albijns wijf</l>
<l>Ende deedt Petere ende den sinen verstaen.</l>
<l>Sine jonghers worden bevaen</l>
<l>Met vare ende baden hem sere,</l>
<l>Dat hi wech vlie doer Gods ere.</l>
<l n="15">Peter antwerdde: "Ghi bidt mi</l>
<l>Te vliene, daer ic soude bi</l>
<l>Den jongen doen de doot ontsien?</l>
<l>Ende soudic die doot ontflien,</l>
<l>Die ic lange hebbe beghert,</l>
<l n="20">Ende daer onse Here bi worde vercleert,</l>
<l>Also hi ons selve doet verstaen?"</l>
<l>Doe riepen si al weenende saen:</l>
<l>"Vader, ontfaermt ons, meere ende minder,</l>
<l>Die noch sijn in tgeloeve kinder!</l>
<l n="25">En laet ons niet sijn sonder di gemeene</l>
<l>Onder dongeloevege onreene.</l>
<l><pb n="18"/>Du seids - waer es nu dat beheet? -</l>
<l>Dore ons te stervene te sine bereet;</l>
<l>Ende wi en mogen an di niet bejagen</l>
<l n="30">Dore ons te levene in corten dagen,</l>
<l>Dat wi worden noch bat gesterct!"</l>
<l>Peter, die hare weenen merct,</l>
<l>Moeste weenen in droeven moede,</l>
<l>So ontfermech was die goede,</l>
<l n="35">Ende wert verwonnen met haerre bede</l>
<l>Ende ruumde tsnachts allene die stede;</l>
<l>Ende daer hi buten der porten quam,</l>
<l>Hem jegen comende hi vernam</l>
<l>Jhesumme; hi anebeedene saen</l>
<l n="40">Ende seide: "Here, waer es nu dijn gaen?"</l>
<l>Onse Here antwerdde metter druust:</l>
<l>"Tot Rome, werden noch gecruust,</l>
<l>Comic." Ende Peter sprac met sere:</l>
<l>"Salmen di dan noch crucen, Here?"</l>
<l n="45">Onse Here antwerdde: "Peter, jaet."</l>
<l>Doe sprac Peter: "Here, hoet gaet,</l>
<l>Ic sal u volgen," ende mettien</l>
<l>Heeft hine opwert varen gesien,</l>
<l>Dien hi na metten ogen sochte,</l>
<l n="50">Weenende also lange als hi mochte.</l>
<l>Ende doe hi te hem selven quam,</l>
<l>Van siere doot hi wel vernam,</l>
<l>Dat in hem soude gepassijt wesen</l>
<l>Onse Here, ende met desen</l>
<l n="55">Keert hi ende seide sinen jonghers vort</l>
<l>Wat hi gesien hadde ende gehort.</l>
</div>
<div type="subchapter"><head type="subchapter">Hoe sente Peter gevaen was ende gecruust. XIV.</head>
<l>                Eene corte stont so troeste wale</l>
<l>Peter de sine met sueter tale,</l>
<l>So dat daer quam der gode pape</l>
<l>Ic en weet met hoe menegen cnape,</l>
<l n="5">Die Petere vingen, ende gereet</l>
<l>Hebben sine vore den baeliu geleet,</l>
<l>Diene scalt ende blameerde sere,</l>
<l>Dat hi van den gecruusten Here</l>
<l>Seit, jegen den wille ende trecht der goden.</l>
<l n="10">Te crucene heeft hine geboden.</l>
<l>Als dat tgemeene diet verstoet,</l>
<l>Wert het wel na al verwoet,</l>
<l>Ende riepen lude manne ende wive:</l>
<l>"Twi eest dat men Petere ontlive?</l>
<l n="15">In welken heeft hi gescaedt der port?</l>
<l>Hets wel tontsiene dat God dese mort</l>
<l>Wreken sal ende ons allen verderven."</l>
<l>Haren toren willen si verwerven</l>
<l>An den baeliu ende doot te slane,</l>
<l n="20">Ende Petre levende doen tontgane;</l>
<l>Ende te meer si dus gebaren,</l>
<l>Dat scheen oft Rome soude vervaren.</l>
<l>Doch heeft Peter so gedaen,</l>
<l>Dat si swegen; doe sprac hi saen:</l>
<l n="25">"O ghi liede in Gode gestade,</l>
<l>O ghi die hoopt in sine genade,</l>
<l>Oft ghi te mi hebt rechte minne,</l>
<l>So toeghet mi met soeten sinne,</l>
<l>Ende en benemt niet mine vaert,</l>
<l n="30">Die ic lange hebbe begaert.</l>
<l>Staet, gedoege ende verblide sere,</l>
<l>Ende siet hoe ic Gode onsen Here</l>
<l>Mine offerande doe met mi."</l>
<l>Met desen woerden worden si</l>
<l n="35">Cume gepayt, so dat het blivet</l>
<l>Dat die baeliu niet en wert ontlivet,</l>
<l>Dies si wel hadden te doene macht.</l>
<l>Maer si waren alle so bedacht,</l>
<l>Dat elc noede verhoren soude</l>
<l n="40">Peteren, die volgen woude</l>
<l>Na dleven van den meester sijn,</l>
<l>Die seide: "Ic mach ten wille mijn</l>
<l>Gheleesten van ingelen te minen doene</l>
<l>Meer dan XII legioene."</l>
<l n="45"><pb n="19"/>                 Aldus quamen si ter stat</l>
<l>Daer dat cruce was ghesat,</l>
<l>Ende Peter ghinc staen daer neven,</l>
<l>Ende sprac, aldus vinden wi bescreven:</l>
<l>"O cruce, du heefs gevoecht an Gode</l>
<l n="50">Den mensche ende van sduvels gebode</l>
<l>Verscheeden; o cruce, die telken dage</l>
<l>Den salegen deils jegen sduvels plage</l>
<l>Tfleesch van den lamme onbesmet,</l>
<l>Ende den mensche heefs geset</l>
<l n="55">Van der hellen te hemelrike;</l>
<l>O cruce, die pays maects dagelike</l>
<l>Tusschen hemelsche ende erdsche dingen:</l>
<l>Ic gedoege cracht sonderlingen,</l>
<l>Dat ic so lange van di ben."</l>
<l n="60">Hierna sprac hi tote hen,</l>
<l>Dien hi te crucene bevolen was:</l>
<l>"Dat u bevolen es comt af das,</l>
<l>Doet mi uut dit sterflec cleet,</l>
<l>Daer bi mijn geest sal sijn gereet</l>
<l n="65">Onstervelijc an onsen Here</l>
<l>Ghevoecht," ende noch bad hi meere</l>
<l>Dat menne thoeft neder, die voete boven,</l>
<l>Cruce, want hem negeen orloven</l>
<l>Niet en dunct, dat men den cnape sal</l>
<l n="70">So crucen als den here van al;</l>
<l>Ende si hebbent also gedaen.</l>
<l>Doe lieten die goede daer menegen traen,</l>
<l>Ende Peter, daer hi an tcruce stoet,</l>
<l>Troeste dus haren droeven moet:</l>
<l n="75">"Des crucen cracht es buten maten</l>
<l>Groet, ende bant van caritaten</l>
<l>Ongebrekelijc, ende des levens hout,</l>
<l>Ende heeft gebroken der doot gewout."</l>
<l>Vort onsen Here hi dus bidt:</l>
<l n="80">"Here, die mi getoecht heefs dit,</l>
<l>Doe hen den troest van levene sien."</l>
<l>Ende altemale die goede mettien</l>
<l>Scouweden omtrent Petere standen</l>
<l>Inghele vele, diene vandden,</l>
<l n="85">Ghecroent met lylyen ende met rosen,</l>
<l>Ende sagen Petren sonder nosen</l>
<l>Al rechte ane dat cruce staen</l>
<l>Ende een boec van Gode ontfaen,</l>
<l>Ende lasser in dat hi sprac vort.</l>
<l n="90">Doe wert daer bliscap ongehort,</l>
<l>Dat ten groeten wondere an</l>
<l>Saghen dongeloevege man.</l>
<l>Hierna seide Peter Gode danc,</l>
<l>Ende beval met beden stranc</l>
<l n="95">Sine scaep den herde van al,</l>
<l>Ende doe beide groet ende smal</l>
<l>Lude riepen Amen, die vroede</l>
<l>Ghaf op Gode den geest, die goede.</l>
</div>
<div type="subchapter"><head type="subchapter">Van Peters sepulture. XV.</head>
<l>                Rechte saen na des apostels ende</l>
<l>Quam een van den jonghers hem gehende,</l>
<l>Die Marcellus was genant,</l>
<l>Ende nam den lichame van den sant,</l>
<l n="5">Ende dwoegenne met melke ende met wine</l>
<l>Ende met specien diere ende fine,</l>
<l>Ende heeftene begraven in scoenre steden.</l>
<l>Tsnachts daer hi lach in serecheden</l>
<l>Ten grave, als die heeft gemect,</l>
<l n="10">Dat hi nemmermeer en trect</l>
<l>Van sijns meesters grave vercoren,</l>
<l>So quam hem sente Peter te voren</l>
<l>Ende sprac: "Marcel, lieve broeder,</l>
<l>Verstant Gods woert ende wes vroeder,</l>
<l n="15">Die seit: "Laet delven met haerre doot</l>
<l>Die doode." Verstant oec niet al bloet,</l>
<l>Dattu den dooden begraven heefs</l>
<l>Ende beweent; maer du, die leefs,</l>
<l>Wes blide als mettien die leeft</l>
<l n="20"><pb n="20"/> Ende die groete blijscap heeft.</l>
<l>Laet die doode begraven sijn,</l>
<l>Ende du, na dit leven mijn,</l>
<l>Boetscapen ons Heren rike ga."</l>
<l>Nu verstont niet lange hier na</l>
<l n="25">Nero, dat Peter doot was bleven,</l>
<l>Dien hi te pijnne hadde gegeven</l>
<l>Met tormente van menegen doene,</l>
<l>Ende tferlies van den quaden Symoene;</l>
<l>Ende dedere omme Agrippen vaen,</l>
<l n="30">Omdat hine dooden dede te saen;</l>
<l>Doch heeft Agrippa so gedaen</l>
<l>Bi vrienden, dat hi es ontgaen,</l>
<l>Maer sine baelgye moeste hi laten.</l>
<l>                Nero wert in groter haten</l>
<l n="35">Op die meest Peters vriende waren,</l>
<l>Daer hi micte sonder sparen</l>
<l>Op te wrekene sinen toren,</l>
<l>Die hi op Petere hadde te voren.</l>
<l>Maer sente Peter dede verstaen</l>
<l n="40">Den sinen, hoe si souden ontgaen.</l>
<l>                Oec quam hi in visioene</l>
<l>Den quaden tyran Nerone</l>
<l>Ende dedene eens blouwen sware.</l>
<l>"Hout op dine hant," sprac hi daer nare,</l>
<l n="45">"Van den cnapen ons Heren Jhesus."</l>
<l>Nero wert vervaert aldus</l>
<l>Ende hielt een stic den heilegen vrede,</l>
<l>Die hen hielden in ene stede</l>
<l>In Gode blide, in salegen doene,</l>
<l n="50">Ende worden bi visioene</l>
<l>Bi sente Petere verblijdt</l>
<l>Ende getroest te menegher tijt.</l>
<l>                Actor ende Jheronimus</l>
<l>Seggen, dat Peter ende Paulus</l>
<l n="55">Op enen dach te Rome waren</l>
<l>Ghemaect bi Nerone mertelaren.</l>
<l>Van sente Petere hebdi gehort,</l>
<l>Nu hort van sente Pauwelse vort.</l>
</div>
<div type="subchapter"><head type="subchapter">Hoe sente Paulus was gevaen. XVI.</head>
<l>                Paulus sat eens den avonde bi</l>
<l>Onder sine jonghers, die hi</l>
<l>Leerde; daer gesciede dus</l>
<l>Enen jongelinc, hiet Patroclus,</l>
<l n="5">Des keysers schinke: hi quam aldaer,</l>
<l>Als die wilde horen naer</l>
<l>Sente Paulus salege leere,</l>
<l>Als die daertoe getroest was sere</l>
<l>Van den gesellen sijn, die daden</l>
<l n="10">Dat hen sente Paulus dorste raden</l>
<l>Nu waren daer so vele liede,</l>
<l>Dat Patrocluse niet en gesciede</l>
<l>Dat hi Pauluse wel conste genaken,</l>
<l>Ende omme te horne sine spraken</l>
<l n="15">Clam hi in ene veystere hoghe,</l>
<l>Daer hi bi Gods woert verstaen moge.</l>
<l>So lange dede Paulus sine dinc,</l>
<l>Dat slapende wert die jongelinc</l>
<l>Ende viel neder ende sterf te hant.</l>
<l n="20">Gheestelike wert dit becant</l>
<l>Sente Pauluse, ende hiet dat men hem bringe</l>
<l>Den lichame van den jonghelinge,</l>
<l>Die daer buten lage doot.</l>
<l>Si dadent. Hi sprac: "Die hope groot</l>
<l n="25">Hebt an Gode, bidt met genende</l>
<l>Met mi Gode, dat hi sende</l>
<l>De siele weder in desen lichame,</l>
<l>Ende leve bat te siere vrame</l>
<l>Dan hi tote noch heeft gedaen."</l>
<l n="30">Na hare bede sprac Paulus saen:</l>
<l><pb n="21"/>"Jongelinc, stant op ende doe verstaen</l>
<l>Wattu van Gode heefs ontfaen."</l>
<l>Rechte alse van slape hi ontspranc</l>
<l>Ende seide Gode lof ende danc.</l>
<l n="35">                Als Nerone quam die mare,</l>
<l>Dat dese Patroclus doot ware,</l>
<l>Viel hi in ongevoege mesbare.</l>
<l>Mettien worden si geware</l>
<l>Die bi hem waren van Patrocluse,</l>
<l n="40">Dat hi leefde ende vore den huse</l>
<l>Ware. Doe Nero dat verstoet,</l>
<l>Wert hem al verkeert die moet</l>
<l>In groeten vare, ende hi hiet</l>
<l>Dat menne vore hem en liete comen niet.</l>
<l n="45">Doch hebben sine vriende gedaen</l>
<l>Dat hi vore hem quam, ende also saen</l>
<l>Als hine sach ende negeen</l>
<l>Teeken der doot an hem en scheen,</l>
<l>Vervaerde hi hem. Doe seide hi mee:</l>
<l n="50">"Wie dede di leven? sprec, Patroclusee."</l>
<l>Ende hi sprac met bliden stouten moede:</l>
<l>"Jhesus Cristus, die wel goede,</l>
<l>Die ewelike coninc es van al."</l>
<l>                Nerons toren en was niet smal,</l>
<l n="55">Doe hi van Gods macht horde, ende hie</l>
<l>Sprac: "Sal dan altoes regneren die,</l>
<l>Ende maken te niente elke ander rike?"</l>
<l>Die ander sprac: "Ja hi, sekerlike!</l>
<l>Hi es allene here ende coninc</l>
<l n="60">Boven alle macht, boven alle dinc."</l>
<l>Doe plattene Nero, ende sprac hem an:</l>
<l>"Bestu dies conincs riddere dan?"</l>
<l>"Ja ic," antwerdde hi hem al bloet,</l>
<l>"Want hi mi wecte van der doot."</l>
<l n="65">                Een Justus ende een Barnabas</l>
<l>Seiden ende selc ander die daer was:</l>
<l>"Twi slaestu, keyser, den jongelinc,</l>
<l>Die niet en seit dan ware dinc,</l>
<l>Want wi dien here sijn onderdaen?"</l>
<l n="70">Doe deedse Nero kerkeren saen,</l>
<l>Ende wert in den wille bevangen,</l>
<l>Dat hise met pinen sonderlangen</l>
<l>Tormenteren wilde, die hi gemint</l>
<l>Hadde sonderlinge. Vort hi sint</l>
<l n="75">Te vangene, waer dat mense can bevaren,</l>
<l>Die des conincs ridderen waren,</l>
<l>Ende te tormenteerne sware.</l>
<l>Doe wert sente Pauwels onder die scare</l>
<l>Ghevaen, gebonden, geleet</l>
<l n="80">Vore Nerone den keyser wreet.</l>
</div>
<div type="subchapter"><head type="subchapter">Van Paulus gestadecheiden vore Nerone. XVII.</head>
<l>                Aldus sprac Nero Paulus ane:</l>
<l>"O conincs cnape ende mijn gevane,</l>
<l>Wanen comt di so dul die wille</l>
<l>Te comene in tRoemsche rike stille,</l>
<l n="5">Mine ridders mi afbreken</l>
<l>Ende te dinen coninc steken?"</l>
<l>Paulus, vol van den heilegen geest,</l>
<l>Sprac: "Nero, niet alre meest</l>
<l>Allene van den ridderen dynen</l>
<l n="10">Wi te gaderne ons en pinen,</l>
<l>Maer van der werelt algemeene.</l>
<l>Mi es geboden, groet ende cleene</l>
<l>Te Gods dienste te doen stane</l>
<l>Dies wille heeft. Ende niet en wane,</l>
<l n="15">Dat di behoudt dine rijcheit;</l>
<l>Maer waerstu tsinen dienste bereit,</l>
<l>Du bleefs behouden. Als hi sal comen</l>
<l>De levende ende de doode domen,</l>
<l>Die werelt doen tegaen met viere,</l>
<l n="20">Dan sal hi ewelike ende diere</l>
<l>Ghichten geven sinen ridderen goet."</l>
<l>Nu wert die keyser al verwoet,</l>
<l>Doe hem Paulus dede verstaen,</l>
<l>Dat die werelt soude tegaen</l>
<l n="25"><pb n="22"/> Met viere. Dies geboet hi schiere</l>
<l>Alle Gods ridderen te doene ten viere,</l>
<l>Ende Pauluse thoeft af te slane daertoe,</l>
<l>Na de wet diemen hielt doe,</l>
<l>Ende hietene leiden buten der stede,</l>
<l n="30">Daer men alle den lieden mede</l>
<l>Sine doot make oppenbare.</l>
<l>Ons Heren woert sprac hi aldare</l>
<l>Hen diene leidden te siere doot.</l>
<l>Doe wert in Rome die moert so groot,</l>
<l n="35">Want Nero hiet al verslaen</l>
<l>Datmen kersten conde begaen,</l>
<l>So dat al tfolc met crachte liep</l>
<l>Ten palayse ende riep:</l>
<l>"Wederroep, keyser, dit onrecht,</l>
<l n="40">Oft wi maken jegen di gevecht.</l>
<l>Tempere dine verwoedheit groot;</l>
<l>Du does de onse slaen te doot,</l>
<l>Die beschermen tRoemsche rike."</l>
<l>Nero wert vervaert grotelike,</l>
<l n="45">Ende hi dede te hant gebieden,</l>
<l>Datmen geenen kerstenen lieden</l>
<l>Tormente no scande en dade meer,</l>
<l>Men brachtse vore hem eer.</l>
<l>Om dit gebod, omme dit gerocht</l>
<l n="50">Was Paulus weder vore hem brocht,</l>
<l>Ende doe Nero sijns wert geware,</l>
<l>Riep hi: "Doet wech den toeverare,</l>
<l>Slaet hem thoeft af, die onteert</l>
<l>Die liede ende hare sinne verkeert."</l>
<l n="55">                Paulus sprac: "Nero, di si cont,</l>
<l>Ic sal gedoegen in corter stont,</l>
<l>Maer daerna levic ewelike</l>
<l>In Gode, den here van hemelrike."</l>
<l>Doe sprac Nero te Longyne,</l>
<l n="60">Mejesten ende Sesten, dat sine</l>
<l>Onthoefden, ende: "So leve dan,</l>
<l>Ende kenne, oft ic can</l>
<l>Een coninc onverwonnen wesen,</l>
<l>Die hem verwonnen heeft." Te desen</l>
<l n="65">Sprac Paulus nu: "Nero, hore hare,</l>
<l>Omme dattu sout weten clare,</l>
<l>Dat ic sal ewelike leven:</l>
<l>Na dese doot, die du moechs geven,</l>
<l>So sal ic in levene mi</l>
<l n="70">Cortelike vertoegen di,</l>
<l>So dattu di, die waens verwinnen,</l>
<l>Algader moechs verwonnen kinnen,</l>
<l>Ende dat beide lijf ende doot</l>
<l>Dienen minen here groot,</l>
<l n="75">Ende alle riken sijn onderdaen,</l>
<l>Ende dien hi wille doet hise ontfaen."</l>
</div>
<div type="subchapter"><head type="subchapter">Hoe Paulus bekeerde diene te siere passien leidden. XVIII.</head>
<l>                Rechte als dese woerde leden,</l>
<l>Wert hi geleidt ter passien steden,</l>
<l>Ende in den wege spraken hem ane dus</l>
<l>Megestus, Longijn ende Cestus:</l>
<l n="5">"Paulus, waer es hi, die coninc,</l>
<l>Ende waer toent hi u die dinc,</l>
<l>Dat ghine kerstene mint so sere?</l>
<l>Ghi dunct ons al sijn buten kere,</l>
<l>Dat ghi hatet dit leven ende joye,</l>
<l n="10">Ende mint de doot met vernoye."</l>
<l>Paulus sprac: "O vroede manne,</l>
<l>Nu doet die donckerheit af danne,</l>
<l>Daer u edele sin es bi</l>
<l>Verdonckert, so dat u noch si</l>
<l n="15">Oncont. U sin werde gesticht</l>
<l>Te siene dat ewelike vraye licht,</l>
<l><pb n="23"/>Daer ghi u selven bi moecht kinnen</l>
<l>Ende die bliscap Gods gewinnen,</l>
<l>Ende der helscher pinen ontgaen.</l>
<l n="20">En waent niet, dat wi onderdaen</l>
<l>Eneghen ertschen coninc sijn,</l>
<l>Maer dien coninc, die sonder fijn</l>
<l>In hemelrike, in erterike,</l>
<l>Regneren sal ewelike,</l>
<l n="25">Die mensche te werdene wilde gehingen,</l>
<l>Omme dat hi den mensche wilde bringen</l>
<l>Van der dolingen der afgode,</l>
<l>Ende dat hi stonde ten gebode</l>
<l>Den ghenen diene heeft gemaect,</l>
<l n="30">Die omme die sonden ongeraect,</l>
<l>Die ter werelt vele gescien,</l>
<l>Comen sal noch onversien</l>
<l>Die werelt met viere domen."</l>
<l>                Die scare, die al dit heeft vernomen,</l>
<l n="35">Heeft lude weenende geseit:</l>
<l>"O leerere alre salecheit,</l>
<l>Help ons dat wi behouden sijn!"</l>
<l>Megestus, Cestus ende Longijn</l>
<l>Spraken heimelike dus sere:</l>
<l n="40">"Doe ons beschermen, biddewi di, here,</l>
<l>In des conincs ridderscap sonder enden,</l>
<l>Dat wi den viere mogen ontwenden,</l>
<l>Daer du af sprects, ende wi in trike</l>
<l>Wel hebben, dat staen sal ewelike;</l>
<l n="45">Ende wi selen di laten gaen</l>
<l>Ende toter doot vort anevaen</l>
<l>Algader den wille dijn."</l>
<l>Paulus sprac: "Lieve bruedere mijn,</l>
<l>Ic en ben niet vluchtech, mer riddere stout</l>
<l n="50">Mijns Heren, ende dit ongewout</l>
<l>En gedoeghic sonder redene niet,</l>
<l>Want hiere groet goet mi omme behiet,</l>
<l>Waeromme ic niet die doot en ontsie</l>
<l>Ende en vlie oec niet, dat ghi bidt mie."</l>
<l n="55">Al weenende spraken sie doe:</l>
<l>"Ende hoe comen wi dan daer toe,</l>
<l>Dies du ons raeds na onse doot?"</l>
<l>Doe tfolc dus stont in geweene groot,</l>
<l>Perthemius ende Feritas,</l>
<l n="60">Te siene of Paulus doot was,</l>
<l>Worden gesent daer van Nerone.</l>
<l>Si vondene levende ende scone</l>
<l>Tgheloeve leerende der scare.</l>
<l>Dese II riep Paulus hem bat nare,</l>
<l n="65">Ende sprac: "Ghi manne, nu wilt geloeven</l>
<l>An den levenden God hier boven,</l>
<l>Die mi ende in hem geloevende al</l>
<l>Van doode te live verwecken sal."</l>
<l>Si antwerdden: "Wi selen eer</l>
<l n="70">Doen ten keyser onsen keer,</l>
<l>Ende seggen hem alst es gehent,</l>
<l>Daer wi omme sijn gesent;</l>
<l>Ende als du verrijst van der doot,</l>
<l>Gheloeven wi dinen here groet."</l>
<l n="75">Paulus sprac: "Mijn lijf mochte u,</l>
<l>Wildi geloeven, meer vromen nu,</l>
<l>Dan mi, die dlijf bi der doot comt an.</l>
<l>Blide in Gods namen gaen wi vort an."</l>
</div>
<div type="subchapter"><head type="subchapter">Hoe Plantille haer hoeftcleet weder hadde na sine doot. XIX.</head>
<l>                Tierst dat si ter porten quamen,</l>
<l>Hen jegen comende si vernamen</l>
<l>Plantillen, ene edele vrouwe,</l>
<l>Die in Gode was getrouwe</l>
<l n="5">Ende die dapostel minde sere.</l>
<l>Weenende bat si met seere</l>
<l><pb n="24"/>Den sant, dat hi bade vore hare.</l>
<l>Dapostel sprac oppenbare:</l>
<l>"Plantille, wes gesont met vreden,</l>
<l n="10">Dochter der ewegher salecheden,</l>
<l>Leene mi dat hoeftelect dijn,</l>
<l>Ende ontbeidt mijns noch een wilekijn,</l>
<l>Tote dat ic keere te di gereit</l>
<l>Ende ic di gelde dine hovescheit.</l>
<l n="15">Ic sal daermede verbenden mine ogen,</l>
<l>Ende daerin oec teekijn toegen</l>
<l>Van dijnre minnen te onsen Here."</l>
<l>Si gaf hem tcleet haestende sere,</l>
<l>Daerse Parthemius ende Feritas</l>
<l n="20">Verspraken herde sere dore das:</l>
<l>"Gheloefstu den toeverare?"</l>
<l>Seiden si, "ende twi oppenbare</l>
<l>Verliestu om dien tgoede cleet,</l>
<l>Van wien di es ongereet</l>
<l n="25">So vele te winnenne emmer meer?"</l>
<l>Doe sprac Paulus, also hi dede eer:</l>
<l>"Dochter, mijnre comst ontbeit;</l>
<l>In dit cleet wert di gereit</l>
<l>Lijcteeken van miere doot,</l>
<l n="30">Daer ic bi come ter bliscap groot."</l>
<l>Hier na sprac hi te Cestus,</l>
<l>Megestus ende Longijn aldus,</l>
<l>Die hem vrageden hoe si souden</l>
<l>Na sine doot wesen behouden:</l>
<l n="35">"Mine bruedere, ghi ende alle die</l>
<l>Hier ter doot nu hulpen mie,</l>
<l>Als ghi van hier gescheeden sijt</l>
<l>Na mine doot, werdic in corter tijt</l>
<l>Van heilegen lieden gedaen ten grave,</l>
<l n="40">Daer ghi lijcteeken selt nemen ave.</l>
<l>Daer seldi tilike margen comen.</l>
<l>Daer werden si II van u vernomen,</l>
<l>Tytus, Luchas, die selen u geven</l>
<l>Teeken aen dewelike leven,</l>
<l n="45">Ende gi wert daer gesuvert al</l>
<l>Van sonden, beide groet ende smal,</l>
<l>Ende oec van dien dat geeft u waen</l>
<l>Dat ghi ane mi hebt mesdaen,</l>
<l>Ende wert wittere dan die snee,</l>
<l n="50">Bescreven te sine oec emmer mee</l>
<l>In Gods ons Heren ridders scare,</l>
<l>Ende euwelike te sine daer nare</l>
<l>Erflijc in den hemelschen rike."</l>
<l>Na deser talen ende deser gelike</l>
<l n="55">Quamen si ter passien steden.</l>
<l>Ten oesten wert dede hi sine gebeden</l>
<l>In Ebreeusche, ende scide Gode danc</l>
<l>In Griex, ende over niet lanc</l>
<l>Heeft hi dandere gebenedijt.</l>
<l n="60">Verbonden heeft hi in corter tijt</l>
<l>Sine ogen met Plantillen cleede,</l>
<l>Ende doe cnielde hi gereede</l>
<l>Met beiden cnien op die erde,</l>
<l>Ende rechte den hals ten swerde.</l>
<l n="65">Die hem thoeft af soude slaen,</l>
<l>Hevet hem afgeslegen saen,</l>
<l>Dat, na dat was van den lichame,</l>
<l>Spraect in Ebreeusche ons Heren name.</l>
<l>Melc ran uut sinen live daer</l>
<l n="70">Tiersten, ende bloet daer naer.</l>
<l>Dat cleet, dat hem was vore dogen,</l>
<l>Was saen, men wiste waer, gevlogen.</l>
<l>Soe suete locht ende soe groet licht</l>
<l>Quam daer, datten lieden ontficht</l>
<l n="75">Daer in te siene manne ende wiven;</l>
<l>Men mochte getellen no gescriven</l>
<l>De suete roke die daer was;</l>
<l>So dat si moesten alle dore das</l>
<l>Gode loven ende eeren,</l>
<l n="80">Dien Paulus toegede in siere leere.</l>
</div>
<div type="subchapter"><head type="subchapter"><pb n="25"/> <hi rend="italic">Hoe hi hem vertoende Plantillen ende den keyser</hi>. XX.</head>
<l>                In der gheenre wederkere,</l>
<l>Die waren gesent van haren here</l>
<l>Te seggene van Paulus doot,</l>
<l>Vonden si in vrouden groet</l>
<l n="5">Plantillen ter porten van der stat,</l>
<l>Die Gode sere loefde omme dat</l>
<l>Hare dapostel hadde vertoeget.</l>
<l>Doe vraechden si hare, niet om doeget,</l>
<l>Waeromme si haer hoeft niet daermede en dect,</l>
<l n="10">Daer si Pauluse mede hadde berect.</l>
<l>Si, van Gods love vul,</l>
<l>Antwerdde: "Ongeloevech dul,</l>
<l>Sekerlike es mi gereet</l>
<l>Dat ic hem leende dat selve cleet,</l>
<l n="15">Ghevaruut in tsalege bloet;</l>
<l>Want hi quam in mijn gemoet</l>
<l>Met eenre ongeteldere wittere scare,</l>
<l>Ende gaf mi tcleet ende seide daer nare:</l>
<l>"Plantille, du daeds in erterike</l>
<l n="20">Helpe te miere opvaert sekerlike;</l>
<l>Du selt salech sijn te diere vaert,</l>
<l>Als du vaers te hemele waert.</l>
<l>Ic keere te di in corter stont,</l>
<l>Ende make di Gods bliscap cont."</l>
<l n="25">Ende alsi hen dit hadde geseit,</l>
<l>Toende si hen dat cleet gereit</l>
<l>Ghevaruwet als die rose roet.</l>
<l>Si worden bevaen met vresen groet,</l>
<l>Ende ghinghent den keyser thant gewagen</l>
<l n="30">Al dat si horden ende saghen.</l>
<l>Als de keyser dit verhort,</l>
<l>Wert hi vervaert ende riep vort</l>
<l>Sijn naeste vriende ende sinen raet,</l>
<l>Ende vraechde wat hem te doene staet.</l>
<l n="35">Doe quam omtrent der noenen ure</l>
<l>Vore hem Paulus belokenre dure.</l>
<l>"Keyser, siet," sprac hi daer naerre,</l>
<l>"Ic, des ewelijcs conincs riddare</l>
<l>Ende onverwonnen, Paulus, ic bem</l>
<l n="40">Niet doot, maer ic leve in hem.</l>
<l>Di ontbeidt ongehorde pine,</l>
<l>Omdat, onder menege dine</l>
<l>Andere quaetheit, dijn felle moet</l>
<l>Der heilegen bloet storten doet."</l>
<l n="45">Ende met desen voer hi dane.</l>
<l>Doe wert Nero boven wane</l>
<l>Vervaert, ende en wiste wat</l>
<l>Anevaen; doe riet men hem dat,</l>
<l>Dat hi ongevangen late</l>
<l n="50">Al vri gaen haerre strate</l>
<l>Patroclen ende Barnabas</l>
<l>Ende menech ander, die met hen was.</l>
<l>                Megestus, Cestus ende Longijn,</l>
<l>Die noch in den wille sijn</l>
<l n="55">Te doene dat hen Paulus riet,</l>
<l>Si en vergaten haers selves niet,</l>
<l>Maer sijn nuchtens ten grave comen,</l>
<l>Daer si II manne hebben vernomen</l>
<l>In bedingen, ende tusschen dien</l>
<l n="60">Hebben si Pauluse gesien,</l>
<l>Ende in dat sien worden si vervaert</l>
<l>Ende en dursten niet gaen vorwaert.</l>
<l>Tytus [ende] Lucas worden geware</l>
<l>Der andere ende worden bevaen met vare,</l>
<l n="65">Want si waenden dat al bloet,</l>
<l>Dat si, die Pauluse hadden doot,</l>
<l>Vort omme hen te doodene quamen,</l>
<l>Ende vloen. Doe dandere dat vernamen,</l>
<l>Riepen si hen na: "En vliet ons niet,</l>
<l n="70">Van ons en gheschiet u gheen verdriet;</l>
<l>Maer daeromme wi tote u comen,</l>
<l>Dat ghi ons te onser vromen</l>
<l>Wilt doepen, daer men bi beclive</l>
<l>Ten eweliken salegen live,</l>
<l n="75">Daer ons sente Paulus of</l>
<l><pb n="26"/>Heeft gedaen seker belof."</l>
<l>                Als si dit verstonden saen,</l>
<l>Sijn si blidelike gestaen</l>
<l>Ende leiden hen op thoeft de handen,</l>
<l n="80">Ende gaven hen teeken vray te handen,</l>
<l>Daer si daerna quamen mede</l>
<l>Ter ewelikere salichede.</l>
</div>
<div type="subchapter"><head type="subchapter">Een miracle van sente Pauwelse. XXI.</head>
<l>                Ene miracule allene</l>
<l>Onder andere menech ene,</l>
<l>Diemen van Pauluse heeft gehoert,</l>
<l>Salic u hier bringen vort.</l>
<l n="5">                Een man was van den viant</l>
<l>So bedwelmt, dat hi prant</l>
<l>Een strop om hem gaen verhangen,</l>
<l>Ende daert hem soude an dleven gangen,</l>
<l>Riep hi: "Sente Paulus, hulpt mi!"</l>
<l n="10">Doe hi dit hadde geseit, sach hi</l>
<l>Als een scaduwe van vuelre gedane,</l>
<l>Die den man aldus sprac ane:</l>
<l>"Voldoe, man, dijn belof ter vaert."</l>
<l>Ende met dat hi gereidende waert</l>
<l n="15">Hem te doene dat strop an,</l>
<l>Riep hi op sente Pauwelse nochtan,</l>
<l>Ende haeste hem so te dien,</l>
<l>Daerne die vuele scaduwe toe spien,</l>
<l>So dat dat strop verwerret wort;</l>
<l n="20">So dat hi dit heeft gehort</l>
<l>Van eenre andere scaduwen scone</l>
<l>Als een mensche dochte hem tgone),</l>
<l>Ende seide tot hem: "Catijf, vlie;</l>
<l>Sente Paulus comt hier, sie,</l>
<l n="25">Die altoes den mensche es bi</l>
<l>Daer hi af geroepen si."</l>
<l>Mettien teghingen beide die scaden,</l>
<l>Ende die man, bi Gods genaden,</l>
<l>Quam te hem selven, ende metter druust</l>
<l n="30">Heeft hi hem alomme gecruust,</l>
<l>Ende ghinc te biechten ende ontfinc</l>
<l>Penitencie van diere dinc.</l>
</div>
<div type="subchapter"><head type="subchapter">Van der hoecheit der Roemscher kerken. XXII.</head>
<l>                Nu mach men oppenbare merken</l>
<l>De hoecheit van der Roemscher kerken,</l>
<l>Die thoeft van anderen kerken si,</l>
<l>Dat hare en comt niewer els bi</l>
<l n="5">Dan bi den woerden ons Heren Jhesus,</l>
<l>Die tote sente Petere seide aldus:</l>
<l>"Du Peter, op desen steen, dat merke,</l>
<l>Salic maken mine kerke,"</l>
<l>Ende gaf hem teenen geselle na dat</l>
<l n="10">Pauwelse, dat vercoerne vat,</l>
<l>Die niet en scieden, al doeds gewach</l>
<l>Selc buggere, maer op enen dach</l>
<l>Met Petere te Rome bi Nerone</l>
<l>Ontfinc der martielien crone;</l>
<l n="15">Ende si die kerke van Rome</l>
<l>Sacreerden Gode, ende, also ict gome,</l>
<l>Boven anderen kerken in eren groot</l>
<l>Brachten met haerre saleger doot.</l>
<l>                Eusebius seget in sine coronike,</l>
<l n="20">Dat na Petere ierst heilechlike</l>
<l>Die Roemsche kerke hilt Linus.</l>
<l>Nochtan seggen ons aldus</l>
<l><pb n="27"/>Die wel wilden weten some</l>
<l>Der heilegher kerken staet van Rome,</l>
<l n="25">Dat met Linus Cletus recht</l>
<l>Besat den paeusstoel echt,</l>
<l>Maer dat hi des paeus helpere ware,</l>
<l>Ende hem sente Peter in sine jare</l>
<l>Gaf macht van al der kerken doene;</l>
<l n="30">Want hi in leerne, in orisoene</l>
<l>So vele was, dat was gevoech</l>
<l>Dat den anderen last iemen droech.</l>
<l>Daer in dan dese II vorseide heren</l>
<l>Daden, dat si wert sijn der eren</l>
<l n="35">Metten paeus getelt te sine.</l>
<l>Maer den achtersate te sine</l>
<l>Heeft Peter Clemente gecoren,</l>
<l>Also wi in Peters woerden horen,</l>
<l>Die hi Clemente heeft gesent,</l>
<l n="40">Als in tcanone es bekent.</l>
<l>Ende hoe Clement ane Petere vinc</l>
<l>Eerst, ende daer na van hem ontfinc</l>
<l>Dat paeuscap, mogedi verstaen,</l>
<l>Also ons Clement heeft cont gedaen</l>
<l n="45">In sinen boec Itineraris,</l>
<l>Dat wi geloeven wel dat waer is.</l>
</div>
</div>
<div type="subchapter"><head type="subchapter">Van sente Clemente. XXIII.</head>
<div type="subchapter"><head type="subchapter">   Van sente Petronellen, sente Peters dochter. XXXVI.</head>
<l>                Wonder maghic u vertellen</l>
<l>Van sente Peters dochter, Petronellen,</l>
<l><pb n="28"/>Die lach binnen sente Peters live</l>
<l>Van onghesonden sere cative.</l>
<l>........</l>
<l>........</l>
</div>
<div type="subchapter"><head type="subchapter"><pb n="29"/> <hi rend="italic">Van sente Marcialen</hi>. XXXVII.</head>
<l>                In dien tide dat onse Here</l>
<l>Predecte sine salege leere</l>
<l>Onder tgeslechte van Benjamine,</l>
<l>Quamen horen de leere sine</l>
<l n="5">Met Marcialis moeder ende vader,</l>
<l>Die onse Here dede algader</l>
<l>Van sente Petere doepsele ontfaen.</l>
<l>Vader ende moeder setten hen saen</l>
<l>Toten haren wert ten keere;</l>
<l n="10">Maer Marciael bleef met onsen Here,</l>
<l>Die doe was out XV der jare,</l>
<l>Ende was sente Stevens maech wel nare,</l>
<l>Ende wert een jongere ons Heren in twanderen</l>
<l>Metten LXXII anderen.</l>
<l n="15">Na dat onse Here was gevaren</l>
<l>Te hemele, so volgede hi te waren</l>
<l>In allen doene sente Petere na;</l>
<l>Hi was sijn maech, also ic versta.</l>
<l>                Alse sente Peter hadde lange stont</l>
<l n="20">Ghemaect te Rome sijn leeren cont,</l>
<l>Wert hem gebot van Gode bekent,</l>
<l>Dat hi Marcialen sent</l>
<l>Te Gallen wert, dien hi te hant</l>
<l>Met II papen heeft wech gesant.</l>
<l n="25">Deen pape heeft die doot ontfaen,</l>
<l>Ende Marciael keerde weder te Rome saen</l>
<l>Ende seidt sente Petere, die hem gaf</l>
<l>Met hem te dragene sinen staf,</l>
<l>Ende seide hem: also houde</l>
<l n="30">Dat hine daermede noepte, hi soude</l>
<l><pb n="30"/>Den dooden in live doen opstaen.</l>
<l>Marciael hevet also gedaen,</l>
<l>Ende heeft sinen geselle verweet.</l>
<l>Vort hi met hem henen trect</l>
<l n="35">Te Lymogen wert in dlant,</l>
<l>Daer hi Gods wet in dede becant</l>
<l>Met woerden ende met miraculen groot.</l>
<l>Liede verwecte hi van der doot,</l>
<l>Daer hen vele liede bekeerden bi.</l>
<l n="40">Binnen Lymogen so quam hi,</l>
<l>Daerne herberchde ene edele vrouwe,</l>
<l>In wies huus van allen rouwe</l>
<l>Hi enen sieken thant genas,</l>
<l>Die in frenesien was,</l>
<l n="45">Waerbi de vrouwe met al den haren</l>
<l>Hare doepen dede al sonder sparen.</l>
<l>Susanne hiet dese vrouwe goet.</l>
<l>Doe ginc Marciael metter spoet</l>
<l>Toten tempele der afgode,</l>
<l n="50">Ende predecte daer Gods gebode.</l>
<l>Daer sloegene die papen herde</l>
<l>Ende dadene in enen karkere onwerde.</l>
<l>Des ander dages in sinen gebede</l>
<l>Quam in den kerkere groete claerhede,</l>
<l n="55">Sine bande braken, die doren onttaden.</l>
<l>Alle die dit sagen hem doepsel baden.</l>
<l>Die papen, die hem daden die noet,</l>
<l>Sloech die blixeme alle te doo.</l>
<l>Doe quamen te Marciale geloepen</l>
<l n="60">Die liede bi groeten hoepen,</l>
<l>Ende seiden, si wilden hare wet begeven,</l>
<l>Mochte hi den papen geven haer leven,</l>
<l>Ende doe brachte hise alle te live.</l>
<l>Doe docpte hi onder man ende wive</l>
<l n="65">Wel XII<hi rend='sup'>C</hi> ofte mee.</l>
<l>                Hier na wert Susannen wee,</l>
<l>Want hare quam an des stervens quale.</l>
<l>Doe beval si Marciale</l>
<l>Valerien haerre dochter scone.</l>
<l n="70">Si starf ende voer ten salegen loene.</l>
<l>Valerie heeft suverheit te handen</l>
<l>Beloeft, ende nu heeft si verstanden,</l>
<l>Dat Steven quame metter vaert</l>
<l>Treckende te Lymogen waert,</l>
<l n="75">Die van den lande hertoge was,</l>
<l>Ende hi niet en soude gehingen das</l>
<l>Dat si hare suverheit behoude,</l>
<l>Want hise te wive hebben woude.</l>
<l>Dies gaf si al hare groete rijchede</l>
<l n="80">Den armen. Nu quam in die stede</l>
<l>Steven, ende dede Valerien ontbieden</l>
<l>Ende vort sinen wille bedieden,</l>
<l>Dat si algader ontseide saen.</l>
<l>Doe dede hi hare thoeft afslaen,</l>
<l n="85">Ende hi, die hare thoeft afsloech,</l>
<l>Horde oppenbare genoech</l>
<l>Metter ingelen sange claren</l>
<l>Hare siele te hemele varen.</l>
<l>Alse hi dit seide sinen here al bloet,</l>
<l n="90">Viel hi vore sine voete doot.</l>
<l>Doe wert die hertoge vervaert,</l>
<l>Ende ontboet Marciale ter vaert,</l>
<l>Dien hi belovede dat hi doen soude</l>
<l>Altemale wat hi woude,</l>
<l n="95">Op dat hi mochte wedergeven</l>
<l>Sinen sciltcnecht daer sijn leven,</l>
<l>Die te hant verwect wert daer</l>
<l>Ende met sinen here gedoept daer naer,</l>
<l>Ende si XV<hi rend='sup'>M</hi> daer mede.</l>
<l n="100">Hier na moeste een besichede</l>
<l>Die hertoge doen met eren groet,</l>
<l>Want hem die keyser Nero geboet,</l>
<l><pb n="31"/>In dat lantscap van Ytale.</l>
<l>Ende alse hi dat gedaen hadde wale,</l>
<l n="105">Voer hi te Rome sente Petere sien,</l>
<l>Dien hi vant predekende. Mettien</l>
<l>Viel hi met al den sinen ter mouden,</l>
<l>Ende bat aflaet van allen scouden.</l>
<l>Als Peter sach so groeten here</l>
<l n="110">Met selken volke, met selken ghere,</l>
<l>Heeft hi gevraget wie si waren.</l>
<l>Die hertoge ginc hem oppenbaren,</l>
<l>Hoe si bekeert waren bi der tale</l>
<l>Ende bi den daden van Marciale,</l>
<l n="115">Daer sente Peter omme herde sere</l>
<l>Lovede Gode onsen Here.</l>
</div>
<div type="subchapter"><head type="subchapter">Van sinen miraculen. XXXVIII.</head>
<l>                Lettel iemen was in die vaert,</l>
<l>Hine heeft in tkeren sere begaert</l>
<l>Dat hi Marciale wille sien,</l>
<l>Eer hi ten sinen huse wille tien.</l>
<l n="5">Dus quamen si tote ere rivieren,</l>
<l>Daer si allegader op logieren.</l>
<l>Des graven sone Archadius</l>
<l>Van Poytiers geviel aldus:</l>
<l>Hi ginc, om dat weder heet,</l>
<l n="10">In die riviere baden; gereet</l>
<l>Heeftene die duvel daer in versmoert,</l>
<l>Ende bleef noch ongevonden. Voert</l>
<l>Quam die vader te Marciale</l>
<l>Ende bat hem met vroeder tale,</l>
<l n="15">Dat hine verhoge, of hi can.</l>
<l>Doe ginc Marciael van dan</l>
<l>Daer die jongelinc verdranc,</l>
<l>Ende die duvele also dwanc,</l>
<l>Dat si den lichame brachten vore ogen,</l>
<l n="20">Ende si hen selven oec moesten toegen,</l>
<l>Also dat mense mochte gesien.</l>
<l>Daer sagen die liede mettien</l>
<l>Drie Moere met eyselikere gedane,</l>
<l>Dan men u mach doen te verstane:</l>
<l n="25">Hen vloech vier uut nese, uut mont.</l>
<l>Ende als si hadden gemaect cont</l>
<l>Haer namen, haer ambacht, nemmer danc,</l>
<l>Also als hen die sant andwanc,</l>
<l>Heeft hise ter wildernessen gesent,</l>
<l n="30">Daer niemen van hen mach sijn gescent.</l>
<l>Den dooden verwecte hi ter stat,</l>
<l>Omme dattere hem tfolc al omme bat,</l>
<l>Die bi namen hiet Hildebrecht,</l>
<l>Ende die den lieden heeft berecht,</l>
<l n="35">Hoene versmoerden die vianden,</l>
<l>Ende hoene een ingel verloeste thanden</l>
<l>Van den vianden, diene hilden</l>
<l>Ende ter hellen voeren wilden,</l>
<l>Ende voerdene ten vageviere sware</l>
<l n="40">Ende te des paradijs porte daer nare,</l>
<l>Daer die duvele omme maecten mesbaer;</l>
<l>Ende ene stemme sprac daer naer</l>
<l>Ende hiet, dat men [hem] dlijf geve</l>
<l>Ende XXVI jaer oec leve.</l>
<l n="45">Als Hildebrecht dit heeft geseit,</l>
<l>Heeft hi wel sine dinc bereit</l>
<l>Ende volgede sente Marciale,</l>
<l>Ende leefde na die leeringe wale,</l>
<l>Die hem sijn ingel hadde geleert.</l>
<l n="50">Nu wert die name sere gemeert</l>
<l>Van Marciale in meneger stede,</l>
<l>Bi menegen wondere dat hi dede,</l>
<l>So dat met sinen stocke een wijf</l>
<l>Haren man genas, die al dlijf</l>
<l n="55">Verloren hadde in gichtechede;</l>
<l>Ende hi bescudde Bordeeus die stede</l>
<l>Mettien stocke van brande fel.</l>
<l><pb n="32"/>In Lymogen oec gevel,</l>
<l>Dat daer Marciael soude wien</l>
<l n="60">Ende ene kerke daer mede vrien,</l>
<l>Ende om tvrien was te jegenwoerde</l>
<l>Die hertoge, die al dit horde,</l>
<l>Hoe dat Marciael woude</l>
<l>Dat men die feeste in suverheit houde.</l>
<l n="65">Binnen der messen wert kative</l>
<l>Een riddere met sinen wive</l>
<l>Beseten van den viant.</l>
<l>Doe bracht mense vore den sant,</l>
<l>Die den duvel vraechde saen,</l>
<l n="70">Twi dat hi dat hadde gedaen.</l>
<l>"Om dattu gisteren", heeft hi geseit,</l>
<l>"Den lieden hiets sijn in suverheit,</l>
<l>Ende dese te nacht onsuver waren,</l>
<l>Dies sijn wi in hen gevaren."</l>
<l n="75">Daer worden si genesen wale</l>
<l>Bi den heilegen Marciale,</l>
<l>Omdats hem tfolc, arm ende rike,</l>
<l>Metten hertoge baden nerenstelike.</l>
<l>XL jaer na ons Heren doot</l>
<l n="80">Dede hem selve onse Here al bloet</l>
<l>Sinen sterfdach verstaen,</l>
<l>Ende hi heeft te gadere gedaen</l>
<l>Alle die hi hadde bekeert,</l>
<l>Ende heefse salechleke geleert.</l>
<l n="85">Daer na starf hi cortelike</l>
<l>Ende voer met Gode in hemelrike.</l>
</div>
<div type="subchapter"><head type="subchapter">Van sente Saviniane, Potenciane ende Altine. XXXIX.</head>
<l>                LXXII jonghers waren</l>
<l>In ons Heren Jhesus scaren,</l>
<l>Daer dese toe behorende sijn:</l>
<l>Saviniaen, Potenciaen ende Altijn,</l>
<l n="5">Ende waren in Peters covent,</l>
<l>Ende van hem in Gallen gesent</l>
<l>Om Gods wet te leerne dare.</l>
<l>Bisscop wiede hi van der scare</l>
<l>Den heilegen Saviniane.</l>
<l n="10">Ter porten van Sans quamen si ane,</l>
<l>Daer si nerensteleke leerden</l>
<l>De liede, ende se te Gode keerden.</l>
<l>Een sijn maech wert ter stede</l>
<l>Bisscop over dat kerstenhede,</l>
<l n="15">Als Peter dat hadde vormect.</l>
<l>Dese heilege man heeft berect</l>
<l>Sinen stoel bi der gracien ons Heren,</l>
<l>So dat hi ter salegher leeren</l>
<l>Menegen mensche daer brachte in dlant;</l>
<l n="20">So dat den duvel hevet geant,</l>
<l>Ende porrede daertoe quade lieden,</l>
<l>Die dit weldoen wilden verbieden,</l>
<l>Ende quamen jegen den bisscop schelden.</l>
<l>Hi, die hen wilde met dogeden gelden,</l>
<l n="25">Proevede al valsch hare geloeve;</l>
<l>Maer si warenre jegen al dove</l>
<l>Ende verwoedden in lanc so meere,</l>
<l>Ende onthoefden den heilegen here.</l>
<l>                Doe wert bisscop vercoren saen</l>
<l n="30">Van den kerstenen Potenciaen,</l>
<l>Die, als hi met stouten moede</l>
<l>Tgeloeve leerde als die goede,</l>
<l>Van den duvelen wert gehat,</l>
<l>Die hebben so gebracht toe, dat</l>
<l n="35">Die ongeloevege eens op hem quamen</l>
<l>Ende die hem dit leven namen,</l>
<l>Ende wilden na hare visieren,</l>
<l>Dattene die vogele ende die dieren</l>
<l>Aten, want sine woerpen te velde.</l>
<l n="40"><pb n="33"/> Maer het bleef bi Gods gewelde,</l>
<l>Ende het groevenne die kerstine</l>
<l>Buten Sans al stillekine,</l>
<l>Maer God sint toegede wonder groot.</l>
<l>                Na deser tweer heren doot</l>
<l n="45">Moesten saen doen haren fijn</l>
<l>Altijn, Eodalt ende Serotijn,</l>
<l>Die volgeden haers meesters leeren,</l>
<l>Ende worden mertelaers ons Heren.</l>
<l>Sider quam die dinc also,</l>
<l n="50">Dat die heilege Wenilo,</l>
<l>Bisscop van Sans, dese mertelaren</l>
<l>Translateerde, doemen die jaren</l>
<l>VIII<hi rend='sup'>C</hi> screef, XL ende sevene.</l>
<l>Doe regneerden in desen levene</l>
<l n="55">Lottharis, Lodewijc, Karle, die</l>
<l>Ghebruedere waren alle drie,</l>
<l>Ende wonder groet gesciede daer ter stede</l>
<l>Daermen dese translatie dede.</l>
</div>
<div type="subchapter"><head type="subchapter">Van sente Clemente Flaviusse. XL.</head>
<l>                Een overste raet, Clement Flavius,</l>
<l>Van Rome, ic verstaet aldus,</l>
<l>Was oem van den paeus Clement.</l>
<l>Dese was in Gallen oec gesent</l>
<l n="5">Van sente Petere, met gesellen,</l>
<l>Omdat si dongeloeve souden vellen.</l>
<l>Dese quam te Mets in Loreine,</l>
<l>Daer hi ende sine gesellen gemeine</l>
<l>Van enen portere wel waren ontfaen</l>
<l n="10">Ter herbergen, die hen vraechde saen,</l>
<l>Wanen si quamen ende twi,</l>
<l>Ende wat liede dat waren si.</l>
<l>"Wi sijn," sprac Clement, "cnapen ende bode</l>
<l>Jhesus Cristus, die ute Gode</l>
<l n="15">Den Vader vore alle tiden</l>
<l>Gheboren es, ende uten siden</l>
<l>Der Maget in die tijt geboren,</l>
<l>Die leden es niet lange hier voren,</l>
<l>Al omme des menschen salechede."</l>
<l n="20">Dit ende ander dingen mede</l>
<l>Horde die wert, dient wel bequam.</l>
<l>Mettien hi dus die tale annam:</l>
<l>"Goet sijn uwe woerde. Mochtise in daden</l>
<l>Warachtech maken ende gestaden,</l>
<l n="25">So hadde u God hier ter stede</l>
<l>Ghesent in onse salechede;</l>
<l>Ende wel te tide so quaemdi hare,</l>
<l>Want dit lant es gepijnt sware,</l>
<l>Ende alre meest oec dese port,</l>
<l n="30">Die van groeter macht hevet woert</l>
<l>Beide van wapenen ende van rijcheden.</l>
<l>Nu es ene sonderlinge stede</l>
<l>In dese port, die wilen ere</l>
<l>Dede maken die groete here,</l>
<l n="35">Die keyser Octaviaen,</l>
<l>Daer groet cost toe was gedaen.</l>
<l>Nu es daer in een drake comen</l>
<l>So groot, in caens niet genomen,</l>
<l>Met vele van sinen geslachte,</l>
<l n="40">Die de locht ontreint so onsachte,</l>
<l>Wat hem genaect, vogel ofte beeste,</l>
<l>Het sterft al van den tempeeste.</l>
<l>Dus es verstorven half wel dese port.</l>
<l>Mochte u God gevellen dese mort,</l>
<l n="45">So haddi herde seker sake,</l>
<l>Dat men geloevede an uwe sprake".</l>
<l>Ende als dit die heilege lieden</l>
<l>Blidelike te doene bieden,</l>
<l>Liep die wert weder ende vort</l>
<l n="50">Toten meesten van der port,</l>
<l>Ende seide hen wat hi hadde verstaen.</l>
<l>Doe quam geen volc geloepen saen</l>
<l><pb n="34"/>Om die heilege liede sien,</l>
<l>Ende herde vele wasser van dien,</l>
<l n="55">Die alte swaerlec waren gepijnt</l>
<l>Van den drake gevenijnt.</l>
<l>Als dat sente Clement sach,</l>
<l>Hadde hijs herde swaer verdrach.</l>
<l>Sinen wert so doepte hi daer</l>
<l n="60">Ende dat ander volc daer naer;</l>
<l>Ende die hi doepte worden te samen</l>
<l>Ghesont van sielen ende van lichamen.</l>
<l>Des ander daechs heeft hi gedaen</l>
<l>Messe, ende hi dede ontfaen</l>
<l n="65">Tsacrament diere kersten waren,</l>
<l>Ende also ter stede wert, sonder sparen,</l>
<l>Daer die drake binnen was.</l>
<l>Hi metten sinen sanc ende las</l>
<l>Kyrieleison met stemmen clare.</l>
<l n="70">Ende als die beesten worden geware</l>
<l>Gods cracht, toegeden si oetmoet.</l>
<l>Clement ginc tote hen metter spoet,</l>
<l>Ende hiet hen afdoen alle felhede</l>
<l>Ende rumen oec daer die stede,</l>
<l n="75">Ende gaen daer si nemmermeere</l>
<l>Creature ne doen dere.</l>
<l>Ende als die liede alle Amen seiden,</l>
<l>Nam hi sine stoele sonder beiden</l>
<l>Ende bantere mede den meesten drake,</l>
<l n="80">Ende leiddene met gemake,</l>
<l>Ende die andere volgeden sciere,</l>
<l>Tote dat hi quam ter riviere;</l>
<l>Daer dede hi hem af die stoele saen,</l>
<l>Ende dedene in die riviere gaen</l>
<l n="85">Ende die andere alle mede.</l>
<l>Noyt en wistmen sekerhede,</l>
<l>Waer datter enech af bequam.</l>
<l>Die stede, daer hise ute nam,</l>
<l>Die bleef vorwert meer so reene,</l>
<l n="90">Datmer cume een woermkijn cleene</l>
<l>Ye seder in hadde vonden,</l>
<l>Maer al venijn scuwet tallen stonden.</l>
<l>                Hier na stichte sente Clement</l>
<l>Van clercgien menech covent,</l>
<l n="95">Ende wiede ordinen alrehande,</l>
<l>Die vort stichten achter lande</l>
<l>Kerken, daer men Gode in eerde,</l>
<l>Also hen hare heilege bisscop leerde,</l>
<l>Na den leerne sijns meesters goet</l>
<l n="100">Sente Peters, dien hi wel verstoet.</l>
<l>In December dede hi sinen ende</l>
<l>Op die negende kalende.</l>
</div>
<div type="subchapter"><head type="subchapter">Van sente Fronten van Peregort. XLI.</head>
<l>                Als in den tijt van siere joget</l>
<l>Wert sente Fronte verhoget</l>
<l>Te leidene een salech leven,</l>
<l>Ende es met sente Petere bleven,</l>
<l n="5">Diene bisscop wiede te Rome,</l>
<l>Ende senddenne, dat hi begome</l>
<l>Peregort, beide lant ende port,</l>
<l>Want van danen was sine gebort.</l>
<l>Als hi daer quam, saen daer naer</l>
<l n="10">Maecte hi LXX moenke daer,</l>
<l>Daer hi mede ginc ene stonde</l>
<l>Al bekerende dat hi conde;</l>
<l>Maer die hi doepte dede ten swaerde</l>
<l>Squirius, baliu daer in dien aerde.</l>
<l n="15">Als dit die bisscop heeft versien,</l>
<l>Wilt hi ter hermitagen tien,</l>
<l>Ende heeft dat sinen jonghers geoppenbaert,</l>
<l>Die met hem gingen daer hi begaert.</l>
<l>Met lettel goets gingen si ten woude,</l>
<l n="20"><pb n="35"/> Daerse God geleiden soude,</l>
<l>Ende quamen op die Dordone,</l>
<l>Daer een groet drake sine woene</l>
<l>Met vele serpenten lange hadde gehadt.</l>
<l>Als die jongers sagen dat,</l>
<l n="25">Wilden si van vare keren weder;</l>
<l>Maer sente Fronte viel ter neder</l>
<l>In gebede, ende altehant</l>
<l>Ruumde die drake daer dlant,</l>
<l>Ende en wert nemmer gesien na desen.</l>
<l n="30">Alse si een stuc daer hadden gewesen,</l>
<l>Began den jongers die scarpheit deren,</l>
<l>Ende begonsten murmureren.</l>
<l>"Es die suverheit allene," si seiden,</l>
<l>"In die bossche ende in die heiden?</l>
<l n="35">Oft en hort God niet alse wel de sine kere</l>
<l>Elre als in die woestine?</l>
<l>Waeromme en setten wi niet weder ten</l>
<l>Tonsen steden, ende loven daer onsen Here?"</l>
<l>Als dit verstoet die heilege man,</l>
<l n="40">Sprac hi dus sinen jongeren an:</l>
<l>"O lieve kindere, of wi Gods rike</l>
<l>Soeken, twi selen wi nerenstelike</l>
<l>Soeken dat den vleessche genoege?</l>
<l>Dat en es altoes niet gevoege,</l>
<l n="45">Dattu den wormen tfleesch maecs vet.</l>
<l>Maer den esel betaemt bet</l>
<l>Dat menne versade so niet,</l>
<l>Dat hi ontsegge dat men gebiet.</l>
<l>Voeden wi soe den lichame,</l>
<l n="50">Dat hi Gode niet en vergrame.</l>
<l>Wanen comen ons des vleeschs sorgen,</l>
<l>Dat te levene en heeft genen morgen?</l>
<l>So geven wijt op dan al Gode,</l>
<l>Die ons niet en beswijct in genen node."</l>
</div>
<div type="subchapter"><head type="subchapter">Hoe dattene God versach in de wildernesse. XLII.</head>
<l>                Nu troest hise dus ter salecheden,</l>
<l>Ende nu heeft hi over hen gebeden.</l>
<l>Altoes dede hi dit ofte dat.</l>
<l>Ende sine bede God niet en vergat,</l>
<l n="5">Maer sendde ten baliu Squirius</l>
<l>Sinen ingel, die hem seide aldus:</l>
<l>"Du ets weeldechleke ende die dine,</l>
<l>Ende van hongere in die woestine</l>
<l>Verderven die cnapen mijn.</l>
<l n="10">Nu sendt hen tileke morgijn</l>
<l>Spise, daer si bi mogen leven,</l>
<l>Van dien dat ic di hebbe gegeven.</l>
<l>En doestuut niet, God wert di gram."</l>
<l>Als die baeliu dit vernam,</l>
<l n="15">Bleef hi dien nacht in groeten vare.</l>
<l>Nuchtens riep hi sine vriende hem nare,</l>
<l>Ende seide hen dit visioen gereet.</l>
<l>Vort vraget hi, ofte iemen weet</l>
<l>In wat steden in die woestine</l>
<l n="20">Cristus cnapen plegen te sine,</l>
<l>Ende niemen en hevets hem berecht.</l>
<l>Des anders nachts quam dingel echt</l>
<l>Ende gaf den baliu sware wonden,</l>
<l>Die hi toende te meneger stonden;</l>
<l n="25">Sinen vrienden bad hi raet.</l>
<l>So was daer een, die dus spreken bestaet,</l>
<l>Die was boven hen allen vroet:</l>
<l>"Vele kemele sterc ende goet</l>
<l>Heefstu: daerop doe laden spise</l>
<l n="30">Na der hermiten wise,</l>
<l>Ende laetse sonder leitsman gaen.</l>
<l>Heefti dit teken God gedaen</l>
<l>Om die noet van sinen cnechten,</l>
<l>Hi sal die kemele wel berechten."</l>
<l n="35">Men dede dat dese wilde raden:</l>
<l>LXX kemele waren daer geladen,</l>
<l>Ende waren so ten wege gedaen.</l>
<l>Recht als die broedere hadden bestaen</l>
<l>Noene te seggene, quam daer ter doren</l>
<l n="40">Een der kemele, die ginc voren.</l>
<l><pb n="36"/>Als die bisscop [des] wert geware,</l>
<l>Lovede hi Gode ende seide daer nare</l>
<l>Ten bruederen: "Gaet desen kemelen dwaen</l>
<l>Hare voete, ende geeft hen tetene saen,</l>
<l n="45">Want si ons bringen onse lijfnere."</l>
<l>Si daden dat; doe seide hi mere:</l>
<l>"Siet, hoe onse Here onser heeft gedacht,</l>
<l>Hoe hi ons spise hier heeft bracht</l>
<l>Bi sinen ingel, die algemeene</l>
<l n="50">Dese kemele heeft geleidt allene."</l>
<l>                Nu hort van desen heilegen doene:</l>
<l>Bi den rade van Frontoene</l>
<l>En namen si mer deen helft van der ware,</l>
<l>Ende dander helft namen si daer nare</l>
<l n="55">Ende loedenre die kemele effene met,</l>
<l>Ende hebbense ten wege geset</l>
<l>........</l>
<l>........</l>
<l>........</l>
<l n="60">........</l>
<l>........</l>
<l>........</l>
<l>........</l>
<l><milestone unit="interpolation" n="openi878" />"Toghet mi, Here, des biddic u,</l>
<l n="65">Den wech daer ic in mach gaen</l>
<l>Ende daer ic vinde dine knapen saen,</l>
<l>Die mi doopsel moghen gheven!"</l>
<l>Doch heeft hijt also bedreven</l>
<l>Dat hi den heiligen bisscop vant,</l>
<l n="70">Dien hi om dopen bat te hant.</l>
<l>Hi dooptene ende hieten met</l>
<l>Gregorius, ende leerdem Goods wet.</l>
<l>Ten jare omme sendi daer mede</l>
<l>Sulc present als hi eerst dede.</l>
<l n="75">                Van desen moet ic hier begheven,</l>
<l>Want en vant niet meer bescreven.</l>
</div>
<div type="subchapter"><head type="subchapter">Van sente Menniusse van Catteloengen. XLIII.</head>
<l>                Te Gallen waert wert oec gesant,</l>
<l>Om Goods wet te doene becant,</l>
<l>Van sinte Peter een Menius.</l>
<l>Dese was geboren, ic last aldus,</l>
<l n="5">Van Rome van edelre geboort,</l>
<l>Ende hadde ontfaen bisscops woort</l>
<l>Van sinte Peter, diene sende dane,</l>
<l>Mitten subdyaken Domiciane, ....</l>
<l>Ende wert begraven aldaer.</l>
<l n="10">Dies wert sinte Menius therte al swaer,</l>
<l>Ende keert te sinte Peter saen,</l>
<l>Ende dede hem al dit verstaen,</l>
<l>Ende Peter andwoerde gherede:</l>
<l>"Nem dese fringe van minen clede,</l>
<l n="15">Ende ganc daer hi begraven es,</l>
<l><pb n="37"/>Ende lecse op hem, ende sech na des:</l>
<l>"Jhesus heeti opstaen,</l>
<l>Voort heeti Peter, onse meester, gaen</l>
<l>Mit mi doen dat hi di beval.""</l>
<l n="20">Ende dit dede sinte Mennius al,</l>
<l>Ende verwecte sinen geselle.</l>
<l>Doe ghinghen si vort, als die snelle,</l>
<l>Rechte te Catheloengen waert,</l>
<l>Want hen bevolen was die vaert,</l>
<l n="25">Ende in dien wege genasen si vele</l>
<l>Sieke van menegerande quele,</l>
<l>Bi der gracien van onsen Here.</l>
<l>Noch hoort een deel van desen mere.</l>
</div>
<div type="subchapter"><head type="subchapter">Van sinen miraculen. XLIIII.</head>
<l>                In Catheloengen quamen si daer nare,</l>
<l>Daer si begonden te predicken tware;</l>
<l>Maer si waren so verhert die lieden<milestone unit="interpolation" n="eindi878" /> ........</l>
<l>........</l>
<l><milestone unit="interpolation" n="openi878" />Om dat sine niet horen wouden.</l>
<l>Si wilden beteren hare scouden.</l>
<l n="35">Dus wert hi brocht mit eren voort</l>
<l>Te Catheloengen waert ter poort.</l>
<l>Ende als si quamen ter poorten gehende,</l>
<l>Quamen III laserse ende III blende</l>
<l>Hem jegen, die hi genas ter stede</l>
<l n="40">In den name der Drievoudechede.</l>
<l>Ende als hi quam in die stat,</l>
<l>Quam hem een jegen, dien besat</l>
<l>Die duvel, entien ghenas hi mede.</l>
<l>Dus wert mit groter weerdichede</l>
<l n="45">Sinte Menius bisscop daer,</l>
<l>Ende wast wel XXIIII jaer,</l>
<l>Daer hi binnen dede menige doghet,</l>
<l>Dies sijn ziele nu sere verhoget.</l>
<l>                Dit heb ic u nu ghedaen in scijn</l>
<l n="50">Van sinte Peter ende van den sijn;</l>
<l>Maer nu wil ic dat ghi hoort</l>
<l>Van sinte Pauwels jongers voort.</l>
</div>
<div type="subchapter"><head type="subchapter">Van den geveysden die te Ychonen volgeden in sente Peters scare. XLV.</head>
<l>                Eens doe sente Paulus liet die port</l>
<l>Anthiochen, ende ghinc vort</l>
<l>Te Ychonen, volchden in siere scaren</l>
<l>Ghesellen, die geveyst al waren.</l>
<l n="5">Doe dit Synphorus heeft verstaen,</l>
<l>Es hi jegen Paulus gegaen,</l>
<l>Ende heeftene oetmoedelijc gegroet,</l>
<l>Dat hi den anderen niet en doet.</l>
<l><pb n="38"/>Diegene, die geen goet en jaechden,</l>
<l n="10">Diere hen omme bolgen, ende vraechden:</l>
<l>Twi dat hise niet en groet?</l>
<l>Hi sprac: hi en sage ane hen geen goet.</l>
<l>Dus heeft hi sente Pauluse geleet</l>
<l>In sijn huus, die al gereet</l>
<l n="15">Onse geloeve daer heeft geleert</l>
<l>Mindere ende meerre, die daertoe keert.</l>
<l>                Wies leeren so wel behaecht</l>
<l>Teclen, eenre edelre maecht,</l>
<l>Dat si noede yet van hem schiet,</l>
<l n="20">Ende wilde doen wat hi gebiet;</l>
<l>Nochtan was dese joffrouwe</l>
<l>Met enen Tamyrus onder trouwe.</l>
<l>Alse dat Teckelen moeder verstoet,</l>
<l>Die te Tamyrus sende ter spoet,</l>
<l n="25">Dat Paulus hadde sine bruut gekeert</l>
<l>Al van hem, ende al onteert.</l>
<l>Als Tamyrus hier toe dede</l>
<l>Sine macht, ende de moeder mede,</l>
<l>Dat Tecle dade haren wille,</l>
<l n="30">Ende si en mochten, lude no stille,</l>
<l>Dedemen Pauluse kerkeren sware,</l>
<l>Daer hem Tecla volgede nare.</l>
<l>Daer na mense beide brochte</l>
<l>Vore den juge, daer onsochte</l>
<l n="35">Gheslegen was die heilege man</l>
<l>Ende uter port gesteken dan,</l>
<l>Ende Tecla was gewijst ten viere.</l>
<l>Daer spranc si willende in: wel schiere</l>
<l>Quam een regen die tvier uutdede;</l>
<l n="40">Ende ertbeve quam so groet mede,</l>
<l>Die den menegen dleven nam,</l>
<l>Also dat Tecla danen quam,</l>
<l>Ende quam daer was in stilre ware</l>
<l>Paulus, ende si wilde hare</l>
<l n="45">Doen berecken na enen man,</l>
<l>Ende also hem volgen an;</l>
<l>Maer Paulus heeft dat verboden hare.</l>
<l>TAnthiochen ghingen si daer narc.</l>
<l>Daer wert geware Teclen scoenhede</l>
<l n="50">Een die meeste van der stede,</l>
<l>Ende diemen Alexander hiet.</l>
<l>Groete miede hi Pauluse biet</l>
<l>Om Teclen, dat niet en doech,</l>
<l>So dat hi doe an hare vloech,</l>
<l n="55">Als te helsene met crachte;</l>
<l>Ende si stackene van hare met machte,</l>
<l>Ende seide: si ware welgeboren</l>
<l>Van Ychone; dade hi hare toren,</l>
<l>Het soude hem te quade vergaen.</l>
<l n="60">Doe brachte hise vore den juge saen,</l>
<l>Ende seide dat hare geloeve ware quaet,</l>
<l>Ende dat te harre pinen staet</l>
<l><pb n="39"/>Versleten te sine van dieren;</l>
<l>Doe en wasser an anders geen vieren.</l>
<l n="65">Doe gaf mense te hebbene in hoede</l>
<l>Eenre edeldere vrouwen groot van goede,</l>
<l>Wies dochter niewinge was doot:</l>
<l>Trifena hiet dese vrouwe groot.</l>
</div>
<div type="subchapter"><head type="subchapter">Van den selven. XLVI.</head>
<l>                Nu werden die diere al bereet,</l>
<l>Daer sente Tecla jegen street</l>
<l>Bi der hulpen van onsen Here,</l>
<l>Datter hare af en quam geene dere.</l>
<l n="5">Dies wert gram Alexander,</l>
<l>Dier meer toe dede dan een ander,</l>
<l>Ende dede III grote wilde stiere</l>
<l>Te samen coppelen, die mit viere</l>
<l>Behangen waren al omtrent,</l>
<l n="10">Daer men Teclen vaste an bent,</l>
<l>Om datse die stiere so souden</l>
<l>Te sticken sleipen achter mouden;</l>
<l>Maer tfier verberrende Teclen bande</l>
<l>Ende die stiere liepen wech te hande.</l>
<l n="15">Trifenen, also gi mi horet nomen,</l>
<l>Was hare dochter te voren comen,</l>
<l><hi rend="italic">D</hi>ie haer seit: "Nu hout in hoede</l>
<l><hi rend="italic">T</hi>ere dochtere Teclen die goede,</l>
<l><hi rend="italic">End</hi>e dat si voor mi bidde, bit hare!"</l>
<l n="20"><hi rend="italic">Hi</hi>er om wert Tecla also clare</l>
<l><hi rend="italic">M</hi>it Trifenen voorwart mere,</l>
<l><hi rend="italic">D</hi>at, als si sach dat grote sere,</l>
<l><hi rend="italic">D</hi>at men Teclen doen soude,</l>
<l><hi rend="italic">Vi</hi>el si recht als doot ter moude.</l>
<l n="25"><hi rend="italic">End</hi>e Alexander, die dit sach an,</l>
<l><hi rend="italic">Spr</hi>ac: "Juge, laet quite Teclen dan,</l>
<l><hi rend="italic">D</hi>at Trifene niet en stervet,</l>
<l><hi rend="italic">Da</hi>t die keyser niet en verdervet</l>
<l><hi rend="italic">D</hi>ese stat, als hi verstaet al bloot</l>
<l n="30"><hi rend="italic">D</hi>at Trifena sijn nicht is doot."</l>
<l>Aldus wert verloest Tecla.</l>
<l><hi rend="italic">E</hi>nde Trifena haer quam daer na,</l>
<l><hi rend="italic">D</hi>at si bi sinte Teclen leren</l>
<l>Volmaect was int gelove ons Heren.</l>
<l n="35">Achte daghe bleef si daer.</l>
<l>Doe socht si ende vant daer naer</l>
<l>Sinte Pauwels, bi wies rade</l>
<l>So volmaect was in heiligher dade.</l>
<l>Bi sinen orlove ghinc si sint</l>
<l n="40">Te Yconien binnen, ende vint</l>
<l>Tamyrus haren brudegom doot.</l>
<l>Die moeder levede; in pinen groot</l>
<l>Dede si ter moeder lange stonde</l>
<l>Te leren, maer sine conde.</l>
<l n="45">Doe voer si te Celeucien in tlant,</l>
<l>Daer si Goods wet dede becant.</l>
<l>Si starf daer ende voer te rusten,</l>
<l>Daer ons sere na mach lusten.</l>
</div>
<div type="subchapter"><head type="subchapter">Van anderen sente Paulus jongers. XLVII.</head>
<l>                Andere jongers hadde menech een</l>
<l>Sente Paulus, daer ic negeen</l>
<l>Ghewach af en doe, dan van dien</l>
<l>Die wi in de martyrlogie sien.</l>
<l n="5">                In Hoymaent op die vierde calende</l>
<l>Dede sinte Tropijn sinen ende</l>
<l><pb n="40"/>Te Aerlaten, die daer in tlant</l>
<l>Deerste bisscop was gesant</l>
<l>Van sinte Pauwels, diere in dede</l>
<l n="10">Menighe grote nuttelichede.</l>
<l>                In Hoymaent op die eerste none</l>
<l>Dede Tytus sinen ende scone</l>
<l>Te Creten, daer hi bisscop sat,</l>
<l>Want hem sinte Pouwels geboot dat.</l>
<l n="15">                In Maerte op die kalende XIIIde</l>
<l>Sinte Onisius verdiende</l>
<l>Te doene ene salighe doot.</l>
<l>Dese was van predikens noot</l>
<l>Tot Ephesum bisscop gelaten;</l>
<l n="20">Sint so ghinc hi sire straten</l>
<l>Van dane, ende quam te Rome,</l>
<l>Daer hi gesteent was, als ict gome;</l>
<l>Ende sijn lichame wert ghevoert sint</l>
<l>Daer hi bisscop was bekint.</l>
<l n="25">                Die heilige maghet Potenciane</l>
<l>Na menigen anx, na menigen bane,</l>
<l>Na dat si ghebrocht was weerde</l>
<l>Menighen mertelare ter eerde,</l>
<l>Na dat si hadde ghegeven al</l>
<l n="30">Haer goet den armen, groet ende smal,</l>
<l>Deed si enen swaren ende</l>
<l>In Junius op die XIIIde calende.</l>
<l>                Opten selven dach so dede</l>
<l>Haer vader sinen ende mede,</l>
<l n="35">Sinte Prudent, die ye sint voort</l>
<l>Dat hi hadde kerstene wet gehoort</l>
<l>Sonder smette hevet gelevet,</l>
<l>Daer hi nu den loen of hevet.</l>
<l>                Ter vijfter kalende van Julius</l>
<l n="40">Vinden wi van Cresente aldus,</l>
<l>Die van sinte Pauwels ontfinc</l>
<l>Over Gelatien des bisscops dinc,</l>
<l>Ende ghinc in Gallen, daer hi leerde</l>
<l>Vele volcs ende bekeerde,</l>
<l n="45">Daer hi na rechte had bisscops stede,</l>
<l>Daer hi salighen ende dede.</l>
<l>                In Oestmaent der XIIIIder kalende</l>
<l>Wi van sinte Epastes venden,</l>
<l>Die van sinte Pauwels was gesat</l>
<l n="50">Tot Thoulousen in sbisscops stat,</l>
<l>Ende hi wert een mertelare</l>
<l>Voor Gode onsen Here mare.</l>
<l>                Sinte Pauwels van Nerboene</l>
<l>Wert geset in sbisscops doene</l>
<l n="55">Van sinte Pauwels ons Heren,</l>
<l>Daer hi te Spaengen waert ghinc leren</l>
<l>Ende Nerboene, daer hi in dede</l>
<l>Menigherhande nuttelichede,</l>
<l>Die daer dede des levens lide,</l>
<l n="60">In December op die eerste yde.</l>
<l>                Dit hebwi van den princen groot,</l>
<l>Peter ende Pauwels, die die doot</l>
<l>Leden bi Nero te Rome,</l>
<l>Ende van haren discipelen some,</l>
<l n="65">Hoe dat si enden haer leven,</l>
<l>Als wijt verstaen, bescreven.</l>
<l>Nu keerwi te Nero weder,</l>
<l>Die tgheloove wilde werpen neder.</l>
</div>
<div type="subchapter"><head type="subchapter">Van sinte Vitale ende Valerien passie. XLVIII.</head>
<l>                Nu wert in Ytale ghesant</l>
<l>Van Nero den tyrant</l>
<l>Paulijn, om baeliu te sine</l>
<l>Van den lande, entie kerstine</l>
<l n="5">Te dodene, daer hire of heeft gehoort.</l>
<l><pb n="41"/>Te Ravene quam hi in die poort.</l>
<l>Een ridder was mittesen Pauline,</l>
<l>Vitalis, die al stillekine</l>
<l>Kerstijn was. Nu quamt so voort,</l>
<l n="10">Dat Paulijn vant daer in die poort</l>
<l>Enen kerstijn phisisien,</l>
<l>Dien hi te hant ter pinen dede tien,</l>
<l>Die ter doot een deel wert in vare;</l>
<l>Ende Vitales werts gheware,</l>
<l n="15">Ende riep aen hem, die Ursijn hiet:</l>
<l>"Broeder Ursijn, wats di ghesciet?</l>
<l>Du, die andere ganst in noden,</l>
<l>Wiltu di selven ewelike doden?</l>
<l>En verlies niet dine crone,</l>
<l n="20">Daerti toe comen is nu scone!"</l>
<l>Alse Ursijn dit heeft verstaen,</l>
<l>Heefti blidelike ontfaen.</l>
<l>Vitalis groeven met eren,</l>
<l>Ende wilt voort meer niet keren</l>
<l n="25">Te Paulijns sijns heren zale.</l>
<l>Paulijn wert gram ende deden halen.</l>
<l>Als hi hoorde dese mare,</l>
<l>Dedine tormenten sware.</l>
<l>Doe hiet hi sinen knapen dit,</l>
<l n="30">Dat si maken enen pit</l>
<l>Totten watere ende si dan</l>
<l>Daer in setten den heilighen man;</l>
<l>"Ende wil hi dan niet anebeden</l>
<l>Onse goden aldaer ter steden,</l>
<l n="35">So vult den put mitter eerde,</l>
<l>Ende laten daer in: gaet uwer veerde!"</l>
<l>Ende si hebben also ghedaen.</l>
<l>Al te hant so wert bestaen</l>
<l>Apollonius van den viant</l>
<l n="40">(Dat was die den raet vant</l>
<l>Hoe dat men Vitale ontlive):</l>
<l>LIII daghe riep die keytive:</l>
<l>"Vitalis, du verbrant mi al!"</l>
<l>Ende na dit ongheval</l>
<l n="45">Heeft hem verdronken die keytijf.</l>
<l>Valeria, Vitalis wijf,</l>
<l>Wilde wech voeren haren man ....</l>
<l>Een groot hoop onlovigher man,</l>
<l>Die hare teten boden</l>
<l n="50">Van der offerande van haren goden,</l>
<l>Dat si maecte herde onmare,</l>
<l>Want si seide dat si kerstijn ware.</l>
<l>Daer sloegense die quade liede,</l>
<l>Dat se cume hare misniede</l>
<l n="55">Levende brochten te Melane.</l>
<l>Den derden daghe, na minen verstane,</l>
<l>Voer si mit ziele tonsen Here,</l>
<l>Daer si sal sijn emmermere.</l>
</div>
<div type="subchapter"><head type="subchapter">Van haren kinderen. XLIX.</head>
<l>                Doe die heilegen dus lieten dleven,</l>
<l>Hebben hare kindere wech gegeven</l>
<l>Hare goet den armen, ende vele waes:</l>
<l>Dit waren Gervaes ende Prothaes,</l>
<l n="5">Ende hielden hen in Nazareus woene.</l>
<l>Nazareus was eens Joden sone:</l>
<l><pb n="42"/>Sijn moeder kersten uutvercoren,</l>
<l>Ende was bi Rome wel geboren.</l>
<l>Doe hi was van XII jaren,</l>
<l n="10">Wonderde hem herde sere te waren,</l>
<l>Dat sijn vader de Joetschen sede</l>
<l>Hielt, ende sijn moeder kerstenhede.</l>
<l>Maer bi Gode, diene maecte vroeder,</l>
<l>So hielt hi hem al an de moeder.</l>
<l n="15">Die vader, diene minde seere,</l>
<l>Troestenne ter Joedscher leere;</l>
<l>Maer daer na verstont hi saen,</l>
<l>Dat hijs Cristus wilde anegaen,</l>
<l>Dies hi sere wert tebarenteert.</l>
<l n="20">Den sone heeft hi geinstrueert,</l>
<l>Hoe dat men die kerstene torment.</l>
<l>Maer dat kint en mickets twent,</l>
<l>Ende liep saen toten heilegen man,</l>
<l>Den paeus Linus, daer het van</l>
<l n="25">Dat kerstenhede heeft ontfaen;</l>
<l>Ende heeft dat predeken vort bestaen,</l>
<l>So dat hem van sinen magen</l>
<l>Wert gebeden, die sijns ontsagen</l>
<l>Datmenne daeromme ontliven soude,</l>
<l n="30">Dat hi van danen varen woude.</l>
<l>Ende hi dede dat men hem bat,</l>
<l>Ende de vader gaf heme scat</l>
<l>Op zomers wel geladen,</l>
<l>Daer hi den armen met stont in staden,</l>
<l n="35">Daer hise achter lande vent.</l>
<l>Doe hi gevaren hadde al omtrent</l>
<l>X jaer, quam hi te Melane.</l>
<l>Daer vinc hi dat predeken ane,</l>
<l>Ende vragede omme de kerstine.</l>
<l n="40">Van den baeliu Aneline</l>
<l>Wert hi gevaen, ic laest aldus,</l>
<l>Gervasius ende Prothasius.</l>
<l>Omme dat si groet van magen sijn,</l>
<l>En woudse niet dooden Anelijn;</l>
<l n="45">Maer met lange houden gevaen</l>
<l>Waende hise doen haer wet afstaen.</l>
<l>Dese ende andere gevane dus</l>
<l>Heeft getroest Nasareus,</l>
<l>Also dat mens wert geware.</l>
<l n="50">Doe wert hi teblouwen sware,</l>
<l>Ende gesteken uter port.</l>
<l>Als hi doe ghinc weder ende vort,</l>
<l>Es hem comen sijn moeder an,</l>
<l>Onlanghe doot, ende hiet hem dan</l>
<l n="55">Dat hi make hem ter vaert,</l>
<l>Om predeken te Gallen waert,</l>
<l>So dat hi teere steden coemt,</l>
<l>Diemen Gymellus in Latine noemt:</l>
<l>Vele volcs so doepte hi dare.</l>
<l n="60">Ene edele vrouwe van groeter mare</l>
<l>Heeft hem Celsusse, hare kint, bevolen</l>
<l>Te doepene, ende na siere scolen</l>
<l>Te leerne, also als hi dede;</l>
<l>Want het hem bleef volgende mede.</l>
<l n="65">Doe Danabaus verhorde mare das,</l>
<l>Die rowaert van Gallen was,</l>
<l><pb n="43"/>Heeft hi Nazareus gevaen</l>
<l>Met Celsus, ende in den kerkere gedaen,</l>
<l>Als smorgens te doene nemen dleven;</l>
<l n="70">Maer sijn wijf deeds hem begeven,</l>
<l>So dat hise ongevangen liet;</l>
<l>Maer predeken dat hi hen verbiet.</l>
</div>
<div type="subchapter"><head type="subchapter">Van Nazareus ende Celsus. L.</head>
<l>                Ene stont hier na, in caent genomen</l>
<l>Hoe lange, sijn si te Triere comen,</l>
<l>Daer Nazareus brachte vort</l>
<l>Eerstwerf ons Heren woert,</l>
<l n="5">Ende heeft daer vele volcs bekeert,</l>
<l>Ende ene kerke gefondeert,</l>
<l>Ende wihetse. Maer die vicaris,<milestone unit="interpolation" n="eindi878" /></l>
<l>Een jongelinc dien dit swaer is,</l>
<l>Hevet Nerone ontboden daer, dat</l>
<l n="10">Die enen riddere sende ter stat</l>
<l>Met vele ridders, dat si vaen</l>
<l>Nazareus ende bringen hem saen.</l>
<l>Si daden also als hi hen hiet.</l>
<l>Also houde alsene Nero siet,</l>
<l n="15">In den kerkere hine doen doet</l>
<l>Met Celsus, den kinde goet,</l>
<l>Want hi wildere toe hebben raet,</l>
<l>Met wat tormente mense verslaet.</l>
<l>Des anders daechs voer hi ter jacht,</l>
<l n="20">Ende quam met groeter cracht</l>
<l>Sere starc een ongediede,</l>
<l>Ende doodde vele siere meiseniede.</l>
<l>Hi selve in de noet ontfinc</l>
<l>Ene wonde ende nauwelike hi ontginc,</l>
<l n="25">Ende seide dat dit hem anequam,</l>
<l>Omdat die gode waren gram</l>
<l>Dat hi Nazareus leven liet.</l>
<l>Mettien hine vore hem ontbiet.</l>
<l>Hi sach hem danschijn hebben clare,</l>
<l n="30">Ende waende dat toeverie ware.</l>
<l>Ten temple doet hine leiden daer naer,</l>
<l>Om de gode te anebedene daer.</l>
<l><milestone unit="interpolation" n="openi878" />Doe hi daer quam, braken ter steden</l>
<l>Alle dafgoden bi siere beden.</l>
<l n="35">Ghekerkert so wert hi do.</l>
<l>Des anders daechs hiet Nero,</l>
<l>Dat menne verdroncke in die see.</l>
<l>Den sciplieden hiet hi mee,</l>
<l>Eest dat hi van verdrinkene ontga,</l>
<l n="40">Dat sine verbranden. Saen daer na</l>
<l>Wert hi ende Celsus dat kint</l>
<l>In die see overboert gesint.</l>
<l>Ende dat weder wert so fel,</l>
<l>Dat die scipliede waenden wel</l>
<l n="45">Verdrinken; ende dat si hadden gedaen,</l>
<l>Began hen rouwen herde saen.</l>
<l>Daert hen te vresen stont aldus,</l>
<l>Sagen si Nazareus ende Celsus</l>
<l>Blidelike in dwater tote hen comen.</l>
<l n="50">Als si dan hare afgode verdomen,</l>
<l>Die heilegen in dien scepe quamen</l>
<l>Ende voeren te lande blide te samen.</l>
</div>
<div type="subchapter"><head type="subchapter">Van den selven. LI.</head>
<l>                Rechte vort gingen bedieden</l>
<l>Gods wet dese II heilege lieden,</l>
<l>So dat si te Milane quamen.</l>
<l>Gervase [ende] Prothase si vernamen,</l>
<l n="5"><pb n="44"/> Ende bleven te gadere ene stont.</l>
<l>Doe dat Anoline wert cont,</l>
<l>Heeft hijt Nerone ontboden dus.</l>
<l>Sint quam te Rome Nazareus</l>
<l>Ende vant sinen vader kersten wesen,</l>
<l n="10">Die hem seide hoet quam te desen</l>
<l>Bi sente Petere, diet hem riet</l>
<l>In visioene. Menech verdriet</l>
<l>Nazareus te Rome gedoechde</l>
<l>Om Gods wet die hi altoes toechde;</l>
<l n="15">Ende na menegerande pine</l>
<l>Wert hi noch bracht vore Anoline,</l>
<l>Diene met Celsus dede onthoefden.</l>
<l>Si die kerstelijc geloefden,</l>
<l>Hebben in enen boegaert geleit</l>
<l n="20">Die lichamen. Tsnachts wert geseit</l>
<l>Van den mertelaren dit bediet</l>
<l>Dat een die Cerasius hiet,</l>
<l>Dat hise in sinen huse oec groeve.</l>
<l>Hi dede dat, ende te sinen behoeve</l>
<l n="25">Wert sijn dochter saen genesen,</l>
<l>Die lange ghichtech hadde gewesen.</l>
<l>Hierna lange dede oppenbaren</l>
<l>Onse Here dese II mertelaren</l>
<l>Bi Ambrosise, den heilegen man,<milestone unit="interpolation" n="eindi878" /></l>
<l n="30">Daer men miraculen groot sach an.</l>
<l>                Nu laten wi die tale hier ave.</l>
<l>Vore Anastasius den grave</l>
<l>Quamen der gode papen, die dwase,</l>
<l>Clagen over Gervase ende Prothase,</l>
<l n="35">So dat hise heeft ontboden</l>
<l>Ende hietse anebeden de afgoden.</l>
<l>Als si dat niet en wilden anevaen,</l>
<l>Dede hi Gervase te doot slaen</l>
<l>Met geloedden scorpioenen swaere;</l>
<l n="40">Ende Prothaes wert onthoeft daer nare,</l>
<l>Die een man dede graven waerde.</l>
<l>Dese II santen oppenbaerde</l>
<l>Onse Here, na minen verstane,</l>
<l>Bi sinte Ambrosise van Melane,</l>
<l n="45">In djaer ons Heren almechtech</l>
<l>CCC ende VII ende tachtentech.</l>
</div>
<div type="subchapter"><head type="subchapter">Van sente Processe ende Marthiniane. LII.</head>
<l>                Symoen die valtsche toeverare</l>
<l>Als hi starf, so worden sware</l>
<l>Peter ende Pauwels gevaen.</l>
<l>Proces ende Marthiniaen,</l>
<l n="5">II ridders, hadden in hoeden die.</l>
<l>Dese sagen wel, so wie</l>
<l>Daer tote hen quam al ongesont,</l>
<l>Hi wert genesen in corter stont,</l>
<l>Ende sagen oec menech wonder groet.</l>
<l n="10">Doe seiden si ten Apostelen al bloet:</l>
<l><milestone unit="interpolation" n="openi878" />"Nero heeft vergheten uwer nu.</l>
<l>Doept ons lieden, biddewi u,</l>
<l>Ende daer ghi wilt so gaet daer naer."</l>
<l>Si doepten die II aldaer,</l>
<l n="15">Ende XLVII mede teere scaren,</l>
<l>Die daer oec gevangen waren.</l>
<l>Hier na dede men te verstane</l>
<l>Pauline, den meester over die gevane,</l>
<l>Dat Proces ende Martiniaen</l>
<l n="20"><pb n="45"/> Kerstenhede hadden ontfaen.</l>
<l>Hi deedse vaen ende carcereren;</l>
<l>Des morgens dede hise vore hem keren,</l>
<l>Ende heeft hen nerenstelike geboden</l>
<l>Dat si weder keeren ten goden.</l>
<l n="25">Doe si sine gode maecten onmare,</l>
<l>Dede hise tormenteren sware,</l>
<l>Ende, na menegerande torment,</l>
<l>Wert Poulijn met eere ogen blent.</l>
<l>Doe waren si in den kerkere gedaen.</l>
<l n="30">Ten derden dage wert bestaen</l>
<l>Paulinus metten viant,</l>
<l>Ende starf also te hant.</l>
<l>Sijn sone Ponpinius</l>
<l>Dede den baeliu te wetene aldus,</l>
<l n="35">Diet vort den keyser dede te verstane.</l>
<l>Processus ende Martiniane</l>
<l>Tonthoefdene, dit ontboet Nero,</l>
<l>Ende dat was gedaen also.</l>
</div>
<div type="subchapter"><head type="subchapter">   Van Thymotheuse ende Appollinarise. LIII.</head>
<l>                Doe een Lapidius hadde de macht</l>
<l>Van der baelgien, was vore hem bracht</l>
<l>Thymotheus, om dat hi woude</l>
<l>Dat hi de gode anebeden soude.</l>
<l n="5">Ende doe Thymotheus dat</l>
<l>Ontseide, was hem menech gat</l>
<l>Gheslegen in den live sijn,</l>
<l>Daer men in wreef calc ende aysijn.</l>
<l>Hi lovede Gode in dier gebare</l>
<l n="10">Als ofte hi saechte gesalvet ware.</l>
<l>Een, die Appollinarijs hiet.</l>
<l>II ingele bi hem staende siet,</l>
<l>Die seiden: "Tymothee, wi sijn</l>
<l>Ghesent, omme di te doene anschijn</l>
<l n="15">Wat men in den hemel doet.</l>
<l>Hef op dijn hoeft!" Hi deedt ter spoet,</l>
<l>Ende sach Jhesum ter rechter side<milestone unit="fol" n="iendi878"/></l>
<l>Sijns vaders staen, ende hem al blide</l>
<l>Ene croene toende van gemmen clare.</l>
<l n="20">"Themotheus," seide hi daer nare,</l>
<l>"Dese croene es di bereet,</l>
<l>Die di saen tontfane steet</l>
<l>Ten derden dage van minen handen."</l>
<l>Doe voeren dingle wech te handen.</l>
<l n="25">Appollinarijs die met moeten</l>
<l>Dit horde ende sach, hi viel ten voeten</l>
<l>Thymotheuse, ende bat hem sere,</l>
<l>Dat hi vore hem bidde onsen Here.</l>
<l>                Die baeliu wert sere verwoet:</l>
<l n="30">Ghesmolten loet heet hi ter spoet</l>
<l>In Appollinarijs mont</l>
<l>Ghieten; maer in corter stont</l>
<l>Wert cout als ijs dat wallende loot.</l>
<l>Om dese miracule groot</l>
<l n="35">Wert vele volcs bekeert al dare.</l>
<l>Tymotheus met Apollinare</l>
<l>Werden in den kerkere gedaen,</l>
<l>Omme dat men wilde nauwe verstaen</l>
<l>Wat tormente men hen doen sal.</l>
<l n="40">Nu volgen hen een groot getal,</l>
<l>Die tsnachts doepsel ontfingen dan</l>
<l>Van Maurus den heileghen man.</l>
<l><pb n="46"/>So dede oec mede Appollinare, ...</l>
<l>"Ende die men metti doept, seide men der scare,</l>
<l n="45">Sal algader sekerlike</l>
<l>Morgen sijn in hemelrike,</l>
<l>Want si warens werdech wel,</l>
<l>Want al torment en was hen niet fel,</l>
<l>Si en gedoegeden vriendelijc dore Gode</l>
<l n="50">Alle tormente ende alle dode."</l>
<l>Het quam also, want sdaechs daer nare</l>
<l>Werdt onthoeft al die scare,</l>
<l>Daer die ingel ave sprac.</l>
<l>Des daechs daer na men vort trac</l>
<l n="55">Tymotheuse ende Appollinaren,</l>
<l>Die altoes oetmoedech waren,</l>
<l>So dat si beide worden onthoeft;</l>
<l>Ende altehant, des geloeft,</l>
<l>Viel van den hemele een schicht vierijn</l>
<l n="60">Den baeliu in die scouder sijn,</l>
<l>Ende die viant voer hem inne,</l>
<l>Ende starf saen al verwoedt van sinne.</l>
</div>
<div type="subchapter"><head type="subchapter">Van XLIX mertelaren die van sente Petere gedoept waren. LIIII.</head>
<l>                Al en maghic ten vollen niet verclaren</l>
<l>Somegher doen, die gepassijt waren</l>
<l>Onder Nerone den keyser fel,</l>
<l>So en seggicker u af niet el,</l>
<l n="5">Dan die Martyrlogie seget,</l>
<l>Daer ment cort in over leget.</l>
<l>                In Merte, op die pridie yde,</l>
<l>So viert men te Rome blide</l>
<l>Van XLIX martelaren,</l>
<l n="10">Die van sente Petere waren</l>
<l>Ghedoept, doe hi was gevaen.</l>
<l>Desen dede men die doot ontfaen</l>
<l>Alte samen, daer si te loene</l>
<l>Omme hebben dewelike croene.</l>
<l n="15">                In Tuscane vierde men bi wette</l>
<l>Den dach van sente Torpette,</l>
<l>Die was van machte onder Nerone;</l>
<l>Seder wert hi bekeert scone,</l>
<l>Ende wert een vray kerstijn,</l>
<l n="20">Daer hi gepassijt omme moeste sijn</l>
<l>Met menegen tormente sware;</l>
<l>Onthoeft so wert hi daer nare.</l>
<l>                Te Macerien in die stede</l>
<l>Waren bi Nerone gepassijt mede</l>
<l n="25">Felix ende Constancia,</l>
<l>Daer ic el niet af en versta.</l>
</div>
<div type="subchapter"><head type="subchapter">Van sente Marcke Ewangeliste. LV.</head>
<l>                Nu seit Jeronimus, diet wiste,</l>
<l>Dat sente Marc dEwangeliste</l>
<l>Ghepassijt wert in dachtende jaer,</l>
<l>Dat Nero keyser was vorwaer.</l>
<l n="5">Te Egypten ende in Libien mede</l>
<l>Leerde hi ierst dat kerstenhede</l>
<l>........</l>
</div>
<div type="subchapter"><head type="subchapter">Van vorteekenen van der distructien van Jherusalem, ende hoe de Joden den Roemschen tseis ontseiden. LVII.</head>
<l>                In desen tiden wert gesant</l>
<l>Baeliu onder der Joden lant</l>
<l>Van Rome Albijn, na Festus,</l>
<l><pb n="47"/>Ende na Albine een Florus.</l>
<l n="5">Dese was den Joden fel ende quaet.</l>
<l>Onder menege andere ondaet</l>
<l>Heeft hi ene alte groote gedaen:</l>
<l>Gheesselen ende hangen daer na saen</l>
<l>Heeft hi gedaen der meester heren</l>
<l n="10">Van Jherusalem, tonneeren</l>
<l>Al den Juden, daert sach toe</l>
<l>Des conincs Agrippen suster, die doe</l>
<l>Ten temple comen was om beden.</l>
<l>Om dese ende andere ondadecheden,</l>
<l n="15">Die Florus dede hare ende ghens,</l>
<l>Ontseiden de Joden den Roemschen chens.</l>
<l>Doe wert gesendt Vaspasiaen</l>
<l>Met Tytus sinen sone saen</l>
<l>Van Nerone, om dwingen die Joden,</l>
<l n="20">Die men versloech gelijc roden</l>
<l>Al dore Surien, ende hen tonwerden</l>
<l>En mocht mense doen niet ter erden.</l>
<l>Van deser destructien swaer</l>
<l>Bescrijft Josephus teckene claer,</l>
<l n="25">Die vore gesien waren ende gehort.</l>
<l>                Op Jherusalem die port</l>
<l>Heeft hare een jaer al dore verbaert</l>
<l>Een sterre, geschepen als een swaert.</l>
<l>In April, ten achtenden dage,</l>
<l n="30">Teere Paschen te middernachte, sonder sage,</l>
<l>Werthet also dore claer</l>
<l>Omtrent den tempel ende den outaer,</l>
<l>Als oft hadde geweest die claerste dach,</l>
<l>Die noch noyt man [en] sach.</l>
<l n="35">                Diere selfs daechs geviel te handen,</l>
<l>Dat men brachte ter offeranden</l>
<l>Ene coe, die calvede een lam.</l>
<l>                Die oest porte, also ict vernam,</l>
<l>Van den temple, so swaer coperijn,</l>
<l n="40">Datter XX man om opdoen moestendere toe sijn,</l>
<l>Vant men tsnachts allene onttaen,</l>
<l>Daer en mochte geen slot vore staen.</l>
<l>Ten Meye dagelijcs, als onderghinc</l>
<l>De sonne, sach men - te wonderne dinc -</l>
<l n="45">Vierege wagene in die lucht</l>
<l>Dore vliegen met grooter vrucht,</l>
<l>Ende daertoe gewapende scaren.</l>
<l>Tsinxen daechs daer na te waren</l>
<l>Heeft men den tempel gehort</l>
<l n="50">Crischende ende dese woert:</l>
<l>"Gaen wi henen!" Dese teekene swaer</l>
<l>Dochten den dullen goet vorwaer,</l>
<l>Maer den vroeden hevet quaet gedacht.</l>
<l>Een man van armer comst geacht</l>
<l n="55">Was te Jherusalem in die port,</l>
<l>Die Jhesus hiet, die <hi rend="italic">ve</hi>, dit woert,</l>
<l>Dats <hi rend="italic">wee</hi> in Dietsch, riep harentare,</l>
<l>Waer dat hi ghinc, VII der jare,</l>
<l>Eer beseten wert die stede,</l>
<l n="60">Hoe dat menne sloech, wat men hem dede,</l>
<l>Ende meest op die hoge dage;</l>
<l>Ende als was in die sware plage</l>
<l>Van den vianden ommelegen die port,</l>
<l>Quam die man ten muere vort</l>
<l n="65">Roepende <hi rend="italic">ve</hi>; een steen die quam,</l>
<l>Die hem roepen ende leven nam,</l>
<l>Van buten uut enen engiene.</l>
<l>Dit waren vorteekene sere tontsiene.</l>
</div>
<div type="subchapter"><head type="subchapter">Van der scheedingen van ons Heren jongers. LVIII.</head>
<l>                Eenparlike XL jaer</l>
<l>Na de doot ons Heren swaer</l>
<l>Hadden de jonghers sijn woert</l>
<l>Te Jherusalem in die poert</l>
<l n="5">Gheleert den Joden, ende geraden,</l>
<l>Dat si hen keerden van mesdaden;</l>
<l>Ende die hem daer dies meest bewant,</l>
<l><pb n="48"/>Was Jacob, ons Heren brueder genant,</l>
<l>Die bisscop was daer in die stede.</l>
<l n="10">Maer so verherdt in die quaethede</l>
<l>Worden die Joden, dat si niet</l>
<l>En micten op dat men hen riet;</l>
<l>Dies moesten si vallen in swaerre plagen.</l>
<l>Doe die jongeren Gods dat sagen,</l>
<l n="15">Ruumden si altemale die port,</l>
<l>Daer selke af weder ende vort</l>
<l>Ghingen leeren die wet ons Heren.</l>
<l>Die des te doene niet en gheren,</l>
<l>Voeren woenen over die Jordane,</l>
<l n="20">Ende lieten tquade volc in de bane.</l>
</div>
<div type="subchapter"><head type="subchapter">Van sente Thomasse. LIX.</head>
<l>                Thomas, also ict versta,</l>
<l>Was in de port Cesarea,</l>
<l>Als tote hem seide onse Here aldus:</l>
<l>"De coninc van Inden, Gondoforus,</l>
<l>........</l>
</div>
<div type="subchapter"><head type="subchapter">Van sente Andriese. LXIIII.</head>
<l>                Een lant, dat de Moreie heet nu,</l>
<l>Hiet wilen Achaya, seggic u;</l>
<l>Daer maecte ons Heren geloeve cont</l>
<l>Sente Andries. Ter selver stont</l>
<l n="5">Leerde Matheus, also ict versta,</l>
<l>Gods wet in Murgundia</l>
<l>........</l>
</div>
<div type="subchapter"><head type="subchapter"><milestone unit="interpolation" n="openi879" /><hi rend="italic">Van sente Matheuse</hi>. LXVII.</head>
<l>                Doe ic begonste van den heligen man</l>
<l>Sinte Andriese, doe mocht ghi dan</l>
<l>Horen wat pinen moeste gedogen</l>
<l>Sinte Matheus, dien men sine ogen</l>
<l n="5">Utestac, in tland van Myrmidia,</l>
<l>Ende hoese God hem weder gaf daerna.</l>
<l>Hierna Matheus in Ethiopen coomt,</l>
<l>Daer die coninc was ghenoomt</l>
<l>Valdabar. Ende hi vand in die stat</l>
<l n="10">Zaroen ende Arfaxat,</l>
<l>Twee quade valsce toveraren,</l>
<l>Daer die liede zwarlike of waren</l>
<l>Ghepijnt. Maer Matheus omband</l>
<l>So wat hi van hem gebonden vand,</l>
<l n="15">Ende maecte hare valscheit openbare.</l>
<l>                Hier na so werd sijns geware</l>
<l><pb n="49"/>Een die Candacis was genant</l>
<l>........</l>
<l>Met tween draken ghevenijnt.</l>
<l>Matheus die deidse al ongepijnt</l>
<l n="20">Licgen slapen ten selven stonden</l>
<l>Vor sine voete, ende of si conden</l>
<l>Hevet hi geheeten den toveraren</l>
<l>Doense upstaen: si en consten te waren,</l>
<l>Dies si hem sere mochten scamen.</l>
<l n="25">Dapostel deidse upstaen in Gods namen,</l>
<l>Ende ghingen wech, men wiste waer,</l>
<l>Sonder enich quaet te doene daer.</l>
<l>                Groot rouwe so was daer naer</l>
<l>Om tsconinx zone die doot was daer,</l>
<l n="30">Ende men haelde die toveraren,</l>
<l>Om dat men waende dat si te waren</l>
<l>Den doden souden bringen te live,</l>
<l>Mar si en consten, die keytive.</l>
<l>Candacis quam toter coninginne</l>
<l n="35">Ende dede hare van Matheuse an inne.</l>
<l>Doe was hi al daer ghebracht,</l>
<l>Ende dede daer bi der Gods cracht</l>
<l>Den doden te live weder comen.</l>
<l>Als die coninc dit hevet vernom<hi rend="italic">en</hi>,</l>
<l n="40">Heift hi Matheuse te doene geboden</l>
<l>Sulke eere alsmen doet den go<hi rend="italic">den</hi>.</l>
<l>                "Neen," sprac hi, "ic en bem gheen go<hi rend="italic">d</hi>,</l>
<l>Maer cnecht des Gods Zoons: sijn geb<hi rend="italic">od</hi> </l>
<l>Es dat ic hier come tote nu,</l>
<l n="45">Omme sine wet te leerne u.</l>
<l>Nu gaet cort ene kerke maken."</l>
<l>Tvolc was gereet te desen zake<hi rend="italic">n</hi>.</l>
<l>Binnen XXX dagen waest gedaen.</l>
<l>Matheus gaf der kerken zaen</l>
<l n="50">"Verrisenesse" te haerre namen,</l>
<l>Om dat die dingen also toequamen</l>
<l>Bi der verrisenesse van den kinde.</l>
<l>                Sinte Matheus, also ict vinde,</l>
<l>Was bisscop XXIII jaer van der k<hi rend="italic">erken</hi>,</l>
<l n="55">Ende wyeder vele papen ende cler<hi rend="italic">ken</hi>.</l>
<l>Hi doepte den coninc E<hi rend="italic">gy</hi>ptu<hi rend="italic">s</hi> </l>
<l>Met sinen wive, ic ver<hi rend="italic">stoet dus</hi>,</l>
<l>Dat si leedden een helich lev<hi rend="italic">en</hi> </l>
<l>........</l>
<l>Ware te stervene dan te sine sijn w<hi rend="italic">ijf</hi>,</l>
<l n="60">Want soe belooft hadde suver l<hi rend="italic">ijf</hi> </l>
<l>Met Gode te leedene in zuver le<hi rend="italic">ven</hi>.</l>
<l>                Alse Hyrtacus dit hevet beze<hi rend="italic">ven</hi>,</l>
<l>So es hi an Matheuse com<hi rend="italic">en</hi> </l>
<l>Ende bad hem te sinen vrom<hi rend="italic">en</hi>,</l>
<l n="65">Dat hi Epygenien vaste rade</l>
<l>Dat soe sinen wille dade.</l>
<l>                Sinte Matheus antworde d<hi rend="italic">us</hi>:</l>
<l>"Nu doe te gader, Hyrtacus,</l>
<l>Liede also vele alstu sult mog<hi rend="italic">hen</hi>.</l>
<l n="70">Daer sultu mi horen toghen</l>
<l>Van goeden huwelike dogheden <hi rend="italic">vele</hi>."</l>
<l>Dit bequam Hyrtacuse wele,</l>
<l>Ende dede eens daghes vele volx tsa<hi rend="italic">men</hi>,</l>
<l>Daer sinte Matheus in Gods nam<hi rend="italic">en</hi> </l>
<l n="75">Van goeden huwelike spreken beg<hi rend="italic">an</hi>,</l>
<l>Daer hi vele dogheden leide an.</l>
<l>                Mar hi maecte dus sijn end<hi rend="italic">e</hi>:</l>
<l>"Ware enich cnape die hem ghen<hi rend="italic">ende</hi> </l>
<l><hi rend="italic">Te</hi> nemene sijns heren wijf,</l>
<l n="80"><hi rend="italic">Met</hi> rechte verlore sulc cnape tlijf.</l>
<l><hi rend="italic">Ald</hi>us eist, no min no mee,</l>
<l><hi rend="italic">Me</hi>t Epygenien: hore, Hyrtacee,</l>
<l><hi rend="italic">Si</hi> es suppers Coninx bruut,</l>
<l><hi rend="italic">Die</hi> du hem wilt over luud</l>
<l n="85"><hi rend="italic">Ne</hi>men: dit es te zware mesdaen!"</l>
<l><hi rend="italic">Als</hi>e Hyrtacus dit hevet verstaen,</l>
<l><hi rend="italic">Ghi</hi>nc hi al verwoed van dan.</l>
<l><hi rend="italic">De</hi>s cleinc micte die helige man.</l>
<l><pb n="50"/><hi rend="italic">Hi</hi> endde te rechte sine dinc,</l>
<l n="90"><hi rend="italic">Ende</hi> trooste die liede ende ghinc</l>
<l><hi rend="italic">In</hi> de kerke ten dienste ons Heren,</l>
<l><hi rend="italic">Da</hi>er hi salichlike ende met eeren</l>
<l><hi rend="italic">Ver</hi>beidde sine helige doot.</l>
<l><hi rend="italic">Wan</hi>t in sine verwoetheit groot</l>
<l n="95"><hi rend="italic">Sen</hi>dde daer Hyrtacus enen seriant</l>
<l><hi rend="italic">In</hi> die kerke, daer hi vant</l>
<l><hi rend="italic">Den</hi> apostel vor den outaer.</l>
<l><hi rend="italic">Met</hi> enen zwarde dorstac hine daer:</l>
<l><hi rend="italic">Dus</hi> staerf hi helich mertelare.</l>
<l>........</l>
<l n="100"><hi rend="italic">Si</hi> namen den apostel ons Heren</l>
<l><hi rend="italic">Ende groevene</hi> met groter eeren.</l>
<l><hi rend="italic">Die dyake</hi>ne ende die clerke</l>
<l><hi rend="italic">Sticht</hi>en over hem eene kerke.</l>
<l><hi rend="italic">Den</hi> armen gaf al hare goed</l>
<l n="105"><hi rend="italic">Epy</hi>genie, ende seide: "Ic moet</l>
<l><hi rend="italic">Jegh</hi>en Hyrtacuse hebben strijt."</l>
<l>...oot, die hem niene vermijt,</l>
<l><hi rend="italic">Hi</hi> sendde an hare vele vrouwen,</l>
<l><hi rend="italic">Die</hi> hem pijnden hoe si gebouwen</l>
<l n="110"><hi rend="italic">Haren</hi> zin te siere minnen,</l>
<l><hi rend="italic">Maer des</hi> en consten si niet gewinnen.</l>
<l><hi rend="italic">Te</hi>nen andren rade es hi gevaren:</l>
<l><hi rend="italic">Hi</hi> ghinc werken bi toveraren,</l>
<l><hi rend="italic">Maer</hi> ten halp hem groot no smal.</l>
<l n="115"><hi rend="italic">Doe</hi> dede hi thuus onsteken al</l>
<l><hi rend="italic">Met</hi> viere, daer Epygenie in was;</l>
<l><hi rend="italic">Mae</hi>r onlange ombeidde na das</l>
<l><hi rend="italic">Tfier</hi> en vlooch in sijns selfs zale</l>
<l><hi rend="italic">Ende</hi> verbernetse al te male</l>
<l n="120">Ende dat daer in was al begheene,</l>
<l>Sonder hi ende sijn kind alleene.</l>
<l>                In dat kind voer die viant</l>
<l>Ende dwanct so dat liep te hant</l>
<l>Sapostels grave, ende wrouchde algader</l>
<l n="125">Die quaetheit van sinen vader.</l>
<l>Sijn vader werd lazers ten stonden</l>
<l>Ende sijn lijf al vul wonden,</l>
<l>So dat hem die wanhope so deerde,</l>
<l>Dat hi hem doodde metten zwaerde.</l>
<l n="130">                Doe namen si daer teenen heere</l>
<l>(Dies die liede blide waren sere)</l>
<l>Enen die Epygenien broeder was:</l>
<l>Aldus ghevielt, also ict las.</l>
</div>
<div type="subchapter"><head type="subchapter">Van sente Symone ende Juden. LXVIII.</head>
<l>                Doe sente Symoen ende sente Jude</l>
<l>Quamen in Perchen, vonden si de lude</l>
<l>Dat si sware bedrogen waren</l>
<l>Van II valtschen toeveraren,</l>
<l>........</l>
<l n="5">Waradach, diet leedde scone</l>
<l>Van tsconinx weghe van Babylone,</l>
<l>Ende micte te weerne die Indsce scaren,</l>
<l>Die doe in Perchen comen waren</l>
<l>Ende hadden gedaen den lande leede.</l>
<l n="10">                Dese twee apostelen beede</l>
<l><pb n="51"/>Quamen int here Waradax;</l>
<l>Ende daer there sijns ghemax</l>
<l>Plach ende ruste, was hem geboden</l>
<l>Dat het offren soude den goden</l>
<l n="15">Ende vragen hem, of si souden zegen;</l>
<l>Maer des daghes die gode zwegen.</l>
<l>                Doe voeren si teere ander stat</l>
<l>Ende vragheden den goden dat,</l>
<l>Twi hare gode en spreken niet?</l>
<l n="20">Dus hevet hem die viand bediet:</l>
<l>"Dor Gods apostele, die waren daer,</l>
<l>En spreken ju gode niet, dats waer."</l>
<l>Doe werd dit Waradacke geseit,</l>
<l>Diet saen also hevet bereit<milestone unit="interpolation" n="eindi879" /></l>
<l>........</l>
</div>
<div type="subchapter"><head type="subchapter">Van Bartholomeus. LXIX.</head>
<l>                In Lichaermen ende in Ynden</l>
<l>Ende in Ermenien, also wi vinden</l>
<l>Dat dit Ermenien in Ynden si,</l>
<l>Predecte na ende bi</l>
<l n="5">Bartholomeus ons Heren woert.</l>
<l>Te Albaen quam hi in die poert,</l>
<l>Daer tvolc anebeedde enen afgod,</l>
<l>Dien si hieten Astrod.</l>
<l>........</l>
</div>
<div type="subchapter"><head type="subchapter">Van sente Philipse den apostel. LXX.</head>
<l>                Cortelike na der opvaert</l>
<l>Ons Heren Jhesus, leerende waert</l>
<l>Den Chiten sente Philips Gods woert</l>
<l>XX der jare rechte voert</l>
<l>........</l>
</div>
<div type="subchapter"><head type="subchapter">Van sente Barnabasse. LXXI.</head>
<l>                Hier es bescreven, als ict las,</l>
<l>Van Cypren geboren Barnabas,</l>
<l>Van den LXXII discipulen ons Heren,</l>
<l>Ende cortelike na sijn bekeren</l>
<l>........</l>
</div>
<div type="subchapter"><head type="subchapter">Van sente Luke den Ewangeliste. LXXII.</head>
<l>                Te Anthiochien in die poert</l>
<l>So was sente Luucs geboert.</l>
<l>Hi was medicijn ende also wale</l>
<l>Was hi geraect in Griexer tale.</l>
<l n="5">Sente Pauwelse volchde hi naer,</l>
<l>Also Paulus scrivet claer.</l>
<l>D Ewangelie, also hise in twandelen</l>
<l>Verstoet van Pauluse ende van den anderen,</l>
<l>Bescreef hi wel bi goeden rade.</l>
<l n="10">So dede hi oec der Apostele dade.</l>
<l>Bi siere Ewangelien prologen</l>
<l>Mach men oppenbare togen,</l>
<l>Dat hi Pauwelse volgende sochte</l>
<l>Also lange als hijt vermochte.</l>
<l n="15">Gode heeft hi wel gedient ende gemint,</l>
<l>Wive en heeft hi geene bekint.</l>
<l>In Bithinien sterf hi te waren</l>
<l>Out van LXXII jaren.</l>
<l>                Matheus screef in Judea</l>
<l n="20">Sine Ewangelie, also ict versta;</l>
<l>Marchus de sine in Ythale;</l>
<l>Lucas screef de sine wale</l>
<l>In Achaya, also sijn beghin</l>
<l>Clarelike genoech heeft in.</l>
<l n="25">In tselve prologe gewaget das</l>
<l><pb n="52"/>Jeronimus oec, dat Luchas</l>
<l>Was te Constantinobile bracht</l>
<l>Met sente Andriese, alse die macht</l>
<l>Des keyseriken hadde Constancius</l>
<l n="30">XX jaer, ic laest aldus.</l>
</div>
<div type="subchapter"><head type="subchapter">Van sente Marthen. LXXIII.</head>
<l>                Hort van Marthen voert de tale.</l>
<l>Van Bethanien was si wale,</l>
<l>Ende van Jherusalem gheboren.</l>
<l>Hare brueder was, also wijt horen,</l>
<l n="5">Lazarus, ende Maria Magdalene</l>
<l>Hare suster. Martha bleef al rene</l>
<l>........</l>
</div>
</div>
<div type="subchapter"><head type="subchapter">Van Marien Magdalenen. LXXV.</head>
<div type="subchapter"><head type="subchapter">Hoe de wive dpredeken lieten. LXXVII.</head>
<l>                Cortelike na dat onse Here</l>
<l>Pauluse brachte ter saleger leere,</l>
<l>So dochte den apostelen goet,</l>
<l>Dat men den wiven tpredeken afdoet,</l>
<l n="5">Ende sente Paulus verboet hen hare entare</l>
<l>Te predekene oppenbare.</l>
<l>Doe dit Magdalene verstoet,</l>
<l>Liet si tpredeken, ende metter spoet</l>
<l>Es si ter wildernessen gegaen;</l>
<l n="10">Waert was, en conde men nie verstaen,</l>
<l>Also lange als si was in dit leven.</l>
<l>XX jaer es si daer bleven,</l>
<l>Van der hemelscher spisen gevoet.</l>
<l>Also als mens mach sijn vroet,</l>
<l n="15">So was hare woenste in eenre roken gat,</l>
<l>Want men niet en vant omtrent dat</l>
<l>Boem, vrocht, no cruut binnen verre stede,</l>
<l>Daer mensche mochte leven mede.</l>
<l>Van den dage die VII getide</l>
<l n="20">Scidt si metten inghelen blide,</l>
<l>Ende wert in die locht geheven;</l>
<l>Der ingele sanc heeft hare gegeven</l>
<l>Voetsele, ende dan brachten sise ter stede,</l>
<l>Daer si bleef in haren gebede</l>
<l n="25">Tote dat hare getide quam.</l>
<l>Een pape was, also ict vernam,</l>
<l>Na hermiten wise, te dier wilen,</l>
<l>Terden deel van eere milen</l>
<l>Van der woensten der heilegher vrouwen.</l>
<l n="30">Nu liet hem eens onse Here scouwen,</l>
<l>Hoe se dingele op hebben geheven</l>
<l>In die locht, ende feeste gedreven;</l>
<l>Maer hi en sach dat niet so clare,</l>
<l>Dat hi niet claer en wiste wat dat ware.</l>
<l n="35">Doe bat hi Gode, dat hi hem saen</l>
<l>De waerheit dies clare dade verstaen.</l>
<l>Smorgens es die pape comen</l>
<l>Daer hi te voren dat hadde vernomen.</l>
<l>Doe wilde hi bat naerre gaen dier stede,</l>
<l n="40">Maer hem besweken alle die lede,</l>
<l>Als hi dwerpmael van enen steene</l>
<l>Daer bi quam. Omme dinc negeene</l>
<l>Hi vordere niet gegaen en soude;</l>
<l>Keeren mochte hi, maer hi en woude.</l>
<l n="45">Doe beswoer hi wie dat daer ware,</l>
<l>Dat hi jegen hem sprake aldare.</l>
<l>Doe hiet men hem dat hi bat nake.</l>
<l>Hi deedt. Doe horde hi dese sprake:</l>
<l>"Ic ben Maria Magdaleene,</l>
<l n="50">Die in Symoens huus met weene</l>
<l><pb n="53"/>Viel ten voeten van onsen Here."</l>
<l>Al hare doen, no min no meere,</l>
<l>Heeft si den pape geseit aldaer,</l>
<l>Ende hoe onse Here wille vore waer</l>
<l n="55">Dat si sterve onder die liede.</l>
<l>"Nu ganc," seit si, "ende dit bediede</l>
<l>Den bisscop sente Maximine,</l>
<l>Dat hi ga in die celle sine</l>
<l>Te mettenen in Paeschnacht.</l>
<l n="60">Dinghele selen mi daer hebben bracht."</l>
<l>Die pape heeft dit wel gehort,</l>
<l>Ende niemene gesien. Doe ghinc hi vort</l>
<l>Sente Maximine tellen vort so,</l>
<l>Die der maren sere was vro.</l>
<l n="65">Ende hi die hem niet en vergat,</l>
<l>Ghinc ter tijt ende oec ter stat,</l>
<l>Also die pape gaf orconde,</l>
<l>Ende vant ter stede ende ter stonde</l>
<l>Marien onder dingle in beden,</l>
<l n="70">Gheheven hoge van der steden</l>
<l>In die locht, meer dan cubitus twee.</l>
<l>Claer als die sonne ofte mee</l>
<l>Die heilege man haer anschijn siet.</l>
<l>Van grooter werden en dar hi niet</l>
<l n="75">Bat naerre gaen. Doe sprac Marie</l>
<l>Als te haren sone: sine clercgie</l>
<l>Hiet si hem vergaderen al.</l>
<l>Hi dede dat si hem beval.</l>
<l>Vore hen allen heeft si ontfaen</l>
<l n="80">Gods lichame, ende daer na saen</l>
<l>Bat si hen in grooten geweene,</l>
<l>Dat si vore hare baden alle gemeene.</l>
<l>Doe streckesi hare vore den outaer,</l>
<l>Ende gaf Gode die siele; daer</l>
<l n="85">Quam so suete roke te hant,</l>
<l>Dat ment u niet en mach doen becant,</l>
<l>Ende wassere VII dage al duere.</l>
<l>Doe gaf den lichame sepulture</l>
<l>Eerlike sente Maximijn.</l>
<l n="90">Ene kerke van werke fijn</l>
<l>Heeft hi over hare doen maken.</l>
<l>Nu vint men in selken spraken,</l>
<l>Dat si op enen sondach sterf;</l>
<l>Ende hieromme en bederf</l>
<l n="95">Niet gemict, dat hier si iet</l>
<l>Messeit; want en mestaet niet,</l>
<l>Dat men den hogen Paeschdach</l>
<l>Den sondage geliken mach.</l>
</div>
<div type="subchapter"><head type="subchapter">Van haren miraculen. LXXVIII.</head>
<l>                Het was een pape die Steven hiet,</l>
<l>Die en wilde geloeven niet</l>
<l>Dat men seide in tgemeene</l>
<l>Van der heilegher Magdaleene.</l>
<l n="5">Eens dat hi reet, began sijn paert</l>
<l>Verwoeden ende loepen ter vaert,</l>
<l>Als oft dooden wilde den man.</l>
<l>Den pape sere rouwen began</l>
<l>Van siere ongeloevechede,</l>
<l n="10">Ende belovede daer ter stede</l>
<l>Der heileger Marien Magdaleene</l>
<l>Met starcken geloeve reene</l>
<l>Te versuekene tharen grave.</l>
<l>Thant quam sijns loepens ave</l>
<l n="15">Dat part, ende wert al genesen.</l>
<l>Enen dach lanc dede na desen</l>
<l>Die pape in tkeeren van dat paert</l>
<l>Vore priemen hem ontloepende waert.</l>
<l>Die pape dede wel sijn belof,</l>
<l n="20">Ende stont sijns ongeloeven of.</l>
<l>                Een clerc in Vlaenderen, hiet oec Steven,</l>
<l>Die leidde een besondecht leven,</l>
<l>En wachtte hem niet te doene sonden.</l>
<l>Nu quam hem wille teenen stonden</l>
<l n="25">Te vaerne aldaer si leit.</l>
<l>So dat hier quam, sijn herte hem seit,</l>
<l>Dat hi teeken van hare gewinnen</l>
<l><pb n="54"/>Sal, daer hi bi moge bekinnen,</l>
<l>Oft hem sine sonden mogen sijn vergeven.</l>
<l n="30">Dus es hi daer III weken bleven,</l>
<l>Dat hem geen teeken en quam te voren;</l>
<l>Doe peisde hi dat hi ware verloren,</l>
<l>Ende nemt om wechvaren goem.</l>
<l>Tsnachts quam vore hem in sinen droem</l>
<l n="35">Magdalene, in scoenen gebare,</l>
<l>Maer een deel in droeven daer nare,</l>
<l>Ende aldus sprac hem an die fine:</l>
<l>"Twi en peisdi niet om mine pine?</l>
<l>Ic hebbe sere gepijnt vore di,</l>
<l n="40">Sint du begonst eeren mi.</l>
<l>Ic hebbe vore di onsen Here</l>
<l>Ghebeden, dat hi di bekeere.</l>
<l>Belie ende betre dine sonden,</l>
<l>Ic sal di hulpen tallen stonden."</l>
<l n="45">Si voer danen, ende die clerc</l>
<l>Beterde sijn sondelijc werc,</l>
<l>Ende heeft hem monec begeven,</l>
<l>Ende leedde toten inde een goet leven;</l>
<l>So dat men houdt over waer,</l>
<l n="50">Dat Magdalene stont aldaer</l>
<l>Hi de doot dede des lichamen,</l>
<l>Ende metten ingelen te samen</l>
<l>Sine siele voerde in den throene</l>
<l>Alse ene witte duve scone.</l>
<l n="55">                Een Bertoen was, horic lien,</l>
<l>Die nerenstelike bat Marien</l>
<l>Omme berouwenesse, omme biechte,</l>
<l>Eer hi quame in der doot hechte.</l>
<l>Eens soude varen dese in Inghelant;</l>
<l n="60">Dat scip verdarf; hi riep te hant</l>
<l>Ane die heilege Magdaleene.</l>
<l>Hi sach dandere verdrinken gemeene.</l>
<l>Een scoene wijf doe tot hem quam,</l>
<l>Diene bi der hant daer nam</l>
<l n="65">Ende leiddene dore tempeest ende vloet</l>
<l>Te lande swemmen; also ict verstoet,</l>
<l>Waest van den lande III mile.</l>
<l>Ende eer si van hem schiet tier wile,</l>
<l>Heeft si hem geseit, dat hi</l>
<l n="70">Maer X daghe in dit lijf en si.</l>
<l>Dit heeft hi al den lande onttect.</l>
<l>Vort hi sine saken wel berect,</l>
<l>Ende liet also dit cranke lijf,</l>
<l>Also hem vorseide dat scoene wijf.</l>
</div>
<div type="subchapter"><head type="subchapter">Van Marthen doot ende leven. LXXIX.</head>
<l>                Hort hier Marthen salegen ende.</l>
<l>Also als ict bescreven kende,</l>
<l>So seide hare Maximijn, als bode,</l>
<l>Wien dat hare suster, eer si te Gode</l>
<l n="5">Voer, beval, dat hi verstaen</l>
<l>Marthen dade, dat si saen</l>
<l>Marien haerre suster soude sien;</l>
<l>Maer dat en soude niet geschien</l>
<l>Binnen den levene van Marien.</l>
<l n="10">Nu horic den gescrifte lyen,</l>
<l>Dat van Peregort sente Frontoen,</l>
<l>Die daer hielt dat bisscopdoem,</l>
<l>Ende sente Jorijs mede,</l>
<l>Bisscop van Vergele, hare stede</l>
<l n="15">Moesten rumen, so dat si quamen</l>
<l>Te Marthen, daer si herberge namen.</l>
<l>Maer die heilege Marthe heeft</l>
<l>Bi beden ane Gode, diet al geeft,</l>
<l>Den pays gemaect saen van hen beiden.</l>
<l n="20">Maer eer dat si danen scheiden,</l>
<l>Heeft Marthe heimelijc gedaen</l>
<l>Sente Frontoene vore waer verstaen,</l>
<l><pb n="55"/>Dat hare de doot sal comen an</l>
<l>Sniemen; doe sprac die heilege man:</l>
<l n="25">Op dat woude God van hemelrike,</l>
<l>Hi soude sijn te haren lyke.</l>
<l>                Nu hadde Marthe ghecortst een jaer;</l>
<l>Maer doe hare suster sterf vorewaer,</l>
<l>So verswaerde hare die quale.</l>
<l n="30">Nu hadde Marthe gesien wale</l>
<l>Haerre suster siele te hemele varen,</l>
<l>Ende seidt hen allen, die bi hare waren,</l>
<l>Dies si alle Gode seiden danc.</l>
<l>Doe quam Maria eer yet lanc</l>
<l n="35">Te Marthen, ende seide hare dat si woude.</l>
<l>Ten VIIIsten dage oft also houde</l>
<l>Heeft Martha wel berect hare dinc;</l>
<l>Gods lichame si ontfinc.</l>
<l>Doe bat si hen allen dare,</l>
<l n="40">Dat si bleven dien nacht bi hare,</l>
<l>Dat si niet en wilden laten.</l>
<l>Tsnachts quam een wint groot uter maten,</l>
<l>Die VII stallichte met lampten drie</l>
<l>Uutwayde; daer wert gesien</l>
<l n="45">De duvel. Si, die sliepen daer,</l>
<l>Ontwaecten, ende als elc liep naer</l>
<l>Den lichte, so quam daer te hant</l>
<l>Marie, ende brachte enen brant,</l>
<l>Daer si licht mede den kersen gheeft.</l>
<l n="50">Elc van den sustren anderen heeft</l>
<l>Aldaer bi namen genoemt.</l>
<l>Mettien Jhesus Cristus daer coemt</l>
<l>Ende sprac an Marten dus albloet:</l>
<l>"Com, mine vriendinne, eere groet</l>
<l n="55">Daedstu in erterike mi;</l>
<l>In den hemel loen ict di,</l>
<l>Maer een wijlkijn ontbeit."</l>
<l>Hi voer danen; doe quamen gereit</l>
<l>Si, die om dlicht liepen, ende vonden</l>
<l n="60">Dat al ontsteken si. Si begonden</l>
<l>Wonderen; doe seidt hen Marthe clare,</l>
<l>Wat dat daer gheschiede. Doe deedse hare</l>
<l>Achter de kerke draghen teere stede</l>
<l>Onder enen boem, daer se dede</l>
<l n="65">Asschen spreiden ende in cruus;</l>
<l>Daer op ene hare, seit men uus,</l>
<l>Ende dedere hare op leggen dare,</l>
<l>Ons Heren cruce altoes vore hare.</l>
<l>Ons Heren passie hadt si bescreven</l>
<l n="70">Daer met hare bracht. Sonder begheven</l>
<l>Deedt sise vore hare lesen.</l>
<l>Alst quam ten inde, het moeste wesen,</l>
<l>Anderwerf men dbeghin anenam;</l>
<l>Ende doe men te dien woerde quam:</l>
<l n="75">"<hi rend="italic">In manus tuas</hi>," heeft si gegeven</l>
<l>De siele Gode, ende endde hier dleven.</l>
<l>                LXX jaer out ongewaent</l>
<l>Starf si op enen vrindach in Hoymaent,</l>
<l>Van Oechst op die IIIIde kalende,</l>
<l n="80">Also ict bescreven kende.</l>
<l>Si was in eerliker manieren</l>
<l>Begraven, daer ene haerre cameriren</l>
<l>Toe dede na haren wille,</l>
<l>Die geheeten was Marcille.</l>
<l n="85">Dit was dwijf, wet vor waerheit,</l>
<l>Daer ons dewangelie af seit,</l>
<l>Dat een wijf was van der scare</l>
<l>Tot onsen Here sprac oppenbare:</l>
<l>"Salech es die buc die droech di,</l>
<l n="90">Ende die borste die soegeden di!"</l>
<l>Hi antwerdde: "Hets waer," ende seide vort:</l>
<l>"Oec sijn si salech, die Gods woert</l>
<l>Horen ende wel wachten dat."</l>
<l>Doe men Marthen brachte ter stat</l>
<l n="95">Als in haren grave te doene,</l>
<l>Quam onse Here te Frontoene,</l>
<l><pb n="56"/>Daer hi gegeruwet bi den outare</l>
<l>Sat, na de Epistele, ende seide hem dare:</l>
<l>"Volch mi, men doet die feeste,</l>
<l n="100">Marthen te gravene," ende in geeste</l>
<l>Wert hi te Taraschone gedregen.</l>
<l>Met Gode ghinc hi dies lijcs plegen</l>
<l>Van beghinne ten inde te samen.</l>
<l>Onse Here ende hi den lichame namen</l>
<l n="105">Ende hebbenne in de erde daer geleit.</l>
<l>Binnen dien dat dit was bereit,</l>
<l>Scheen slapende sitten sente Fronto.</l>
<l>Sijn dyaken, die also</l>
<l>Den kelct na recht bereiden woude,</l>
<l n="110">Iesch den bisscop dat hi soude</l>
<l>Benedien water ofte wijn:</l>
<l>Dat en mochte noch niet in langen sijn.</l>
<l>Hi ontwiec doe, alst God woude,</l>
<l>Ende sprac: "Wi hebben gedaen ter moude</l>
<l n="115">Marthen met Gode, siere werdinnen,</l>
<l>Dat doe ic u wel bekinnen;</l>
<l>Want mijn vingherlijn ende mijn hantscoen</l>
<l>Gavic den costre, doe ic halp doen</l>
<l>Marthen in den grave; nu sent</l>
<l n="120">Te Taraschone, ende bekent</l>
<l>Dat ic waer segge." Men sendde daer,</l>
<l>Ende vant die waerheit claer.</l>
<l>Die van Taraschone behilden</l>
<l>Den enen hantscoe, want si wilden</l>
<l n="125">Teeken behouden in ewelijcheit.</l>
<l>Vort heeft hen sente Fronto geseit:</l>
<l>                "Doe ic ghinc ter kerken uut</l>
<l>Met onsen Here overluut,</l>
<l>Heeft hem daer gevraget een</l>
<l n="130">Wie hi ware; maer woert negeen</l>
<l>Heeft hem onse Here geseit,</l>
<l>Maer hi toende hem een boec gereit,</l>
<l>Daer niet in en stont dan dese lesse:</l>
<l>"In die ewelike gedinkenesse</l>
<l n="135">Sal Gods werdinne sijn emmermee,</l>
<l>Ende hare en mach geschien geen wee."</l>
<l>Dit liet hi daer hen allen lesen</l>
<l>Ende voer wech, sonder spreken, na desen.</l>
<l>Dus moghen wi wel weten bloet,</l>
<l n="140">Dat Martha es van loene groet."</l>
<l>                Wi vinden in waerre dinc,</l>
<l>Dat Clodoveus, die ierst ontfinc</l>
<l>Kerstendoem van al der scaren</l>
<l>Die coninge in Vrankerike waren,</l>
<l n="145">In swaerre siecheit was bevaen.</l>
<l>Hi quam te Marthen grave; saen</l>
<l>Ghenas hi van alre quele.</l>
<l>Daer gaf hi te haerre kerken vele,</l>
<l>Al datter was III milen gehende.</l>
<l n="150">En es niemen van selken genende,</l>
<l>Die dar daerane doen enege scade,</l>
<l>Want het soude hem vergaen te quade.</l>
<l>                Marcille, Marthen goede joncwijf,</l>
<l>Die indde salechlike hare lijf</l>
<l n="155">In Slavonien, wet vorewaer,</l>
<l>Na haerre vrouwen doot X jaer.</l>
</div>
<div type="subchapter"><head type="subchapter">Van Maximine van Ays. LXXX.</head>
<l>                Eenparlike van salegher leeren</l>
<l>Was sente Maximijn, die met eeren</l>
<l>Den bisscopstoel te Ays besat,</l>
<l>Dat in Gasscoengen es ene stat.</l>
<l n="5">Menege miracule heeft hi gedaen</l>
<l><pb n="57"/>Binnen sinen live, die hier niet en staen.</l>
<l>Als hi hem wiste die doot naken,</l>
<l>Dede hi neven Magdalenen maken</l>
<l>Sijn graf, daer hi in wert geleit.</l>
<l n="10">Menege miracule ongeseit</l>
<l>Heeft doer hem gedaen onse Here:</l>
<l>Hier en segghic u daer af nemmeere.</l>
</div>
<div type="subchapter"><head type="subchapter">Van sente Saturnine. LXXXI.</head>
<l>                Men weet dat sente Saturnijn</l>
<l>Was dierste bisscop kerstijn</l>
<l>Ende van Tholoese, daer hi in dede</l>
<l>Wel menegherande nuttelijchede.</l>
<l n="5">Nu tCapithole, daer bi gebode</l>
<l>Die heidene anebeedden dafgode,</l>
<l>Stont tusschen thuus Saturnijns</l>
<l>Ende der kerken, daer sijns</l>
<l>Tkerstenheit niet ontberen en mochte,</l>
<l n="10">Die hi oec dagelijx versochte.</l>
<l>Eens daer hi soude ter kerken gaen,</l>
<l>Hebbenne die heidene quaet gevaen,</l>
<l>Ende hebbenne in tCapitoel geleit,</l>
<l>Ende hebbenne daer al gereit</l>
<l n="15">Ghebonden an eens ossen voete.</l>
<l>Daer sleipten sine so onsoete</l>
<l>Ende so neder wert van hoghen,</l>
<l>Dat hem uten hoefde vloghen</l>
<l>De hersenen, ende hi starf aldare.</l>
<l n="20">Die kerstene wordens gewarc,</l>
<l>Ende groevenne in die kerke sine.</l>
<l>Dore desen heilegen Saturnine</l>
<l>Heeft God gedaen menege nutte daet.</l>
<l>Een, hiet Anthonijs, rike, quaet,</l>
<l n="25">Dede hem in die kerke delven</l>
<l>Sente Saturnijns; men vant den selven</l>
<l>Op tkerchof tsanderdaechs met siere kist;</l>
<l>Men dalvene weder, want men ghist</l>
<l>Dat iemen el dan God dat dede;</l>
<l n="30">Sanderdaechs vant menne ter stede</l>
<l>Rechte also als daer te voren.</l>
<l>Doe liet menne so, omme sien ende horen</l>
<l>Dat teekijn dat God daer dede.</l>
<l>Hier af latic die tale mede.</l>
</div>
<div type="subchapter"><head type="subchapter">Van Sente Juliane van Sans. LXXXII.</head>
<l>                Also als ict hebbe verstaen,</l>
<l>Was van Sans sente Juliaen</l>
<l>Van Rome van edelre geboerte.</l>
<l>Dese bisscop woende buten der poerte</l>
<l n="5">Van Sans in een cleene husekijn,</l>
<l>Daer hem heilech geselscap fijn</l>
<l>Aneviel, sinen levene volgende naer.</l>
<l>Van watere hadden si breke daer:</l>
<l>Juliaen stac teere stede</l>
<l n="10">Sinen stoc in deerde, ende na sine bede</l>
<l>Spranc ene fonteine te dier stat.</l>
<l>Die here van Sans verhorde dat,</l>
<l>Ende sendde omme Juliane sinen bode,</l>
<l>Die dic vaert niet en dede node.</l>
<l n="15">Ende in den wege heeft hi genesen</l>
<l>Enen blenden, ende als van desen</l>
<l>Den here, die Fondar hiet,</l>
<l>De mare quam, hi en spaerde niet</l>
<l>Hi en liep jegen den heilegen man</l>
<l n="20">Met vele volcs ende vinc doepsel an,</l>
<l>Ende gaf sijn huus teenre kerke,</l>
<l>Daer men in dede Gods gewerke.</l>
<l>                Buten der poerten van Sans soude gaen</l>
<l>Eens dese heilege Juliaen,</l>
<l n="25">Daer hi van der geboerten vint</l>
<l>Niewinge doot des heren kint.</l>
<l>Die here ende alle die liede mede</l>
<l><pb n="58"/>Waren droeve; ontfarmechede</l>
<l>Hads Juliaen ende ene stont</l>
<l n="30">Lach hi in cniegebede; tkint wert gesont.</l>
<l>Die vader deedt hem metter spoet</l>
<l>Doepen, ende gaf hem tkint ende tgoet,</l>
<l>Daer die bisscop wel mede dede.</l>
<l>                Vort dede hi menege nuttelijchede:</l>
<l n="35">Te Sans quam hi weder hier naer,</l>
<l>Om die gevane bat hi daer,</l>
<l>Die men hem al wederseide.</l>
<l>Hi ghinc thuus ende sonder beide</l>
<l>Es dat gevangenesse onttaen allene,</l>
<l n="40">Ende si gingen uut al gemeene,</l>
<l>Ende tot Juliane si gingen,</l>
<l>Die Gode lovede van dien dingen</l>
<l>Ende dede hen allen tetene geven.</l>
<l>Al vol doegeden was sijn leven.</l>
<l n="45">                Doe hem sijn sterfdach was bi,</l>
<l>Teere stede so ghinc hi,</l>
<l>Daer sint van sente Marciale</l>
<l>Die kerke stont. In onmarter quale</l>
<l>Viel hi daer, ende hi beval</l>
<l n="50">Sinen bisscopstoel vore dandere al</l>
<l>Enen, die Tyribio hiet.</l>
<l>Ende eer hi dit leven liet,</l>
<l>Gruette hi die hem stonden neven,</l>
<l>Ende heeft Gode de siele gegeven.</l>
<l n="55">                Te deser wilen sat ende at</l>
<l>Defensor, ende vore hem ter stat</l>
<l>Sach hi comen dyacone drie</l>
<l>Met drien kersen, ende die sie</l>
<l>Vore hem op die tafele setten,</l>
<l n="60">Ende keerden weder sonder letten.</l>
<l>                Defensor began doe vragen</l>
<l>Die bi hem waren, oft sijt sagen</l>
<l>Dat hi hadde daer gesien.</l>
<l>Ende doe seide hi hen na dien:</l>
<l n="65">"Hets doot de bisscop Juliaen!</l>
<l>Nu weten darwert gangen saen."</l>
<l>Nu brachte men hem, dien sant, na dat</l>
<l>Teenre rivieren, daer geen gewat</l>
<l>No brugge en was, ende onvorsien</l>
<l n="70">Ghinct al over datsi die knien</l>
<l>Niet en netten mensche no beeste.</l>
<l>Nochtan was, also ict verheeste,</l>
<l>Van diepen gronde die riviere.</l>
<l>                Een wijf horde dit; wel schiere</l>
<l n="75">Darwert liep si ende vergat</l>
<l>Hare kint, sittende in een bat</l>
<l>In den ketel, ende tfier daer onder.</l>
<l>Hort hier miracule ende groot wonder:</l>
<l>Twijf liep altoe den sant vanden;</l>
<l n="80">Doe peisde si om tkint te handen,</l>
<l>Ende si thuus wert met grooten ghere;</l>
<l>Maer si hadde therte sere</l>
<l>Op sente Juliane van Sans,</l>
<l>Ende heeft gevonden haer kint al gans.</l>
</div>
<div type="subchapter"><head type="subchapter">Van sente Juliane diemen bidt om goede herberg. LXXXIII.</head>
<l>                Lettel iemen bi wege gaet,</l>
<l>Die wel hort ende wel verstaet,</l>
<l>Hi en es van den pater noster vroet,</l>
<l>Die men leest om herberge goet</l>
<l n="5">In sente Juliaens eere,</l>
<l>Die een edel man was sere.</l>
<l>Eens heeft hi enen hert gejaget,</l>
<l>Die hem keerde ende gewaget</l>
<l>Juliane, dat hi beide gader</l>
<l n="10"><pb n="59"/> Verslaen sal moeder ende vader.</l>
<l>Om dit te scuwene voer hi te handen</l>
<l>Harentare in vremden landen,</l>
<l>So dattene davonture brachte</l>
<l>An enen here van groter machte,</l>
<l n="15">Dien hi so diende selke stonde,</l>
<l>Dat hem sijn here wel goets onde</l>
<l>Ende gaf hem teenre vrouwe</l>
<l>Ene weduwe edel ende getrouwe,</l>
<l>Rike ende daertoe scoene seere,</l>
<l n="20">Ende wasser mede in groter eere.</l>
<l>Sijn vader ende sijn moeder sere droeven</l>
<l>Omme den sone; si willen proeven</l>
<l>Ofte sine iet mogen vinden,</l>
<l>So dat sine te suekene hen bewinden,</l>
<l n="25">Dat hen sere wert te suere.</l>
<l>Nu brachtse so die avonture,</l>
<l>Dat si van hem hebben vernomen</l>
<l>Ende sijn tsinen huse comen.</l>
<l>Maer si en hebbenne niet thuus vonden,</l>
<l n="30">Want hi was in dier morgenstonden</l>
<l>Varen jagen; maer die vrouwe</l>
<l>Ontfincse met goeder trouwe</l>
<l>Tierst dat sise hadde verkent.</l>
<l>Si sachse moede ende verelent,</l>
<l n="35">Ende deedse ontcleeden saen,</l>
<l>Ende in haers selfs bedde gaen,</l>
<l>Omme taysierne ende wel vercleeden.</l>
<l>Ende binnen dat men soude deten reeden,</l>
<l>Ghinc si ter kerken doen haer gebede.</l>
<l n="40">Mettien quam Julien gereden</l>
<l>Van der jacht al onvoersien,</l>
<l>Ende ghinc in die camere. Mettien</l>
<l>Heeft hi op dbedde gesien hen II,</l>
<l>So dat hi al ontsinnet scheen,</l>
<l n="45">Want hi te hant peisde om quaet.</l>
<l>Hi trecte tswert ende verslaet</l>
<l>Beide vader ende moeder doot,</l>
<l>Ende ghinc wech in torne groet,</l>
<l>Aldaer hi heeft sijn wijf gemoet.</l>
<l n="50">Doe hise sach, sprac hi ter spoet:</l>
<l>"Vrouwe, ende hoe es dit bereit?</l>
<l>Wien hebdi in onse bedde geleit?"</l>
<l>"Here", seit [si], "ic saelt u siggen:</l>
<l>Si, die in onse bedde liggen,</l>
<l n="55">Dat sijn u moeder ende u vader!"</l>
<l>"Ic hebse doot dan beide gader,"</l>
<l>Sprac hi; vort seide hi: "God Here!</l>
<l>Hoe gesal ic dit emmermeere</l>
<l>Ghebeteren mogen binnen minen live?"</l>
<l n="60">Doe seide hi te sinen wive:</l>
<l>"Nu gaet thuus, wel lieve vrouwe,</l>
<l>Ic ga vort in desen rouwe;</l>
<l>Icken keer thuus oec nemmermee,</l>
<l>Eer ic weet, dat Gode mijn wee</l>
<l n="65">Ende mine penitencie mach wesen</l>
<l>Ghenoechlijc." Si sprac te desen:</l>
<l>"Ic hebbe dijn geselle in vrouden</l>
<l>Geweest; ic wille mi oec houden</l>
<l>In den rouwe geselle met di."</l>
<l n="70">Van den haren dus schieden si,</l>
<l>Ende es also met hen comen,</l>
<l>Dat si hare woenste hebben genomen</l>
<l>Op ene riviere, daer brugge engeene</l>
<l>Over en ghinc. Daer wilde allene</l>
<l n="75">Juliaen met siere pine</l>
<l>Die liede met enen seepelkine</l>
<l>Over vueren wie so woude;</l>
<l>Ende hi engeenen loen en soude</l>
<l>Van niemene dan van Gode ontfaen.</l>
<l n="80">Dit heeft hi lange stont gedaen,</l>
<l>So dat in enen winter cout</l>
<l>Tsnachts riep een lude met gewout,</l>
<l>Dat hi gherne daer over ware.</l>
<l>Julien woudt versten, van vare</l>
<l n="85">Van den sonderlingen coude,</l>
<l>Maer sijn wijf deedt met gewoude</l>
<l>Dat si voeren omme den man.</l>
<l>Ende doe sine sagen an,</l>
<l>Dochte hi hen naect ende sere beven,</l>
<l n="90">Rechte als ofte hi soude versteven.</l>
<l>Si voerdenne over, ende hebben gemaect</l>
<l><pb n="60"/>Vier dat si mochten; hi was so naect,</l>
<l>Dat hi verwermen niet en mochte</l>
<l>Bi den viere, alsoet hen dochte.</l>
<l n="95">Doe leiden sine tusschen hen II in haer bed,</l>
<l>Om so te verwermene met.</l>
<l>Over ene corte stont na dien</l>
<l>Sprac die ghene: "Julien,</l>
<l>Van Gods halven segghic di,</l>
<l n="100">Dat dine penitencie si</l>
<l>Ghenoechlijc hem." Te hant daer naer</l>
<l>Verloren sine, si en wisten waer.</l>
<l>Dit horden si beide blidelike,</l>
<l>Ende saen daerna tsinen hemelrike</l>
<l n="105">Heefse onse Here beide gehaelt,</l>
<l>Ende heeft hen haren loen betaelt.</l>
</div>
<div type="subchapter"><head type="subchapter">Van Hermagoras. LXXXIIII.</head>
<l>                Sente Marc, also ict las,</l>
<l>Maecte bisscop Hermagoras</l>
<l>In Ytale teere poert,</l>
<l>Diemen Aquileje nomen hort.</l>
<l n="5">Sente Peter confirmeerde dien.</l>
<l>Vele miraculen dede God geschien</l>
<l>Om den heilegen bisscop daer,</l>
<l>So dat hem sere volgeden naer</l>
<l>Alle die goede; maer die quade</l>
<l n="10">Pijnden altoes omme sine scade.</l>
<l>                Nu was van Rome potestaet</l>
<l>Agrippa, die in sinen raet</l>
<l>Vant, dat hi tAquilejen sant</l>
<l>Senastum over baeliu. Te hant</l>
<l n="15">Maecten die heidene clage groet</l>
<l>Over Hermagoras; doe gheboet daerna</l>
<l>Die baeliu dat menne va.</l>
<l>Men deedt, men brachtene vor hem;</l>
<l>Sprac de baeliu den bisscop ane:</l>
<l n="20">Hoe hi so coene ware te bestanc</l>
<l>Te leerne van den gecruusten Gode</l>
<l>Jegen drominus gebode.</l>
<l>Die bisscop sprac: "Daer toe was ic</l>
<l>Gheordineert, dies es een goet stic,</l>
<l n="25">Dat ic elken soude leeren</l>
<l>Gode almechtech kinnen ende eeren,</l>
<l>Ende men die valsche afgode scuwe."</l>
<l>Bi den gebode van den baeliuwe</l>
<l>Wert hi daer gheblouwen sere,</l>
<l n="30">Dies hi dancte onsen Here.</l>
<l>Dies balch hem die baeliu also,</l>
<l>Dat hine dede in euculio</l>
<l>Hangen, dat es een engien,</l>
<l>Heet also, ende oec in wien</l>
<l n="35">Men liede pinen mach herde sere.</l>
<l>Hierin was die heilege here</l>
<l>Ghepijnt uter maten sware.</l>
<l>Sijn lijf was gesneden, daer nare</l>
<l>Verbroyt met viere: in alre pine</l>
<l n="40">Loefde hi Gode. Vele der heidine</l>
<l>Riepen doe al oppenbare,</l>
<l>Dat gheen meerre god en ware</l>
<l>Dan der kerstene, ende seiden mee,</l>
<l>Dat die baeliu tonrechte selc wee</l>
<l n="45">Den heilegen man daer heeft gedaen.</l>
<l>Hier na wert hi gekerkert saen,</l>
<l>Daer hem God heeft groet licht gesent.</l>
<l>                Ponciaen, die dit bekent,</l>
<l>Die kerkerhoudere, hi viel te hant</l>
<l n="50">Te voeten den heilegen sant,</l>
<l>Ende dede so dat hine doepte daer;</l>
<l>Ende achter port riep hi daer naer:</l>
<l>"En es gheen God, no noyt en was,</l>
<l>Dan dien leert Hermagoras!"</l>
<l n="55">Tfolc liep ten kerkere ende sach dlecht,</l>
<l>Ende loefde Gode, alsoet was recht.</l>
<l>                Die bisscop troeste met heilegher spraken</l>
<l>Tfolc, ende bat hen dat si maken</l>
<l>Formate bisscop na home,</l>
<l n="60">Sinen archsdyaken, want hine vrome</l>
<l><pb n="61"/>Kende; hi haddene jonc geleert.</l>
<l>Nu heeft Formaet bekeert</l>
<l>Ene vrouwe, hiet Alexandria.</l>
<l>Die baeliu wist; thant daer na</l>
<l n="65">Dede hi Formate doen</l>
<l>Met Hermagorase in tprisoen.</l>
<l>Des dancte hi Gode met herten fijn,</l>
<l>Dat hi sijn geselle soude sijn.</l>
<l>Daer lagen si dus ene stont</l>
<l n="70">Ende maecten menegen sieken gesont,</l>
<l>So dat tfolc ongetelt daer quam.</l>
<l>Dies worden der gode papen gram,</l>
<l>Ende quamen ten baeliu gegaen</l>
<l>Ende seiden: hi soudt becopen saen,</l>
<l n="75">Dat hi so lange leven liet</l>
<l>Die bedriegers, die dat diet</l>
<l>Verkeren ende doen de goden laten.</l>
<l>Die baeliu wert utermaten</l>
<l>Vervaert: hi sach in II partyen</l>
<l n="80">Tfolc, die ene ane Gode lyen,</l>
<l>Ende dandere an die afgode.</l>
<l>Dies sende hi tsnachts sinen bode,</l>
<l>Dien hi ter vaert onthoefden dede</l>
<l>Hermagoras, Formate mede.</l>
<l n="85">Ende Ponciaen, daer ic sprac ave,</l>
<l>Die kerkerhoudere, brachte ten grave</l>
<l>Dese II heilege martelaren</l>
<l>So hi werdelijcs mochte te waren.</l>
</div>
<div type="subchapter"><head type="subchapter">Van teekenen van Nerons doot. LXXXV.</head>
<l>                Lieve liede, dat verstaet,</l>
<l>Dat van quaden levene quaet</l>
<l>Endde dicwile wert ghesien.</l>
<l>Ghi hebt nu gehort van dien,</l>
<l n="5">Die Nero, die keyser fel,</l>
<l>Dede tormenten, also wel</l>
<l>Daer men sijn gebot gehorde,</l>
<l>Als te sinen jegenwoerde.</l>
<l>Nu eest recht dat ghi bekent,</l>
<l n="10">Hoe verscubdelike hi endt,</l>
<l>Die in sijn lijf dede menege ondaet.</l>
<l>Doe hi hadde in keysers staet</l>
<l>Gheweest XIIII jaer met allen,</l>
<l>Ghinc hem af dat lant van Gallen,</l>
<l n="15">Armenien ende Bertaengen mee.</l>
<l>Maer hi gewan weder die twee.</l>
<l>Verwaent wert hi meer dan te voren:</l>
<l>Hadde hi in dwater iet verloren,</l>
<l>Hi dorste seggen, dat hem die dingen</l>
<l n="20">Die vissche weder souden bringen.</l>
<l>Van dat Gallen reveleerde,</l>
<l>In gelucke hi hem dat keerde,</l>
<l>Want die rijcheit van den lande</l>
<l>Al vallen soude in sine hande.</l>
<l n="25">Maer doe hi sach dat [Spaengen] hem gebrac,</l>
<l>Hadde hi van torne selc ongemac,</l>
<l>Dat hi scheen verwoedt, verdoeft,</l>
<l>Dat hi scoerde sijn cleedere ende sloech sijn hoeft.</l>
<l>Nochtan daeromme hi niet en laet</l>
<l n="30">Sijn fel gepeys, sine seden quaet,</l>
<l>Sijn doen, dat fel was ende onreene</l>
<l>Jegen alle liede gemeene.</l>
<l>Hi micte te sendene quade lieden</l>
<l>Die werelt dore bi mieden,</l>
<l n="35">Die dooden souden verradelike</l>
<l>Die hoeftmanne van elken rike,</l>
<l>Van elker port, van elker stede,</l>
<l>Ende vrome liede te wapenen mede.</l>
<l>Die Gallen hiet hi alle verslaen,</l>
<l n="40"><pb n="62"/> Die men mochte in Ytale begaen.</l>
<l>Oec micte hi in therte sine,</l>
<l>Alle te doodene met venine</l>
<l>Die senature van Rome der stat,</l>
<l>Ende te verberrene Rome na dat,</l>
<l n="45">Ende dat volc dan doen ontliven.</l>
<l>Maer sijn wille moeste som bliven</l>
<l>Achter, niet dat hem ontfacht</l>
<l>Bi berouwe, maer an sine macht.</l>
<l>                Hierna gereidde hi sine vaert</l>
<l n="50">Ten orloge te Gallen waert,</l>
<l>Daer hi grotelike jegen heeft gereit.</l>
<l>Hierna sinen sin hi leit</l>
<l>Ane sine amien, ende deedse scheren</l>
<l>Na de manne, ende deedse leeren</l>
<l n="55">Riden, vechten, alse die wive</l>
<l>Van Amozonien stout van live.</l>
<l>Nu soude hi varen met menegen man,</l>
<l>Die hem negeens goets en an,</l>
<l>Ende hi heefse oec alle gehaet.</l>
<l n="60">Hierenbinnen die dinc so gaet,</l>
<l>Dattene tgemeene over viant hout,</l>
<l>Want hi dooden dede sonder scout</l>
<l>Enen menistreel, hiet Parides,</l>
<l>Omme dat men seide dat hi es</l>
<l n="65">Een menistreel bat geraect</l>
<l>Dan hi. Hi altoes daeromme haect,</l>
<l>Dat men ewelijc van hem sprake:</l>
<l>Dies dede hi nemen meneger sake</l>
<l>Hare oude namen, ende deedse nomen</l>
<l n="70">Na siere namen, na siere becomen.</l>
<l>                April die maent hiet hi Nerone</l>
<l>Na sinen name; het dochte hem scone,</l>
<l>Dat men hiete Rome na him</l>
<l>Ende mense hiete Neropolim.</l>
<l n="75">Hem droemde eens, dat hi varen soude</l>
<l>In enen schepe met gewoude</l>
<l>Sonder roeder ende riemen.</l>
<l>Doe dochte hem dat hem sijn wijf sniemen,</l>
<l>Die doot was, trac in dempsterhede,</l>
<l n="80">Ende dattene vliegende mure mede</l>
<l>Bedecten al. Uut enen grave,</l>
<l>Dat onttede, daer hordemen ave,</l>
<l>Dat hi bi namen geroepen si.</l>
<l>                Nu seit ons Huge van Flori:</l>
<l n="85">Als Nero menege ondaet onreene</l>
<l>Hadde gedaen, van den gemeene</l>
<l>Wert hi gejugiert als een viant.</l>
<l>Goedertieren trouwen bant</l>
<l>Liet hi varen ende alle doecht;</l>
<l n="90">Al tquaet, dat ghi gepeysen moecht,</l>
<l>Heeft hi gedaen lude ende stillekine,</l>
<l>Waer dat hi was, ende alle tsine</l>
<l>Heeft hi geleit aen quade cnechte.</l>
<l>Niemene en betroude hi te rechte,</l>
<l n="95">Hi en hadde van niemene trouwe an hem gevest.</l>
<l>II wassere, die hi betroude best</l>
<l>Om hare quaetheit, die hieten dus</l>
<l>Menfidus ende Gemellicus.</l>
<l>Nochtan ontsagen si sijn quaet,</l>
<l n="100">Want si sien dat hi verslaet</l>
<l>Die sine vriende getrouwe waren.</l>
<l>Dies sijn si van hem gevaren,</l>
<l>Ende hebbenne metten anderen begeven.</l>
<l>Als dit Nero heeft beseven,</l>
<l n="105">Vlo hi uter port doe saen,</l>
<l>Daer hi hem selven heeft verdaen.</l>
<l>                Nu maect ons dus Suetonius cont</l>
<l><pb n="63"/>Van siere doot. Also hi verstont,</l>
<l>Dat hi was der gemeenten viant,</l>
<l n="110">Hi hiet eten gaen te hant.</l>
<l>Saen hi die tafele ommestac,</l>
<l>II nappe hi jegen deerde brac;</l>
<l>Doe dede hi vullen met venine</l>
<l>II bussen fijn guldine.</l>
<l n="115">Te Hostie sende hi doe ter stat</l>
<l>Om schepe; oec sende hi na dat</l>
<l>Om die heren, daer hi af waent</l>
<l>Dat si doen selen dies hi hen vermaent.</l>
<l>Selke maecten hen ongereit,</l>
<l n="120">Ende selke hebbent hem al ontseit.</l>
<l>                Nu worden hierna dese woert</l>
<l>Van enen man roepen gehoert:</l>
<l>"En sal die keyser niet sinen raet</l>
<l>Vorderen, maer sterven in sijn quaet.</l>
<l n="125">Hi moet hem jegen Galba</l>
<l>Oetmoedegen, ofte dat hi sta</l>
<l>Jegen tgemeene in baten sere."</l>
<l>Nu was van den Roemschen here</l>
<l>In Spaengen Galba leedsman,</l>
<l n="130">Diene te keysere daer coren dan.</l>
<l>Nu peyst Nero in sinen moet</l>
<l>Dat hi doot es, wat hi doet:</l>
<l>Dies en weet hi wat bestaen.</l>
<l>Tsnachts dede hi om sine vriende gaen,</l>
<l n="135">Maer niemen en wilde sijns nemen cure.</l>
<l>Doe ginc hi selve tot elcs dure,</l>
<l>Maer niemene hi verroepen en conde;</l>
<l>Te sinen bedde keerde hi tier stonde,</l>
<l>Daer hi selve enen cnecht en vant niet,</l>
<l n="140">Die dore hem wilde doen iet.</l>
<l>Doe begherde hi sere de doot,</l>
<l>Ende seide in ongedoude groot:</l>
<l>"Ic en vende vrient no viant."</l>
<l>Ter Tybren wert liep hi te hant,</l>
<l n="145">Om hem te verdrinkene daerin;</l>
<l>Doe keerde hem anderssins die sin.</l>
<l>In sinen roc ende baervoet,</l>
<l>Met enen cleede nebuer goet,</l>
<l>Sijn hoeft gedect, ende op een pert,</l>
<l n="150">Trect hi ter woestinen wert,</l>
<l>Daer hem quamen gesellen viere.</l>
<l>Als hi ten woesten quam, viel hi sciere</l>
<l>Van den perde ende also met toerne</l>
<l>Dore die bramen ende die doerne,</l>
<l n="155">So dat hi enen wech geraect,</l>
<l>Die de beesten hadden gemaect,</l>
<l>Diene teenen armen husekine</l>
<l>Leedde, ende in anxte ende in carine</l>
<l>Viel hi op een beddekijn daer.</l>
<l n="160">Si, die hem daer volchden naer,</l>
<l>Rieden hem, dat hi quame ave</l>
<l>Sijns anxt, ende hi hem selven gave</l>
<l>Die doot, hoe dat hijs come af.</l>
<l>Doe bat hi hen te makene een graf;</l>
<l n="165">Al weenende seide hi menech werven:</l>
<l>"Hoedaen een wercman moet ic sterven!"</l>
<l>Want hiere selve toe heeft gedaen.</l>
<l>Doe quam te hem een bode saen,</l>
<l>Die hem seide, dat hi te diere uren</l>
<l n="170">Ghejugeert van den senaturen</l>
<l>Ware, ende dat menne tontlivene sochte</l>
<l>Waer dat menne vinden mochte.</l>
<l>II swerde nam hi daer nare</l>
<l>Ende pruefde welc tscarpste ware.</l>
<l n="175">Doe claechde hi sere dat sine doot</l>
<l><pb n="64"/>Te hem niet en quam met haesten groet,</l>
<l>Ende bat hen, die hem waren bi,</l>
<l>Te siere doot hem gehelpech si.</l>
<l>Op sine traecheit scalt hi; daer nare</l>
<l n="180">Wert hi der geenre geware,</l>
<l>Die om hem tontlivene waren gesant,</l>
<l>Ende doe doodde hi hem selven al te hant.</l>
<l>                Doe in Roeme quam die mare,</l>
<l>Dat die felle tyran doot ware,</l>
<l n="185">So en liet die joye tfolc niet geroen:</l>
<l>Het en wiste wat van feesten doen.</l>
</div>
<div type="subchapter"><head type="subchapter">Van den keyser Galba. LXXXVI.</head>
<l>                Over ene wile mochti horen,</l>
<l>Hoe Galba keyser wert gecoren</l>
<l>In Spaengen van den heere van Roeme.</l>
<l>Als Nero doot was, alsoe ict goeme,</l>
<l n="5">Quam hi te Rome; maende VII</l>
<l>Was hi keyser in desen levene</l>
<l>Ende VI dage, van wien dus</l>
<l>Ons bescrijft Suetonius:</l>
<l>Hi was van goeder maten groet,</l>
<l n="10">Thoeft hadde hi van hare bloet,</l>
<l>Groete ogen, met crommer nesen,</l>
<l>Hande ende voete hadde hi te desen</l>
<l>Al vol van artitike,</l>
<l>Groet etere ende dat tilike:</l>
<l n="15">Te wintere at hi vore den dage.</l>
<l>Nu quam vore hem ene clage,</l>
<l>Als hi ierst was in Spaengen comen,</l>
<l>Dat enen kinde dlijf was genomen,</l>
<l>Ende was gedoodt met venine</l>
<l n="20">Van enen, den voecht sine.</l>
<l>Die dede Galba hangen saen,</l>
<l>Daer hi lof af heeft ontfaen.</l>
<l>Met meerre weerdden, also ict versta,</l>
<l>Ontfinc tkeyserike Galba,</l>
<l n="25">Dan hi dat berecken conde.</l>
<l>Hen III onttecte hi te gronde</l>
<l>Sinen raet. Nu waren die</l>
<l>So quaet, en waren argher nie.</l>
<l>Dus wert Galba te wonderne quaet.</l>
<l n="30">Dat ridderscap heeft hi gehaet;</l>
<l>Beloefde hi hen te gevene oec yet,</l>
<l>Dies en dede hi altoes niet.</l>
<l>                Huge van Flori doet ons anschijn,</l>
<l>Dat Galba coes teenen sone sijn</l>
<l n="35">Pisone, enen jongelinc;</l>
<l>Nochtan was hi in alle dinc</l>
<l>Vrec ende onduchtech sere.</l>
<l>Beide worden si thaerre onneere</l>
<l>Verslegen binnen Rome der stede,</l>
<l n="40">Dat een Otte doen dede.</l>
<l>Suetonius seit: als si quamen</l>
<l>Dese te slane ende si vernamen</l>
<l>Galba, so sijn si gestaen</l>
<l>Ende en dorstent niet anevaen.</l>
<l n="45">Onthier ende si waren getroest;</l>
<l>Doe wert Galba onverloest,</l>
<l>Want si alle vloen die sine.</l>
<l>Niemen en dede hem te hulpene pine.</l>
<l>Daer bleef hi liggende doot onwerde.</l>
<l n="50">Een riddere onthoefdene metten swerde</l>
<l>Ende droech tote Otten thoeft,</l>
<l>Diet daer vort gaf, dies geloeft,</l>
<l>Lixis ende Calonis hen tween,</l>
<l>Diet staken ane enen staf over een</l>
<l n="55"><pb n="65"/> Ende droegent al dore die stede,</l>
<l>Te Galbaes grooter onwerdechede.</l>
</div>
<div type="subchapter"><head type="subchapter"><milestone unit="interpolation" n="openi880" /><hi rend="italic">Van Marchus Fabius Quintilliaens bloemen</hi>. LXXXVII.</head>
<l>                Nu vant van enen man verstaen,</l>
<l>Marchus Fabius Quintilliaen.</l>
<l>Dese III namen was een man,</l>
<l>Dien de keyser Galba, die tyran,</l>
<l n="5">Ute Spaengen brachte te Rome.</l>
<l>Dese was dierste, also ict gome,</l>
<l>Die retorike te Rome las.</l>
<l>Hier moechdi horen hoe vroet hi was,</l>
<l>Bi sinen sproken, bi sinen bloemen,</l>
<l n="10">Die wi een deel hier willen noemen.</l>
<l>                Wi en minnen onse kindere niet in baten,</l>
<l>Als wise in weelden risen laten.</l>
<l>Ontfermecheit maect dicwile dinne</l>
<l>Die valsheide van den sinne.</l>
<l n="15">                Wel gedinken bringet teken ane</l>
<l>Van goeden sinne wel te verstane.</l>
<l>                Die niemene in negeenen en wille geliken,</l>
<l>Hine mach der scade niet ontwiken.</l>
<l>                Als onderhorich die mensche si,</l>
<l n="20">Sal menne leeren, ende als hi</l>
<l>Ane dat veisen niet ne tardt.</l>
<l>Die in quaetheit sijn verhardt,</l>
<l>Men salse some doden bet</l>
<l>Dan sy ter doget werden geset.</l>
<l n="25">                Selc maect van beginne een ende,</l>
<l>Om dat hi tscoenste niet ne kende.</l>
<l>Sijn weten sal niet sijn gemict,</l>
<l>Die grammarie cleine scict;</l>
<l>Want daer tfundament es quaet,</l>
<l n="30">Dat menre op maect saen tegaet.</l>
<l>Den kinde sal men doget andwingen,</l>
<l>Ende den ouden in bliden dingen</l>
<l>Sal men soetelike leeren.</l>
<l>Met goeden daden comt men teeren:</l>
<l n="35">Dat togen si sonder baraet.</l>
<l>                Boven allen sciencien gaet</l>
<l><pb n="66"/>Dat meester sprect cort ende clare,</l>
<l>Sonder teken, ende dat ware.</l>
<l>Men weet seker geplogene saken,</l>
<l n="40">Ende ongeplogene can vrese maken.</l>
<l>                En wanhope niet om dat mach gescien;</l>
<l>En maec dijn becomen niet in dien,</l>
<l>Dat di niet en betaemt in negeenre wijs.</l>
<l>                Dune sout oec niet vragen, die vroet sijs,</l>
<l n="45">Om die oude van den man,</l>
<l>Maer wat het es dat hi can.</l>
<l>                Om die jegenwordecheit allene</l>
<l>En selstu niet scuwen dinc onreene,</l>
<l>Maer om dien name dier volget nare.</l>
<l n="50">                Die kinder diene pine niet te swaer,</l>
<l>Dat si van vresen dwinen niet;</l>
<l>Want die hem te sere ontsiet,</l>
<l>Hine dar niet anevaen.</l>
<l>                Dat een ander hevet mesdaen,</l>
<l n="55">Hevet elc liever dat men verstaet</l>
<l>Clare, dan sijns selfs mesdaet.</l>
<l>                Wat men niet doen en mach, wats gesciet,</l>
<l>Ne pine di te doene niet:</l>
<l>Dat een man can, dat doet hi best.</l>
<l n="60">                Die meesters name ane hevet ghevest,</l>
<l>Betaemt leeren; den jongere verstaen,</l>
<l>Salre doget iemen af ontfaen.</l>
<l>                Alle dingen hebben hulpe in pleit:</l>
<l>Wel spreken, gelt ende werdecheit,</l>
<l n="65">Gracie, prijs ende scone opsien.</l>
<l>                Playdiers loen en es niet in dien</l>
<l>Rechte consciencie, maer verwinnen.</l>
<l>                Dat een met redenen in allen sinnen</l>
<l>Verteren mach, dat hevet wel hi.</l>
<l n="70">                Die bi enen wege si</l>
<l>Versteken, men machene weder bringen</l>
<l>Bi enen anderen in enegen dingen.</l>
<l>                Om al dat leeren mach onsen sin,</l>
<l>Hebbewi oec naturlec beghin.</l>
<l n="75">                Hem behoeft goet vroet te desen</l>
<l>Te sine, die wel gehort wil wesen.</l>
<l>                Al ghebreket cracht, met sinne</l>
<l>Blijft men ghestadech daer inne.</l>
<l>                So wien dat men gherne hort,</l>
<l n="80">Men geloevet lichte sine wort.</l>
<l>                Hets scande dat een prijswert wil maken</l>
<l>Sijns selfs, niet eens anders saken.</l>
<l>                Men mach wel met rechte prisen,</l>
<l>Die weldade bedrivet in meniger wisen.</l>
<l n="85">                Dinge die men starc hort nomen,</l>
<l>Onlange geduert al erdsche becomen.</l>
<l>                Quade manne plegen gherne steken,</l>
<l>Ende quade wive, connen sijt gereken,</l>
<l><pb n="67"/>Venimeren ende toveren mede.</l>
<l n="90">                Men sal niet striden jegen warhede,</l>
<l>Noch sien jegen die sonne clare.</l>
<l>                Prince, die wille weten dware</l>
<l>Van vele dingen, moet vele vergeven,</l>
<l>                Hem die an die gichten cleven,</l>
<l n="95">Hen en mach genoegen twint,</l>
<l>No wat si hebben, no wat men vint.</l>
<l>                Vroet man die ne sal niet sweren,</l>
<l>Dan daer mens niet en mach ontberen.</l>
<l>                Al dattu does, vorsiedi wel,</l>
<l n="100">Dor dine bate, dor dinc geene el.</l>
<l>                Onder lieden ende in warscepen</l>
<l>Si dijn gepeis te heelne begrepen.</l>
<l>                Beroemen gevet dicke nijt diet hort:</l>
<l>Daer nidecheit es gescort,</l>
<l n="105">Daer comt rechte menschelichede.</l>
<l>                Die hem verheft, hets sijn sede,</l>
<l>Dat hi alle andre veronwerdt gemeene,</l>
<l>Ende dat hi elken maket cleene.</l>
<l>                Sonder gracie van dogeden name</l>
<l n="110">Hevet selc, ende selc quaetheit bequame.</l>
<l>                Alse wel nem an di selven raet</l>
<l>Als an andren van dijnre daet.</l>
<l>                Negeen sin en comt te stouten daden,</l>
<l>Hine si van quaetheiden ontladen.</l>
<l n="115">In enen sin en mach nemmermeere</l>
<l>Te gadere sijn ere ende onneere;</l>
<l>Niemen en es te samen quaet ende goet.</l>
<l>Quade herten hebben in moet</l>
<l>Gepeise harde menegerande.</l>
<l n="120">Herte, die es in sorgen bande,</l>
<l>Verget die sorge somege stont</l>
<l>Metter pinen, dat si u cont:</l>
<l>Quade herte en mach niet altoes</l>
<l>Van haren loene sijn sorgeloes.</l>
<l n="125">                Die hem selven ierst wel beriede,</l>
<l>Te bat leerde hi ander liede.</l>
<l>                Veisinge, vorachte lange,</l>
<l>Bringt hare ten lesten vort bi bedwange;</l>
<l>Al bevende tegaen die wort,</l>
<l n="130">Die therte niet ne bringet vort.</l>
<l>                Goede dinc, hoe si werden bekint,</l>
<l>Werden bi hen selven gemint.</l>
<l>                Goet wille ne comt niet te spade,</l>
<l>Eest so dat hi blivet gestade.</l>
<l n="135">                Hi es qualike bedacht,</l>
<l>Die hem getroest boven cracht.</l>
<l>                Maeltide en sijn niet van prise</l>
<l>Na die vervulte van der spise;</l>
<l>Want mate dinge, wel bereit,</l>
<l n="140">Nut men dicke, die wel gereit.</l>
<l>                Blentheit maect den menegen vri,</l>
<l>Want vele armoeden bescuwet hier bi.</l>
<l>Ten weldoene ons die ogen keren,</l>
<l>Ende bringen in menech quaet begeren.</l>
<l n="145">Lichter soudemen vele mogen</l>
<l>Den sin vervullen dan die ogen.</l>
<l><pb n="68"/>                Bliscap te gedogene es wel swaer</l>
<l>Ende niet te makene openbaer.</l>
<l>                Nijt es proper den armen lieden,</l>
<l n="150">Ende der grotere al gebieden.</l>
<l>                Die dinde van der salecheit can verstaen,</l>
<l>Diene waent sterven niet te saen.</l>
<l>                Ute minne van lichtecheiden gaet</l>
<l>Quade name ende menech quaet.</l>
<l n="155">                Groet vernoy ende grote pine</l>
<l>Es altoes in ontsien te sine.</l>
<l>                Doe enen anderen in welrade</l>
<l>Als du wils dat hi di dade.</l>
<l>Dat een niet en can, een ander weet.</l>
<l n="160">Eens anders breke es mi leet,</l>
<l>Alsic hebbe hongher groet,</l>
<l>Want ic mach kinnen dan die noet.</l>
<l>Elken mensche dunct mi des,</l>
<l>Dat sine pine de meeste es.</l>
<l n="165">Die ongedoechsam es, vorwaer,</l>
<l>Cleene dinc brinctene in pinen swaer.</l>
<l>                Het doet goet pinen om die saken,</l>
<l>Daer men ten ende goet mach maken.</l>
<l>                Men vindt niet van ere gedane,</l>
<l n="170">Daer nes yet ongelijc ane.</l>
<l>                Altoes es vri darmoede</l>
<l>Boven al, alsict gevroede.</l>
<l>                Ter werelt en mochte niet beters sijn</l>
<l>Dan in tgemeene vrientscap fijn</l>
<l n="175">Jegen tgeval der avonture.</l>
<l>Waerre vrientscap goet dorenture,</l>
<l>Diefte, roef, die liede verslaen,</l>
<l>Ende al quaet soude tegaen.</l>
<l>                Als vele wonders als hevet in</l>
<l n="180">Die lichame, hevets in die sin.</l>
<l>                Wanhope es die commer meest,</l>
<l>Daer mensche mede mach sijn gevreest.</l>
<l>                Dorpers hoecheit mach sijn al</l>
<l>Cleene huuskene, lanc ende smal,</l>
<l n="185">Van moede goede effenhede</l>
<l>Maect recht des conincs sede.</l>
<l>                Die wille bescudden den mensche quaet,</l>
<l>Hi orlovet sine ondaet.</l>
<l>                Dat hi pine heeft, dunct mi recht,</l>
<l n="190">Wie dat verliest bi sire plecht</l>
<l>Die redene van sire weldaet.</l>
<l>Nu willic dat ghi verstaet:</l>
<l>Van ondancs weldoen en comt geen loen.</l>
<l>                Sonder pine oft sonder becroen</l>
<l n="195">En mach men gewoenten niet afdoen,</l>
<l>Diemen in weelden hevet geploen.</l>
<l>                Bi crachte sal die mensche minnen,</l>
<l>Ende dune moges di niet bekinnen,</l>
<l>Die dine vriende schenen in tvaren wel.</l>
<l n="200">Die werelt en voere niet el</l>
<l>Dan wel, ginge trouwe rechte vort.</l>
<l>                Die quade diene waent sijn wort</l>
<l>Niet bat bestaden, dan hi maect claer</l>
<l>Dongeloeve over waer.</l>
<l n="205">Daer toe somwile groet strijt behoeft,</l>
<l>Dat men vor war seget ongeproeft;</l>
<l>Men proeft vor waer met orconden</l>
<l>Logene te menegen stonden.</l>
<l><pb n="69"/>                Icken weet geene meerre doget</l>
<l n="210">Dan swigen, want gi moget</l>
<l>So lichte in die talc mesdoen.</l>
<l>                Eerlike dinc dunct mi geploen,</l>
<l>Te heelne dat te heelne si.</l>
<l>                Gheene redene sone hevet hi</l>
<l n="215">Vor iemene te sprekene iet,</l>
<l>Dien men mach geloeven niet.</l>
<l>                Hier latewi die tale staen</l>
<l>Van Marchus Fabius Quintilliaen.<milestone unit="interpolation" n="eindi880" /></l>
</div>
<div type="subchapter"><head type="subchapter">Van den keyser Otten. LXXXVIII.</head>
<l>                Te voren seidic hoe Galba</l>
<l>Versleghen wert; nu hort hier na.</l>
<l>Otte, diene dede verslaen,</l>
<l>Wert keyser, ende, also wijt verstaen,</l>
<l n="5">Heeft hi III maende geregneert.</l>
<l>Te maten groet, alsoe men ons leert,</l>
<l>Qualike gevoet, op thoeft blaer</l>
<l>Was hi. Tanschijn vorewaer</l>
<l>Hadde hi wijflijc sonder baert.</l>
<l n="10">Van beginne was sijn aert</l>
<l>Dulheit, hoverde, bi nachte loepen.</l>
<l>Dien hi gemoette, moest becoepen;</l>
<l>Hi blauwene ende werp te dale.</l>
<l>Ene quene van skeysers sale</l>
<l n="15">Toende hi groet ghelaet van minnen.</l>
<l>Die dedene Neronc bekinnen,</l>
<l>So dat hi wert sijn beste vrient,</l>
<l>Ende het met hem so wert ghesient,</l>
<l>So dat hi micte ten keyserike.</l>
<l n="20">Doe maecte hi al ongevoechlike</l>
<l>Al dat ontrent den keyser was,</l>
<l>Want met ghichten verdiende hi das</l>
<l>An des keysers Nerons meysenieden,</l>
<l>Dat si van hem alle schieden,</l>
<l n="25">Dat hi des keyserscaeps wert geware.</l>
<l>Nu als hi horde dese mare</l>
<l>Dat Galba, die na Nerone</l>
<l>Keyser worden was, ende Pisone</l>
<l>Teenen sone hadde gecoren,</l>
<l n="30">Dochte hem sijn die hope verloren;</l>
<l>Ende peist, dat hi wille verwerven</l>
<l>Trike, ofte daervore sterven.</l>
<l>Die sine dede hi stille te samen,</l>
<l>So dat si ter marct gequamen;</l>
<l n="35">Selve es hi te Galba gegaen,</l>
<l>Ende gruettenne, van wien ontfaen</l>
<l>Hi wel was ende oec gecust,</l>
<l>Ende geleidt vort ongerust</l>
<l>Van hem van aldaer ter stede,</l>
<l n="40">Daer hi sacrificie dede.</l>
<l>                Doe nam Otte an hem orlof,</l>
<l>Ende seide hem logelike waer of</l>
<l>Hi hadde te doene besichede.</l>
<l>Doe ghinc hi te hant ter stede,</l>
<l n="45">Daer hi de sine gewapent vant.</l>
<l>Doe sine sagen, riepen si te hant</l>
<l>Als enen keyser oppenbare.</l>
<l>Doe sende hi saen van siere scare,</l>
<l>Die Galbane ontliven souden.</l>
<l n="50">Hi troeste die ridders om verbouden</l>
<l>Ende seide: hi en wilde nemmeer van den rike,</l>
<l>Dan si wilden gemeenlike.</l>
<l>Doe droegen sine met love wale</l>
<l>In die keyserlike sale,</l>
<l n="55">Ende daden hem roepen grooten lof.</l>
<l><pb n="70"/>Doe tgemeene volc wiste hier of,</l>
<l>Seiden si, het ware Nero.</l>
<l>Doe hijt wiste, was hijs vro;</l>
<l>So seker docht hem dat hijt was,</l>
<l n="60">Dat hi hem niet en ontsculdechde das,</l>
<l>Hi en dede hem, om Nerons lieve,</l>
<l>Waer hi sende sine brieve,</l>
<l>Nero tsinen name scriven.</l>
<l>Nerons meyseniede dede hi cliven</l>
<l n="65">Weder in hare ierste wesen.</l>
<l>                Nu seit ons Huge van Flori te desen:</l>
<l>Als Vitellius dit vernam,</l>
<l>Quam hi met grooten heere al gram</l>
<l>Te Rome, ende de keyser Otte daer jegen;</l>
<l n="70">Maer die sine worden verslegen.</l>
<l>Als Otte dat sach, als een catijf</l>
<l>Heeft hi hem selven genomen dlijf.</l>
</div>
<div type="subchapter"><head type="subchapter">Van den keyser Vitellius. LXXXIX.</head>
<l>                Vitellius quam verwinnere in Rome.</l>
<l>VIII maende, also ict gome,</l>
<l>Regneerde hi daer, wies leven</l>
<l>Suetonius dus heeft bescreven:</l>
<l n="5">Bordeele houden was sijn beghin,</l>
<l>Van allen quade was vol sijn sin.</l>
<l>                Dit was in Tyberius tiden,</l>
<l>So dat Vitellius siden</l>
<l>Met Gayusse wert bekint,</l>
<l n="10">Diene om sijn spel heeft gemint;</l>
<l>Dus wert hi here in skeysers sale.</l>
<l>Daer na vermindene oec wale</l>
<l>Claudius om werptafle spel.</l>
<l>Nero vermindene also wel,</l>
<l n="15">Dat hi hem gaf van harpene lof.</l>
<l>Dus wert hi een groot here in thof,</l>
<l>So dattene Galba sendde dane</l>
<l>In dat Nederste Germane,</l>
<l>Hoeftman te sine van den here,</l>
<l n="20">Dat Rome daer hadde in dlant ter were,</l>
<l>Omme te dwingene die lande,</l>
<l>Die ontgaen wilden den Roemschen bande.</l>
<l>So armen man was Vitellius,</l>
<l>Doe hi was gesent aldus,</l>
<l n="25">Dat sijn moeder, wijf ende kinder,</l>
<l>Ende sine vriende meerre ende minder</l>
<l>Jammerlike moesten ontsparen</l>
<l>Den cost, daer hi met soude varen;</l>
<l>Want Galba senddene wech, also wijt kinnen,</l>
<l n="30">Meer bi nide dan bi minnen.</l>
<l>Als hi daer quam, ontfinckene there</l>
<l>Met groter eeren, want haer ghere</l>
<l>Was altoes omme niewe dinghen;</l>
<l>Ende altemet dat sine ontfingen,</l>
<l n="35">Cust hise, ende dede al sonder sparen</l>
<l>Al dat si an hem begharen.</l>
<l>Al hare mesdoen heeft hi vergheven,</l>
<l>So dat sine keyser saen hebben verheven.</l>
<l>Doe hi dus keyser worden si,</l>
<l n="40">Als ofte hijt al verre ende bi</l>
<l>Verwonnen hadde, wert hi verfiert.</l>
<l>Waer dat hi was, was so verciert</l>
<l>Met alte groetere ongematen.</l>
<l>Het wert altemale verlaten</l>
<l n="45">Al tquaet, dat de sine daden.</l>
<l>Luxurioes, vol ongenaden</l>
<l>Was hi op donnosel diet.</l>
<l>Ongevoeghere en was doe niet</l>
<l>In eten so diewile ende so vele,</l>
<l n="50">Dat ment keerde weder ter kele;</l>
<l>Ende die spise moeste sijn so diere,</l>
<l>Nieman en horde alselke maniere.</l>
<l><pb n="71"/>Hierna begherde hi elc mans doot,</l>
<l>Wassere toe redene cleine of groot:</l>
<l n="55">Vele edeldere liede hi dooden dede</l>
<l>Met groeter subtijlre valschede.</l>
<l>Een edel jongelinc van siere sale</l>
<l>Lach in dorste van des corts quale,</l>
<l>Ende riep herde sere om drinken;</l>
<l n="60">Dien mingde hi venijn int schinken</l>
<l>In dwater, dat die jonghelinc dranc,</l>
<l>Ende starf daer af. Eer iet lanc</l>
<l>Dede hiere enen omme ontliven</l>
<l>Onsculdegen, om dat soude bliven</l>
<l n="65">Sijn quaet bedect. Men vint bescreven,</l>
<l>Dat hi siere moeder dede nemen dleven.</l>
<l>Huge van Flori doet ons verstaen,</l>
<l>Dat te desen tide Vaspasiaen</l>
<l>Te Judea lach in dlant,</l>
<l n="70">Die de keyser Nero, die tyrant,</l>
<l>Daer sendde om dat berechten,</l>
<l>Want die Jueden wilden ontfechten</l>
<l>Dien van Rome altemale.</l>
<l>Nu verstont dat heere wale,</l>
<l n="75">Dat met hem hadde Vaspasiaen,</l>
<l>Hoe qualike dat ghinc te Rome saen.</l>
<l>Daer trac dat heere te rade saen,</l>
<l>Ende wilde dat Vaspasiaen</l>
<l>Keyser worde met gewout,</l>
<l n="80">Want hi vroet was ende stout,</l>
<l>Metten ouden vroet in rade,</l>
<l>Ende metten jongen goet in dade.</l>
<l>Maer hi wederseidt te dier stat;</l>
<l>Doch dat mens hem so sere bat,</l>
<l n="85">Dat hi den last heeft ontfaen.</l>
<l>Doer Capadocien trac hi saen</l>
<l>Te Rome wert. Als dit verstoet</l>
<l>Vitellius, hort wat hi doet:</l>
<l>Een grave, hiet Cecinam,</l>
<l n="90">Hi te sinen doene nam,</l>
<l>Ende beval hem al sijn heere,</l>
<l>Dat hi Vaspasiane ter were</l>
<l>Ga. Selve bleef hi in luxure</l>
<l>Ende dronken talre ure,</l>
<l n="95">Ofte hem sijn viant om te loven</l>
<l>Ende hem sijn leven wille roeven,</l>
<l>Dat hi gevoele die minder doot.</l>
<l>Buten Rome wert die wijch groot;</l>
<l>Vitellius volc ginc onder voet.</l>
<l n="100">Als Vitellius dat verstoet,</l>
<l>In een cleen huuskijn hi vlo,</l>
<l>Daer menne saen uut trac onvro;</l>
<l>Ter marct geleidt tsiere onwerde,</l>
<l>Ende doot geslegen metten swerde.</l>
<l n="105">Suetonius seit ons vorwaer,</l>
<l>Dat hi wert getrocken daer naer</l>
<l>In die Tybre met enen hake.</l>
<l>Nu latic hier af die sprake</l>
<l>Ten inde van den iersten boeke</l>
<l n="110">Der ander partien, ende soeke</l>
<l>Helpe ane Gode, vort te bestane</l>
<l>Dystorie diere volghet ane.</l>
</div>
</div>
<div type="chapter"><head type="chapter"><pb n="72"/> DANDER PARTIE. DANDER BOEC.</head>
<div type="subchapter"><head type="subchapter">De vorredene van den anderen boeke.</head>
<l>                Die ander boec bescheedt te waren</l>
<l>Den tijt van C ende XXIII jaren:</l>
<l>Van den keyser Vaspasiane,</l>
<l>Die den Joden swaer ginc ane;</l>
<l n="5">Van den keyser Tytus, sinen sone,</l>
<l>Jherusalem velde die gone</l>
<l>Ende sloech die Joden ende vercochte,</l>
<l>Ende wrac ons Heren doot onsochte;</l>
<l>Van Tytus brueder, Domiciaen,</l>
<l n="10">Die na hem trike heeft ontfaen;</l>
<l>Van den keyser Nerva; van Trayane,</l>
<l>Ende van den keyser Adriane;</l>
<l>Van Anthonius Pius mede,</l>
<l>Die keyser was daer in die stede;</l>
<l n="15">Van Anthonius Verus daer naer,</l>
<l>Van Aurelius Commodus, dats waer,</l>
<l>Ende van den iersten Juliaen,</l>
<l>Die tRoemsche rike hadde ontfaen;</l>
<l>Wat desen X keyseren gesciede,</l>
<l n="20">Ende onder hen menegen anderen diede.</l>
<l>Dese boec heeft gaende al omme</l>
<l>LX capitele teere summe.</l>
</div>
<div type="subchapter"><head type="subchapter comment"> [Titellijst]</head>
<l><hi rend="italic">Van den keyser Vaspasiane</hi> ... I.</l>
<l><hi rend="italic">Van Josephusse</hi> ... II.</l>
<l><hi rend="italic">Van der destructien van Jherusalem</hi> ... III.</l>
<l><hi rend="italic">Van sente Apollinarise</hi> ... IIII.</l>
<l><hi rend="italic">Vaspasiaens gierecheit ende sine doot</hi> ... V.</l>
<l><hi rend="italic">Van den keyser Tytus ende sine doot</hi> ... VI.</l>
<l><hi rend="italic">Van den keyser Domiciane</hi> ... VII.</l>
<l><hi rend="italic">Van sente Clemente paeus ende ander dinc</hi> ... VIII.</l>
<l><hi rend="italic">Van sente Janne Ewangelisten hoe hi in dolie lach</hi> ... IX.</l>
<l><hi rend="italic">Van Nereus ende Achilleus</hi> ... X.</l>
<l><hi rend="italic">Van sente Dyonise ende sinen gesellen</hi> ... XI.</l>
<l><hi rend="italic">Van sente Eutrope</hi> ... XII.</l>
<l><hi rend="italic">Van sente Sanctonine ende Antonine</hi> ... XIII.</l>
<l><pb n="73"/><hi rend="italic">Van sente Jovine</hi> ... XIIII.</l>
<l><hi rend="italic">Van sente Tauranne</hi> ... XV.</l>
<l><hi rend="italic">Van sente Luciane</hi> ... XVI.</l>
<l><hi rend="italic">Van sente Regulusse</hi> ... XVII.</l>
<l><hi rend="italic">Van sente Taurine</hi> ... XVIII.</l>
<l><hi rend="italic">Van sente Eugeniusse van Tollette</hi> ... XIX.</l>
<l><hi rend="italic">Van Domiciaens gebode jegen dastronomie</hi> ... XX.</l>
<l><hi rend="italic">Domiciaens quaetheit ende sine doot</hi> ... XXI.</l>
<l><hi rend="italic">Van den keyser Nerva</hi> ... XXII.</l>
<l><hi rend="italic">Van sente Janne Ewangelisten</hi> ... XXIII.</l>
<l><hi rend="italic">Van den selven</hi> ... XXIIII.</l>
<l><hi rend="italic">Van den keyser Trayane</hi> ... XXV.</l>
<l><hi rend="italic">Van sente Jans Ewangelisten doot</hi> ... XXVI.</l>
<l><hi rend="italic">Van sente Symoene, bisscop van Jherusalem</hi> ... XXVII.</l>
<l><hi rend="italic">Van sente Clemente ende sine doot</hi> ... XXVIII.</l>
<l><hi rend="italic">Van sente Domicillen</hi> ... XXIX.</l>
<l><hi rend="italic">Van sente Ignase</hi> ... XXX.</l>
<l><hi rend="italic">Van Eustase</hi> ... XXXI.</l>
<l><hi rend="italic">Van sente Focasse</hi> ... XXXII.</l>
<l><hi rend="italic">Wat Plinius screef tote Trayane</hi> ... XXXIII.</l>
<l><hi rend="italic">Van skeysers Trayaens doot</hi> ... XXXIIII.</l>
<l><hi rend="italic">Van den keyser Adriane</hi> ... XXXV.</l>
<l><hi rend="italic">Van Secundusse den philosophe</hi> ... XXXVI.</l>
<l><hi rend="italic">Van sente Publius ende Quadrate</hi> ... XXXVII.</l>
<l><hi rend="italic">Van sente Quintine ende Hermes</hi> ... XXXVIII.</l>
<l><hi rend="italic">Van Alexandre den paeus</hi> ... XXXIX.</l>
<l><hi rend="italic">Van sente Syxtus den paeus</hi> ... XL.</l>
<l><hi rend="italic">Van sente Taurijns doot</hi> ... XLI.</l>
<l><hi rend="italic">Van sente Serapien</hi> ... XLII.</l>
<l><hi rend="italic">Van sente Eustaes passien</hi> ... XLIII.</l>
<l><hi rend="italic">Van sente Faustine ende Jobiten</hi> ... XLIIII.</l>
<l><hi rend="italic">Van sente Sophien ende hare dochteren: Fides, Spes, Karitas</hi> ... XLV.</l>
<l><hi rend="italic">Van ere maget, hiet Maria</hi> ... XLVI.</l>
<l><hi rend="italic">Van IX<hi rend='sup'>m</hi> ridders bekeerne ende I<hi rend='sup'>m</hi> die si bekeerden, ende hare passie</hi> ... XLVII.</l>
<l><hi rend="italic">Van skeysers Adriaens doot</hi> ... XLVIII.</l>
<l><hi rend="italic">Van Anthonine den goedertiernen, ende van Galiene</hi> ... XLIX.</l>
<l><hi rend="italic">Van den keyser Marchus Aurelius, die oec hiet Anthonius Verus</hi> ... L.</l>
<l><hi rend="italic">Van sente Policarpe</hi> ... LI.</l>
<l><hi rend="italic">Van sente Fotine ende sine gesellen</hi> ... LII.</l>
<l><hi rend="italic">Van sente Felicitasse ende haren VII sonen</hi> ... LIII.</l>
<l><hi rend="italic">Van sente Pontiane</hi> ... LIIII.</l>
<l><hi rend="italic">Van Anthonius Verus doot</hi> ... LV.</l>
<l><hi rend="italic">Van den keyser Aurelius Commodus</hi> ... LVI.</l>
<l><hi rend="italic">Van sente Eugenien der maget</hi> ... LVII.</l>
<l><hi rend="italic">Van sente Victore den paeus</hi> ... LIX.</l>
<l><hi rend="italic">Van Aurelius Commodus doot</hi> ... LX.</l>
</div>
<div type="subchapter"><head type="subchapter"><pb n="74"/> HIER BEGENNET DANDER BOEC VAN DER ANDERRE PARTIEN DES SPIEGELS HYSTORIAELS. <hi rend="italic">Van den keyser Vaspasiane</hi>. I.</head>
<l>                Recht dunct mi wesen, dat die quade</l>
<l>Emmer vallen in die scade,</l>
<l>Also desen tyran es gesciet.</l>
<l>Vaspasiaen ende sijn diet</l>
<l n="5">Waren in Rome eerlijc ontfaen.</l>
<l>Dus wert keyser Vaspasiaen</l>
<l>Als men die jare ons Heren screef</l>
<l>LXXI, ende daer na bleef</l>
<l>Keyser IX jaer, al sonder sage,</l>
<l n="10">XI maende ende XII dage.</l>
<l>Nu bescrivet ons aldus</l>
<l>Van desen keyser Suetonius:</l>
<l>So wel was hi eerst met Nerone,</l>
<l>Dat hine sonder keysercrone</l>
<l n="15">Rechte an hem hadde geselt;</l>
<l>Maer als hem Nero qualike helt,</l>
<l>So scudenne Vaspasiaen.</l>
<l>Als dat Nero heeft verstaen,</l>
<l>Balch hi hem so, dat hine verstiet</l>
<l n="20">Van hem. Also nu es gesciet,</l>
<l>Dat die Joden van Judea</l>
<l>Ontseiden al, hoe soet ga,</l>
<l>Onder die van Rome te sine,</l>
<l>Doe wert recht als bi hatine</l>
<l n="25">Vaspasiaen den Joden gesant,</l>
<l>Om te dwingene ter Roemscher hant,</l>
<l>Van Nerone, want hi woude</l>
<l>Dat Vaspasiaen doot bliven soude;</l>
<l>Want vorseit wert dat te dien wege</l>
<l n="30">De Joden souden hebben sege.</l>
<l>Dus gaf men Vaspasiane</l>
<l>Selc volc de vaert mede te bestane,</l>
<l>Alse hi selve wilde kiesen.</l>
<l>Hine voer niet met dullen riesen,</l>
<l n="35">Maer met ridders die waren geproeft,</l>
<l>Also als ten orloge behoeft.</l>
<l>Selve was hi saechte ende goet</l>
<l>Ende ten wapenen sere vroet,</l>
<l>Ende onder die sine wert,</l>
<l n="40">In negenen dingen verhovert.</l>
<l><pb n="75"/>Alse hi nu ute Judea sciet,</l>
<l>Tytus sinen sone hi liet</l>
<l>Metten heren in Judea.</l>
<l>Alse hi te Rome quam daer na,</l>
<l n="45">Toegede hi dat hi niet begrepen</l>
<l>En was met hoverden, met viantscepen;</l>
<l>Want die dochter van sinen viant</l>
<l>Vitellus dede hi te hant</l>
<l>Huwen eerlike ende wale.</l>
<l n="50">Men mach geene mesprise tale</l>
<l>Van hem spreken, na dat ict vinde,</l>
<l>Dan dat hi tgelt te sere minde.</l>
</div>
<div type="subchapter"><head type="subchapter">Van Josephus. II.</head>
<l>                Josephus, een Jode vroet,</l>
<l>Was tesen tiden ende vechtere goet,</l>
<l>Want hi halp der Joden orloge</l>
<l>Houden als een prince hoge,</l>
<l n="5">Also dat hi wert ghevaen;</l>
<l>Ende daert toehorde Vaspasiaen,</l>
<l>Vorseide hi des keysers Nerons doot,</l>
<l>Ende dat keyser ende here groot</l>
<l>Soude wesen Vaspasiaen.</l>
<l n="10">Jeronimus doet ons verstaen:</l>
<l>Als Vaspasiaen voer te Rome,</l>
<l>[Ende] Tytusse hiet dat hi begome</l>
<l>Theer, liet hi met hem dan</l>
<l>Josephus, den vroeden man,</l>
<l n="15">Die al dorloge dore heeft bekent.</l>
<l>Daer, als hi quam te Rome sent,</l>
<l>Hi maectere VIII boeke of,</l>
<l>So dat men om sinen lof</l>
<l>Hem te Rome een beelde maecte.</l>
<l n="20">Vele boeke wel geraecte</l>
<l>Maecte hi daer men hier swiget ave.</l>
<l>Hi seget dat een prophete gave</l>
<l>Was Jan Baptiste; hi seit oec mede</l>
<l>Dat Jherusalem die stede</l>
<l n="25">Altemale was testoert</l>
<l>Omme sente Jacobs moert,</l>
<l>Die men den menderen Jacob heet.</l>
<l>Vort hi dus te sprekene weet</l>
<l>Van Jhesus Kerste, ende seit aldus:</l>
<l n="30">Een goet man was, die hiet Jhesus,</l>
<l>Oftmenne mach noemen man, die dede</l>
<l>Vele goets wonders; mede</l>
<l>Leerde hi leeringe herde goet</l>
<l>Hem die ter doget wilt hebben moet,</l>
<l n="35">So datter Joden ende der heidine</l>
<l>Vele volgeden der leeren sine.</l>
<l>Dies hadden der Joden princen toren</l>
<l>Ende brachten Pylatusse so te voren,</l>
<l>Dat hine cruuste; daerna te waren</l>
<l n="40">Toende hi hem levende sinen scaren,</l>
<l>Ende dede vele dingen albloet</l>
<l>Beide vore ende na sine doot,</l>
<l>Dat van Cristum was beheten</l>
<l>Van den heilegen propheten.</l>
<l n="45">Noch de sine staende bleven</l>
<l>Hier ende in dewege leven.</l>
</div>
<div type="subchapter"><head type="subchapter">Van der destructien van Jherusalem. III.</head>
<l>                Eer dierste jaer geliden conde</l>
<l>Dat Vaspasiaen begonde</l>
<l>Regneren in tRoemsche rike,</l>
<l>Wert al Judea jammerlike</l>
<l n="5">Met orlogen al omme besat,</l>
<l>Ende meest Jherusalem die stat,</l>
<l>Ende om hare quaetheit al.</l>
<l>Noyt en horde man selc ongeval,</l>
<l>Want si in Jherusalem</l>
<l n="10">Meer pinen hadden onder hen,</l>
<l>Dan hen die viande buten daden,</l>
<l>Want binnen en hadden si gene genaden:</l>
<l><pb n="76"/>Elc sloech anderen te doot,</l>
<l>Nijt ende anxt ende honger groot</l>
<l n="15">En hevet daer niemene gespaert,</l>
<l>Alsoet daer wel wert geoppenbaert;</l>
<l>Want die moeder hare kint at</l>
<l>Van noethongere. Alse uter stat</l>
<l>Vore Tytusse quam die mare,</l>
<l n="20">Hadde hijs ontfarmenesse sware,</l>
<l>Ende hadt benomen, hadde hi gemocht;</l>
<l>Maer hare quaetheit hadse brocht</l>
<l>So, dat hen en mochte geen goet gescien.</l>
<l>Elder dan hier so mogedi sien</l>
<l n="25">Van desen dingen meer bescreven;</l>
<l>Maer alle diegene die nu leven</l>
<l>Diene horden noyt gewagen</l>
<l>Van so anxteleker plagen.</l>
<l>                Tytus maketse also kative</l>
<l n="30">Ende hare quaetheit, dat diere te live</l>
<l>Bleven, worden si XXX gegeven</l>
<l>Om enen; want daer ne bleven</l>
<l>Gheene diese lossen mochten,</l>
<l>Ende die Romeine haers niet en rochten.</l>
<l n="35">Dus endde hier der Joden rike.</l>
<l>Lant ende porten gemeenlike</l>
<l>Wert altemale gedestruweert.</l>
<l>Nu waren der jare, also men ons leert,</l>
<l>Leden V<hi rend='sup'>c</hi> ende X werf viere,</l>
<l n="40">Dat Jherusalem die stat diere</l>
<l>Ghemaect was onder Darius,</l>
<l>Tote datse breken dede Tytus.</l>
</div>
<div type="subchapter"><head type="subchapter">Van sente Appollinarise. IIII.</head>
<l>                Nu mogedi horen hier dat waer is</l>
<l>Van den heilegen Appollinaris,</l>
<l>Die sente Peters discipel was,</l>
<l>Ende van hem gesent dore das</l>
<l n="5">Te Ravene Gods woert te leerne,</l>
<l>Daer hi doepte, na den bekeerne,</l>
<l>Enen here groot, wies wijf hi genesen</l>
<l>Heeft, die lange siec hevet gewesen,</l>
<l>Die hi oec doepte ende al tgesinde.</l>
<l n="10">Als die hertoge dat bekinde,</l>
<l>Dede hine halen sinen cnapen;</l>
<l>Vort dede hine leiden tsinen papen</l>
<l>Te Jupiters temple, dat hi ter stede</l>
<l>Sine afgode anebede,</l>
<l n="15">Daer hi altoes seide jegen.</l>
<l>Daer hebbenne dic papen sere geslegen</l>
<l>Ende stakenne als halfdoot uter port.</l>
<l>Sine jongeren leiddenne vort</l>
<l>In eenre weduwen huuskijn,</l>
<l n="20">Daer hi nam de ruste sijn</l>
<l>VI maent tote dat hi was genesen.</l>
<l>Te Classen ginc hi na desen,</l>
<l>Daer hi sere was teblouwen.</l>
<l>Om dat hiere Gods woert met trouwen</l>
<l n="25">Sprac, wert hi barvoet op tfier gesat:</l>
<l>Gode lovede hi al omme dat.</l>
<l>Uter porte wert hi gesteken.</l>
<l>Te Ravenne es hi weder gestreken,</l>
<l>Daer hi shertogen dochter vant</l>
<l n="30">Doot. Doe sprac die hertoge te hant:</l>
<l>"Onse gode verbolgen waren,</l>
<l>Daeromme en wouden si niet sparen</l>
<l>Mierre dochter." Doe sprac ten here</l>
<l>Appollinaris: "Nu doe mi swere,</l>
<l n="35">Dattuse kersten laten wesen wout,</l>
<l>Si sal opstaen bi Gods gewout!"</l>
<l>Die hertoge dede gerne dat.</l>
<l>Appollinaris nam te dier stat</l>
<l>Bi der hant die joffrouwe; saen</l>
<l n="40">Es si gesont opgestaen.</l>
<l>Metter moeder heeft hise gedoept</l>
<l>Ende met menegen, diere toe loept.</l>
<l>Dus wert daer kerstijn menech man.</l>
<l>Appollinaris bleef lief vort an</l>
<l n="45">Metten hertoge; dat moeste wesen</l>
<l><pb n="77"/>Selke om skeysers wille. Na desen</l>
<l>Quam vore den keyser saen die mare.</l>
<l>Doe sendde die keyser oppenbare</l>
<l>Ten baeliu van Ravene der steden,</l>
<l n="50">Dat hi die gode dade anebeden</l>
<l>Appollinare, of dat hine sent</l>
<l>Daer hi sware si verellent.</l>
<l>Als die baliu te desen dingen</l>
<l>Appollinare niet en can gedringen,</l>
<l n="55">Dede hine met stocken blouwen lange;</l>
<l>Daerna heet hi, dat menne hange</l>
<l>Bi den armen, ende sine wonden</l>
<l>Vol scoutheet waters giete ter stonden.</l>
<l>Hierna soe wilde hine versinden.</l>
<l n="60">Als die kerstene dat bekinden,</l>
<l>Worden si so tornech, dat si dan</l>
<l>Versloegen wel CC man,</l>
<l>Die vorderen wilden dat onrecht.</l>
<l>                Als gecesseert was dat gevecht,</l>
<l n="65">Dede die baliu Appollinare</l>
<l>Binden in den karkere sware.</l>
<l>III dage heeft hi benomen</l>
<l>Dat hem geen spise en mochte toecomen.</l>
<l>Doe wert hi uter port gesent.</l>
<l n="70">Ende daermede, alsoet es bekent,</l>
<l>Clerke III ende ridders twee,</l>
<l>Daer hi doegede menech wee.</l>
<l>Na III jaer es hi gekeert</l>
<l>Te Ravenne weder. Also men ons leert,</l>
<l n="75">Dede men hem daer groote pine.</l>
<l>Ten tempele van Apolline</l>
<l>Wert hi om anebeden geleet:</l>
<l>Doe viel die tempel al gereet.</l>
<l>Hierna so hevet hi genesen</l>
<l n="80">Des balius sone, die oyt gewesen</l>
<l>Hadde bi naturen blint.</l>
<l>Dies hiltene die baliu sint</l>
<l>Vriendelike der jare viere.</l>
<l>Doe wroechdenne die papen sciere</l>
<l n="85">Vore den keyser, ende die hevet geboden,</l>
<l>Dat hi offerande doe den goden,</l>
<l>Of dat hi rume die port te hant.</l>
<l>Als dit gebot dus wert bekant</l>
<l>Den patrijs Demostenes,</l>
<l n="90">Dede hi Appollinare na des</l>
<l>Woenen in der lazerse strate,</l>
<l>Om daer tontgane der papen bate;</l>
<l>Maer si volgeden hem saen daer naer</l>
<l>Ende gaven hem slage also swaer,</l>
<l n="95">Dat hi en leefde na die slage</l>
<l>Maer omtrent LVII dage,</l>
<l>Ende ontfinc ons Heren gave.</l>
<l>Sine jongers dadenne daer ten grave.</l>
</div>
<div type="subchapter"><head type="subchapter">Van Vaspasiaens gierecheiden ende sine doot. V.</head>
<l>                Doe gieriecheit Vaspasiane</l>
<l>Also was gewassen ane,</l>
<l>Began hi in die doget faelgen.</l>
<l>Alle tolle ende alle taelgen,</l>
<l n="5">Die ander keysere hadden geset,</l>
<l>Nam hi meerre, al waest onwet.</l>
<l>Hi nam wat hi gecrigen mochte,</l>
<l>Waest recht of onrecht, hem en rochte.</l>
<l><pb n="78"/>Die gherne namen heeft hi gesat</l>
<l n="10">In dienste, om dat hise bat</l>
<l>Reimeren mochte tsiere vromen,</l>
<l>Alse si vele hadden genomen.</l>
<l>Selc seide van hem, dat dese onsede</l>
<l>Hem bi naturen volgede mede,</l>
<l n="15">Ende selc seide dat quam bi node.</l>
<l>Nu mochte ment anders keren ode:</l>
<l>Al scheen hi in tnemen fel,</l>
<l>Hi bestadet tsine gherne wel:</l>
<l>Den veraermden senaturen</l>
<l n="20">Besette hi rente, daer si ter curen</l>
<l>Eerlike op mochten leven;</l>
<l>Poeten, meesters, dede hi geven</l>
<l>Daer si hen op onthouden mogen;</l>
<l>Porten, gewoest met orlogen,</l>
<l n="25">Dede hi vele weder maken.</l>
<l>Als hem die doot began naken,</l>
<l>Hadde hi LXX jaer.</l>
<l>Oec starf hi, houden wi overwaer,</l>
<l>Staende ende van den lichten lichame,</l>
<l n="30">Want hi seide: het ware betame,</l>
<l>Dat keyser staende in siere oude</l>
<l>Uut deser werelt varen soude.</l>
</div>
<div type="subchapter"><head type="subchapter">Van den keyser Tytusse ende sine doot. VI.</head>
<l>                Alse Vaspasiaen was doot,</l>
<l>Wert keyser, alst recht was groot,</l>
<l>Tytus, alsmen screef vorwaer</l>
<l>Tachtentech ons Heren jaer.</l>
<l n="5">II jaer so regneerde hi.</l>
<l>Van hem seghet Huge van Flori,</l>
<l>Dat hi volmaect was in de doget;</l>
<l>Alle dinc die manne verhoget</l>
<l>Was altoes in sinen sede;</l>
<l n="10">Hine ontseide ja geene bede.</l>
<l>In II tongen wel geraect</l>
<l>Was hi recht ende wel volmaect.</l>
<l>Suetonius scrivet oec van desen:</l>
<l>Minne, begherte, al dat mach wesen</l>
<l n="15">Wensch van menschen, was hem in,</l>
<l>Ende sijn dogedelec hoefsche sin</l>
<l>Die meerrende altoes in die doget.</l>
<l>Niemen en sciet van hem onverhoget;</l>
<l>Hi vermaende dat men hem bade;</l>
<l n="20">Dat hi belovede was gestade.</l>
<l>Hi seide dat het niet en behoeve,</l>
<l>Dat mensche ga van princen droeve.</l>
<l>Hadde hi enegen dach gheleden</l>
<l>Sonder geven, als in droefheden</l>
<l n="25">Hadde hi geclaget dien dach verloren.</l>
<l>Noyt man en sach, no en conde verhoren</l>
<l>An hem dan algader goet.</l>
<l>Sinen brueder hi doen doet</l>
<l>Al dat men hem selven dede,</l>
<l n="30">Ende hietene sijn geselle mede.</l>
<l>Oec heeft hi hem gebeden stille,</l>
<l>Dat hi te hem drage goeden wille.</l>
<l>Hierna starf saen dese goede,</l>
<l>Dat scade was, also ict bevroede,</l>
<l n="35">Hem selven ende der werelt meer.</l>
<l>Binnen Rome was groot seer.</l>
<l>Al doot spraken si hem lof an,</l>
<l>Als oft hi ware levende man.</l>
<l>Die senature seiden mede,</l>
<l n="40"><pb n="79"/> Dat hi hadde sine stede</l>
<l>Onder de gode, ende in haer rike</l>
<l>Soude hi wesen ewelike.</l>
</div>
<div type="subchapter"><head type="subchapter">Van den keyser Domiciane. VII.</head>
<l>                Tytus doot die heeft bracht ane</l>
<l>TRoemsche rike Domiciane,</l>
<l>Die sijn joncste brueder was.</l>
<l>Dese regneerde, also ict las,</l>
<l n="5">XV jaer. Nu seget van desen</l>
<l>Huge van Flori: sijn ierste wesen</l>
<l>Was goedertieren ende gerecht.</l>
<l>Enen tempel maecte hi echt</l>
<l>In alre afgoden ere,</l>
<l n="10">Dat Pantheon hiet wilen eere.</l>
<l>Nu es die stede also gekeert,</l>
<l>Dat menre onser Vrouwen in eert</l>
<l>Ende alle heilegen te samen</l>
<l>In Jhesus Kerst ons Heren namen.</l>
<l n="15">Suetonius doet ons gewach,</l>
<l>Dat dese in siere joget plach</l>
<l>Stille te vliegene met enen griffoen</l>
<l>Ghetreyint. In alsulc doen</l>
<l>Mercte hi, ende daerna</l>
<l n="20">Regneerde hi, also ict versta,</l>
<l>Wonderlike, want hi wilde mingen</l>
<l>Te gadere quaet ende goede dingen.</l>
<l>Daerna hi al in tquade verhoeghet,</l>
<l>Ende liet altemale de doeghet.</l>
<l n="25">Gherne hi liede ontliven dede,</l>
<l>Ende so nam hi tgoet al mede.</l>
<l>Vele bien hiere uten lande</l>
<l>Ende maecter af sine viande,</l>
<l>Ende sloech emmer an tgoet de hant.</l>
<l n="30">Den keyser was hi meest viant.</l>
<l>Eusebius seget oec van desen,</l>
<l>Dat hi emmer god wilde wesen.</l>
</div>
<div type="subchapter"><head type="subchapter">Noch van Domiciane. VIII.</head>
<l>                Men vint bescreven overwaer,</l>
<l>Als Domiciaen XII jaer</l>
<l>Gheregneert hadde, so was Clement</l>
<l>Over paeus te Rome bekent,</l>
<l n="5">Die scrivers sende die werelt dure</l>
<l>Te scrivene der heilegere avonture</l>
<l>Ende hare leven, na dat sijt conden</l>
<l>Verstaen. Ende in desen stonden</l>
<l>Worden gewroecht Domiciane,</l>
<l n="10">Also Egesippus doet te verstane,</l>
<l>Van Davids geslechte lieden,</l>
<l>Die Domiciaen dede ontbieden</l>
<l>Altemale te slane doot,</l>
<l>Want hi was in sorgen groet,</l>
<l n="15">Dat Cristus, van Davids geslachte,</l>
<l>Noch comen soude ende met machte</l>
<l>Hem sijn rike nemen soude,</l>
<l>Also Herodes wanen woude.</l>
<l>Dien hi beval doen dese daet</l>
<l n="20">Was geheeten Revocaet,</l>
<l>Die een deel armer liede vant.</l>
<l>Als mense hem hadde bracht te hant,</l>
<l>So waren si eens Judas neven,</l>
<l><pb n="80"/>Die in haerre beider leven</l>
<l n="25">Jhesus Cristus brueder hiet.</l>
<l>                Als Revocaet dese liede siet</l>
<l>Aerm ende sonder macht,</l>
<l>Heeft hise vore den keyser bracht.</l>
<l>Oft si waren, vragede hi te voren,</l>
<l n="30">Van Davids geslechte geboren;</l>
<l>Daerna vraechde hi om hare goet.</l>
<l>Ende si antwerdden metter spoet:</l>
<l>"Van Davidte sijn wi geboren."</l>
<l>Hare goet brachten si al daer te voren,</l>
<l n="35">Dat si met haerre alre hande</l>
<l>Op XXXIX gemete van lande</l>
<l>Wonnen haerre alre tere met pinen:</l>
<l>Dat mochte men an hare hande wel sien scinen,</l>
<l>Want si waren al een swel.</l>
<l n="40">Die keyser vraechde hen doe also wel</l>
<l>Van Cristum ende van sinen rike,</l>
<l>Ende si antwerdden wijssclike:</l>
<l>"Cristus rike en es hier niet,</l>
<l>Maer in den hemel hi gebiet;</l>
<l n="45">Ter werelt indde sal hi comen</l>
<l>Elken na sinen daden domen."</l>
<l>                Als Domiciaen verstoet</l>
<l>An dese liede niet dan goet,</l>
<l>Liet hise vri ende quite gaen;</l>
<l n="50">Sijn gebod wederriep hi saen.</l>
</div>
<div type="subchapter"><head type="subchapter">Van Domiciaens quaetheiden. IX.</head>
<l>                Eer tertienste jaer volleet,</l>
<l>Also ment in tgescrefte weet,</l>
<l>Van Domiciaens regneren,</l>
<l>Wert hi swaer der kerken ons Heren,</l>
<l n="5">Ende was dander die na Nerone</l>
<l>Ghemeenlike uutgaf onscone</l>
<l>Ghebod tontlivene die kerstine,</l>
<l>Dat menegen kerstenen wert in scine.</l>
<l>Hierbi wert die heilege man,</l>
<l n="10">Die Ewangeliste sente Jan,</l>
<l>Gheset in cen wallende vat</l>
<l>Van olyen, ende als hem dat</l>
<l>Bi Gods gewout en scaedde twint,</l>
<l>Wert hi in Padmos gesint,</l>
<l n="15">Om daer te sine in pinen swaer.</l>
<l>Maer onse Here troestene daer</l>
<l>Ende dede hem daer na scouwen al,</l>
<l>Dat was ende es ende wesen sal</l>
<l>In die heilege kerke ons Heren.</l>
<l n="20">Hier af, bi sheilechs geests leren,</l>
<l>Screef hi den boec daer, diemen weet,</l>
<l>Die nu Apocalipsis heet.</l>
</div>
</div>
<div type="subchapter"><head type="subchapter">Van Nereus ende Ancilleus. X.</head>
<div type="subchapter"><head type="subchapter">Van sente Dyonise. XI.</head>
<div type="subchapter"><head type="subchapter">Sente Eutropius leven. XII.</head>
<l>                Het es hier over waer bescreven,</l>
<l>Dat dese sente Dyonijs dat leven</l>
<l>Van sente Eutropius bescreef,</l>
<l>Hoe hi in Gods wet staende bleef,</l>
<l n="5">Ende dat gescrifte heeft hi gesent</l>
<l>Clemente den paeus, dat hijt gehent</l>
<l><pb n="81"/>Sinen magen te Atthenen,</l>
<l>Die kersten waren. Nu was sijn menen,</l>
<l>Alse si dat salege leven sagen,</l>
<l n="10">Dat si souden tallen dagen</l>
<l>Daerbi gesterct in doegeden wesen.</l>
<l>Nu hort wat hi seit in desen:</l>
<l>Van grooten geslechte utevercoren</l>
<l>Was Eutropius geboren.</l>
<l n="15">Sijn vader die was genant</l>
<l>Serces ofte Admarant,</l>
<l>Ende was coninc van Babilone.</l>
<l>Guma die coningine scone</l>
<l>Was sijnc moeder. Dese Eutrop</l>
<l n="20">Was in der joget geleert geen scop;</l>
<l>Maer van Caldeuscher ende Griexer leere</l>
<l>Hadde hi meester van groeter ere,</l>
<l>Ende daer hi hem in wel verstoet,</l>
<l>Maer en dochte hem al niet goet.</l>
<l n="25">Also quam sijn sin in dien,</l>
<l>Dat hi wilde varen sien</l>
<l>Des conincs Herodes hof,</l>
<l>Die doe ter werelt hadde lof,</l>
<l>Ofte hi daer iet vinden can</l>
<l n="30">Daer hi doeget mach leeren an.</l>
<l>Alse hi quam in Herodes lant,</l>
<l>Horde hi van Cristum. Daer te hant</l>
<l>Socht hine; nu was onse Here</l>
<l>Van Galilee geleden dmere.</l>
<l n="35">Nochtan volgede Eutrop naer</l>
<l>Met vele lieden, ende quam daer</l>
<l>Des selfs daechs dat onse God</l>
<l>Met V brooden na sijn gebod</l>
<l>Ende met II visschen voedde wale</l>
<l n="40">V<hi rend='sup'>M</hi> volx bi getale.</l>
<l>Dit lihet hi selve dat hi sach dat,</l>
<l>Ende hi een was diere oec at.</l>
<l>                Doe hadde hi den wille groet</l>
<l>Jhesum te sprekene; maer het verboet</l>
<l n="45">Sijn maech Nychanor hem.</l>
<l>Doe voeren si te Jherusalem,</l>
<l>Daer si daden hare gebede,</l>
<l>Also hen leerde haer lants sede.</l>
<l>Hier na sijn si thuus gevaren.</l>
<l n="50">Doe ginc Eutrop al oppenbaren</l>
<l>Van Jhesuse sinen vader</l>
<l>Dwonder, dat hi sach al gader:</l>
<l>Hoe hi die sieke hem sach genesen,</l>
<l>Ende doode doen opstaen te desen,</l>
<l n="55">Ende hoe hi met broeden vive</l>
<l>Ende met II visschen gesont van live</l>
<l>V<hi rend='sup'>M</hi> liede heeft gevoet.</l>
<l>"Here," seit hi, "docht u goet,</l>
<l>Ic wilde dat ghi hem daedt ere,</l>
<l n="60">Op dat hi herwart hem bekere."</l>
<l>Als die vader dit heeft gehort,</l>
<l>Wert hi Jhesum te siene becort.</l>
<l>Niet lanc hier na set sine vaert</l>
<l>Eutrop te Jherusalem waert,</l>
<l n="65">Ende meest om onsen Here te siene.</l>
<l>Doe quaemt also in den gesciene,</l>
<l>Dat hi Jhesum heeft vernomen</l>
<l>Te Jherusalem wert comen</l>
<l>Van der port Betania,</l>
<l n="70">Daer hem tfolc ende kindere na</l>
<l>Woerpen vore die voete bladen</l>
<l>Van boemen, telgere, ende gewaden,</l>
<l>Ende riepen Osanna over op,</l>
<l>Ende hi selve met Eutrop</l>
<l n="75">Werp daer na hem bloemekine;</l>
<l>Maer dat was hem grote pine,</l>
<l><pb n="82"/>Dat van den volke die persse groet</l>
<l>Hem te siene dat verboet,</l>
<l>Ende oec was hi een van dien,</l>
<l n="80">Die Jhesum souden gherne sien,</l>
<l>Ende dat tote Philippe spraken.</l>
<l>Te dier tijt hem die dinc gebraken,</l>
<l>Maer techterst sach hine ende was blide.</l>
<l>Den sin leide hi met sueter lide</l>
<l n="85">An hem; hi ware met hem bleven,</l>
<l>En hadden sine so niet bedreven,</l>
<l>Sine meiseniede altenegader,</l>
<l>Diene weder wilden bringen ten vader.</l>
<l>Oec hadde dat verstaen aldus</l>
<l n="90">Die vroeme Eutropius,</l>
<l>Dat die Joden om sine doot pinen.</l>
<l>Dus voer hi weder thuuswert ten sinen,</l>
<l>Want hi dat noede soude ansien.</l>
<l>Over niet wel lange nadien</l>
<l n="95">Sette hi hem weder daer ten kere.</l>
<l>Doe vant hi doot onsen Here,</l>
<l>Dat hem herde sere mesquam,</l>
<l>Maer daerin hi bliscap nam,</l>
<l>Doemen hem seide oppenbare,</l>
<l n="100">Dat hi te live verresen ware</l>
<l>Ende gevaren te hemelrike.</l>
<l>Doe voer hi thuuswert blidelike.</l>
<l>Alle die Joden, die doe waren</l>
<l>In Babilonien, sonder sparen</l>
<l n="105">Dede hi ontliven, cleene ende groot,</l>
<l>In wraken van Jhesus doot.</l>
<l>                Hier na quamen te Babilone</l>
<l>II apostele, om uter hoenne</l>
<l>Te bringene van den viande</l>
<l n="110">Die liede daer van dien lande.</l>
<l>Dit waren Judas ende Symoen,</l>
<l>Die daer vonden in valsch doen</l>
<l>II toeveraren, die jammerlike</l>
<l>Die liede bedrogen van dien rike.</l>
<l n="115">Zaroes ende Arfaxat</l>
<l>Hieten si, dien maecten dapostele mat</l>
<l>Ende toegeden dien lieden die waerhede.</l>
<l>Eutropius ende sijn vader mede</l>
<l>Daden hen doepen met menegen man.</l>
<l n="120">Die apostele daden maken dan</l>
<l>Menege kerke harentare;</l>
<l>Papen ende clercke wiheden si, daer nare</l>
<l>Wouden si daer teenen bisscop wyen</l>
<l>Enen heilegen man Abdyen,</l>
<l n="125">Die was van Jherusalem.</l>
<l>Ende doe si hadden wel met hem</l>
<l>Den lieden geleert ons Heren wet,</l>
<l>Ende al in goeden poente geset,</l>
<l>Ende Eutropius was dyaken,</l>
<l n="130">Die apostelen danen traken</l>
<l>In anderen lande, daer si waren</l>
<l>Ghemaect salege martelaren.</l>
<l>                Hierna heeft Eutrop verhort,</l>
<l>Dat te Rome in die port</l>
<l n="135">Een Peter was, die meester ware</l>
<l>Van ons Heren Jhesus scare,</l>
<l>Ende hi groete miraculen doet.</l>
<l>An sinen bisscop bi oetmoet</l>
<l>Nam hi orlof so met liste,</l>
<l n="140">Dat sijn vader niet en wiste,</l>
<l>Ende quam te Rome so hi ierst mochte,</l>
<l>Daer hi sente Petere sochte</l>
<l>Ende vant, diene ontfinc met eren</l>
<l>Ende settene tsiere salegher leren,</l>
<l n="145">Dat die ander wel verstont.</l>
<l>Dus was hi daer ene stont,</l>
<l>Tote dat sente Petere dochte,</l>
<l>Dat hi bederve doen mochte.</l>
<l>Doe sende hine te Gallen waert</l>
<l n="150">Met anderen gesellen in die vaert.</l>
<l>Eutrop was te Sans wert comen;</l>
<l>Daer dede hi herde vele vromen,</l>
<l>Daer hi predecte ons Heren woert,</l>
<l>Dat daer was sere ongehort.</l>
<l n="155">Daer sloech menne jammerlike ende sware</l>
<l>Ende stakenne uter port daer nare,</l>
<l><pb n="83"/>Dat hi goedertierleke gedoechde,</l>
<l>Ende ginc ute, ende poegede</l>
<l>Dat hi niet verre van der stat</l>
<l n="160">Een huusken maecte, ende in dat</l>
<l>Was hi tsnachts. Sdaechs ginc hi vort</l>
<l>Dicwile predeken in die port.</l>
<l>Dit hevet hi daer lange ghehert.</l>
<l>Om cleine bederve te Rome wert</l>
<l n="165">Keerde hi, ende vant doot dan</l>
<l>Petre den heilegen man,</l>
<l>Ende vant Clemente in sine stat,</l>
<l>Die Eutropiusse hiet dat,</l>
<l>Dat hi keere danen hi quame,</l>
<l n="170">Ende wiedenne bisscop in Gods name.</l>
<l>Dus quam hi in deser wise</l>
<l>Met anderen ende met sente Dyonise</l>
<l>Tote Ausoene, ende alte samen</l>
<l>Dyonijs ende sine gesellen namen</l>
<l n="175">Haren wech te Parijs waert.</l>
<l>Eutropius ginc onvervaert</l>
<l>Te Sans, te sinen husekine,</l>
<l>Daer hi doechde menege pine.</l>
<l>Hoe hi Gods wet daer geleert,</l>
<l n="180">Ende heefter menegen oec bekeert.</l>
<l>Eustelse bekeerde hi na dat,</l>
<l>Des conincs dochter van der stat,</l>
<l>So datse de vader van hem verstac;</l>
<l>Ende sine liet omme geen ongemac,</l>
<l n="185">Sine quam woenen in groeter pine</l>
<l>Bi sente Eutrops husekine;</l>
<l>So dat die vader lude ende stille</l>
<l>Dicwile proefde, ofte si wille</l>
<l>Te hem keren; maer neen si niet:</l>
<l n="190">Si hevet liever dat verdriet</l>
<l>Te doegene metten heilegen sant,</l>
<l>Dan sijn in der afgode bedwanc;</l>
<l>So dat die vader hiet na dat</l>
<l>Den vleeschouwers van der stat,</l>
<l n="195">Dat si Eutropiuse verslaen</l>
<l>Ende siere dochter bringen saen.</l>
<l>Die sijn tote Eutropiuse comen</l>
<l>Ende hebben hem sijn lijf genomen.</l>
<l>Eustala ende andere kerstine</l>
<l n="200">Groevenne binnen sinen husekine.</l>
<l>Dese dede salegen ende</l>
<l>In Meye op dandere kalende.</l>
<l>Eustalla es daer bleven</l>
<l>Bi hem al dore haer leven,</l>
<l n="205">Ende beval hare graven dan</l>
<l>Na dlijf bi den heilegen man,</l>
<l>Alsoemen dede; ende daer naer</l>
<l>Maecte men ene kerke daer</l>
<l>Over hen van werke diere,</l>
<l n="210">Daer God in toechde menegertiere</l>
<l>Wonder dore den heilegen man.</l>
<l>Men mach daer bescouwen an</l>
<l>Ysers ende instrumente vele,</l>
<l>Dat daer bracht hebben die van nijtspele</l>
<l n="215">Sijn verloest, in goeder hope</l>
<l>Van den goeden sente Eutrope.</l>
</div>
<div type="subchapter"><head type="subchapter">Van Sente Sanctonine ende Antonine. XIII.</head>
<l>                Ene stont leerde ons Heren wet</l>
<l>Te Sarters, daer hi was geset</l>
<l>Van sente Dyonise, Sanctonijn</l>
<l>Bisscop, metten geselle sijn</l>
<l n="5">Antonine gesent vort</l>
<l>Te Meaus. Nu hevet gehort</l>
<l>Sente Dyonijs ende wel verstaen,</l>
<l><pb n="84"/>Dat die keyser Domiciaen</l>
<l>Om hem tontlivene hadde uutgesant,</l>
<l n="10">Ende doe sendde hi alte hant</l>
<l>Om Sanctonine ende Antonine,</l>
<l>Omdat si die passie sine</l>
<l>Scriven souden [ende] vort bekent</l>
<l>Doen te Rome den paeus Clement.</l>
<l n="15">Ende aldus hebben si gedaen.</l>
<l>Als si te Rome wert souden gaen</l>
<l>Ende in Ytalien comen sijn,</l>
<l>Wert siec sente Antonijn.</l>
<l>Een stuc bleef Sanctonijn hem bi;</l>
<l n="20">Doe docht hem wesen goet dat hi</l>
<l>Vore ga, te doene ter vaert</l>
<l>Dat sente Dyonijs hadde begaert;</l>
<l>Ende liet den wert genoech</l>
<l>Antonine te doene gevoech.</l>
<l n="25">Antonijn sterf, ende die waert</l>
<l>Groeffene stillekine ter vaert</l>
<l>In sine messinne, om dat hi woude</l>
<l>Dat hem sijn goet bliven soude.</l>
<l>Dit hevet Sanctonijn vereescht</l>
<l n="30">Bi Rome bi den heilegen geest,</l>
<l>Ende hi keerde metter vaert,</l>
<l>Daer hi vant den valtschen waert,</l>
<l>Ende vragede hem waer sijn geselle ware.</l>
<l>Die waert, in droeven gebare,</l>
<l n="35">Sprac, hi haddene doen graven</l>
<l>Rikeleke metter haven.</l>
<l>                "Du liechs," sprac Sanctonijn,</l>
<l>"Hi leget in die messinne dijn."</l>
<l>Doe ginc hi daer hi lach met spoede,</l>
<l n="40">Ende riepene dat hi opstoede.</l>
<l>Alte hant ruumde hi den pit</l>
<l>Van den messe al besmit.</l>
<l>Sanctonijn heeftenne gedwegen</l>
<l>Ende suvere cleedere anegegeven.</l>
<l n="45">Si seiden misse ende also ter vaert</l>
<l>Haren wech te Rome waert,</l>
<l>Daer si den heilegen paeus Clement</l>
<l>Al hare dingen daden bekent.</l>
<l>Te Meaus sijn si gekeert,</l>
<l n="50">Daer si menegen wel hebben geleert.</l>
<l>Sanctonijn die sterf daer voren;</l>
<l>Doe was Anthonijn vercoren</l>
<l>Bisscop daer in sine stede,</l>
<l>Die daerna salegen indde dede.</l>
</div>
<div type="subchapter"><head type="subchapter">Van sente Jovine, <hi rend="italic">die met Dyonise te Parijs quam</hi>. XIIII.</head>
<l>                Men vint bescreven, also ict vernam,</l>
<l>Dat met sente Dyonise quam</l>
<l>Van Atthenen al te Parijs</l>
<l>Jovijn, ende wert goet ende wijs</l>
<l n="5">Pape ende predicare becant,</l>
<l>Te Tsaters van Dyonise gesant,</l>
<l>Die vele bederven dede daer.</l>
<l>Die sant en at niet vorwaer</l>
<l>Dan cruut al roe, ende sekerleke</l>
<l n="10">In de vasten mer tweewerf de weke.</l>
<l>Doe die baliu dat heeft verstaen</l>
<l>Wat Jovijn daer heeft gedaen,</l>
<l>Hevet hi hen drien gesent</l>
<l>Tontlivene waer dat menne vent.</l>
<l n="15">Bi Parijs hebben sine vonden,</l>
<l>Daer hi vele lieden te dien stonden</l>
<l>Van Gods geloeve dede gewach.</l>
<l>Doe hi die viande sach,</l>
<l>Dancte hi Gode dat hi so houde</l>
<l n="20">Martelare werden soude.</l>
<l>Tote enen berge ghinc hi van daer,</l>
<l>Ende die andere volgeden naer,</l>
<l>Ende hebben hem thoeft afgeslagen.</l>
<l><pb n="85"/>Sonderlinghe groot licht si sagen</l>
<l n="25">Ende horden dese woerde: "Jovijn,</l>
<l>Die mijn knecht heefs gesijn,</l>
<l>Dijn indde es gebenedijt."</l>
<l>Ende hier na niet langen tijt</l>
<l>Nam die lichame sonder ghile</l>
<l n="30">Sijn hoeft, ende droecht ene mile,</l>
<l>Daer hi woude begraven sijn.</l>
<l>Soe doersuete roke fijn,</l>
<l>Dat wonder was, wert daer ter stede;</l>
<l>Sint menech wonder God daer dede.</l>
</div>
<div type="subchapter"><head type="subchapter">Van sente Taurine. XV.</head>
<l>                Taurinus wert te Rome geboren</l>
<l>Ende gesent, also wijt horen,</l>
<l>Van den paeus Clemente met sente Dyonise,</l>
<l>Omme te leerne die onwise.</l>
<l n="5">Ter see quam hi, daer hi vant</l>
<l>Een schip vol liede, ende altehant</l>
<l>Es hi in den schepe gegaen.</l>
<l>Een groot tempeest es comen saen,</l>
<l>Dat die andere waenden vervaren.</l>
<l n="10">Taurinus maecte een cruce te waren,</l>
<l>Daer hi den tempeest stilde mede,</l>
<l>Ende brachte te kerstenhede</l>
<l>Degene die dit sagen dan.</l>
<l>Hier na quam dese heilege man</l>
<l n="15">In een eylant, daer hi sach</l>
<l>Houden feesteleken dach</l>
<l>In der eren Venus der godinne.</l>
<l>Daer voer des papen dochter inne</l>
<l>De duvel, ende hi riep: "Hier es comen</l>
<l n="20">Taurinus tonser onvromen;</l>
<l>Riden wi hem jegen sonder sparen!"</l>
<l>So datter meer beseten waren,</l>
<l>Die alle riepen uut enen monde:</l>
<l>"Waeromme comstu nu ter stonde</l>
<l n="25">Ons te nemene ons oude steden?</l>
<l>Men can hier Cristum niet anebeden."</l>
<l>Des papen dochter hi genas.</l>
<l>Wie dat wert geware das</l>
<l>Bekeerde hem, ende daer na hi vande</l>
<l n="30">Alle die sieke van den lande,</l>
<l>Ende heefse altemale genesen.</l>
<l>Te Marsaelgen quam hi na desen,</l>
<l>Daer hi dede vele vromen.</l>
<l>Te Sharters es hi hier na comen,</l>
<l n="35">Daer hi menegen heeft bekeert.</l>
<l>Hier na, alsomen ons leert,</l>
<l>Ghinc hi predeken Gods woert</l>
<l>Omtrent VI milen buter poert,</l>
<l>Daerne mordenaren vernamen,</l>
<l n="40">Diene saen bestoeden die na hem quamen;</l>
<l>Si waenden an hen vinden scat.</l>
<l>Doe Taurijn versach al dat,</l>
<l>Riep hi: "Ic ben die tgelt draget."</l>
<l>Si lieten die si hadden gejaget,</l>
<l n="45">Ende vingen ane Tauranne,</l>
<l>Die hen XII (denar.) toegede danne;</l>
<l>Ende doe sijs an hem en vonden nemmeere,</l>
<l>Dochte hen dat si waren seere</l>
<l><pb n="86"/>Bedrogen, ende in dien toren moet</l>
<l n="50">Onthoefden sine metter spoet.</l>
</div>
<div type="subchapter"><head type="subchapter">Van sente Dyonise ende ander dinc. XVI.</head>
<l>                Een man van den salegen gesellen</l>
<l>Sente Dyonijs, daer wi af tellen,</l>
<l>Die sente Clement dede bestaen</l>
<l>In Gallen te predekene, was Luciaen,</l>
<l n="5">Die te Beavais dwoert ons Heren</l>
<l>Vaste ghinc den lieden leren;</l>
<l>Ende daer lach doe tRoemsche here,</l>
<l>Omme dat niemen en destorbere</l>
<l>Dat lant jegen die Roemsche macht.</l>
<l n="10">Nu wert bi ons Heren cracht</l>
<l>Menech bekeert bi Luciane,</l>
<l>Die niet en nutte, bi minen verstane,</l>
<l>Dan groene cruut ende water cout,</l>
<l>Ende die vastene hi dus hout</l>
<l n="15">Te nuttene niet dan II werf die woeke.</l>
<l>Nu hordemen in menegen hoeke,</l>
<l>Hoe Luciaen den lieden leerde,</l>
<l>Dat den baeliu seere deerde,</l>
<l>Doe hijt horde, ende heeft gesant</l>
<l n="20">Boden, dat sine alte hant</l>
<l>Ontliven daer sine vinden.</l>
<l>Si, diene te suekene hen geninden,</l>
<l>En hebben van hem niet vernomen</l>
<l>Vore dat si te Beauvays comen.</l>
<l n="25">Daer vonden sine, ende doe hise sach,</l>
<l>Wiste hi watter ane lach.</l>
<l>Doe dancte hi Gode menechfoude,</l>
<l>Dat hi hem sine pine woude</l>
<l>Loenen; doe beval hi vort</l>
<l n="30">Dengenen, diene hadden gehort,</l>
<l>Dat si vort in doegeden volstaen.</l>
<l>Uter port es hi gegaen</l>
<l>Op enen berch neven ene riviere,</l>
<l>Met II kinderen; doe quamen sciere</l>
<l n="35">Diene omme dooden sochten ginder.</l>
<l>Vore sloegen si doot die kinder,</l>
<l>Ende spraken hem doe felleke an;</l>
<l>Ende hen antwerdde die heilege man</l>
<l>Vriendelike, ende na menege pine</l>
<l n="40">Sloegen si hem af dat hoevet sine.</l>
<l>Wonderlec groot licht quam daer,</l>
<l>Ende ene stemme sprac daer naer:</l>
<l>"Du sels eweleke, Luciaen,</l>
<l>In hemelrike dinen loen ontfaen!"</l>
<l n="45">Doe nam die lichame thoeft sciere,</l>
<l>Ende droecht dore die riviere</l>
<l>Van der port ere milen naer;</l>
<l>Kersten liede groevenne daer.</l>
<l>Die roke wert daer also goet,</l>
<l n="50">Dat menegen wonderde in den moet.</l>
<l>Wel XXX dusentech oft daer omtrant</l>
<l>Worden bekeert bi desen sant,</l>
<l>Sonder wive ende kindere met,</l>
<l>Daer geen getal af en es geset.</l>
</div>
<div type="subchapter"><head type="subchapter">Van Regulus den martelare. XVII.</head>
<l>                Regulus was geboren wel</l>
<l>Van Grieken. In siere joget hi vel</l>
<l>An sente Janne Ewangeliste,</l>
<l>Daer hi der doget niet an en miste,</l>
<l n="5">Ende volgede hem ene wile na,</l>
<l>Daer hi leerde in Judea.</l>
<l>Maer doe versent wert sente Jan,</l>
<l>Regulus die heilege man</l>
<l>Quam tot sente Dyonise tAthenen,</l>
<l n="10">Ende wrachte bi hem met menegen enen,</l>
<l>Ende es met hem te Roeme gegaen,</l>
<l>Ende van Clemente wel ontfaen,</l>
<l>Diese sider heeft gesent</l>
<l>Te Vrankerike, dat si bekent</l>
<l n="15"><pb n="87"/> Daer maken souden ons Heren woert.</l>
<l>Te Harleblanke quamen si vort,</l>
<l>Daer si die liede leerden wale,</l>
<l>Die wel geloeveden haerre tale.</l>
<l>In Mars ere daer een tempel stoet,</l>
<l n="20">Dien si al braken metter spoet,</l>
<l>Ende hebben dien tempel gewihet</l>
<l>In Gods name, ende gebenedihet</l>
<l>In sente Peters ende Paulus ere.</l>
<l>Vrankerike vonden si sere</l>
<l n="25">Ende jammerlike in dole,</l>
<l>Maer met haerre saleger scole</l>
<l>Hebben sijt sere an Gode gesaect.</l>
<l>Bisscop wert Regulus gemaect</l>
<l>Te Harleblanke in die stat.</l>
<l n="30">Sente Dyonijs die ghinc na dat</l>
<l>Te Parijs met sinen gesellen,</l>
<l>Daer ghi af horet te voren tellen.</l>
<l>Hier na gevel, dat misse dede</l>
<l>Te Harleblanke in die stede</l>
<l n="35">Die goede Regulus op dien dach,</l>
<l>Daer gedoegede menegen slach</l>
<l>Dore Gode sente Dyonijs ende de sine,</l>
<l>Ende doegeden der martielien pine.</l>
<l>Ende als Regulus heeft geseget</l>
<l n="40">Pater noster, ende also men pleget</l>
<l>Te nomene die martelaren,</l>
<l>Die doe in costumen waren,</l>
<l>So noemde hi jegen costume dus</l>
<l>Dyonisius, Rusticus, Eleucterius,</l>
<l n="45">Dies hem sere verwondert hevet.</l>
<l>Mettien hi sijn ogen ghevet</l>
<l>Op tcruce ons Heren boven den outare;</l>
<l>Daer sach hi al oppenbare</l>
<l>Drie witte duven sitten boven,</l>
<l n="50">Daer men Gode in wel mach loven,</l>
<l>Hare namen in hare borst gescreven</l>
<l>Met bloede. Nu hevet beseven</l>
<l>Die bisscop ende claer vereescht,</l>
<l>Dat hem seide de heilege geest,</l>
<l n="55">Dat si martielie hadden ontfaen.</l>
<l>Als die misse was gedaen,</l>
<l>Seide hijt den genen die hi woude</l>
<l>Weenende, ende hoe gerne hi soude</l>
<l>Sinen lichame geven ter pine,</l>
<l n="60">Omme hare geselle te sine.</l>
<l>Nu was een bisscop tot hem comen,</l>
<l>Feliscissimus, heeft hi vernomen,</l>
<l>Dien hi sijn bisscopdoem beval.</l>
<l>Soe over berch ende over dal,</l>
<l n="65">Dat hi te Parijs quam gehende</l>
<l>Met menechten cleene, alsone God sende,</l>
<l>Teere vrouwen, hiet Catula.</l>
<l>Hi bad herberge, ende daer na</l>
<l>Vraget si oft hi kerstijn ware.</l>
<l n="70">Die waerheit seide hi hare clare.</l>
<l>Noch doe en was niet leden die jacht</l>
<l>Der mertelaren, ende in der nacht</l>
<l>Heeft Regulus die vrouwe geleet,</l>
<l>Daer si die mertelaren weet</l>
<l n="75">Begraven. Dus hielt si dan</l>
<l>Met hare den heilegen man,</l>
<l>Onthier ende die jacht was leden,</l>
<l>Daer si in groeter salecheden</l>
<l>Af wert geleert, ende dede maken</l>
<l n="80">Ene kerke, na dat die saken</l>
<l>Doe waren, over die martelaren,</l>
<l>Die Regulus wihede te waren.</l>
<l><pb n="88"/>Ende doe hi sinen wech annam</l>
<l>Te Cenlys wert, ende quam</l>
<l n="85">In een doerp, daer minste ende meeste</l>
<l>Hilden haers gods Mercurius feeste.</l>
<l>Dit wilde Regulus wederstaen;</l>
<l>Toten afgod ghinc hi saen</l>
<l>Ende sloechger met sinen palster an,</l>
<l n="90">Ende hi voer alte niente dan.</l>
<l>Als die liede dit versagen,</l>
<l>Ende si Gods woert horden gewagen,</l>
<l>Wordense gedoept daer al te male.</l>
<l>Ene kerke wert daer wale</l>
<l n="95">Ghemaect, die Regulus wilde wihen</l>
<l>In de ere der moeder Gods Marien.</l>
<l>                Ene vrouwe van Cenlijs,</l>
<l>Hiet Galicia, also men ons maect wijs,</l>
<l>Was Regulus werdinnen Catulia</l>
<l n="100">Deser vrouwen nichte na.</l>
<l>Si quam te Regulus ende bad,</l>
<l>Dat hi te Cenlijs quame ter stat,</l>
<l>Ende hi haerre dochter name</l>
<l>Den duvel uten lichame.</l>
<l n="105">Regulus es daer gegaen</l>
<l>Ende verdreef den viant saen,</l>
<l>Die uutvoer als een vledermuus,</l>
<l>Ende wilde maken thant sijn huus</l>
<l>Van Regulus esel. Mer altehant</l>
<l n="110">Maecte die esel vore hem in tsant</l>
<l>Een cruce met sinen voete,</l>
<l>Daer hem thant af quam die boete.</l>
<l>Dit heeft den menegen bekeert,</l>
<l>Ende die Regulus heeft geleert</l>
<l n="115">Daden hen doepen daer ter stede,</l>
<l>Ende der vrouwen dochter mede.</l>
<l>Doe dit der gode papen sagen,</l>
<l>Began hen herde sere wanhagen,</l>
<l>Ende hebbent den baeliu geclaget,</l>
<l n="120">Ende geboden dat hi verjaget</l>
<l>Reguluse, die den dienst brect</l>
<l>Van haren goden ende verstect.</l>
<l>Die baeliu heeft hen geseget:</l>
<l>"Margen, als men te doene pleget</l>
<l n="125">De sacrificie, so willic comen</l>
<l>Ten temple, te Regulus onvromen</l>
<l>Ende te pinen oec, oft hine anebede</l>
<l>Onse gode daer ter stede."</l>
<l>Nu lach sente Regulus vaert</l>
<l n="130">Te Callicien huus waert</l>
<l>Vore tgevangenesse, daer hi verstaen</l>
<l>Heeft datter kerstene sijn in gevaen.</l>
<l>Doe sprac hi: "Dit es sere mesdaen,</l>
<l>Dat si hier liggen gevaen,</l>
<l n="135">Die sijn ontgaen des duvels banden.</l>
<l>Ic wilse verloesten altehanden."</l>
<l>Met sinen stocke stac hi die dure,</l>
<l>Ende si worden alle verloest tier ure.</l>
<l>Die kerkerwachtere heeft dit geseit</l>
<l n="140">Den baeliu, dient qualike greit,</l>
<l>Ende wilde Reguluse doen vaen;</l>
<l>Maer sijn wijf ontsloech dat saen.</l>
<l>Snachts als lach in sijn gedochte</l>
<l>Die baeliu, hoe dat hi mochte</l>
<l n="145">Reguluse sdaechs gepinen sware,</l>
<l>Quam sente Dyonijs vore hem al dare</l>
<l>Met sinen gesellen, oec seide hi:</l>
<l>"Wie sijn hier gesent te di</l>
<l><pb n="89"/>Omme dine salecheit van Gode.</l>
<l n="150">Morgen sent saen dinen bode</l>
<l>Om Reguluse, onsen compaen;</l>
<l>Al dat hi wille, dat doet saen."</l>
<l>Die baeliu hi wert ontwake</l>
<l>Ende vertelde sinen wive die sake.</l>
<l n="155">Doe seide die vrouwe wijs:</l>
<l>"Lieve geselle, het was sente Dyonijs,</l>
<l>Ende mede die gesellen sine,</l>
<l>Die ons uter helscher pine</l>
<l>Willen trecken; ic rade wel,</l>
<l n="160">Dat wi soe doen ende niet el</l>
<l>Also die heilegen hebben geraden."</l>
<l>Des morgens ghinc wel bi staden</l>
<l>Regulus daer die gode waren;</l>
<l>Die brac hi alle sonder sparen.</l>
<l n="165">Doe liepen die papen echt</l>
<l>Ten baeliu om hier af recht.</l>
<l>Een groet here, een vorbaer man,</l>
<l>Sprac aldus den baeliu an:</l>
<l>"En doet geloeven niet goet gereet</l>
<l n="170">Desen, vormen die waerheit weet,</l>
<l>Weder si doen, si quaet oft goet."</l>
<l>Den baeliu lach in den moet</l>
<l>Van sente Dyonise dat bedieden.</l>
<l>Met wiven ende met siere meysenieden</l>
<l n="175">Dede hi te Regulus sine gebede</l>
<l>Om vergevenesse ende om doepsel mede.</l>
<l>Als Regulus dit heeft gehort,</l>
<l>Sette hi hen te vastene vort</l>
<l>III dage, ende binnen desen</l>
<l n="180">Suverde hi dien tempel, ende belesen</l>
<l>Hevet hine ende teere kerken gewijt</l>
<l>In den name Marien gebenedijt.</l>
<l>Den baeliu doepte hi ende dandere mede</l>
<l>Ende leerde hen kersteliken sede.</l>
<l n="185">Hierna geviel dat soude doen</l>
<l>Buten Cenlijs een sermoen</l>
<l>Regulus op enen marasch.</l>
<l>Nu worden met critenne so rasch</l>
<l>So vele pude, dat men niet wale</l>
<l n="190">En mochte verstaen sine tale.</l>
<l>Doe hiet hi swigen alle den puden</l>
<l>Tote enen; men horder nie seder verluden</l>
<l>Daer meer dan enen, nacht no dach,</l>
<l>Ja hoe vele dat mer daer sach.</l>
<l n="195">Nu, alst onse Here woude,</l>
<l>Starf dese sant in salegher oude,</l>
<l>Ende wert in die kerke geleit,</l>
<l>Daer men hier te voren af seit,</l>
<l>Die sente Petere ende Paulus mede</l>
<l n="200">Ghewiet was ter werdechede.</l>
</div>
<div type="subchapter"><head type="subchapter">Van Terquiniuse ende ander dinc. XVIII.</head>
<l>                Doe keyser was Domiciaen,</l>
<l>Was te Rome, hebbic verstaen,</l>
<l>Een fel man, die Terquinius hiet,</l>
<l>Die den kerstenen dede groot verdriet.</l>
<l n="5">Sijn wijf hiet Euticia,</l>
<l><pb n="90"/>Die haren man niet en volgede na,</l>
<l>Want si was kersten ende onsen Here</l>
<l>Bat si altoes dat hine bekere;</l>
<l>Ende vort bad si met herten reene</l>
<l n="10">Gode, dat hi hare verleene</l>
<l>Alselken kint als was Samuel.</l>
<l>Op enen nacht hier na gevel</l>
<l>Dat si enen ingel sach,</l>
<l>Die haren lichame daer si lach</l>
<l n="15">Heeft getast met eenre roede:</l>
<l>Die wert ene lilie; roke goede</l>
<l>Gaf si. Hierna, als vrouwen plegen,</l>
<l>Es si van enen kinde gelegen,</l>
<l>Dat Taurijn geheeten wort.</l>
<l n="20">Ende alst comen was soe vort,</l>
<l>Dat het doepsel soude ontfaen</l>
<l>Van sente Clemente, also saen</l>
<l>Telde hem die vrouwe tfisioen.</l>
<l>Doe die paeus horde dat doen,</l>
<l n="25">Ontfinc hi van der vonten tkint,</l>
<l>Ende gaeft sente Dyonise sint</l>
<l>Te leerne, dat hi dede gherne.</l>
<l>Hier na, alse bestont te verne</l>
<l>Sinte Dyonijs te Gallen wert,</l>
<l n="30">Taurus moeder die beghert,</l>
<l>Dat hi Taurine wille met hem leiden.</l>
<l>Oec hadde hi noede van hem gesceiden,</l>
<l>Taurijn, ende in deser wise</l>
<l>Quam hi in Gallen met sente Dyonise.</l>
<l n="35">Hier na doe sente Dyonijs versach,</l>
<l>Dat hem bi was sijn sterfdach,</l>
<l>Beval hi bisscop te sine</l>
<l>Van Evraus sente Taurine.</l>
<l>Ende doe Taurijn ghinc derwaert,</l>
<l n="40">Quam die duvel in sine vaert.</l>
<l>In III manieren quam hi hem ane:</l>
<l>In liebarts wise, in beren gedane,</l>
<l>Ende in buffels. Maer in Gods namen</l>
<l>Scofierdene Taurijn alte samen,</l>
<l n="45">Ende seide: "Dits dijn doen wel,</l>
<l>Dattu gelijcs den beesten fel,</l>
<l>Alstu heefs alle doecht gelaten."</l>
<l>"Al benic fel uter maten,</l>
<l>Datten es geen wonder," sprac die viant;</l>
<l n="50">"Want du coms hier in dlant</l>
<l>Te mijnre scaden; di si bekent,</l>
<l>Den genen, die di hier sent,</l>
<l>Sal ic doen dooden in corten tiden,</l>
<l>Ende dan comic op di striden."</l>
<l n="55">Hiermede sciet die duvel van dan.</l>
<l>Sderds daechs quam die heilege man</l>
<l>In eens mans huus, die Lucius hiet;</l>
<l>Ende daer hi Gods woert bediet,</l>
<l>Die viant te hant besat</l>
<l n="60">Des heren dochter, ende na dat</l>
<l>Werp hise in tvier, daer si verbrant</l>
<l>So sere, dat si starf te hant.</l>
<l>Maer Taurijn, bi Gods gewoude,</l>
<l>Namse bi der hant alse die boude,</l>
<l n="65">Ende hietse opstaen, also si dede,</l>
<l>Gans ende gesont in alle die lede.</l>
<l>Si hondert ende XX worden daer</l>
<l>Ghedoept, ende haerre mesdaden claer</l>
<l>Weder VIII blende ende stomme viere,</l>
<l n="70">Ende ander wonder meneghertiere</l>
<l>Es daer gesciet al ongenoemt.</l>
<l>Hierna sente Taurijn coemt</l>
<l>In den tempel der godinnen Dyane;</l>
<l>Daer sprac hi den papen ane:</l>
<l n="75">"Nu bidt ende eert seer uwer godinnen,</l>
<l>Ende proeft wat giere an moget winnen."</l>
<l>Doe daden die papen hare oude seden,</l>
<l>Ende die viant sprac daer ter steden:</l>
<l>"Laet staen, cative; wat ghi doet</l>
<l n="80">En mach mi noch u niet wesen goet;</l>
<l>Sint dat in dese port quam Taurijn,</l>
<l><pb n="91"/>Hebbic swaerlec gebonden gesijn</l>
<l>Met gloyenden banden, ende, hine woude,</l>
<l>En dorstic niet spreken." Alse houde</l>
<l n="85">Sprac Taurijn den lieden ane:</l>
<l>"Ic sal u toegen hoe gedane</l>
<l>Dat si es uwe godinne."</l>
<l>Den duvel, die den beelde was inne,</l>
<l>Hiet hi dat hi hem vertoege,</l>
<l n="90">Soe dat menne oppenbaer scouwen moge.</l>
<l>Dien viant sagen si doe daer</l>
<l>Soe eyselec, dat sijs hadden vaer,</l>
<l>Ende baden Taurine sere,</l>
<l>Dat hiere hen af teliverere.</l>
<l n="95">Hi seide: "En ontsiet u niet."</l>
<l>Mettien men daer den ingel siet,</l>
<l>Die den duvel sine hande bant</l>
<l>Achter ende leiddene wech te hant.</l>
<l>II dusentech volcs ofte mee</l>
<l n="100">Wert daer gedoept, ende menech wee</l>
<l>Wert den sieken daer benomen.</l>
<l>Dyanen tempel wert becomen</l>
<l>In een kerke onser Vrouwen.</l>
<l>Vort dede sente Taurijn trouwen</l>
<l n="105">Menege kerke in Gods gebode,</l>
<l>Ende destruweerde dafgode,</l>
<l>Ende dede menege groote doget,</l>
<l>Dies hi in Gode nu verhoget.</l>
</div>
<div type="subchapter"><head type="subchapter">Van Eugenio ende ander dinc. XIX.</head>
<l>                Over Tollette ende in dlant omtrent</l>
<l>Wert Eugenius gesent</l>
<l>Bisscop, dat hi Gods woert daer telle.</l>
<l>Dit was oec sente Dyonijs geselle.</l>
<l n="5">Doe daer geweest hadde dese here</l>
<l>Een stuc, quam hem in den ghere,</l>
<l>Dat hi sente Dyonise woude sien,</l>
<l>Ende ginc derwert saen na dien.</l>
<l>Ende alse hi Parijs quam gehende</l>
<l n="10">In IIII milen na, hi bekende</l>
<l>Die sware jacht op die kerstine.</l>
<l>Daer bleef hi rustende ende de sine,</l>
<l>Daerne die quade hebben vonden.</l>
<l>Ende als si an hem verstonden</l>
<l n="15">Dat hi was kersten, vingen si an</l>
<l>Ende onthoefden den heilegen man,</l>
<l>Ende woerpenne in enen pit,</l>
<l>Daer hi lange lach na dit,</l>
<l>Tot dat die jacht al was vorleden.</l>
<l n="20">Nu was woenende binnen der steden</l>
<l>Een rijc man, die quelende lach.</l>
<l>Op enen nacht hi versach</l>
<l>Enen sconen man, die hem heet</l>
<l>Dat hi ten putte ga, dien hi weet:</l>
<l n="25">Hi sal daer vinden enen lichame.</l>
<l>Smorgens was van siere mesquame</l>
<l>Die man al quite, ende ginc gereit</l>
<l>Ten putte, ende, also hem was geseit,</l>
<l>Heeft hi den lichame vonden,</l>
<l n="30">Als oft hi onthoeft ware te dien stonden.</l>
<l>Suverlike heeft hine berect</l>
<l>Op enen wagen geleit, ende mect</l>
<l>Dat menne sal graven daer sente Dyonijs</l>
<l>Begraven leit; mer in geenre wijs</l>
<l n="35">En wilden die ossen derwert gaen.</l>
<l>Doe liet ment an haren wille staen:</l>
<l>Si gingen rechte te dics goets mans woene,</l>
<l>Diene vonden hadde, ende die goene</l>
<l>Groeffenne daer so hi scoenst conde,</l>
<l n="40">Daer hi noch rust te deser stonde.</l>
<l><pb n="92"/>In December, also ict bekende,</l>
<l>Op de XVII<hi rend='sup'>d</hi><hi rend='sup'>e</hi> kalende,</l>
<l>Wert dese heilege man martelare,</l>
<l>Die met Gode es sere mare.</l>
</div>
<div type="subchapter"><head type="subchapter">Van Domiciane den keyser. XX.</head>
<l>                Rechte doe in trike hadde gestaen</l>
<l>XIII jaer Domiciaen,</l>
<l>Moeste om hem ute Rome vlien</l>
<l>Wie dat hiet astronomien.</l>
<l n="5">Helynant ons gewaget,</l>
<l>Dat Domiciaen eens heeft gevraget</l>
<l>Enen die hiet Ascletarioen,</l>
<l>Die vele wilde kinnen der sterren doen,</l>
<l>Hoe hi sal sterven. Die sprac tien stouden:</l>
<l n="10">Hi soude werden gescoert van honden.</l>
<l>Die keyser dedene doot slaen daer nare</l>
<l>Omme hem te makene logenare,</l>
<l>Ende dedene delven. Mer saen daer naer</l>
<l>Quam daer een tempeest so swaer,</l>
<l n="15">Datten dooden saen heeft ontaerd;</l>
<l>Doe quamen honde so vele ter vaert,</l>
<l>Diene aten altemale.</l>
<l>Gregorius seit dese tale,</l>
<l>Dat, waer voreseggen astronomiene,</l>
<l n="20">Comt wel bi des duvels pliene,</l>
<l>Diet hen verstaen doet sonder liegen;</l>
<l>Maer het es al omme bedriegen.</l>
<l>Augustijn scit dit also wel,</l>
<l>Dat Ascletarioen gevel</l>
<l n="25">Dit voreseggen, mochte aldus gescien:</l>
<l>Die duvel hadde gespaent te dien</l>
<l>Den keyser Domiciane, te doene</l>
<l>Tontlivene Ascletarioene,</l>
<l>Dien hi dat vore mochte leren,</l>
<l n="30">Dattene honde souden verteren,</l>
<l>Dat hi in sterren waende hebben gesien.</l>
<l>Ende na sine doot, dat mochte gescien,</l>
<l>Hebben hen die duvele in honde verkeert</l>
<l>Ende hebbenne altemale verteert,</l>
<l n="35">Ofte si dadenre andere honde comen.</l>
<l>Maer seker en hebben wijt niet vernomen,</l>
<l>Weder het duvele waren, so honden;</l>
<l>Maer vorwaer wi wel orconden,</l>
<l>Hads God den duvelen macht gegeven,</l>
<l n="40">Si hadden liever in sijn leven</l>
<l>Den man gescoert, dan na sijn doot:</l>
<l>Dus es hare bedriegen groot.</l>
</div>
<div type="subchapter"><head type="subchapter">Noch van den quaden Domiciane. XXI.</head>
<l>                Properlike na der hovaerde</l>
<l>Lucifers so wert van aerde</l>
<l>Domiciaen, die quade sot,</l>
<l>Want hi wilde wesen god.</l>
<l n="5">Suetonius scrijft, dat hi teere ure</l>
<l>Hem beroemde vore die senatuere,</l>
<l>Dat hi te voren sinen vader</l>
<l>Ende sinen brueder beide gader</l>
<l>Dat Roemsche rike hadde gegeven,</l>
<l n="10">Ende dat hijt weder nam na haer leven.</l>
<l>Sinen tytel dede hi aldus staen:</l>
<l>Here ende god Domiciaen</l>
<l>Doet dat hi wilt cleene ende groot.</l>
<l>Oec beval hi op die doot,</l>
<l n="15">Dat menne niet anders en hiete dan god;</l>
<l>Ende mede was dit sijn gebod,</l>
<l>Dat men sijn beelde niet maken en soude</l>
<l>Dan van selvere ende van goude,</l>
<l><pb n="93"/>Ende also hi woude van gewichte,</l>
<l n="20">Dat niet en was te doene lichte.</l>
<l>Om dit ende om menech quaet</l>
<l>Wert hi van menegen gehaet,</l>
<l>Also dat hijs wert geware</l>
<l>Ende wert wantrouwel ende in vare;</l>
<l n="25">Want hi en betrouwe wijf no vrient,</l>
<l>Dien hi so wel hadde gedient.</l>
<l>Een paloer dede hi doe maken</l>
<l>Alomme gespiegelt, dat hi die saken</l>
<l>Al mach bescouwen, diemer in doet:</l>
<l n="30">Dus waent hi seker sijn behoet.</l>
<l>Gram so wert hi alte sniemen,</l>
<l>Ende dat moeste becoepen iemen.</l>
<l>Sinen oem Flavius Clement</l>
<l>Heeft hi van den live gescent</l>
<l n="35">Sonder enege mesdaet.</l>
<l>Dus wert hi te meer gehaet.</l>
<l>Ten wapenen en dochte hi groot no smal,</l>
<l>Maer scieten conste hi boven al.</l>
<l>Hi scoet somwile met scichten tween</l>
<l n="40">Te gadere in thoeft des wils een,</l>
<l>Die staende bleven in dier gebaren</l>
<l>Als oft het II horne waren.</l>
<l>Een kint, alst te sulec was gestaen,</l>
<l>De hant ophoudende, de vingere onttaen,</l>
<l n="45">Tusschen die vingere scoet hi wale</l>
<l>Sonder sneven sine strale.</l>
<l>Nu seget ons Huge van Flori</l>
<l>Van desen quaden tyran, dat hi</l>
<l>Den lieden binnen Rome sere deerde</l>
<l n="50">Ende trike van buten al verteerde,</l>
<l>So dat alle die senature</l>
<l>Met eenre gemeenre cure</l>
<l>Op hem maken haren viant.</l>
<l>Verslegen wert hi te hant</l>
<l n="55">In sijn palays; boven der erde</l>
<l>Wert hi gelaten te siere onwerde.</l>
<l>Alle die bi hem hadden den ban,</l>
<l>Worden weder ingeroepen dan,</l>
<l>Ende keerden weder in haer goet.</l>
<l n="60">Alle sine beelden men wech doet,</l>
<l>Omme dat van den cative</l>
<l>Gheene herdinkenesse en blive.</l>
</div>
<div type="subchapter"><head type="subchapter">Van den keyser Nerva ende ander dinc. XXII.</head>
<l>                Een man van dagen in doechden groot</l>
<l>Wert na Domiciaens doot</l>
<l>Keyser, in tjaer ons Heren</l>
<l>XCVIII, die in eren</l>
<l n="5">Regneerde IIII maent ende een jaer,</l>
<l>Die dat rike overwaer,</l>
<l>Dat sere begonnen was te scoren,</l>
<l>Sette in vele goeder coren.</l>
<l>Te desen tiden was te Ephesen</l>
<l n="10">Thymotheus, dien daer dede wesen</l>
<l>Sente Pauwels bisscop daer te voren.</l>
<l>Dese was van Listris geboren,</l>
<l>Ende was een man van grooter doecht.</l>
<l>Desen heeft oec sente Jan verhoecht,</l>
<l n="15">Na dat hi te Ephesum es comen;</l>
<l>Want sente Jan heeft daer vernomen</l>
<l>Ons Heren miracule ende sijn leven</l>
<l>Ongehort in erde gescreven.</l>
<l>Daer brachte hi wel die dinc te samen,</l>
<l n="20"><pb n="94"/> Ende sette elc te siere namen</l>
<l>Van den ewangelisten drien:</l>
<l>Matheuse, Marke, Luuc indien;</l>
<l>Ende so en sach hi niet bescreven</l>
<l>Dan Jhesus Cristus menschelijc leven,</l>
<l n="25">Ende doe screef hi daer bat vort</l>
<l>Van onsen Here die hoege woert,</l>
<l>Die hi ontfinc in siere leren</l>
<l>Op die heilege borst ons Heren.</l>
<l>                Doe keyser wert Domiciaen,</l>
<l n="30">Wert sente Jan in Pathmos gedaen,</l>
<l>Ende Thymotheus die es bleven</l>
<l>Te Ephesum in heilech leven,</l>
<l>Ende bekeret tvolc al dat hi mach.</l>
<l>Nu geviel op enen dach,</l>
<l n="35">Dat die heidene hilden ene feeste.</l>
<l>Thymotheus, die dit vereeste,</l>
<l>Ghinc te hen ende ghereit</l>
<l>Heeft hise begrepen ende geseit:</l>
<l>"Die u maecte souddi bekinnen</l>
<l n="40">Ende dienen ende minnen,</l>
<l>Ende laten dese verdoemde sake."</l>
<l>Si, die onwert hadden die sprake,</l>
<l>Gaven hem der slage menech enen</l>
<l>Ende worpenne sere met steenen,</l>
<l n="45">Dat hi daer doot scheen bi wesen.</l>
<l>Goede liede namenne bi desen</l>
<l>Ende droegenne in sekerre stede,</l>
<l>Daer hi saen sinen indde dede,</l>
<l>Ende voer met Gode, na sinen gare,</l>
<l n="50">Als een heilech martelare.</l>
<l>Opten XXII<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi> dach</l>
<l>Van Laumaent, alsoe ict sach</l>
<l>Bescreven, so waest sekerlike,</l>
<l>Doe Nerva besat tRoemsche rike.</l>
</div>
<div type="subchapter"><head type="subchapter">Noch van den keyser Nerva. XXIII.</head>
<l>                Redene het scheen wesen wel,</l>
<l>Dat tgebod des keysers fel</l>
<l>Keyser Nerva wederroepen dede.</l>
<l>Hier bi keerden te haerre stede</l>
<l n="5">Skeysers Domiciaens gebanne.</l>
<l>Hier bi gesciede oec sente Janne,</l>
<l>Dat hi te Ephesum es gekeert,</l>
<l>Daermenne grotelike heeft gheert;</l>
<l>Ende doe hi binnen der port es comen,</l>
<l n="10">Heeft hi comende vernomen</l>
<l>Comende die brachten doot</l>
<l>Drusianen, die minne groet</l>
<l>Ane hem hadde, ende hi an hare,</l>
<l>Want si was sine werdinne care,</l>
<l n="15">Ende hadde sine comst sere begert.</l>
<l>Nu droechmense ten grave wert;</l>
<l>Ende als hise dus gemoet,</l>
<l>Al die liede hi letten doet,</l>
<l>Ende riep lude: "Drusiane,</l>
<l n="20">God gebiedt di op te stane;</l>
<l>Ganc thuus ende mijn eten reedt."</l>
<l>Dat sise ontbinden hi hen heet.</l>
<l>Si dadent, ende alte hant</l>
<l>Stont si op in dat samblant</l>
<l n="25">Oft si van slape ware ontwake.</l>
<l>Des ander daechs geviel die sake,</l>
<l>Dat Cratoen, die philosofien,</l>
<l>II jongelinge hadde gebracht in dien</l>
<l><pb n="95"/>Te gevene al hare goet gemeene</l>
<l n="30">Omme II preciose steene,</l>
<l>Die si brachten in die marct.</l>
<l>Dart alt volc siet ende harct,</l>
<l>So worden si dies in rade,</l>
<l>Dat men die werelt so versmade,</l>
<l n="35">Ende braken die diere steene</l>
<l>Om metter werelt niet hebben gemeene.</l>
<l>                Dit hevet sente Jan versien.</l>
<l>Te Cratoene sprac hi mettien:</l>
<l>"Het es quaet in alre wijs</l>
<l n="40">Dat men doet om der liede prijs,</l>
<l>Want God en prijsde niet die dinc,</l>
<l>Daer hi leerde den jongelinc:</l>
<l>Ofte hi goet te wesene rochte,</l>
<l>Dat hi al sijn goet vercochte</l>
<l n="45">Ende den armen gave dat."</l>
<l>Cratoen antwerdde ter stat:</l>
<l>"Der werelt doen es al gierecheit,</l>
<l>Die dat leven aldus ontseit.</l>
<l>Maer es dijn meester warachtech God,</l>
<l n="50">Ende geven den armen si sijn gebod,</l>
<l>Doe dat hi dese steene heele</l>
<l>Ende hare wardde den armen deele;</l>
<l>Ende wilt dore dinen God bestaen</l>
<l>Dat ic hebbe dore u lieden gedaen."</l>
<l n="55">Sente Jan gaderde die stucken daer</l>
<l>Ende bad Gode. Saen daer naer</l>
<l>Worden die steene al geheel,</l>
<l>Dat mer nieuwers an en mochte een deel</l>
<l>Broke of teeken scouwen an.</l>
<l n="60">Cratoen ende die II jonge man</l>
<l>Vielen sente Janne te voeten,</l>
<l>Ende worden daer na bi moeten</l>
<l>Ghedoept ende wel geleert. Die steene</l>
<l>Vercochten si, ende dat gelt al reene</l>
<l n="65">Gaven si den armen, ende sedermeer vort</l>
<l>Bleven si leerende ons Heren woert.</l>
<l>                Noch waren daer II rike heren,</l>
<l>Die bi sente Jans leeren</l>
<l>Den armen gaven al hare rijchede,</l>
<l n="70">Ende volgeden sente Janne mede.</l>
<l>Eens quamen si in de port na desen,</l>
<l>Daer si rike in hadden gewesen,</l>
<l>In abite sere ondiere.</l>
<l>Daer sagen si in hoger maniere</l>
<l n="75">Die hare cnapen hadden gesijn,</l>
<l>In abite diere ende fijn,</l>
<l>Ende vielen in onverdulden mettien.</l>
<l>Dit hevet wel sente Jan versien,</l>
<l>Ende sprac hen an aldus tier tijt:</l>
<l n="80">"Ic weet wel dat ghi droeve sijt</l>
<l>Omme tgoet, dat ghi quite scijnt;</l>
<l>Maer daer af ben ic gepijnt,</l>
<l>Dat ghi Gods loen hebt verloren.</l>
<l>Nu gaet ende bringt mi te voren</l>
<l n="85">Rechte roeden ende keselen mede."</l>
<l>Men brachtse hem, ende hi dede sine gebede.</l>
<l>Die roeden worden gout al reene,</l>
<l>Ende die kesele preciose steene.</l>
<l>"Nu willic," seit hi, "dat ghi gaet</l>
<l n="90">Ane wien dat hem an gout verstaet</l>
<l>Ende diere steene kint;</l>
<l>Ende eest dat ghise warachtech vint,</l>
<l>Vercoept beide steene ende gout,</l>
<l>Ende coept dan cierheit menechvout.</l>
<l n="95">Maer ic segge u wel te voren,</l>
<l>Themelsche goet hebdi verloren!"</l>
<l>Doe sente Jan seide dese dinc,</l>
<l>Bracht men daer doot enen jongelinc,</l>
<l>Daer menich om was in serecheden,</l>
<l n="100">Die sente Janne hebben gebeden,</l>
<l><pb n="96"/>Dat hi den dooden verwecke ter stat.</l>
<l>Jan dede gheren dat men hem bat;</l>
<l>Hi viel in bedingen alte hant.</l>
<l>Doe seide hi: "Stacteus, opstant!"</l>
<l n="105">(Also was die jongelinc genant)</l>
<l>"Ende maect desen II becant</l>
<l>Dat si verloren hebben van goede).</l>
<l>Stacteus stont op met spoede</l>
<l>Ende neech daer sente Janne.</l>
<l n="110">Vort sprac hi den tween daer anne:</l>
<l>"Ic sach," seit hi, "uwe ingele droeve</l>
<l>Ende de duvele blide te desen, (wesen,</l>
<l>Ende u wesen metten ingelen wel scone;</l>
<l>Maer nu die stede van uwen loene</l>
<l n="115">Die es vol pinen ende vuelheden.</l>
<l>Doct ten apostel uwe gebeden,</l>
<l>Dat hi uwe sielen verwecke nu,</l>
<l>Also hi mi heeft verwect vor u,</l>
<l>Oft ghi sijt ewelijc verloren."</l>
<l n="120">Als die andere dit verhoren,</l>
<l>Vielen si in Gods bid,</l>
<l>Dat hi hem vergeve dit</l>
<l n="125">Ende alle kandere mesdaet.</l>
<l>Dapostel seide: "Nu anevaet</l>
<l>Penitencie te doene XXX dage;</l>
<l>Daer na willic dat men drage</l>
<l>Reoeden ende kesele, daer si waren</l>
<l n="130">Ghenomen." Ende alle te waren</l>
<l>Hebben si penitencie gedaen.</l>
<l>Roeden ende kesele worden saen</l>
<l>Weder tharen steden gedragen,</l>
<l>Die te hant, daer sijt toe sagen,</l>
<l n="135">Hare ierste nature hadden altemale.</l>
<l>Die II, daer nu af was die tale,</l>
<l>Sijn weder tot sente Janne comen,</l>
<l>Ende hebben die gracie anegenomen</l>
<l>Ofte meer dan si hadden eer.</l>
<l n="140">Eusebius seget ons noch meer,</l>
<l>Dat ter stede, daer sente Jan</l>
<l>Sine ewangelic screef, vortan</l>
<l>No wint no regen en heeft gedert</l>
<l>No tempeest die jegewerd.</l>
<l n="145">Doe van Padmos quam sente Jan,</l>
<l>Vant hi doot den heilegen man</l>
<l>Thymotheuse, die hadde gewesen</l>
<l>Bisscop in de stat te Ephesen.</l>
<l>Dus vant hi bisscoploes die stat,</l>
<l n="150">Ende cume verbaden si hem dat,</l>
<l>Dat hi dbisscopdoem anevinc,</l>
<l>Daer hi berechte wel die dinc</l>
<l>Tote in den tiden dat Trayaen</l>
<l>Dat Roemsche rike hadde ontfaen.</l>
</div>
<div type="subchapter"><head type="subchapter">Van sente Janne Ewangelisten. XXIIII. </head>
<l>                Nu seget ons ove waerheit fijn</l>
<l>Een Clement Alexandrijn,</l>
<l>Dat na dien dat sente Jan</l>
<l>Uut Pathmos quam, dat hi vort an.</l>
<l n="5">Eenparlec ginc achter lande</l>
<l>Om leeren, so dat hi becande</l>
<l>Enen jongelinc teere port,</l>
<l>Daer hi op merkende so wort,</l>
<l>Dat hine den bisscop van der stede</l>
<l n="10">Beval met grooter nerenstechede;</l>
<l>Ende ginc cortelike dane.</l>
<l>Die bisscop trac hem tkint ane;</l>
<l>Hi doepet ende instrueret wel.</l>
<l>Maer daer na het so gevel,</l>
<l n="15">Dat die joecht den jogen man</l>
<l>Der quatheit also brachte an,</l>
<l>Eens deels bi dbisscops roeckeloeshede,</l>
<l><pb n="97"/>So dat hi liet alle goede sede</l>
<l>Ende meester van roeveren waert.</l>
<l n="20">Ende sente Jan quam daer in den aert</l>
<l>Om visenteren, ende heeft verstaen,</l>
<l>Hoet metten jongelinc es vergaen.</l>
<l>Den bisscop eyscht hi sijn belof,</l>
<l>Diet niet wel en verstont waer of,</l>
<l n="25">Ende doe seidt hem sente Jan,</l>
<l>Dat hi hem iessche den jongen man,</l>
<l>Dien hi hem beval op trouwe.</l>
<l>Die bisscop versuchte in rouwe,</l>
<l>Ende seide hem hoe daer ware gevaren.</l>
<l n="30">Sente Jan al sonder sparen</l>
<l>Es geseten op een paert</l>
<l>Ende also ten woude waert,</l>
<l>Daer die jongelinc te sine plach,</l>
<l>Ende doe tgeselscap Janne sach,</l>
<l n="35">Vingen sine. Hi sprac mettien:</l>
<l>"Uwen meester soudic gerne sien,"</l>
<l>Ende mettien es hi daer comen</l>
<l>Ende heeft sente Janne vernomen.</l>
<l>Hi scaemde hem ende vloe achterwaert;</l>
<l n="40">Sente Jan reet hem na ter vaert,</l>
<l>Ende riep te hem: "Bi wat scouden</l>
<l>Vliestu enen crancken ouden?</l>
<l>En ontsie di niet; ic bidde vore di,</l>
<l>Dat God dijns genadech si.</l>
<l n="45">Wiltu doen na dat raden mine,</l>
<l>Ic sette mijn siele vore de dine."</l>
<l>Doe stont hi ende sach nederwaert,</l>
<l>Ende werp sine wapene wech ter vaert;</l>
<l>Weenende viel hi te Jans voeten,</l>
<l n="50">Ende gaf hem gereet ter boeten.</l>
<l>Doe custe hine ende troestene soe,</l>
<l>Dat hine maecte in therte vroe,</l>
<l>Ende brachtene weder ter heilegerkerken,</l>
<l>So dat hi bleef in goeden gewerken.</l>
<l n="55">Om dit ende om menege doget</l>
<l>Was al Asien verhoget</l>
<l>Te doene werdecheit sente Janne;</l>
<l>Maer de papen, die tyranne,</l>
<l>Der afgode, si hebben gedaen</l>
<l n="60">Dat van den papen, een bestaen</l>
<l>Janne ende leiddene ten temple Dyanen,</l>
<l>Omme dat sine wel dwingen wanen,</l>
<l>Dat hi anebede die godinne.</l>
<l>Nu sprac hi hen an also met sinne,</l>
<l n="65">Dat hi die heidene dede gaen</l>
<l>Bat van den tempele, want het saen</l>
<l>Vallen soude, alsoet saen dede.</l>
<l>Cortelike na dese bede</l>
<l>Worden die afgode al te stove.</l>
<l n="70">Daer vielen doe an tsalege gelove</l>
<l>Wel XII dusentech ofte mee.</l>
<l>Dit dede der heidene bisscoppe wee,</l>
<l>Die hiet Aristodimus,</l>
<l>Diet wel na toebrachte aldus,</l>
<l n="75">Dat deen volc dander hadde verslegen.</l>
<l>Maer sente Janne dien dat was jegen,</l>
<l>Ende sprac aldus den bisscop an:</l>
<l>"Nu sech, oft ic iet gedoen can,</l>
<l>Daer du dijn dolen bi laten moges,</l>
<l n="80">Ende du in dat ware verhoges?"</l>
<l>Die ander sprac: "Ic sal di geven</l>
<l>Venijn drinken: behoutstu dleven,</l>
<l>So mogen dine woerde sijn waer.</l>
<l>Maer ic sal di toegen claer</l>
<l n="85">Des venijns cracht, daer du bestaen</l>
<l>Niet en souts dorren anevaen."</l>
<l>Twee verwijsde dede hi daer comen,</l>
<l><pb n="98"/>Die dat venijn hebben genomen,</l>
<l>Ende die storven alte hant.</l>
<l n="90">Sente Jan dat venijn geprant,</l>
<l>Ende maectere een cruce voren;</l>
<l>Hi dranct ende bleef sonder toren</l>
<l>Ende sonder enege scade.</l>
<l>Doe riep tfolc met gemeenen rade:</l>
<l n="95">"Het en es maer een God geert,</l>
<l>Dien de apostel dient ende leert."</l>
<l>Aristodumus die here</l>
<l>Sprac Janne ane: "Du moets meerre</l>
<l>Doen, salic geloeven wale."</l>
<l n="100">Doe sprac al tfolc met eere tale:</l>
<l>"Di es evel geschiet,</l>
<l>Doestu jegen den apostel yet."</l>
<l>Doe sprac sente Jan ten lieden:</l>
<l>"Ghi doeget al dat u mach dieden</l>
<l n="105">Te genesene die wonden sine,</l>
<l>Dies willic gerene bestaen pine."</l>
<l>Sinen roc gaf hi ter stede</l>
<l>Den bisscop ende hiet hem mede,</l>
<l>Dat hine op die II legge,</l>
<l n="110">Ende dat si opstaen hen segge</l>
<l>In den name van onsen Here.</l>
<l>Die dede also min no mere.</l>
<l>Si stonden op. Alst was aldus,</l>
<l>So vel Aristodumus</l>
<l n="115">Janne ten voeten, ende bad genaden.</l>
<l>Doe ginc hi ten baeliu met staden,</l>
<l>Ende seide hem wat hi hadde gesien.</l>
<l>Beide quamen si na dien,</l>
<l>Ende baden om genade bede.</l>
<l n="120">Sente Jan, diet gerne dede,</l>
<l>Heefse gedoept ende wel geleert:</l>
<l>Dus wert daer kerstenheit gemeert.</l>
</div>
<div type="subchapter"><head type="subchapter">Van den keyser Nerva. XXV.</head>
<l>                In dien tide dat Nerva</l>
<l>Keyser wert, was verre ende na</l>
<l>Tkeyserrike verwerret sere.</l>
<l>Al en levede niet lange dese here,</l>
<l n="5">Hi sette trike in goeden state,</l>
<l>Want hi coes om sriken bate</l>
<l>Trayane sinen sone,</l>
<l>Omme dat vrome was die gone.</l>
<l>Nerva starf vore waer</l>
<l n="10">Doe hi out was LXXII jaer.</l>
<l>Doe men Gods jare C screef,</l>
<l>Wert Trayaen keyser, ende bleef</l>
<l>XIX jaer keyser machtech.</l>
<l>Te Coelne in de stat crachtech,</l>
<l n="15">Die Agrippine doe was genant,</l>
<l>Wert hi keyser ierst bekant,</l>
<l>Dus seget Huge van Flori.</l>
<l>Almaengen so wan hi</l>
<l>Over Rijn, over de Donouwe;</l>
<l n="20">Vort wilde hi dat men sine macht scouwe</l>
<l>Over Eufraten, over de Tyger mede;</l>
<l>Babylonien wan hi die stede,</l>
<l>Celeucien ende al Indyen met</l>
<l>Heeft hi onder sine macht geset.</l>
<l n="25">Dese was hoefsch ende gerecht</l>
<l>Ende oec groet in tgevecht,</l>
<l>Den ridders van goeder manieren</l>
<l>Ende der gemeenten goedertieren.</l>
<l>Men wille seggen dat hi den rike</l>
<l n="30">Was gegeven namelike</l>
<l>Van Gode om sonderlinge bate,</l>
<l>Want het was in so quaden state.</l>
<l>Helynant die maect ons cont:</l>
<l>Daer hi algereet teere stont</l>
<l n="35">Was opgeseten ende te vaerne</l>
<l>Te wige wert ende niet te spaerne,</l>
<l>Ene weduwe quam hem voren,</l>
<l>Die haren sone hadde verloren,</l>
<l>Ende heeft hem om berecht gebeden,</l>
<l n="40"><pb n="99"/> Ende hi berechtese tier steden.</l>
<l>Plutareus sijn meester hiet,</l>
<l>Die hem in screfturen dus heeft bediet:</l>
<l>"Bestu goet, hets de vrome dine,</l>
<l>Ende het es de eere mine;</l>
<l n="45">Bestu anders, du werds gehaet</l>
<l>Ende ic metten tongen versmaedt;</l>
<l>Want tkeyserike en mach niet gedogen</l>
<l>Keysers die om quaet al poegen,</l>
<l>Ende des jongers quade name</l>
<l n="50">Maect den meester grote blame.</l>
<l>Van di willic onsculdegen mi,</l>
<l>Want wel geleert so hebbic di"</l>
<l>Plutarcus hadde enen garsoen,</l>
<l>Dien dede hi blouwen om een mesdoen,</l>
<l n="55">Ende al blouwende seide die enecht,</l>
<l>Dat men hem dede groot onrecht.</l>
<l>Daeromme en liet hine niet staen;</l>
<l>Al disputerende dede hine slaen,</l>
<l>Ende seide, men soude den scalc so dwingen,</l>
<l n="60">Dat hi swege in allen dingen,</l>
<l>Ende niet en scoude jegen sinen here.</l>
<l>Vele boeke van groter leere</l>
<l>Sijn van Plutarcus bescreven,</l>
<l>Die alle hier sijn achterbleven.</l>
</div>
<div type="subchapter"><head type="subchapter">Van sente Jans Ewengelisten doot. XXVI.</head>
<l>                Ene stont na dat Trayaen</l>
<l>Tkeyserike hadde ontfaen,</l>
<l>Ende sente Jan was out vorwaer</l>
<l>Negene ende negentech jaer,</l>
<l n="5">Quam tote hem onse Here Jhesus,</l>
<l>Ende sprac hem vriendelike an aldus:</l>
<l>"Hets tijt dattu ter feesten ets</l>
<l>Met dinen bruederen; ic wille duut wets,</l>
<l>Over vijf dage comt die dach groot,</l>
<l n="10">Dat ic verrees van der doot,</l>
<l>Ende dan seldi tot mi comen."</l>
<l>Als sente Jan dit heeft vernomen,</l>
<l>Gheboet hi groot volc tsamen,</l>
<l>Die des daechs ter kerken quamen,</l>
<l n="15">Ende doe hi Gods dienst hadde gedaen,</l>
<l>Ghinc hi den volke doen verstaen</l>
<l>Al dat was hare salecheit.</l>
<l>Vort heeft hi hen sine doot geseit,</l>
<l>Ende cortelike na dit</l>
<l n="20">Dede hi maken enen pit</l>
<l>Bi den outare, horic gewagen,</l>
<l>Ende de erde uter kerken dragen.</l>
<l>Ende doe hijt wel al hadde berect,</l>
<l>Heeft hi hem in den pit gestrect,</l>
<l n="25">Die hande opwert; vort seide hi:</l>
<l>"Here, ic come genoedt te di;</l>
<l>Van den viant mi behoet,</l>
<l>Ende bringt mi te dijnre werscap goet."</l>
<l>Mettien quam daer so groot lecht,</l>
<l n="30">Dat hen allen tsien ontfecht,</l>
<l>Ende cortelike daer naer</l>
<l>Ghinc dlicht wech; doe vant men daer</l>
<l>Niet dan Manne - dats hemelsch broet -</l>
<l>Ende suete lucht, dat uter noet</l>
<l n="35">Menegen sieken gebracht hevet,</l>
<l>Ende noch die stede Manna gevet.</l>
<l>Men vint dat dese heilege sant</l>
<l>Eens hadde een vogelken in de hant,</l>
<l>Als in ene spellijcheide.</l>
<l n="40">Een begripere saecht ende seide:</l>
<l><pb n="100"/>"Ghene vroede, gene oude</l>
<l>Vaert also een kint varen soude."</l>
<l>Sente Jan heeft dit gehort</l>
<l>Ende sprac dit op dese woert</l>
<l n="45">(Nu was jagere die gene bekant</l>
<l>Ende droech enen boge in die hant):</l>
<l>"Sech, twi en es dijn boge niet</l>
<l>Ghespannen?" Die ander hem bediet,</l>
<l>Dat hine ongespannen liete,</l>
<l n="50">Omme dat hi te bat sciete,</l>
<l>"Als ic wille spannen ende scieten dan."</l>
<l>"Also eest," sprac sente Jan,</l>
<l>"Met onsen sinne, dien wi maken</l>
<l>Somwile onledech met cleenen saken,</l>
<l n="55">Dat hi te scarpere si te verstane</l>
<l>Te groten dingen, als wiere vaen ane."</l>
</div>
<div type="subchapter"><head type="subchapter">Van den keyser Trayane. XXVII.</head>
<l>                Na quade costumen die quamen ane</l>
<l>Bi Nero, bi Domiciane,</l>
<l>So was die derde keyser Trayaen,</l>
<l>Die den kerstenen heeft pinen gedaen.</l>
<l n="5">In desen tide was Symoen,</l>
<l>Cleophas sone, in bisscops doen</l>
<l>Die ander in Jherusalem,</l>
<l>Die ter martielien gaf hem,</l>
<l>Dat hem Anthiocus heeft gedaen,</l>
<l n="10">Ende was gecruust, hebbic verstaen.</l>
<l>Den baeliu dien sere verwondert,</l>
<l>Hoe een man, die der jare hondert</l>
<l>Ende XX hevet, gedoegen mach</l>
<l>Die pine, die hi hem doegen sach;</l>
<l n="15">Oec wonderets menegen anderen sere,</l>
<l>Die niet en wisten dat onse Here</l>
<l>Jegen hem sprac, die alle pine</l>
<l>Can saechte maken ende in sine</l>
<l>Blisscap voeren in hemelrike,</l>
<l n="20">Daer si selen in sijn ewelike.</l>
</div>
</div>
</div>
<div type="subchapter"><head type="subchapter">Van sente Clemente ende ander dinc. XXVIII.</head>
<div type="subchapter"><head type="subchapter">Van sente Domicillen. XXIX.</head>
<l>                Ponten hiet men dat eylant,</l>
<l>Daer Domicille was gesant</l>
<l>Bi Domiciaens gebode,</l>
<l>Om dat si hare hilt ane Gode.</l>
<l n="5">Daer deedse uut comen Aureliaen,</l>
<l>Doe keyser worden was Trayaen,</l>
<l>Ende dede met hare II joncvrouwen,</l>
<l>Die hi waende so betrouwen,</l>
<l>Dat sise bringen daer toe met rade,</l>
<l n="10">Dat si sinen wille dade.</l>
<l>Theodora ende Eufradise</l>
<l>Hieten si. Maer die wise</l>
<l>Domicille heeft dese twee</l>
<l>Ons Heren wet geleert, ende mee</l>
<l n="15">Theodoren brueder si genas</l>
<l>Van blentheiden, daer hi in was,</l>
<l>Ende Eufrodisen voester kint</l>
<l>Wert sprekende, dat stom was bekint,</l>
<l>Bi der macht van onsen Here.</l>
<l n="20">Bi desen miraclen, bi deser leere</l>
<l>Daden hen die joncvrouwen doepen</l>
<l>Met velen, diere mede toeloepen,</l>
<l>Die dese miracle hebben verstaen.</l>
<l>Hier na quam Aureliaen</l>
<l n="25">Met II anderen jongelingen,</l>
<l>Als die waende vorderen dese dingen,</l>
<l>Domicille ende die joncvrouwen</l>
<l><pb n="101"/>Metten anderen II joncvrouwen.</l>
<l>Hi brachte met hem menistrele</l>
<l n="30">Ende ginc maken feesten vele</l>
<l>Met gesange, dansen, springen,</l>
<l>Ende met ongeordineerden dingen.</l>
<l>Hier af begrepenne II heilege man,</l>
<l>Sulpicius ende Servilian;</l>
<l n="35">Maer hi was die niet en achte.</l>
<l>Domicillen dede hi met crachte</l>
<l>Besluten, daer hi snachts sinen wille</l>
<l>Af micte te hebben, lude of stille,</l>
<l>Weder het haer ware leet ofte lief.</l>
<l n="40">Daer hi sterven ane belief</l>
<l>Jammerlike in swaerre plagen.</l>
<l>Vele bekeerdere die dit sagen,</l>
<l>Ende daden hen doepen. Doe dit verstoet</l>
<l>Aureliaens brueder, metter spoet</l>
<l n="45">Es hi gevaren doen te verstane</l>
<l>Dit wonder den keyser Trayane,</l>
<l>Die hem macht gaf dat hi boude</l>
<l>Elken mensche ontliven soude,</l>
<l>Die de gode niet en anbede.</l>
<l n="50">Te Teracine in die stede</l>
<l>Es hi comen, ende vinc ane</l>
<l>Sulpicius ende Serviliane:</l>
<l>Die dede hi dooden alse die dulle.</l>
<l>Vort ginc hi daer Domicille</l>
<l n="55">Was metten anderen heilegen mageden,</l>
<l>Diene daer onlange verdageden,</l>
<l>Sine ontseiden alte hant</l>
<l>Die gode tanbedene. Doe dede hi brant</l>
<l>Steken in thuus daerse in waren,</l>
<l n="60">Ende dus worden si martelaren.</l>
<l>Cesarius, een kersten dyaken,</l>
<l>Quam sander daechs sien dese saken,</l>
<l>Ende vant der heilegen lichamen</l>
<l>Onbesmet van alre scamen,</l>
<l n="65">Ende groefse eerlike in scoenre steden,</l>
<l>Alsoet wel betaemde haerre heilecheden.</l>
</div>
<div type="subchapter"><head type="subchapter">Van sente Ignase ende ander dinc. XXX.</head>
<l>                Recht kersten vol ontfermechede</l>
<l>Was sente Ignaes, die in der stede</l>
<l>TAnthiochen bisscop sat.</l>
<l>Eens gaf davonture dat,</l>
<l n="5">Dat daer liden soude Trayaen,</l>
<l>Die victorie hadde ontfaen.</l>
<l>                Maertelare, hebbic verstaen,</l>
<l>Wert Ignaes, doe keyser Traiaen</l>
<l>Hadde gesijn XI jaer,</l>
<l n="10">Die doe hem Plinius alwaer . . . . . . .</l>
</div>
</div>
<div type="subchapter"><head type="subchapter">Van Placitusse. XXXI.</head>
<div type="subchapter"><head type="subchapter">Van sente Focasse den mertelare. XXXII.</head>
<l>                Kinlijc vindewijt bescreven,</l>
<l>Dat sente Focas was verheven</l>
<l>Also in die minne ons Heren,</l>
<l><pb n="102"/>Dat hi wert na sijn begheren</l>
<l n="5">Meer mertelare bi der beden,</l>
<l>Dan andersens. In siere joncheden</l>
<l>Toende hi een outlijc gelaet.</l>
<l>Waer dat hi gaet ende staet</l>
<l>Was sine maniere so bequame,</l>
<l n="10">Dat hem anewies der vroetscap name.</l>
<l>Gherechtecheit heeft hi gemint,</l>
<l>Suverren en hebdi niet gekint,</l>
<l>Out in therte ende in den live,</l>
<l>Ontfarmech op die cative;</l>
<l n="15">Oetmoet was al die leeringe sine.</l>
<l>Nu wert op die kerstine</l>
<l>Die persecusie al te sware,</l>
<l>Ende van Focasse quam die niemare</l>
<l>Vore den baeliu Affricane,</l>
<l n="20">Diene saen geboet te vane.</l>
<l>Als hine sach, sprac hi hem an:</l>
<l>"Bestu Focas, die selve man,</l>
<l>Die niet en wils dat Trayaen</l>
<l>Si god, die onder heeft gedaen</l>
<l n="25">Sine viande na sinen wille</l>
<l>Met eren?" Focas sweech stille.</l>
<l>Die baeliu in torne ontstect,</l>
<l>Ende vraget waeromme hi niet en sprect,</l>
<l>Ende ofte hi weet vore wien hi staet.</l>
<l n="30">Focas sprac: "Mi dunc, een quaet</l>
<l>Ries es dijn here Trayen ontvoecht,</l>
<l>Dien tRoemsche rike niet en genoecht,</l>
<l>Hine wille mede wesen god.</l>
<l>Dijn dreigen es mi als een spot:</l>
<l n="35">Om sijn leven gevic cleene,</l>
<l>Dat saen sal nemen een inde onreene.</l>
<l>Dreychstu mi met dijnre pinen sere,</l>
<l>Dat es al dat ic begere;</l>
<l>Dat ghi lettet, es mi al verdriet,</l>
<l n="40">Want sonder sterven en comic niet</l>
<l>Te minen Here, daer ic wille wesen."</l>
<l>Affricaen die sprac te desen:</l>
<l>"Doe dat wi dinen here sien;</l>
<l>Ic sal hem doen den minen dien."</l>
<l n="45">Focas antwerdde deser gelike:</l>
<l>"Mijn here es in hemelrike,</l>
<l>Ende wet dattu niet werdech en sijs,</l>
<l>Dattune souts sien in deser wijs."</l>
<l>Ende doe sprac dus Affricaen:</l>
<l n="50">"Nu doe minen wille saen,</l>
<l>Ofte ic doe di pinen sware.</l>
<l>Hier sijn si dusentech teere scare,</l>
<l>Die al gader op di sien,</l>
<l>Ende willen hen an dijn leeren tien.</l>
<l n="55">Daeromme doe sacrificie gerne</l>
<l>Onsen goden, omme te bewerne</l>
<l>Van der dolingen die liede."</l>
<l>"Nu hore, wat ic die bediede,"</l>
<l>Sprac Focas in waerre tale:</l>
<l n="60">"Dine gode sijn duvele altemale;</l>
<l>Ende alle gadere sijn si verwaten,</l>
<l>Die dure hen so hen vallen laten,</l>
<l>Dat si laten onsen Here,</l>
<l>Die God es ende blivet emmermeere."</l>
<l n="65">Thant viel daer sulc tempeest,</l>
<l><pb n="103"/>Dat den menegen heeft vereest.</l>
<l>Affricaen ter erden vel,</l>
<l>Ende sine ridders also wel;</l>
<l>Maer Affricaen bleef sonder sin</l>
<l n="70">Ende sonder spreken meer of min.</l>
<l>Omtrent Focam quam groot lecht,</l>
<l>Drie ingele vierich quamen daer echt,</l>
<l>Die hem anespraken; maer lettel lieden</l>
<l>Sagense, doe si danen scieden.</l>
<l n="75">Doe quam Affricaens wijf, Terenciane,</l>
<l>Dien alte groot mesbaer ghinc ane,</l>
<l>Si scoerde cleedere ende sloech hare.</l>
<l>Met VI kinderen quam si dare,</l>
<l>Ende met meisenieden altemale,</l>
<l n="80">Ende bad Focasse sonder hale,</l>
<l>Dat hi genese haren man:</l>
<l>Si wille kerstendoem vaen an</l>
<l>Met al dengenen die hare anegaen.</l>
<l>Focas dede thant opverstaen</l>
<l n="85">Affricane ende al genesen.</l>
<l>Trayane ontboet hi dit na desen,</l>
<l>Die Focasse vore hem comen dede,</l>
<l>Ende vragede wanen die dulhede</l>
<l>Hem quame, dat hi sinen wille</l>
<l n="90">Hem ontseide lude ofte stille.</l>
<l>Vort seide hi: "Toene ons dinen here."</l>
<l>Focas sprac: "Dats onse leere,</l>
<l>Datmen die preciose steene</l>
<l>Vore die swine en werpe negeene."</l>
<l n="95">"Sijn wi dan swine?" sprac Trayaen.</l>
<l>Focas die antwerdde saen:</l>
<l>"Dat gi waert beesten, quame u te vromen,</l>
<l>Soe en soude op u Gods wrake niet comen!"</l>
<l>Trayaen sprac: "Wi moeten weten</l>
<l n="100">Waer af dattu di wils vermeten,</l>
<l>Ofte met pinen entstu dijn leven."</l>
<l>Focas sprac: "Dat sal mi geven</l>
<l>Deewelijc lijf in hemelrike,</l>
<l>Maer di wert pine eewelike."</l>
<l n="105">Doe wert getormenteert Focas,</l>
<l>Dat hem dlijf al open was.</l>
<l>Dan diedde niet, maer hi lovede Gode,</l>
<l>Die hem dede seggen sinen bode:</l>
<l>"Focas, dine stede es bereet</l>
<l n="110">In hemelrike, ende groet leet</l>
<l>Sal Trajaen cortelike ontfaen."</l>
<l>Uut dien tormente wert hi gedaen</l>
<l>In den karkere, in dier maniere,</l>
<l>Dat hem wachten ridders viere</l>
<l n="115">Met enen centurioene.</l>
<l>Snachts na sinen orisoene</l>
<l>Quam daer groet licht; de doren onttaden;</l>
<l>Die ridders sagent ende baden</l>
<l>Focasse om hare salechede.</l>
<l n="120">Anderen lieden wert het cont mede,</l>
<l>Die om doepen hebben gebeden,</l>
<l>Ende hi doepese ter steden;</l>
<l>Ende om hen te sterckene ter doeget,</l>
<l>Heeft hem daer onse Here vertoeget.</l>
<l n="125">Smergens dede Trajaen ontbieden</l>
<l>Focasse ter marct vore al de lieden,</l>
<l>Dien hi onvervaert daer vant.</l>
<l>In enen calcoven dede hine thant</l>
<l>Werpen, die III dage was geheet,</l>
<l n="130">Daer hem af en quam geen leet</l>
<l>No an live, no an cleeden.</l>
<l>In steenen stoven dede menne leeden,</l>
<l>Die onder ende boven waren</l>
<l>Drie dage geheet sonder sparen.</l>
<l n="135">Doe hiere in quam, viel hi ter beden</l>
<l>Ende bad God met nerenstecheden,</l>
<l>Dat hine tot hem halen woude,</l>
<l>Ende gaf doe die siele op also houde.</l>
<l>Men vant die stoven cout altsamen</l>
<l n="140"><pb n="104"/> Ende sente Focasse van lichamen</l>
<l>Ongescaedt in alre wisen,</l>
<l>Ende roke die men niet en mach volprisen.</l>
<l>Doe die keyser sach dit wonder,</l>
<l>Te sinen ridders sprac hi besonder:</l>
<l n="145">"En es geen god, dat mach men kinnen,</l>
<l>Dan die de sine dus doet verwinnen!"</l>
<l>Saen daer na quam vore Trayane</l>
<l>Focas, ende sprac hem dus ane:</l>
<l>"Trayaen, ganc ter pinen saen.</l>
<l n="150">Onlange, wet wel sonder waen,</l>
<l>Selstu leven; dan comtti an</l>
<l>Die doot, soe wert gewroken dan</l>
<l>Dat bloet der heilegen op di,</l>
<l>Dat bi di gestort al si."</l>
<l n="155">Dese heilege Focas</l>
<l>Leet van allen pinen den pas</l>
<l>In Merte op die derde noene.</l>
<l>In Ponten ert menne in hoegen doene.</l>
</div>
<div type="subchapter"><head type="subchapter">Van enen Pliniusse ende ander dinc. XXXIII.</head>
<l>                Een prince, Plinius genant,</l>
<l>Wert van den keyser Trayane gesant</l>
<l>Ware te nemene ten rike</l>
<l>Omtrent Ponten, daer jammerlike</l>
<l n="5">Die jacht was op die kerstine;</l>
<l>Daer die Plinius dede pine,</l>
<l>Ende heeft den keyser gescreven:</l>
<l>"Waerbi nemt men dengenen dleven,</l>
<l>Daer men ane en vindt geen quaet?</l>
<l n="10">Goede costumen ende goede daet</l>
<l>Es hare leven altemale;</l>
<l>Enen God dienen si wale,</l>
<l>Daer si niemene onrecht en doen ane."</l>
<l>Hier bi so wert van Trayane</l>
<l n="15">Gheboden, dat men die kerstine</l>
<l>Niet en sochte omme te doene pine;</l>
<l>Maer wie van selven hem toeget,</l>
<l>Hi wille dat hi pine doeget.</l>
<l>Hier bi cesseerde een deel die jacht;</l>
<l n="20">Maer die quade hadden selke macht,</l>
<l>Dat sise den rechters brachten te voren,</l>
<l>Ende staken hen dan in doren,</l>
<l>Dat sijt selve hebben gedaen.</l>
<l>Een goet man, hiet Terculliaen,</l>
<l n="25">Die seit, dat dies keysers gebot</l>
<l>Onrecht was ende sot.</l>
<l>Oft qualike leeft dat kerstijn diet,</l>
<l>Twi en salmense sueken niet</l>
<l>Omme af te doene die onsede?</l>
<l n="30">Ende oft es doechtachtechede</l>
<l>Ende bi hen dat come vore oegen,</l>
<l>Twi saelt daeromme pine gedoegen?</l>
</div>
<div type="subchapter"><head type="subchapter">Van eenre ertbevingen tAnthiochen. XXXIIII.</head>
<l>                Nu doe XVII jaer</l>
<l>Trayaen hadde geregneert vorwaer,</l>
<l>Wert tAnthiochen in die stat</l>
<l>Eertbevinge so groet, dat</l>
<l n="5">Dat meeste deel viel van der port.</l>
<l>Oec gesciede groete moert</l>
<l>In Egypten, in Libia,</l>
<l>Want daer die Joden, also ict versta,</l>
<l>Hadden jegen die heidene onvrede.</l>
<l n="10">TAlexandrien in die stede</l>
<l>Worden doe die Joden mat.</l>
<l>Trayaen geboet Lysinien dat,</l>
<l>Dat hi de Joden verre ende na</l>
<l>Verdreve uut Mesopotamia;</l>
<l n="15">Daer hi voer met heere jegen</l>
<l>Ende heefter menegen verslegen.</l>
<l>Hieromme sette Trayaen Lysien</l>
<l>Van Judea in der baelgien.</l>
<l>Doe Trayan LXX ende drie</l>
<l n="20">Out was der jare, so wert hie</l>
<l><pb n="105"/>Siec van den lichame licht,</l>
<l>Ende starf, also men mi bericht,</l>
<l>Te Leutrien in dlant.</l>
<l>XIX jaer was hi becant</l>
<l n="25">Keyser in den Roemschen rike.</l>
<l>Sijn gebeente wert eerlike</l>
<l>Te Rome in een gouden vat</l>
<l>Ghevoert, ende begraven dat</l>
<l>In die marct, onder die colomme.</l>
<l n="30">Ende alst jaergetide quam omme,</l>
<l>Gaven die senature een gebot,</l>
<l>Dat menne hielde over god;</l>
<l>Want hi dat ridderscap hadde wert,</l>
<l>Ende jegen niemene verhovert</l>
<l n="35">En heeft hi, ende niemene versmaet,</l>
<l>Ende oec niemene gehaet.</l>
<l>Sine talie of tolle scout hi quite al reene,</l>
<l>Oft hi nammer af herde cleene.</l>
<l>So goet was hi, dat hine minde,</l>
<l n="40">Wie hi was, diene kinde,</l>
<l>So dat dit proverbium quam van desen:</l>
<l>"Gheluckeger moetstu wesen</l>
<l>Dan Augustus, beter dan Trayaen."</l>
<l>Sijn beelde dede men maken saen</l>
<l n="45">In de marct te Rome, alsoe</l>
<l>Als hi die weduwe maecte vroe,</l>
<l>Die hi berechte van haren sone;</l>
<l>Daer sente Gregorius sint om tgone</l>
<l>Gode omme bat, dat de siele sine</l>
<l n="50">Worde verloest van alre pine.</l>
<l>Een woert seide dese keyser mare,</l>
<l>Dat quaet achtergelaten ware:</l>
<l>Selc soude den sinen elc keyser wesen,</l>
<l>Als hi hadde geweest vor desen,</l>
<l n="55">Eer hi wert keyser, dat hadde gesijn</l>
<l>Te hem die keyser in minnen fijn.</l>
</div>
<div type="subchapter"><head type="subchapter">Van den keyser Adriane. XXXV.</head>
<l>                Seder dat Trayaen was doot,</l>
<l>Wert Adriaen keyser ende here groot;</l>
<l>[C] ende negentien jaer</l>
<l>Screef men doe. Elius vorwaer</l>
<l n="5">Hiet men oec desen Adriaen.</l>
<l>So wel hadde hi hem verstaen</l>
<l>In musike ende in fisike,</l>
<l>Dat men cume vant doe sine gelike.</l>
<l>Daertoe was hi in alre sake</l>
<l n="10">So sedebaer, dat van hem ghinc sprake,</l>
<l>Dat hi van hem selven al vroet scheen wesen.</l>
<l>Helinant scrijft aldus van desen,</l>
<l>Dat hi was te Rome baeliu,</l>
<l>Daer na keyser, ende nu</l>
<l n="15">Wilden alle die senature,</l>
<l>Dat sijn sone sonder cure</l>
<l>Na hem keyser wesen soude.</l>
<l>Maer de keyser Adriaen en woude,</l>
<l>Ende dese woerde antwerdde hi:</l>
<l n="20">"Nu genueget di, dat ic si</l>
<l>Keyser, al en benics werdech niet.</l>
<l>Mi en dunct niet goet, wats gesciet,</l>
<l>Dat men bi geslechte neme</l>
<l>Keyser, maer dat men kiese die heme</l>
<l n="25">In goeder vroetheit recken can.</l>
<l>Het es een onnutte man,</l>
<l>Die coninc es ende trike vertaert,</l>
<l>Ende trike niet wel en bewaert.</l>
<l>Kinderen oec mede sere scaet,</l>
<l n="30"><pb n="106"/> Als mense te sere slaet;</l>
<l>Men salse eerst voeden ende leeren,</l>
<l>Ende trecken si hen dan ter eeren,</l>
<l>So machger af comen bate,</l>
<l>Dat mense trecke te hoegen state."</l>
<l n="35">Dese Adriaen, horic lyen,</l>
<l>Maecte weder Alexandrien,</l>
<l>Dat die Romeine hadden tebroken.</l>
<l>In allen daden, in allen sproken,</l>
<l>Was hi volmaect; maer in onseden</l>
<l n="40">Was hi van onsuverheden.</l>
<l>Hi scout quite tribute sware,</l>
<l>Alle dinc beterde hi harentare;</l>
<l>Die Joden, die nu anderwerf</l>
<l>Ribel worden, hi bederf.</l>
</div>
<div type="subchapter"><head type="subchapter">Van den keyser Adriane ende ander dinc. XXXVI.</head>
<l>                Doe Adriaen berechte trike</l>
<l>Van Rome so sere vroedelike,</l>
<l>Was Secundus te Athenen</l>
<l>Een philosophe, die bi negenen</l>
<l n="5">Saken ant spreken hem en wilde gesellen:</l>
<l>Ende hoe dat toequam hort hier tellen.</l>
<l>Jonc was hi ter scolen gedaen;</l>
<l>Daer heeft hi also verstaen,</l>
<l>Dat alle wive hoeren waren.</l>
<l n="10">Doet hem tijt dochte, es hi gevaren</l>
<l>Tsiere moeder huus, onbekint,</l>
<l>Ende wille prueven oft hijt so vint</l>
<l>An siere moeder. Ane den joncwive</l>
<l>Doet hi soe dat sijt bedrive,</l>
<l n="15">Dat hi die vrouwe beslape enen nacht;</l>
<l>Ende si hevet daer toe bracht.</l>
<l>Hi quam te bedde na sinen wille,</l>
<l>Maer hi lach dien nacht al stille</l>
<l>Al tote des morgens vroe.</l>
<l n="20">Doe wilde hi danen gaen alsoe;</l>
<l>Die vrouwe hiltene ende vragede: "Twi</l>
<l>Quaemstu hier, om proeven mi?"</l>
<l>"Neen, moeder," seit hi, "onbetame</l>
<l>Waert mi te sine metten lichame,</l>
<l n="25">Die mi droech!" Si heeft gevraget,</l>
<l>Wie hi si. Hi hevet gesaget:</l>
<l>"Ic ben Secundus, u lieve sone."</l>
<l>So sere scamesi hare omme tgone,</l>
<l>Dat si daer starf altehant.</l>
<l n="30">Doet Secundusse wert bekant,</l>
<l>Dat si doot was bi siere tale,</l>
<l>Belovede hi, ende hielt dat wale,</l>
<l>Dat hi en sprake nemmermee,</l>
<l>Op dat hi mochte in alselc wee</l>
<l n="35">Swigende die mesdaet afdwaen,</l>
<l>Die hi met sprekene hadde gedaen.</l>
<l>Te dien tiden es tHathenen comen</l>
<l>Adriaen, ende heeft vernomen</l>
<l>Van desen vroeden swigenden man.</l>
<l n="40">Hi dedene vore hem comen dan</l>
<l>Ende bad hem dat hi spreken wille;</l>
<l>Maer Secundus sweech al stille.</l>
<l>Doe hiet die keyser enen seriant,</l>
<l>Dat hine ontlive altehant,</l>
<l n="45">Ende hine leide buten der stat.</l>
<l>Doe seide hi hem heimelike dat:</l>
<l>"Eest dat ghine in talen moget gesetten,</l>
<l>So slaet hem thoeft af sonder letten;</l>
<l>Ende eest dat ghijt niet gedoen en cont,</l>
<l n="50">So bringten mi weder al gesont."</l>
<l>Die cnapen daden haers heren woert,</l>
<l>Maer Secundus sweech al rechte voert,</l>
<l>Wat men hem dede op ende neder.</l>
<l>Men brachtene vor den keyser weder.</l>
<l n="55">Dien wonderde siere gestadecheit,</l>
<l><pb n="107"/>Ende gaf hem ene tafele, ende seit:</l>
<l>"Antwerdt met scrivene op onse vragen,</l>
<l>Dat wi mogen van di gewagen,</l>
<l>Dattu ons leeringe heefs gegeven."</l>
<l n="60">Hi nam die tafele ende heeft gescreven:</l>
<l>"Adriaen, al bestu here,</l>
<l>Te dijnre macht en hort min no meere,</l>
<l>Dat ic te sprekene worde gedreven,</l>
<l>Al moechstu mi doen nemen dleven."</l>
<l n="65">Dit heeft bekint wel Adriaen.</l>
<l>Nu latic u hier af staen</l>
<l>Van dat hi vort ten keyser screef,</l>
<l>Daer hi de vroetste vele af bleef.</l>
</div>
<div type="subchapter"><head type="subchapter">Van Epubliusse ende ander dinc. XXXVII.</head>
<l>                Lange martelie ende swaer</l>
<l>Gedoegede Epublius vorwaer.</l>
<l>Na sine doot so wert Quadraet,</l>
<l>Die tHathenen hilt bisscops staet,</l>
<l n="5">Bisscop tHatenen in die stede,</l>
<l>Die daer vele doechden dede.</l>
<l>Aristides was daer een vroede,</l>
<l>Die kerstijn was. Dese II goede,</l>
<l>Aristides ende de bisscop Quadraet,</l>
<l n="10">Screven scone der kerstene staet</l>
<l>Ane den keyser Adriaen,</l>
<l>Soe dat hi die jacht liet staen,</l>
<l>Ende gaf ute bi gebode,</l>
<l>Dat men der kerstine negeenen en dode,</l>
<l n="15">Ende dat men hen houde vrede;</l>
<l>Clagede iemen over hen teeneger stede,</l>
<l>Dat worde vore den baeliu gebrocht,</l>
<l>Ende als hi hadde trecht besocht,</l>
<l>Dat dan tfonnesse na rechte lide.</l>
<l n="20">Hine wilde niet dat men bi nide</l>
<l>Den kerstenen doe enech quaet.</l>
<l>Ene lettere, daer dit in staet,</l>
<l>Heeft hi sonderlinge gesant</l>
<l>Ane den baeliu van Asienlant.</l>
<l n="25">Hier bi waren die kerstine</l>
<l>Een stic sonder grote pine.</l>
</div>
<div type="subchapter"><head type="subchapter">Van den paeus Alexandere den VI<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi>
. XXXIX.</head>
<l>                Alexander de paeus sat</l>
<l>Die seste in sente Peters stat.</l>
<l>Doe hijt VIII jaer hadde gewesen,</l>
<l>Wert hi corteliken na desen</l>
<l n="5">Van den grave Aureliane gevaen,</l>
<l>Ende in den kerkere thant gedaen.</l>
<l>........</l>
</div>
</div>
<div type="subchapter"><head type="subchapter">Van den paeus Sixtusse XL.</head>
<div type="subchapter"><head type="subchapter">Noch van sente Taurine ende ander dinc. XLI.</head>
<l>                Hier voren es u gewagen</l>
<l>Een deel van sente Taurijns dagen,</l>
<l>Hoe hi te Evreaus bisscop wort:</l>
<l>Nu hort van sinen dagen vort,</l>
<l n="5">Hoe hise brachte ten salegen endde.</l>
<l>Sijn bisscopdoem dore met genende</l>
<l>Heeft hi gesticht wel menege kerke,</l>
<l>Daer men in dede vele goedere werke.</l>
<l>Dit heeft den duvel sere geant,</l>
<l n="10">Ende heeft op hem gemaect viant</l>
<l><pb n="108"/>Lonius, dies lants baeliu.</l>
<l>Oec hilden sere jegen hem bu</l>
<l>Van dien lande twee toeveraren,</l>
<l>Die Dyanen papen waren,</l>
<l n="15">Zasaraas ende Cambises,</l>
<l>Die hen willen bewinden des,</l>
<l>Dat si hare jongers II werf tiene</l>
<l>Om Taurine te bespiene</l>
<l>Sendden ende doot te slane.</l>
<l n="20">Alse de XX hem quamen ane,</l>
<l>Dat hise sach ende heeft bekent,</l>
<l>Hoe dat si daer waren gesent,</l>
<l>Maecte hi een cruce jegen hen saen.</l>
<l>Doe moesten si al stille staen.</l>
<l n="25">Doe seide hi tote hen: "Twi stadi?</l>
<l>Doet dat u bevolen si;</l>
<l>En wildi, gaet wech in Gods namen."</l>
<l>Doe si ontbonden hen vernamen,</l>
<l>Vielen si ter erden ende baden</l>
<l n="30">Omme doepsel ende om genaden,</l>
<l>Ende hi doepese alle te waren.</l>
<l>Doe dit wisten die toeveraren,</l>
<l>Heeft hem elc in verwoedtheit groot</l>
<l>Met sijns selves messe doot.</l>
<l n="35">Doe dit Lontius verstoet,</l>
<l>Sende hi om hem metter spoet,</l>
<l>Ende hi ginc derwert gereet,</l>
<l>Ende in den wege, daer hi leet,</l>
<l>Heeft hi enen gichtegen bekent</l>
<l n="40">Met siere suster doef ende blent.</l>
<l>Met sparswatere hise benet,</l>
<l>Ende si genasen beide ongelet.</l>
<l>Si bekeerden alle die dit sien.</l>
<l>Vore den baeliu quam hi mettien,</l>
<l n="45">Die hem vragede wanen hi ware.</l>
<l>Taurijn seidt hem openbare:</l>
<l>"Van Rome. Mijn vader hiet Tarquijn,</l>
<l>Euticia die moeder mijn."</l>
<l>Licinius sprac: "Mijn oudervader</l>
<l n="50">Was dijn vader. Nu sech al gader</l>
<l>Die waerheit: hoe lange es dat,</l>
<l>Dattu vloes van Rome der stat?"</l>
<l>"Ic en vloe niet," sprac Taurijn,</l>
<l>"Onse Here bi den wille sijn</l>
<l n="55">Brachte mi hier, ende mijn name</l>
<l>Es Taurijn; ende sonder scame</l>
<l>Seggic di dat ic kerstijn si.</l>
<l>Wat wiltu weten meer van mi?"</l>
<l>Licinius seide: "Hort, wes dies vroeder;</l>
<l n="60">En es niet lanc dat ic dijnre moeder</l>
<l>Euticien ontliven dede,</l>
<l>Om die gelike van dijnre sothede."</l>
<l>Doe dancte hijs Gode al oppenbare,</l>
<l>Dat sijn moeder ware martelare,</l>
<l n="65">Daer die baeliu mede hilt sijn sceren.</l>
<l>Doe dede hine blouwen, dat hem deren</l>
<l>Niet en scheen, maer hi vinc ter bede.</l>
<l>Hare hande, diemenne blouwen dede,</l>
<l>Verdroechden ende worden stijf.</l>
<l n="70">Leonime, Licinius wijf,</l>
<l>Seide: "Here, ja en seide hi di niet openbare,</l>
<l>Dat u oudervader ware</l>
<l>Sijn vader? Twi sidi hem so fel?"</l>
<l>Licinius en seide niet el,</l>
<l n="75">Dan dat si moeste dat selve gedoegen.</l>
<l>Doe dede hise ter pinen toegen,</l>
<l>Ende si riep hulpe op Taurine,</l>
<l>Dat si kersten sterve in die pine.</l>
<l><pb n="109"/>Taurijn sprac: "En vervare di niet,</l>
<l n="80">Di en gesciet negeen verdriet."</l>
<l>Mettien quam een bode te hant,</l>
<l>Die Liciniusse dede becant,</l>
<l>Dat sijn sone ende sijn cnape beide doot waren,</l>
<l>Daer si jagen souden varen.</l>
<l n="85">Ende in den rouwe van den kinde</l>
<l>Hiet hi dat men dwijf ontbinde,</l>
<l>Die hem te hant te voeten vel</l>
<l>Ende seide: "Wet, dat ic geloeve wel</l>
<l>In Taurijns God, dijns heilechs neven:</l>
<l n="90">Hi doet dijn kint thanden leven."</l>
<l>Doe vragede hi Taurine saen,</l>
<l>Ofte hine mochte doen opverstaen,</l>
<l>Want hi hadde, dede men hem horen,</l>
<l>Die gelike gedaen te voren.</l>
<l n="95">Sente Taurijn sprac mettien:</l>
<l>"Alle dingen mogen gescien</l>
<l>Hen, die geloeven willen wale.</l>
<l>Wiltu geloeven mine tale,</l>
<l>Hi sal leven saen, dijn sone."</l>
<l n="100">Licinius gelovede hem tgone.</l>
<l>Taurijn ghinc metten lieden thant</l>
<l>Daer hi den jongelinc doot vant,</l>
<l>Dien hi thant opstaen dede.</l>
<l>Ende thant dede hi sine gebede</l>
<l n="105">Om doepen, dat saen was gedaen.</l>
<l>Doe sprac tkint an den vader saen:</l>
<l>"Het sijn alle cative verdoevet,</l>
<l>Die so geloeven also ghi geloevet</l>
<l>Hebt; ghine wet oec twint,</l>
<l n="110">Hoe swaer dat si sijn gheschint</l>
<l>Na dit leven, die alsoe bliven,</l>
<l>Ende wat joien si oec driven,</l>
<l>Die sterven in den dienst ons Heren,</l>
<l>Dat u onse neve wille leren</l>
<l n="115">Taurijn; want claer sagic, dat</l>
<l>Hi onder dingele Gods vore ons bat."</l>
<l>Doe hi dit seide, moeder ende vader</l>
<l>Ende die dat horden allegader</l>
<l>Baden om doepsel; dat wert gedaen.</l>
<l n="120">Daer hebben kerstendoem ontfaen</l>
<l>Dusent CC bi getale,</l>
<l>Die sente Taurijn leerde wale.</l>
<l>Doe bat dat kint, dat hiet Marijn,</l>
<l>Taurine, dat hi den cnape sijn</l>
<l n="125">Verwecte, die Paschasius hiet,</l>
<l>Dat sente Taurijn niet en liet.</l>
<l>Pascasius stont op ende seide,</l>
<l>Dat hi was in swaren leide</l>
<l>Eer dat bat over hem Taurijn;</l>
<l n="130">Doe dedemenne keeren ten vleessche sijn.</l>
<l>Vort dede hi Taurine verstaen,</l>
<l>Dat hi, die hem dat daer hadde gedaen,</l>
<l>Wille dat Taurijn te hem vare</l>
<l>Binnen dien naesten VIII dagen daer nare.</l>
<l n="135">Hier na saen quam hem te voren,</l>
<l>Dat die port saen selen storen</l>
<l>De heidene; ende die lieden baden</l>
<l>Taurine, dat hi hen sta in staden.</l>
<l>Drie vastendage heeft hi geset,</l>
<l n="140">Ende hi viel in die bede met.</l>
<l>Doe quam dingel hem oppenbaren,</l>
<l>Dat al siere liede sielen waren</l>
<l>Verbeden, maer die port die soude</l>
<l>Testoert wesen met gewoude,</l>
<l n="145">Ende lange woeste soude wesen,</l>
<l>Maer weder sijn gesticht na desen;</l>
<l>Ende dit en mach bliven min no mere,</l>
<l>Want het wille dus onse Here.</l>
<l>Dit heeft hi den lieden geoppenbaert</l>
<l n="150">Ende vinc ane Gods dienst ter vaert,</l>
<l>Ende na den dienst ginc hi te waren bedieden</l>
<l>Troestelike woerde den lieden,</l>
<l>Ende heeft hen voreseit al dware.</l>
<l>In sinen setel ginc hi daer nare</l>
<l n="155">Sitten, ende hiet den volke bat utegaen.</l>
<l>Si dadent, ende doe sagen si saen</l>
<l><pb n="110"/>Omtrent hem vele liede wit,</l>
<l>Ende horden dese woerde na dit:</l>
<l>"Com in vrouden, Taurijn, Gods vrient,</l>
<l n="160">Want du heves wel verdient."</l>
<l>Als een swerc sagen si mettien</l>
<l>Omtrent hem, dat sine niet gesien</l>
<l>En mochten een corte ure,</l>
<l>Ende dat swerc gaf daer sueten guere.</l>
<l n="165">Doe tswerc wech ginc, dochte hen ter stede,</l>
<l>Dat hi geseten hadde in gebede.</l>
<l>Doe baden si dat hen vertoegede God,</l>
<l>Waer sine graven souden na sijn gebod,</l>
<l>Ende na die bede quam daer gereet</l>
<l n="170">Een scoen man met witten gecleet:</l>
<l>"Nemt den lichame ende volcht mi,"</l>
<l>Seit hi, ende also daden si.</l>
<l>Ende hi leidetse tier wilen</l>
<l>Terdendeel van eenre milen</l>
<l n="175">Buten der port, daer hi hen seit</l>
<l>Dat si daer maken een graf gereit,</l>
<l>Daer sine in leiden met grooten weene.</l>
<l>Taurijn rechte hem op alleene,</l>
<l>Ende seide hen: "Hort desen man;"</l>
<l n="180">Ende lach saen weder neder dan.</l>
<l>Op den man hebben si gesien,</l>
<l>Ende hi sprac hen an na dien:</l>
<l>"Kindere," seit hi, "ic en sal uwen vader</l>
<l>Niemene laten nemen algader.</l>
<l n="185">Ic was sijn wachtere in den live,</l>
<l>Dat ict in sine doot oec blive.</l>
<l>Men sal al uwe port distorberen,</l>
<l>Maer u en sal niemen deren.</l>
<l>Vliet, dat u niet en sien die vianden."</l>
<l n="190">Ende si daden dit te handen.</l>
<l>Een, die Deodacius hiet,</l>
<l>Ons dus dit bescreven liet,</l>
<l>Die Taurijns jongere hadde gesijn,</l>
<l>Ende Taurijn was sijn petrijn.</l>
<l n="195">Op de derde yde, die leget</l>
<l>In Oechste, men sine feeste pleget.</l>
</div>
<div type="subchapter"><head type="subchapter">Van der maget Serapien. XLII.</head>
<l>                Eene maget, alsoe ict versta,</l>
<l>Van Anthiochen, hiet Serapia,</l>
<l>Woende met eenre edelre vrouwe,</l>
<l>Sabina, in Gode getrouwe.</l>
<l n="5">Dese maget, daer mi af es geseit,</l>
<l>Wert vore den rechtere geleit,</l>
<l>Die tote hare seide als bi gebode:</l>
<l>"Anebede," seit hi, "des keysers gode.</l>
<l>En doestuus niet, di naect torment,</l>
<l n="10">Ende du werts van den live gescent."</l>
<l>"Ic en does niet," sprac die maget fijn,</l>
<l>"Want het alle duvele sijn."</l>
<l>Tween jongelingen gaf mense ter stede,</l>
<l>Dat sise tsnachts ter onsuverhede</l>
<l n="15">Bringen souden, ocht si conden;</l>
<l>Ende doe sijt bestaen begonden,</l>
<l>Wert daer ertbevinge groet,</l>
<l>Ende si vielen beide doot.</l>
<l>Smergens, als men daer toe quam,</l>
<l n="20">Ende men die jongelinge doot vernam,</l>
<l>Ende die maget in hare gebede,</l>
<l>Die maget men saen comen dede</l>
<l>Vore den juge. In tgedinge</l>
<l>Bracht men die dode jongelinge,</l>
<l n="25">Die Serapie dede opstaen.</l>
<l>Doe vragede hen die juge saen,</l>
<l>Wat hen overgegangen ware.</l>
<l>Si seiden: "Tusschen ons ende hare</l>
<l>Quam een jongelinc so claer,</l>
<l n="30">Wies claerheit ons gaf sulken vaer,</l>
<l>Dat wi onse lijf verloren."</l>
<l>Doe en wouds die juge nemmere horen,</l>
<l>Ende heeft Serapien geboden,</l>
<l>Dat si offerande doe den goden,</l>
<l n="35">Dat si ontseide als die boude.</l>
<l>Doe wert si gepijnt menechfoude:</l>
<l>Met stocken wert si geslegen daer.</l>
<l>Doe wert het ertbevinge swaer,</l>
<l><pb n="111"/>Ende een splentere quam gevlogen</l>
<l n="40">In een van des jugen ogen,</l>
<l>Daer hi blent es bleven mede.</l>
<l>Ende in sine verwoethede</l>
<l>Hiet hi hare thoeft afslaen,</l>
<l>Dat men thant heeft gedaen.</l>
<l n="45">Hare feeste pleget men nu te doene</l>
<l>Van Spelmaent ter derder noene.</l>
<l>Sabine, die vrouwe bequame,</l>
<l>Nam Serapien lichame</l>
<l>Ende hevetene eerlike begraven,</l>
<l n="50">Ende bleef een stic van haerre haven</l>
<l>Den armen gevende, ende in beden,</l>
<l>Ende in kersteliken seden.</l>
<l>Doe die baeliu dit heeft vernomen,</l>
<l>Dede hise thant vore hem comen,</l>
<l n="55">Ende sprac aldus hare an: "Sabine,</l>
<l>Ic kinde den edelen Valentine,</l>
<l>Dies wijf du waers. Oec lie ic das,</l>
<l>Dat Herodes dijn vader was.</l>
<l>Twi wiltu onse gode laten,</l>
<l n="60">Ende ane die kerstene di gesaten?"</l>
<l>"Des dankic," sprac si, "onsen Here,</l>
<l>Dat hi mi bracht heeft tsiere lere,</l>
<l>Ende ic den duvel ben ontgangen,</l>
<l>Daer ic u af sie gevangen."</l>
<l n="65">"Ja, segstu dat onse gode</l>
<l>Duvele sijn? Nu doe onse gebode,</l>
<l>Oftemen sal di thoeft afslaen,"</l>
<l>Sprac die baeliu. Dit wert gedaen.</l>
<l>Den lichame namen die kerstine.</l>
<l n="70">Bi Serapien, der maget fine,</l>
<l>Groeven sise eerlijc ende scoene.</l>
<l>Dese heilege vrouwe ontfinc de croene</l>
<l>Der martelaren, also ict bekende,</l>
<l>Van Pietmaent op die vierde kalende.</l>
</div>
<div type="subchapter"><head type="subchapter">Van sente Eustaesse. XLIII.</head>
<div type="subchapter"><head type="subchapter">Van Jobiten ende Faustine. XLIIII.</head>
<l>                Omme tgeloeve van onsen Here</l>
<l>Worden getorment wel sere</l>
<l>Si twee, Jobita ende Faustijn,</l>
<l>Teere port, heet men in Latijn</l>
<l n="5">Brixians, in Ytale.</l>
<l>Omme te verslindene altemale</l>
<l>Worden si geworpen vore felle diere,</l>
<l>Die hen niet en daden in geenre maniere,</l>
<l>Daer hen si drie dusentech bi bekeerden.</l>
<l n="10">Daer na mense te bi smeekene ane bereeden,</l>
<l>Maerdat en mochte men niet gedoen.</l>
<l>Vort wilde men hebben geploen</l>
<l>Ane hen menegen torment onsochte,</l>
<l>Dat hen twint gescaden en mochte.</l>
<l n="15">Doe dit sach Galoterius,</l>
<l>Riep hi oppenbare aldus:</l>
<l>"En es negeen God dan der kerstine!"</l>
<l>Doe lieten die quade alle ander pine,</l>
<l>Ende sloegen hen allen drien</l>
<l n="20">Af hare hoefde saen na dien.</l>
</div>
<div type="subchapter"><head type="subchapter">Van sente Sophien ende haren dochteren: Fides, Spes ende Karitas. XLV.</head>
<l>                Nu hort hier wonder van eere vrouwe,</l>
<l>Die in Gode was getrouwe.</l>
<l>Met III dochteren, also ict gome,</l>
<l>Quam si uut Ytalien te Rome,</l>
<l n="5">Daer si vele edelre vrouwen bekeerde,</l>
<l><pb n="112"/>Dat haren mannen sere deerde,</l>
<l>Ende clagedent den keyser met erren moede.</l>
<l>Sophie hiet dese vrouwe goede,</l>
<l>Die de keyser saen na dien</l>
<l n="10">Ontboet met haren dochteren drien,</l>
<l>Die scone waren uutvercoren.</l>
<l>De keyser vragede der moeder voren,</l>
<l>Wanen si ware, wat si daer sochte.</l>
<l>Si antwerdde met coenen gedochte:</l>
<l n="15">"Van den lande van Ytale</l>
<l>Ben ic, ende geboren wale;</l>
<l>Kersten ben ic, dies ic lye</l>
<l>Dat best es, ende ic heet Sophie.</l>
<l>Mine dochtere hebbic hier bracht,</l>
<l n="20">Omdat icse hebbe gedacht</l>
<l>Te leverne te Gods offerande."</l>
<l>Daeromme bevalse de keyser in hande</l>
<l>Paladiuse den senature.</l>
<l>Drie dage waren si in sine cure,</l>
<l n="25">Doe waren si bracht vore Adriane,</l>
<l>Die den dochteren dus sprac ane:</l>
<l>"Wel lieve kindere, waeromme gi laet</l>
<l>Van onsen geloeve den salegen staet?</l>
<l>Wildi laten uwe dulheit fine,</l>
<l n="30">Ic make van u de dochtere mine."</l>
<l>Si spraken alle uut enen monde,</l>
<l>Dat sijs niet en daden in geenre stonde;</l>
<l>Sijn smeeken, sijn dreigen ware al spot:</l>
<l>Si hilden hen an enen God.</l>
<l n="35">"Negeene pine ons verwerret."</l>
<l>Doe vragede die keyser, sere vererret,</l>
<l>Der moeder, hoe dat waren genant</l>
<l>Hare dochtere. Si sprac te hant:</l>
<l>"De outste hevet Fides te namen</l>
<l n="40">Ende en hevet mer X jaer te samen;</l>
<l>Spes heetet dandere daer nare,</l>
<l>Ende die en hevet mer XI der jare;</l>
<l>Die derde heet Caritas,</l>
<l>IX jaer es si out, sijt seker das."</l>
<l n="45">Fides wildemen ierst vermanen,</l>
<l>Dat si anebede Dyanen,</l>
<l>Dat si albedalle niet doen en woude.</l>
<l>Teblouwen wert si menechfoude,</l>
<l>Dat si scheen sonder pine liden.</l>
<l n="50">Doe dedemen hare die borste afsniden,</l>
<l>Daer melc uut ran over bloet.</l>
<l>Op een vier mense rusten doet,</l>
<l>Daer si op ruste, ende also danne</l>
<l>Dedemense fruten in ene panne</l>
<l n="55">In smout, daer hare af negeen leet</l>
<l>En quam. Als dat die keyser weet,</l>
<l>Hiet hise onthoefden, dat gedaen es.</l>
<l>Doe riep hi dandere, die hiet Spes,</l>
<l>Ende ghinc hare ierst met smeeken ane;</l>
<l n="60">Maer si doet hem wel te verstane,</l>
<l>Dat sijn smeeken niet en diet,</l>
<l>Ende dat si sijn dreigen niet en ontsiet.</l>
<l>Doe werpmense in enen oven heet,</l>
<l>Daer si uutquam sonder leet;</l>
<l n="65">Ghehangen was si ane een hout,</l>
<l>Ende geslegen met gewout;</l>
<l>Doe wert si in een panne gefrijt;</l>
<l>Die panne brac, ter selver tijt</l>
<l>Scoet tsmout in tfier ende heeft verbrant</l>
<l n="70">Wie dat hem der pinen bewant;</l>
<l>Doe dede men hare thoeft afslaen.</l>
<l>Doe moeste Caritas vort comen staen,</l>
<l>Ende vele tormente al niewe maniere</l>
<l>Ghedoegede wel die goedertiere</l>
<l n="75">Al sonder enegerande leet.</l>
<l><pb n="113"/>Ten lesten in enen oven heet</l>
<l>Was si gedaen; daer vant si saen</l>
<l>Die drie, die wilen waren gedaen</l>
<l>In tfornays te Babylone.</l>
<l n="80">Nu geviel hier miracule scone;</l>
<l>Want doemense in den oven warp,</l>
<l>So scoet uut die vlamme scarp</l>
<l>Ende verbrande der liede vele,</l>
<l>Dier bi stonden, ende alse in spele</l>
<l n="85">Was in den oven Caritas.</l>
<l>Hier na verbad men hare das,</l>
<l>Dat si vore den keyser quam,</l>
<l>Diese met enen wille gram</l>
<l>Onthoefden dede. Men deedt alsoe.</l>
<l n="90">De moeder, die was sere onvroe,</l>
<l>Dede die lichamen vueren na dat</l>
<l>XVIII milen buten der stat,</l>
<l>Daer sise eerlike brachte ten grave,</l>
<l>Daer si niet en wilde scheeden ave,</l>
<l n="95">Sine bleef daer in hare gebede,</l>
<l>Daer si saen haren endde dede.</l>
<l>Bi den dochteren dede mense ter erden</l>
<l>Eerlike met grooter werden.</l>
<l>De passie deser martelaren</l>
<l n="100">Vierdmen, versta ic te waren,</l>
<l>Van den Oechste op dierste kalende.</l>
<l>Hare brudegoem moet ons hulpen uut alre scende!</l>
</div>
<div type="subchapter"><head type="subchapter">Van eenre maget ende martelerssen, die Maria hiet. XLVI.</head>
<l>                Teenen sone coes Adriaen</l>
<l>Anthonine, na mijn verstaen.</l>
<l>Doe dese twee waren in die heerscapie,</l>
<l>Was ene maget, die hiet Marie,</l>
<l n="5">Kersten ende diende enen man,</l>
<l>Die heerscapien vele ghinc an:</l>
<l>Tertullius die prince hiet.</l>
<l>Maria achter niet en liet</l>
<l>Van dat behorde ten kerstenhede,</l>
<l n="10">Beide in vastene ende in gebede;</l>
<l>So datse eens die here geboet</l>
<l>Sinen gode eere ende feeste groet</l>
<l>Te doene, ende al omme tgone,</l>
<l>Want hem geboren was een sone.</l>
<l n="15">Nu als altemale tgesinde</l>
<l>At ende dranc, Maria bekinde</l>
<l>Dat het was hare vastendach,</l>
<l>Ende dat si kerstelike plach.</l>
<l>Dit wert haerre vrouwen becant,</l>
<l n="20">Die hare vragede alte hant,</l>
<l>Waeromme dat si en ate niet,</l>
<l>Ende ofte hare torende iet,</l>
<l>Dat hare een niewe here comen ware.</l>
<l>Si antwerdde oppenbare:</l>
<l n="25">"Ic en doe geene niewe dinc;</l>
<l>Sint dat ic kerstendoem ontfinc,</l>
<l>Hebbic emmer dus gedaen,</l>
<l>Daer ic mijn leven in wille volstaen."</l>
<l>Hieromme balch hare die vrouwe sere</l>
<l n="30">Ende deedt verstaen haren here,</l>
<l>Diese dede pinen herde sware</l>
<l>Ende in gevangenessen doen daer nare,</l>
<l>Ende deedse voeden met armer spise,</l>
<l>Dat si verdroech in goeder wise,</l>
<l n="35">Ende es onverkeert al bleven.</l>
<l>XIX dage eest dus bedreven,</l>
<l>So dat ment vort seide dus</l>
<l>Den baeliu, dat Tertullius</l>
<l>Met hem een kersten joncwijf hout.</l>
<l n="40">Men moetse bringen met gewout</l>
<l>Vore den baeliu, ende tfolc gemeene</l>
<l>Riep dat mense verberrende al reene.</l>
<l>Doe seide die baeliu tote hare,</l>
<l>Hoe dat hise soude doen pinen sware.</l>
<l n="45">Si antwerdde: "Mijn torment</l>
<l>En mickic niet, want hi saen endt:</l>
<l>Doet algader dattu wout."</l>
<l><pb n="114"/>Doe dede hise pinen menechfout,</l>
<l>Dat si heeft sonder rouwe verdragen.</l>
<l n="50">Alle de ghene die dit sagen</l>
<l>Ontfermes, ende en riepen niet el,</l>
<l>Dan dat die baeliu ware te fel.</l>
<l>Daeromme en liet hijs niet,</l>
<l>Hine dede hare doen noch meerre verdriet,</l>
<l n="55">Dat den volke sere mesquam;</l>
<l>Ende dat roepen so sere annam,</l>
<l>Dat de baeliu wert in vare,</l>
<l>Ende liet dat pinen; ende daer nare</l>
<l>Dede hise sijn in hoevesscher hoede.</l>
<l n="60">Doe viel in gebede die maget goede;</l>
<l>Gode ende dingele heeft si gesien,</l>
<l>Ende waent wesen wel mettien waert,</l>
<l>Int paradijs; ende also ter vaert</l>
<l>Derwert henen, ende als mens geware</l>
<l n="65">Volgede men hare. Als si versach,</l>
<l>Dat si niet wel ontgaen en mach,</l>
<l>Bat si nerenstelike Gode,</l>
<l>Dat hise bescudde in alle node;</l>
<l>Ende alte hant daer naer</l>
<l n="70">Lach vore hare een steen; aldaer</l>
<l>Onttede hi ende toegede in dien,</l>
<l>Als dat si daer in mochte vlien.</l>
<l>Si ghinc daer in, die steen loec toe,</l>
<l>Dat die hare navolgeden sagen doe.</l>
<l n="75">Nochtan sijn si al omme gegaen</l>
<l>Ende en connen niet verstaen,</l>
<l>Waer si ontloepen si so gereede.</l>
<l>Si vonden sticken van haren cleede</l>
<l>An den steen, ende dit besonder</l>
<l n="80">Seiden si den baeliu, die wonder</l>
<l>Hier af heeft. Doe nam hi vort</l>
<l>Enen steenhouwere van der port;</l>
<l>Met vele cnapen dede hi gaen</l>
<l>Ten steene, ende als si bestaen</l>
<l n="85">Dat houwen, soe quam groet</l>
<l>Die blixeme ende dondere sonder genoet,</l>
<l>Ende die erde began beven.</l>
<l>Daer waender vele laten dleven.</l>
<l>Twee ridende liede quamender vierijn,</l>
<l n="90">Daer menech af liet dleven sijn,</l>
<l>Als si die vierege liede sagen;</l>
<l>Ende selke die daer dlijf onttragen,</l>
<l>Liepen in den tempel der afgoede.</l>
<l>Daer toe quam bi Gods gebode</l>
<l n="95">Een vier, dat den tempel heeft verbrant</l>
<l>Ende al datmer binnen vant.</l>
<l>Sie die dit sagen ende levende bleven,</l>
<l>Hebben hare ongeloeve begeven,</l>
<l>Ende daden hen doepen, verstaen wi wale,</l>
<l n="100">Wel IIII dusentech bi getale.</l>
</div>
<div type="subchapter"><head type="subchapter">Van IX<hi rend='sup'>M</hi> ridders bekeerne, ende I<hi rend='sup'>M</hi> die si bekerden, ende hare passie. XLVII.</head>
<l>                Fierlike met groter gemeyne</l>
<l>Die Gaderine ende die Eufrateyne</l>
<l>Hebben hen jegen Rome verheven.</l>
<l>Als die keyseren dit hebben beseven,</l>
<l n="5">Adriaen ende Anthonijn,</l>
<l>Wilden si in de were sijn,</l>
<l>Ende daden tsamen metter spoet</l>
<l>XVI dusentech ridderen goet.</l>
<l>........</l>
</div>
<div type="subchapter"><head type="subchapter">Van skeysers Adriaens doot. XLVIII.</head>
<l>                In enen tide dede Adriaen</l>
<l>Sijn beelde in die stede staen,</l>
<l>Daer darke stont in Jherusalem;</l>
<l><pb n="115"/>Daer de Joden omme verboudden hen</l>
<l n="5">Ende daden wech dbeelde, watter af quame.</l>
<l>De keyser wert in selker grame,</l>
<l>Dat hi brac altemale die stat,</l>
<l>Ende alle die Joden dede hi na dat</l>
<l>Uten lande daer verdriven;</l>
<l n="10">Daer ons Lucas af schijnt scriven,</l>
<l>Dat si moesten sijn verdreven</l>
<l>Uut allen landen. Nu heeft bescreven</l>
<l>Aldus Huge van Flori,</l>
<l>Dat Adriaen, na dien dat hi</l>
<l n="15">Jherusalem al hadde testoert,</l>
<l>Dat hi weder maecte die poert,</l>
<l>Ende dat op ene ander stede,</l>
<l>Soe dat hiere binnen wesen dede</l>
<l>Die stede, daer om onse noot</l>
<l n="20">Onse Here ontfinc de doot,</l>
<l>Ende hi hare gaf dien name na</l>
<l>Sinen name Helya,</l>
<l>Want hi Helyus hiet mede.</l>
<l>Den Joden verboet hi die stede,</l>
<l n="25">De kerstene liet hire wel in vorwaer.</l>
<l>Marchus was dierste bisscop daer</l>
<l>Van allen bisscoppen onbesneden.</l>
<l>                Hort meer van Adriaens seden</l>
<l>Na des vroets Eusebius sedebrieven.</l>
<l n="30">Adriaen hadde te groete lieven</l>
<l>Ane sine kindere geleit.</l>
<l>Van den watere, also men ons seit,</l>
<l>Starf hi te Baren. In tiden des</l>
<l>Was die buggere Basilides,</l>
<l n="35">Ende een tyran, hiet Catebas,</l>
<l>Die der Joden hertoge was,</l>
<l>Die vele dines dede met berate.</l>
<l>De kerstene hadde hi in groten hate,</l>
<l>Ende dede hen menege pine,</l>
<l n="40">Omme dat si ontseiden te sine</l>
<l>Met hem jegen der Roemscher steden,</l>
<l>Want hire gerne jegen hadde gestreden.</l>
<l>                Tien tide leefde Aquila,</l>
<l>Wies gelike en was verre no na</l>
<l n="45">Te dien tide in retorike.</l>
<l>                Na den paeus Sixtus wert heilechlike</l>
<l>Paeus Thelesforus, die sat</l>
<l>XI jaer paeus in Rome der stat.</l>
<l>Dese heeft die vastene gesticht</l>
<l n="50">Vore Paschen; vort heeft hijt bericht</l>
<l>In Kersnachte die misse, hi wilt aldus,</l>
<l>Ende vore tsecreet dede hi Sanetus</l>
<l>Ter missen singen, also men noch pleget.</l>
<l>Martelare es hi, also men seget.</l>
</div>
<div type="subchapter"><head type="subchapter">Van Anthonine den goedertiernen ende van Galiene. XLIX.</head>
<l>                Hondert ende XL jaer</l>
<l>Screef men, vinden wi vorwaer,</l>
<l>Dat Anthonijn die goedertiere</l>
<l>Ontfinc tRoemsche rike diere</l>
<l n="5">Met sinen II kinderen, die hieten dus:</l>
<l><pb n="116"/>Aurelius ende Lucius.</l>
<l>Doe de paeus Thelesforus was doot,</l>
<l>Die sterf in heilecheiden groot,</l>
<l>Wert Iginius paeus der jare viere.</l>
<l n="10">Huge van Flori scrijft dese maniere</l>
<l>Van desen keyser Anthonine:</l>
<l>Adriaen nammene teenen sone sine,</l>
<l>Ende gaf hem sijnre dochter mede:</l>
<l>Te bat quam hi ter hoechede.</l>
<l n="15">Vroet, goedertieren was dese here,</l>
<l>Dat hem deden menege eere</l>
<l>Alle andere heren, ende sendden hem boden,</l>
<l>Die hem alle vrientscap noden.</l>
<l>Ydel glorie, hoverdechede</l>
<l n="20">En was niet in sinen sede.</l>
<l>Na Iginius moeste paeus sijn</l>
<l>Pius; sijn vader hiet Rufijn,</l>
<l>Ende was geboren van Ytale.</l>
<l>Dese sat paeus, weet men wale,</l>
<l n="25">Te Rome der jare ellevene.</l>
<l>Te dien tide was Hermes in levene,</l>
<l>Die vele screef, ic vant aldus;</l>
<l>Basilides ende Appollonius</l>
<l>Waren meesters doe gheeert,</l>
<l n="30">Ende hadden Anthonine geleert.</l>
<l>                Oec was doe, men ons weten doet,</l>
<l>Thaurus, een philosophe goet;</l>
<l>Ende in dien tijt was Galyien,</l>
<l>Die groote meester, de fisisien,</l>
<l n="35">Die so vroet was een fisike,</l>
<l>Dat men niet en vant doe sine gelike.</l>
<l>Hi heeft in enen boec bescreven:</l>
<l>Die liede en mogen niet lange leven</l>
<l>Ghesont, omdat si alse vrate</l>
<l n="40">Eten ende drinken sonder mate,</l>
<l>Daer beide lijf ende sin</l>
<l>Altemale verderven in;</l>
<l>Ende die hen wachten conden van dien,</l>
<l>Hine dorste negeene fisiken plien.</l>
<l n="45">                In desen tide hadde oec dwoert</l>
<l>Justijn van Napels in die poert.</l>
<l>Van philosophien tgescrifte sine</l>
<l>Sendde hi den keyser Anthonine,</l>
<l>Daer hi den keyser maecte mede</l>
<l n="50">Ten kerstenen waert van saechten sede.</l>
<l>Dese goedertieren Anthonijn,</l>
<l>Doe hi keyser hadde gesijn</l>
<l>Omtrent XXII jaer,</l>
<l>Starf hi. Men dede hem daer naer</l>
<l n="55">Al de eere, die men doen mach</l>
<l>Manne na sinen sterfdach.</l>
</div>
<div type="subchapter"><head type="subchapter">Van den keyser Marchus Aurelius. L.</head>
<l>                Hierna ontfinc dat keyserike</l>
<l>Marchus Aurelius mogendelike</l>
<l>In djaer Gods CLX ende twee.</l>
<l>Anthonijn Verus hiet hi mee.</l>
<l n="5">Dese was al van siere kintscheit fel,</l>
<l>So dat men van hem vint wel,</l>
<l>Dat hem danscijn noyt en verkeerde,</l>
<l>Wat genuechtem, of wat hem deerde.</l>
<l>Dese Marchus, daer ic af telle,</l>
<l n="10">Nam sinen brueder tsinen geselle,</l>
<l>Die Lucius Aurelius hiet.</l>
<l>Van desen eest so gesciet,</l>
<l>Dat ierst trike stont onder hen tween:</l>
<l>Te voren hadt berecht al een,</l>
<l n="15">Om dat die keysere begonden.</l>
<l>Dese II keysere bestonden</l>
<l><pb n="117"/>De vierde jacht op Cristus scare,</l>
<l>Ende maecten menegen martelare,</l>
<l>Want die vierde jacht gevel</l>
<l n="20">Bi desen tween tyrannen fel.</l>
</div>
<div type="subchapter"><head type="subchapter">Van sente Policarpe. LI.</head>
<l>                Te Smirine in de port so sat</l>
<l>Policarpus in sbisscops stat,</l>
<l>Die te Rome ten paeus quam,</l>
<l>Daer hi selken raet an nam,</l>
<l n="5">Als hem dochte te siere orbaren.</l>
<l>Dit was in Anthonius jaren.</l>
<l>Eens hevet dese bisscop goet</l>
<l>Enen buggere gemoet,</l>
<l>Die hem vragede, ofte hine becant.</l>
<l n="10">"Ja ic," sprac die bisscop altehant,</l>
<l>Hi ware des duvels ierste sone.</l>
<l>Policarpus quam na tgone</l>
<l>Te Smirinen, te siere stat.</l>
<l>In Marchus Verus tijt was dat,</l>
<l n="15">Dat men pine dede der kerken;</l>
<l>Ende als die heidene dat merken,</l>
<l>Dat Policarpus comen si,</l>
<l>Wert daer op hem groot gecri,</l>
<l>Dat men den meester bringe voert,</l>
<l n="20">Die alle hare gode testoert,</l>
<l>Also dat men omme hem sande.</l>
<l>Die boden hi so wale vande,</l>
<l>Dat hen wonderde, dat men so goeden</l>
<l>Man doden wilde ende so vroeden.</l>
<l n="25">Met dat hi dus ghinc metten boden,</l>
<l>Ghemoette hi den baeliu Heroden</l>
<l>Op enen wagen met sinen vader.</l>
<l>Den bisscop daden si beidegader</l>
<l>Op den wagen hen setten bi.</l>
<l n="30">Te smeekene begonden si</l>
<l>Ende seiden hem: en mochte deren niet,</l>
<l>Dat men doe dat de keyser gebiet,</l>
<l>Ende dat men eere den goeden doet,</l>
<l>So mach men leiden een leven goet:</l>
<l n="35">Dat Policarpus al heeft ontseit.</l>
<l>Van den wagene warpmenne gereit,</l>
<l>So dat hi quetste sinen voet.</l>
<l>Doe riep dat volc al verwoet,</l>
<l>Dat menne dade thant ten viere.</l>
<l n="40">Doe dat sagen die ongehiere,</l>
<l>Daden sine doersteken met enen swerde,</l>
<l>Ende hi voer daer hi begherde,</l>
<l>Ende ontfinc die hoege croene</l>
<l>Der martelaren van Gode te loene.</l>
<l n="45">Sijn bloet dat blusschede algader tfier.</l>
<l>Menech, die ierst was herde fier,</l>
<l>Die ghinc danen in grooten vare.</l>
<l>Bi desen heilegen martelare</l>
<l>Ghesciede seder menech goet,</l>
<l n="50">Dies men hier geen gewach en doet.</l>
<l>Onder vele andere martelaren,</l>
<l><pb n="118"/>Die te dien tiden gepassijt waren,</l>
<l>So was een man van dogeden groet,</l>
<l>Plonius, die ter saleger doot</l>
<l n="55">Menegen martelare brochte</l>
<l>Met sinen troeste, die ierst onsochte</l>
<l>Die pine ontsagen, maer in dende</l>
<l>Worden martelaren met genende.</l>
<l>Ende selve endde hi dleven sine</l>
<l n="60">Salechleke met meneger pine.</l>
<l>Carpus, Papillius dies gelike,</l>
<l>Ende ene vrouwe, Agathonike,</l>
<l>Ende die heilege Justijn,</l>
<l>Van wien hier te voren woerde af sijn,</l>
<l n="65">Worden martelare te dien tiden,</l>
<l>Daer wijt dus cort hier overliden.</l>
</div>
<div type="subchapter"><head type="subchapter">Van sente Fotine ende sine gesellen. LII.</head>
<l>                Sente Fotijn, seget men ons,</l>
<l>Was doe bisscop te Lyons</l>
<l>Op die Rone, ende te Viane</l>
<l>Was Justus bisscop, in den verstane</l>
<l n="5">Dat dese twee met vele anderen waren</l>
<l>Te dien tide gemaect martelaren,</l>
<l>Daerre III af hieten dus:</l>
<l>Sanctus, Maturius, Actalus.</l>
<l>Desen dedemen die meeste pine,</l>
<l n="10">Ende ene vrouwe die hiet Blandine,</l>
<l>Die men ierst heeft getormenteert,</l>
<l>Omme dat men waent dat si verkeert</l>
<l>Met cleenre pinen wesen mach.</l>
<l>Aldorentore enen dach</l>
<l n="15">Ghinc men hare ane met nieuwer pine;</l>
<l>Maer als si seide dese woerdekine:</l>
<l>"Ic ben kersten," so quam hare an</l>
<l>Al hare cracht. Men deedse dan</l>
<l>In een gevangenesse swaer,</l>
<l n="20">Omme grote armoede te doegene daer.</l>
<l>                Doe was Sanctus bracht ter pine,</l>
<l>Ende dit waren alle de woerde sine:</l>
<l>"Ic ben kersten." Hoe dat si slaen,</l>
<l>Si en connen van hem el niet verstaen.</l>
<l n="25">Met yserinen platen geloeyt</l>
<l>Hebben si hem dlijf verbroeyt</l>
<l>Altemale toten beenen.</l>
<l>Als doot laten sine in hare meenen</l>
<l>Es, ofte hi noch mach becomen,</l>
<l n="30">Dat sine met pinen noch mere verdomen.</l>
<l>Hi bequam, heeft hen gedocht.</l>
<l>Hort wonder wat God heeft gewrocht:</l>
<l>Dat vleesch wies weder in der pinen,</l>
<l>Dat si te voren daden dwinen.</l>
<l n="35">Nochtan verkeerde ment te quade</l>
<l>Ende bleven in haer quaet gestade.</l>
<l>                Doe was vort ter pinen bracht,</l>
<l>Die van oudden hadde clcene macht,</l>
<l>Die heilege bisscop Fotijn;</l>
<l n="40">Maer al dat begheren sijn</l>
<l>Dat was te sine martelare.</l>
<l>Die juge vragede hem aldare,</l>
<l>Wie God ware der kerstine.</l>
<l>Anders niet en weet hijt van Fotine:</l>
<l n="45">"Ghi selet weten, bestuus waert."</l>
<l>Doe wert hi onlange gespaert:</l>
<l>Men gincken jammerlike slaen,</l>
<l>In gevangenessen was hi gedaen;</l>
<l><pb n="119"/>Hi gaf den geest saen onsen Here.</l>
<l n="50">Doe was vortbracht omme pinen meere,</l>
<l>Dat waren Maturus ende Blandine,</l>
<l>Ende Actalus dede men ter pine,</l>
<l>Sanctus ende Maturus mede voren,</l>
<l>Omme hare doegede ierst te storen;</l>
<l n="55">Maer sine conden negeen verdriet</l>
<l>Ghedoen dat an hen iet diet.</l>
<l>Doe dede men hen die hoefde afslaen.</l>
<l>Daer na werpmen Blandinen saen</l>
<l>Vore felle beesten, dat sise souden verteren,</l>
<l n="60">Die hare niet en wilden deren.</l>
<l>Actalus was een edel man,</l>
<l>Daer die liede meest wilden van</l>
<l>Dat hi quite gelaten ware;</l>
<l>Maer doe si dat wisten clare,</l>
<l n="65">Dat hi was een recht kerstijn,</l>
<l>Doe riepen si alle om tsterven sijn.</l>
<l>Om dat hi was so edelen man,</l>
<l>Gaf menne den Romeinen dan,</l>
<l>Ende si dadenre haren wille mede.</l>
<l n="70">Andere waren daer ter stede</l>
<l>Ontlijft metten beesten wreet.</l>
<l>                Een die Alexander heet,</l>
<l>Fisisien, dien hadde men gherne gespaert;</l>
<l>Maer als men geware waert,</l>
<l n="75">Dat hi van Cristum niet en went,</l>
<l>Doe dede men hem menegerande torment.</l>
<l>Een woert en mochte men noyt an gevesten</l>
<l>Van Cristum; doe wert hi verwoercht ten lesten.</l>
<l>Attalus wert daer onthoeft;</l>
<l n="80">Maer eer dat was, dies geloeft,</l>
<l>Was hi op een stalen yser gesat</l>
<l>Ende vier daeronder. Si vrageden hem dat,</l>
<l>Hoe dat ware sijns Gods name.</l>
<l>Hi seide: "En es niet bequame,</l>
<l n="85">Dat men diverse namen geeft</l>
<l>Gode, daer men maer enen en heeft."</l>
</div>
<div type="subchapter"><head type="subchapter">Van sente Felicitasse ende hare VII sonen. LIII.</head>
<l>                In desen tide te Rome was</l>
<l>Ene weduwe, hiet Felicitas,</l>
<l>Die der sonen hadde sevene,</l>
<l>Ende alle in kersteliken levene.</l>
<l n="5">Dat hebben der gode papen verstaen</l>
<l>Ende hebbent den keyser cont gedaen,</l>
<l>Dat hise doode, ofte die gode</l>
<l>Mogens hen belgen ode.</l>
<l>Doe wert den baeliu daer na</l>
<l n="10">Bevolen dat hiere toe versta.</l>
<l>Felicitasse ontboet hi dan:</l>
<l>Met scoenen woerden ghinc hi hare an,</l>
<l>Maer sijn dreigen, no sijn smeeken</l>
<l>Dat en mochtse niet geweeken,</l>
<l n="15">Sine seide si soude kersten bliven.</l>
<l>"Ende doet men mi," seit si, "ontliven,</l>
<l>So es mi bleven bat die sege,</l>
<l>Dan levende in enegen wege."</l>
<l>"Laet doch dine kindere leven,"</l>
<l n="20">Sprac die baeliu. Si heeft gegeven</l>
<l>Antwerde dus: "Neen, hare doot</l>
<l>Salse bringen ter bliscap groet.</l>
<l>Dijn troest ende dine ontfermechede</l>
<l>Es ontroest ende verranesse mede."</l>
<l n="25">Sere slaen dede hise daer nare,</l>
<l>Ende vragede, hoe si soe coene ware</l>
<l>Tote hem te seggene selke tale.</l>
<l>Die kindere ontboet hi altemale,</l>
<l>die oppenbare seiden wel,</l>
<l n="30">Dat si kersten waren ende niet el.</l>
<l>In gevangenesse heeft hise gedaen</l>
<l>Ende ontboet den keyser saen,</l>
<l>Dat hi jugen daer heeft gesent,</l>
<l>Die elken sonderlinge torment.</l>
<l n="35">Den iersten, die Januarijs hiet,</l>
<l>Dedemen smaken der doot verdriet</l>
<l><pb n="120"/>Met scorpioenen swaer geloot.</l>
<l>Felixe ende Philippe sloech men doot</l>
<l>Met stocken. Den vierden, Silvane,</l>
<l n="40">Werdt gebracht dat sterven ane</l>
<l>Met dat menne nederwerp van hoegen.</l>
<l>Dandere drie moesten gedoegen</l>
<l>De doot met hare diese droech,</l>
<l>Dat men hen de hoefde afsloech.</l>
<l n="45">Alexander ende Vitael</l>
<l>Hieten die drie ende Marciael.</l>
</div>
<div type="subchapter"><head type="subchapter">Van sente Pontiane martelare. LIIII.</head>
<l>                In desen tide wert te Spolet</l>
<l>Vore Fabiane ter pinen geset</l>
<l>Pontiaen, die heilege man,</l>
<l>Die hem met groten tormenten ginc an.</l>
<l n="5">Ierst dede hine met stocken slaen,</l>
<l>Daer na op heete colen staen</l>
<l>Al baervoet, dat die sant</l>
<l>Bi Gods hulpen dede ongescant.</l>
<l>Te Fabiane hi dus seget:</l>
<l n="10">Ofte ane sine gode iet machts leget,</l>
<l>Men steke sine hant in haren name</l>
<l>In heet water. Comt sonder blame</l>
<l>Sijn hant uut, so es geproeft</l>
<l>Siere gode macht, alsoet behoeft.</l>
<l n="15">Dat en dorste die ander niet anevangen.</l>
<l>Aen een hout dede hine hangen</l>
<l>Ende beval dien cnapen sinen,</l>
<l>Dat sine al dat si mogen pinen.</l>
<l>Maer die cnapen worden mere gepijnt,</l>
<l n="20">Dan het an Pontiane schijnt.</l>
<l>Daer af was hi gedaen sciere</l>
<l>Ende was gewoerpen vore wreede diere,</l>
<l>Daer hem niet af en messchiede.</l>
<l>Doe riepen altemale die liede:</l>
<l n="25">"Der kerstene god es God allene!"</l>
<l>Fabiaen ontsach tgene,</l>
<l>Ende dedene weder carcereren.</l>
<l>Noch peisde hi omme tormenteren:</l>
<l>Men goot op hem gesmolten loet,</l>
<l n="30">Dat hem en dede geenen noet;</l>
<l>Doe dede hi hem thoeft afslaen.</l>
<l>Dese heilege Pontiaen</l>
<l>Wert der merteleren geselle</l>
<l>Ter vierder kalenden van Sporkelle.</l>
<l n="35">                Te dien tide wert menech martelare,</l>
<l>Daer te vele te tellenne af ware,</l>
<l>Daer oec niet af en es gesciet</l>
<l>Enech also scoene bediet:</l>
<l>Niet onse Here en vermach meer dan</l>
<l n="40">Men gepensen oft gespreken can.</l>
<l>Maer cortelike salic verclaren</l>
<l>Een deel namen der martelaren,</l>
<l>Die onder Marchus Anthonine</l>
<l>Om Gode gedoegeden der doot pine,</l>
<l n="45">Na dat ict bescreven vinde.</l>
<l>                Flocelluse, den heilegen kinde,</l>
<l>Was menech torment gedaen,</l>
<l>Daert den loen af heeft ontfaen</l>
<l>Ter XVI<hi rend='sup'>d</hi><hi rend='sup'>e</hi><hi rend='sup'>r</hi> kalenden, also men weet,</l>
<l n="50">Der maent die October heet.</l>
<l>                Praxedis, die heilege maget,</l>
<l>Heeft in desen tijt bejaget</l>
<l>Die hemelsche bliscap sonder ende,</l>
<l>Van Oechst ter XII<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>r</hi> kalende.</l>
<l n="55">                Victor, die oec riddere was,</l>
<l>Leet der merteleren pas</l>
<l>Met eenre vrouwe, hiet Corone,</l>
<l><pb n="121"/>Die van hem sach miraculen scone,</l>
<l>Waerbi God toeget noch selke doget,</l>
<l n="60">Daer menech bi wert verhoget.</l>
<l>                Concordius, die heilege man,</l>
<l>Der merteleren croene gewan</l>
<l>In desen tide ongewaent,</l>
<l>Ter kalenden van Laumaent.</l>
<l n="65">                Marcelijs wert doe mertelare</l>
<l>Met menegen tormente sware,</l>
<l>Dat Priscus dede, die baeliu fel.</l>
<l>                Hi maecte mertelere also wel</l>
<l>Valerium, den heilegen man,</l>
<l n="70">Dien der martielien loen quam an</l>
<l>Ter XVII<hi rend='sup'>d</hi><hi rend='sup'>e</hi><hi rend='sup'>r</hi> kalende</l>
<l>Van October, also ict kende.</l>
<l>                Op die VI<hi rend='sup'>s</hi><hi rend='sup'>t</hi><hi rend='sup'>e</hi> yde van Merte</l>
<l>Quamen te haerre heilegher begherte</l>
<l n="75">Sente Gagie ende Alexander.</l>
<l>                Martelere menech ander</l>
<l>Wert te dien tide harentare.</l>
<l>Diere af weten wille dware,</l>
<l>Hi maecht ter Martyrilogen soeken;</l>
<l n="80">Icken caens hier al niet geroeken.</l>
<l>                Te dien tiden gescieden oec vele plagen.</l>
<l>Oec waren in dien dagen</l>
<l>Groete meesters van saleger leeren:</l>
<l>Egesippus, weert groeter eeren,</l>
<l n="85">Was in dien tide, die screef ende dede</l>
<l>Der kerken menege nuttelijchede.</l>
<l>                Ende doe was oec die here wijs,</l>
<l>Van Corincten de bisscop Dionijs.</l>
<l>                Theofilus die was doe mede,</l>
<l n="90">Die tHantiocien hielt sbisscops stede,</l>
<l>Wies leeringe heeft gedaen</l>
<l>Menege doget, hebbic verstaen.</l>
<l>                Appollinarijs, die bisscop vroet,</l>
<l>Was te dien tide, die menech goet</l>
<l n="95">Met sijnre heilegher leeren dede:</l>
<l>Ierapolim was sine stede.</l>
<l>                Philip was bisscop doe te Creten,</l>
<l>Wies leeren men mach nuttelijc heten.</l>
</div>
<div type="subchapter"><head type="subchapter">Van Anthonius Verus doot. LV.</head>
<l>                Nu, alsoe ict vant bescreven,</l>
<l>So liet Marchus geselle dleven,</l>
<l>Die Lucius ende Aurelius hiet.</l>
<l>Van pomplexien hi sciet</l>
<l n="5">Van desen live. doe moeste sijn</l>
<l>Allene here Marchus Anthonijn,</l>
<l>Die niet lange en leefde daer na.</l>
<l>In Hongerien, also ict versta,</l>
<l>Starf hi van der gadoot,</l>
<l n="10">Dat den Romeinen sere verdroet.</l>
<l>Seleucien, die groote stat,</l>
<l>Wert doe gewonnen; ic versta dat,</l>
<l>Datter III<hi rend='sup'>C</hi> dusent wale</l>
<l>Manne in waren bi getale.</l>
<l n="15">                Een philosoph was doe te Pyse,</l>
<l>Hiet Peregrijm, die als donwise</l>
<l>Hem verberrende in sijn vier.</l>
<l>Van ertbevingen ongehier</l>
<l>Viel Sytumia in Asyen die stede,</l>
<l n="20">Ende vele swaerre tempeeste mede</l>
<l>Ghescieden ter werelt hier ende dare,</l>
<l>Ende die Romeine namen scade sware.</l>
</div>
<div type="subchapter"><head type="subchapter">Van den keyser Aurelius Commodus. LVI.</head>
<l>                Wat wondere waest dat tempeest swaer</l>
<l>Doe gesciede hier ende daer,</l>
<l>Want dat volc daer al gemeene</l>
<l>Heeft hem geset daer toe alleene</l>
<l n="5">Te tormenteerne Gods vriendekine?</l>
<l><pb n="122"/>Na Marchus Verus Anthonine</l>
<l>So wert keyser te Rome sijn sone:</l>
<l>Aurelius Commodus hiet die gone,</l>
<l>Ende waest XIII jaer.</l>
<l n="10">Ons Heren jaer screef men vorwaer</l>
<l>Hondert ende enentachtentech,</l>
<l>Doe hi keyser ierst was mechtech.</l>
<l>Huge van Flori seit van desen,</l>
<l>Dat luxurioes was meest sijn wesen;</l>
<l n="15">Gherne dede hi liede ontliven.</l>
<l>Een stuc mochten die kerstene bliven</l>
<l>In payse; maer niet lange en waest;</l>
<l>De duvel hevet tfolc so verdwaest</l>
<l>In ene stede, so dat het begert</l>
<l n="20">Dat men enen kerstenen tormentert,</l>
<l>Die Apollinarijs was genant.</l>
<l>Bi wette, die daer was in dlant,</l>
<l>So waren hem die cnien aftebroken.</l>
<l>So vele gescreven ende gesproken</l>
<l n="25">Heeft hi over die kerstine</l>
<l>Met scoenre redenen ende fine,</l>
<l>Dat den heidenen was te swaer.</l>
<l>Onthoeft wert hi daer naer.</l>
</div>
<div type="subchapter"><head type="subchapter">Van den keyser Aurelius Commodus. LVII.</head>
<l>                Omme te berechtene Egypten al</l>
<l>Aurelius Commodus beval</l>
<l>Philippe, enen groten here,</l>
<l>Dat hi der baelgie ere</l>
<l n="5">TAlexandrien besetten vare.</l>
<l>                Dese Philips hadde ene care</l>
<l>Dochter, die Eugenie hiet.</l>
<l>Cume vant men vroedere iet,</l>
<l>Van letteren dore wel geleert,</l>
<l n="10">Ende ten kerstenheide bekeert;</l>
<l>Maer dat moeste verholen sijn,</l>
<l>Want hare vader was noch heidijn</l>
<l>Ende hadde de kerstene, wijf ende man,</l>
<l>Uut Alexandrien al geban.</l>
<l n="15">Eens Eugenie met beden doet</l>
<l>An den vader, dat si moet</l>
<l>Sijn goet besien te Rome varen.</l>
<l>Twee gewide cameraren</l>
<l>Voeren met hare, die hieten dus</l>
<l n="20">Prothus ende Jacinctus,</l>
<l>Vroet ende in doechtachtechede</l>
<l>Wel geleert. Het was de sede,</l>
<l>Dat hoge vrouwen ende joncvrouwen</l>
<l>Wilen hebben moesten bi trouwen</l>
<l n="25">Wel gevoerde manne te cameraren.</l>
<l>Teere steden quamen si gevaren,</l>
<l>Daer Eugenie singen hoerde</l>
<l>Kerstene, ende si verstont die woerde:</l>
<l>"Der heidene gode sijn duvele al."</l>
<l n="30">Si versuchte ende beval,</l>
<l>Dat si wel verstaen souden dat singen,</l>
<l>Haren II goeden camerlingen</l>
<l>Prothum ende Jacinctum, ende seide vort:</l>
<l>"Na dien dat wi hebben gehort,</l>
<l n="35">So moeten wijt al vore ydelheit weten,</l>
<l>Wat philosophen ende poeten</l>
<l><pb n="123"/>Leeren, ende houden dit vore waerheit."</l>
<l>So vele heeft si hen geseit,</l>
<l>Dat si volgen al haren wille.</l>
<l n="40">Si heet den wagen houden stille,</l>
<l>Ende es met haren II cameraren</l>
<l>Met behendecheiden ontvaren</l>
<l>Haerre anderre meyseniede altemale.</l>
<l>Nu hort hier Eugenien tale</l>
<l n="45">Tote Prothus ende Jacinctus:</l>
<l>"Ic hebbe verstaen," seit si, "aldus,</l>
<l>Dat hier bi woent een heilech man,</l>
<l>De bisscop Helenus, daer wi van</l>
<l>Onse doepsel moeten ontfaen;</l>
<l n="50">Maer van eere dinc ben ic onttaen,</l>
<l>Dat geen wive en mogen vore hem comen.</l>
<l>Dies hebbic raet in mi genomen,</l>
<l>Dat ic mi sceren doe alse een man,</l>
<l>Ende alle drie ontfangen dan</l>
<l n="55">Van den heilegen man kerstenhede."</l>
<l>Si daden also ende quamen ter stede,</l>
<l>Daer die bisscop quam gereden</l>
<l>Met vele lieden. Si hebben gebeden</l>
<l>Enen te seggene wie hi ware,</l>
<l n="60">Die den esel reet aldare.</l>
<l>Si seiden: "Het es Elenus,</l>
<l>Die heilege man, daer wi dus</l>
<l>Af vinden, dat in siere kintschede,</l>
<l>Daer menne eens om vier gaen dede,</l>
<l n="65">Brachte hi weder in sijn cleet</l>
<l>Ongebroyt die colen heet.</l>
<l>Oec quam hier, niet lanc en es das,</l>
<l>Een toeverare, hiet Zereas,</l>
<l>Diere toe bedwongen was.</l>
<l n="70">Hi ware verberrent altehant,</l>
<l>En haddene niet utegeprant</l>
<l>Helenus, die heilege man,</l>
<l>Ende hi wert gejaecht van dan;</l>
<l>Ende Helenusse volget, daer hi vaert,</l>
<l n="75">Al tfolc, ende heeftene lief ende waert."</l>
<l>Doe Eugenie dit heeft verstaen,</l>
<l>Hevet si gebeden den genen saen,</l>
<l>Die hare al tgone dede horen,</l>
<l>Dat hi Helenusse bringe te voren,</l>
<l n="80">Dat hi wete daer buten hen drien,</l>
<l>Die der afgode willen aftien</l>
<l>Ende geloeven in Jhesum Criste.</l>
<l>Hi, die tgoets mans seden wiste,</l>
<l>Seide: "Tote na sijn slapen beit:</l>
<l n="85">Dine boetscap wert dan wel geseit."</l>
<l>In enen cloester es hi gebeet</l>
<l>Die bisscop, ende algereet</l>
<l>Viel hi in slape, ende also houde</l>
<l>Dochte hem, dat in enen woude</l>
<l n="90">Als dat een wijf hem wilde anebeden.</l>
<l>Hi sprac: "Dit en sijn gheen goede seden,</l>
<l>Den wive en laet hi anebeden niet ja;"</l>
<l>Maer, al verboet hijt, si volgede hem na</l>
<l>Ende bat hem dat hi bade vore hare.</l>
<l n="95">Hi ontwiec, ende saen daer nare</l>
<l>Quam vore heme Eugenien bode,</l>
<l>Ende seide: "Hier staen si drie, die Gode</l>
<l>Dienen willen, ende laten</l>
<l>De afgode ende sonden haten."</l>
<l n="100">Die bisscop deedse vore hem comen;</l>
<l>Over een side heeft hise genomen,</l>
<l>Ende vragede hen, wanen ende wie si waren.</l>
<l>Eugenien die sprac vore te waren:</l>
<l>"Wi sijn porters van Rome der stede,</l>
<l n="105">Dit sijn mine II brueders mede,</l>
<l>Gheheeten Prothus ende Jacinctus,</l>
<l><pb n="124"/>Ende ic heete Eugenius."</l>
<l>Die bisscop antwerdde saen:</l>
<l>"Nu heete Eugenius, hets wel gedaen,</l>
<l n="110">Want du trects wel ter manlijcheden,</l>
<l>Als du dinen sceppere wils anebeden;</l>
<l>Maer wi hebben di verheest</l>
<l>Eugenia bi den heilegen geest.</l>
<l>Omme suverheit selstu vele gedogen:</l>
<l n="115">In wille niet dattu sijs bedrogen.</l>
<l>In weet wat di dese II bestaen;</l>
<l>Ghi hebt groot edelheit anevaen,</l>
<l>Dat sal u onse Here wel loenen!</l>
<l>Nu blive Eugenia sonder hoenen."</l>
<l n="120">Hi doepese aldaer ter stede,</l>
<l>Ende si worden daer monecke mede.</l>
<l>Nu quam hare wagen ydel thuus,</l>
<l>Daer die vriende af waren confuus.</l>
<l>Si vrageden waersagers, waer si waren.</l>
<l n="125">"Metten goden," seiden si te waren.</l>
<l>Doe maecte men hare een beelde van goude,</l>
<l>Dat mense over godinne houde.</l>
<l>In den cloester leeresi ter cure</l>
<l>Binnen twee jaren die screfture.</l>
<l n="130">So heilech was si al in een,</l>
<l>Dat si rechte een ingel scheen.</l>
<l>Den sieken, dien si visenteerde,</l>
<l>Hen dochte dat hen niet en deerde.</l>
<l>Prothus ende Jacinctus waren hare</l>
<l n="135">Onderdaen. Ten derden jare</l>
<l>Starf dabt daer van der steden,</l>
<l>Ende al tcovent dat heeft gebeden,</l>
<l>Dat hi abt worde, Eugenius.</l>
<l>Als men so sere hem of hare bad aldus,</l>
<l n="140">So dat sijs niet en conde ontgaen,</l>
<l>"Laet ons," seit si, "wel verstaen.</l>
<l>God seit: die meest wille wesen,</l>
<l>Sal sijn minst; ende bi desen</l>
<l>Sal ic ontfaen uwe bede,</l>
<l n="145">Dat ic de minste ben hier ter stede."</l>
<l>Des abts ambacht deedse wale,</l>
<l>Ende dede mede altemale</l>
<l>Dat die minste te doene plagen.</l>
<l>So goet wert si in corten dagen,</l>
<l n="150">Dat si de duvele henen verjaget</l>
<l>Ende den blenden haer sien bejaget.</l>
<l>                Een wijf was doe tAlexandrien</l>
<l>Rike, die niemen en conde gevrien</l>
<l>Van den cortse, so dat vore hare</l>
<l n="155">Quam der heilecheiden mare</l>
<l>Van den abt Eugeniusse;</l>
<l>So dat si quam ten godshuse,</l>
<l>Ende bad den abt om bate.</l>
<l>Eugenius, vol der caritate,</l>
<l n="160">Besalvede met olyen dwijf,</l>
<l>Dat si genas over al hare lijf.</l>
<l>Dit woudse verdienen met gaven.</l>
<l>Drie coppe weert selc grooter haven</l>
<l>Boet si. Dabt wederseidt ende bad,</l>
<l n="165">Dat si den armen gave dat.</l>
<l>Doe quam Melancie daer nare,</l>
<l>Ende boet dat noch beter ware.</l>
<l>Si sach Eugenien lieflijc ende scoene,</l>
<l>Ende viel in groeter hoene,</l>
<l n="170">Want si waende dat hi ware een man,</l>
<l>Ende viel in de luxurie dan,</l>
<l>Ende ghinc hare an met treken</l>
<l>Als van vleeschlijcheden spreken.</l>
<l>Eugenie verstont wel haer meenen</l>
<l n="175">Ende castietse met woerden reenen,</l>
<l>Dat dat wijf niet wel en verstaet,</l>
<l><pb n="125"/>Ende blijft emmer in hare quaet.</l>
<l>Nochtan moeste hare wille bliven;</l>
<l>Si peist, si saelt anders bedriven.</l>
<l n="180">Te bedde gaet si al ongesont</l>
<l>Ende sendde in corter stont</l>
<l>Tote Eugenien haren bode,</l>
<l>Dat hi tote hare come omme Gode,</l>
<l>Eer dat si hare leven late.</l>
<l n="185">Eugenie, vol der caritate,</l>
<l>Ghinc te hare in goeder maniere.</l>
<l>Melancie begonde sciere,</l>
<l>Doe sijs tijt sach ende stede,</l>
<l>Te sprekene van onsuverhede,</l>
<l n="190">Omme haren wille daer bi te genaken.</l>
<l>Maer si en conde bi geenen saken</l>
<l>Ghedoen verkeren, also hare dochte;</l>
<l>Dat si verdroech so onsochte,</l>
<l>Dat si scheen wel na verwoet.</l>
<l n="195">Si scieden ende so metter spoet</l>
<l>Melancie toten baeliu</l>
<l>Philips. "Here, hort mi nu,"</l>
<l>Seit si, "hier es in dit lant</l>
<l>Een abt Eugenius genant,</l>
<l n="200">Die mi siec quam visiteren,</l>
<l>Ende doe wilde hi mi onteren</l>
<l>Met siere luxurien onreene,</l>
<l>Doe hi mi daer hadde alleene.</l>
<l>Ic ware onteert bi den keytijf,</l>
<l n="205">En hadde gedaen, here, mijn joncwijf,</l>
<l>Die te mi met haesten scoet,</l>
<l>Doe ic riep van anxenen groet."</l>
<l>Als die baeliu dit vernam,</l>
<l>Sendde hi ten cloestere sere gram,</l>
<l n="210">Den abt vaen metten covente,</l>
<l>Ende sette hen dach van parlemente</l>
<l>Recht te doene van selker moert.</l>
<l>Die dach quam, doe sprac die woert</l>
<l>Philips selve, die baeliu,</l>
<l n="215">Toten abt selve: twi ende hu</l>
<l>Hi lost hadde te selken quade.</l>
<l>Sine onscout en quam niet te stade,</l>
<l>Want Melancie hevet geproevet</l>
<l>Met haren joncwive, als hare behoevet.</l>
<l n="220">Doe wert die baeliu sere verwoet</l>
<l>Ende woudt wreken metter spoet.</l>
<l>Doe woude spreken Eugenius,</l>
<l>Ende sprac: "Ic siet gescepen dus,</l>
<l>Die tijt es van swigene leden,</l>
<l n="225">Hets kennens tijt; ic wille ghi heden</l>
<l>Wet, hoe God onse Here can</l>
<l>Wijf stere maken alse man.</l>
<l>Siet mi hier, ic ben een wijf."</l>
<l>Soe verre onttecse hare lijf,</l>
<l n="230">Dat si een wijf bleec oppenbare.</l>
<l>Ten baeliu sprac si daer nare:</l>
<l>"Du best mijn vader, ende Claudia</l>
<l>Mijn moeder; ic ben Eugenia,</l>
<l>Avithus mijn brueder ende Sergius.</l>
<l n="235">Siet hier Prothus ende Jacinctus,</l>
<l>Die mi hebben behoedt goelike,</l>
<l>Bi der Gods hulpen van hemelrike,</l>
<l>Dat ic de quaetheit hebbe verwonnen,</l>
<l>Ende mi de duvele niet gequetsen en connen."</l>
<l n="240">Wie daer blide was en es geen vragen.</l>
<l>Wijfs cleedere waren hare toegedragen,</l>
<l>Sere diere, jegen haren wille.</l>
<l>Lettel iemen sweech daer stille</l>
<l>Hine riep lude: "En es maer een God,</l>
<l n="245">Die overal heeft sijn gebod,</l>
<l>Dien loven ende danken die persone kerstine</l>
<l>In allen rouwe, in alle pine."</l>
<l>Van boven heeft God vier gesant</l>
<l>Ende Melancien huus verbrant.</l>
<l n="250">Menech wonder es daer gesciet,</l>
<l>Daer menech dongeloeve bi liet.</l>
<l>Philips ende sijn wijf daden hen doepen.</l>
<l>Ten apostel quam tfolc geloepen,</l>
<l>Soe dat Alexandrien die poert</l>
<l n="255"><pb n="126"/> Bina altemale kersten woert,</l>
<l>Ende gesticht die heilege kerke,</l>
<l>Daer in geset papen ende clerke.</l>
<l>Selve Philips de baeliu vorwaer</l>
<l>Was bisscop gemaect aldaer,</l>
<l n="260">Ende bleef baeliu een stic nochtan,</l>
<l>Want daer en was so saen geen man</l>
<l>Te baeliuwe van Rome gesent,</l>
<l>Want daer so saen niet en wert bekent.</l>
<l>Wat meer gesciede desen lieden,</l>
<l n="265">Salic u hier na bedieden;</l>
<l>Maer wat daer voren es gesciet,</l>
<l>Dat wert vore eer bediet.</l>
</div>
<div type="subchapter"><head type="subchapter">Van eere feesten van Rome, ende van sente Eusebiusse ende sinen ghesellen. LVIII.</head>
<l>                Recht gaeft, na die heidene sede,</l>
<l>Dat men groote feeste dede</l>
<l>Om skeysers geboernesse. So was</l>
<l>Ene feeste hogelike omme das</l>
<l n="5">Te Rome in die stat gehouden.</l>
<l>Daer waren jonge metten ouden,</l>
<l>Daer die keyser stont gecleet</l>
<l>Rieselike, na recht besceet,</l>
<l>Metten velle van enen liebarde,</l>
<l n="10">Dat doe beteekende de groote warde,</l>
<l>Ja dat hi ware boven al here.</l>
<l>In sijns afgods Jupiters ere</l>
<l>Gaf hi wieroec sinen gebeelde;</l>
<l>Doe riepen die liede in dulre weelde,</l>
<l n="15">Dat hi es Hercules gelike,</l>
<l>Want hi bescermt al tRoemsche rike.</l>
<l>                Doe woenden daer in der steden</l>
<l>Kerstene liede van heilegen seden.</l>
<l>Hare namen makic u bekent:</l>
<l n="20">Eusebius ende Vincent,</l>
<l>Peregrijm ende Pontiaen.</l>
<l>Als dese heilegen hebben verstaen</l>
<l>Des keysers dulheit ende dier lieden,</l>
<l>Ghingen si alomme Gods wet bedieden.</l>
<l n="25">Een senator, hiet Julius,</l>
<l>Die verhorde hare leeren dus,</l>
<l>Ende heefse met hem thuus geleet,</l>
<l>Ende wert geloevende gereet</l>
<l>Ende gedoept met siere maysenieden.</l>
<l n="30">Sijn goet gaf hi den armen lieden,</l>
<l>Ende dat predeken hi annam.</l>
<l>Als dit vore den keyser quam,</l>
<l>Heeft hi Juliusse vore hem ontboden.</l>
<l>Hi vragede hem, hoe hi van den goden</l>
<l n="35">Ghesceden ware ende kerstenen sotten</l>
<l>Volgede, ende liete met hem spotten.</l>
<l>Hi sprac: "Keyser, du sels vervaren</l>
<l>Met dinen valschen goden te waren."</l>
<l>Doe balch hem de keyser ende riep thant</l>
<l n="40">Een die Vitellius was genant.</l>
<l>"Siet," seide hi, "dat Julius de gode anebede,</l>
<l>Ofte nemt hem dleven ende goet mede."</l>
<l>Vitellius nam den heilegen man,</l>
<l>Ende ginc hem tierst met smeekene an,</l>
<l n="45">Dat niet en diedde; daer na saen</l>
<l>Dede hine so met stocken slaen,</l>
<l>Dat hi Gode de siele sent.</l>
<l>                Dit wiste Eusebius ende Vincent</l>
<l>Ende Peregrijm met Pontiaene,</l>
<l n="50">Ende droegen den lichame dane</l>
<l>Ende groevenne aldaer gereet,</l>
<l>Dat Calopodius kerchof heet,</l>
<l>Op die XIIII<hi rend='sup'>s</hi><hi rend='sup'>t</hi><hi rend='sup'>e</hi> kalende</l>
<l>Van Pietmaent, also ict kende.</l>
<l n="55">                Als dit Vitellius hort tellen,</l>
<l>Dede hi vangen al sine gesellen,</l>
<l>Ende hiet hen dat si wedergaven</l>
<l>Al dat si hadden van Julius haven,</l>
<l>Ofte men soudse tormenteren.</l>
<l n="60">Eusebius seide: "Dats dat wi begeren."</l>
<l>Doe en vierde men niet lange die dinc,</l>
<l>Want mense bi den armen hinc,</l>
<l>Deen jegen den anderen in dien</l>
<l>Dat si hen mochten ondersien,</l>
<l n="65">Ende deedse met pesericke slaen onsochten,</l>
<l><pb n="127"/>Al dat die pijnders gedoen mochten;</l>
<l>Dies die heilegen dancten Gode,</l>
<l>Ende schenen sijnde uut alre node,</l>
<l>Ende hebben dandere gecastiet.</l>
<l n="70">Eusebius sprac: "Ic weet, ghi liet</l>
<l>Noch, dat ghi selt falgieren eer</l>
<l>Dan wie, die schinen gedoegen tseer."</l>
<l>Doe sprac Vitellius: "Dese sijn stout</l>
<l>Op hare toeverie menechfout."</l>
<l n="75">Vincent sprac: "Dies en es niet:</l>
<l>Wi sijn seker in al verdriet</l>
<l>Op Jhesum Cristum onsen Here,</l>
<l>Die ons verloest van allen sere."</l>
<l>Een van den pijnders, hiet Antonijn,</l>
<l n="80">Dien liet onse Here anschijn,</l>
<l>Dat hi enen jongelinc sach,</l>
<l>Die met eenre spongen plach</l>
<l>Van der heilegen lichamen</l>
<l>Tsweet af te doene in alle mesquamen.</l>
<l n="85">Doe riep die ander lude sere:</l>
<l>"Hi es alre gode here,</l>
<l>Die es deser saleger vrient:</l>
<l>Ic sie den ingel die hen dient."</l>
<l>Vitellius gremde als een leoen,</l>
<l n="90">Ende riep: "Siet hier wonderlec doen,</l>
<l>Wat hare toeverie al doet,</l>
<l>Hoe si verkeert der liede moet:</l>
<l>Den nutsten van den cnapen mijn</l>
<l>Doet si mi laten." Ende Anthonijn</l>
<l n="95">Soe daer henen in ghinc</l>
<l>Toten pape Rufine, ende ontfinc</l>
<l>Doepsel, ende es weder comen.</l>
<l>Hierenbinnen, als te haerre vromen,</l>
<l>Heeft gesproken Vitellius,</l>
<l n="100">Ende heeft hen geraden dus:</l>
<l>"Doet u verlaten deser pine,</l>
<l>Ende doet bi den rade mine."</l>
<l>Vincencius heeft hem geseit:</l>
<l>"Dine pine sal sijn in ewecheit,</l>
<l n="105">Maer onse pine lidende si,</l>
<l>Ende comenre in deweleke raste bi."</l>
<l>Vitellius dede sniden ter stonde</l>
<l>Eusebius tonge uut sinen monde.</l>
<l>Als dat Anthonijn vernam,</l>
<l n="110">Moeste hi spreken, watter af quam:</l>
<l>"Fel man, du best alte quaet,</l>
<l>Dat schijnt an dine felle daet."</l>
<l>Doe sloech men thoeft af Anthonine,</l>
<l>Ende hi voer in die glorie fine</l>
<l n="115">Op die XI<hi rend='sup'>s</hi><hi rend='sup'>t</hi><hi rend='sup'>e</hi> kalende</l>
<l>Van Pietmaent. Om meerre scende</l>
<l>Dede men die gesellen viere</l>
<l>In den kerkere. Daer quamen sciere</l>
<l>Liede, die ane hen begheren</l>
<l n="120">Te comene ter saleger leren.</l>
<l>Sderds daechs es Julius vore hen comen,</l>
<l>Ende hebben van hem dese woerde vernomen:</l>
<l>"Den kerkerwachtere die behout."</l>
<l>Hi voer wech, ende menechfout</l>
<l n="125">Sijn miraculen daer geschiet,</l>
<l>Dat Lupuluse wert bediet,</l>
<l>Die blent was: van den Capitole</l>
<l>Was hi pape. Niet in dole</l>
<l>Es hi toten heilegen comen,</l>
<l n="130">Ende heeft doepsel daer genomen</l>
<l>Van den heilegen pape Rufine.</l>
<l>Doe worden gesont die ogen sine.</l>
<l>Die kerkerwachtere sach dat:</l>
<l>Om doepsel te hant hi bat,</l>
<l n="135">Ende Rufijn doepten mede.</l>
<l>Hier na Vitellius weten dede</l>
<l>Van den vieren al die sake,</l>
<l>Ende dat sonder tonge sprake</l>
<l>Eusebius. Die keyser ontboet,</l>
<l n="140"><pb n="128"/> Dat mense alle viere sloege doot,</l>
<l>Dat Vitellius gherne dede.</l>
<l>Vore al tgemeene in die stede</l>
<l>Dede hise bringen alle viere,</l>
<l>Ende slaen in felre maniere</l>
<l n="145">Met scorpioenen sware geloed,</l>
<l>Alsoe dat God geboed,</l>
<l>Dat si gaven den geest.</l>
<l>De pape Rufijn, die dit verheest,</l>
<l>Nam der heilegen lichamen:</l>
<l n="150">Buten muere groef hise tsamen</l>
<l>Op die achtende kalende, also men weet,</l>
<l>Der maent die men Pietmaent heet.</l>
</div>
<div type="subchapter"><head type="subchapter">Van Victore den paeus. LIX.</head>
<l>                Te desen tide, also ict gome,</l>
<l>So wert Victor paeus te Rome</l>
<l>Na Eleuterius den paeus</l>
<l>Van Paschen te houdene waest in aves,</l>
<l n="5">Want men heefter af gehort</l>
<l>Te desen tide groet discort.</l>
<l>Omme vroet hier af te sine,</l>
<l>Was te Cesarien in Palestine</l>
<l>Een concilien ghehouden,</l>
<l n="10">Daer si uutgaven dat si wouden,</l>
<l>Dat men Paschen houden sal</l>
<l>Op den iersten sondach al</l>
<l>Van April, op dat die mane</l>
<l>Out si XIIII dage, so vort ane</l>
<l n="15">Dat si out si XXIII dage;</l>
<l>Maer dat Paschen emmer lage</l>
<l>Op den sondach waest daer geseit,</l>
<l>So dat men alle kenlecheit verleit</l>
<l>Van der Joden doen algader.</l>
<l n="20">Dus woudt Victor, onse Roemsche vader.</l>
</div>
<div type="subchapter"><head type="subchapter">Van Aurelius Commodus doot. LX.</head>
<l>                Dat Capitoel van Rome der stat</l>
<l>Verbrande, alse keyser sat</l>
<l>Aurelius Commodus,</l>
<l>Van der blixemen, ic laest aldus;</l>
<l n="5">Ende die keyser wert saen verslagen</l>
<l>In enen tempel, horic gewagen.</l>
<l>Doe wert Evil Pertinax here.</l>
<l>Oec wilden die liede meere,</l>
<l>Dat sijn geselle ware sijn sone.</l>
<l n="10">Die vader wederseide tgone.</l>
<l>"Ghenuech u", seit hi, "dat ic regnere:</l>
<l>Van den anderen mochte comen dere."</l>
<l>Saen wert dese keyser oec verslegen;</l>
<l>Van hem die hem sette daer jegen,</l>
<l n="15">Die geheeten was Juliaen,</l>
<l>Moeste hi sterven doe dat saen;</l>
<l>Maer VII maende en was hi here.</l>
<l>Hi ende die ander en waren nemmeere</l>
<l>Keysere dan omtrent een jaer.</l>
<l n="20">In dien tide worden vorwaer</l>
<l>Meesters van groeter clercgien</l>
<l>Clement van Alexandrien,</l>
<l>Panthenius die groot meester hiet,</l>
<l>Ende Affricaen, die vele liet</l>
<l n="25">Van hystorien bescreven.</l>
<l><pb n="129"/>Maer doe Jachenus liet sijn leven,</l>
<l>Was Clement die beste clerc:</l>
<l>Hi maecte menech scone werc.</l>
<l>Origenes meester was dese</l>
<l n="30">In sijn begen, also ict lese.</l>
</div>
<div type="subchapter"><head type="subchapter comment">[Slot]</head>
<l>                Den anderen boec der ander partien</l>
<l>Endic hier, ende ane Marien</l>
<l>Der moeder Gods ic hulpe soeke</l>
<l>Te vane ane den derden boeke.</l>
<p><hi rend="italic">Den anderen boec es hier uut</hi>.</p>
</div>
</div>
</div>
<div type="chapter"><head type="chapter"><pb n="130"/> DANDER PARTIE. DE DERDE BOEC.</head>
<div type="subchapter"><head type="subchapter">De vorredene van den derden boeke.</head>
<l>                Die derde boec beghint hier naer</l>
<l>Ende heeft in XCIIII jaer,</l>
<l>Ende begent van den keyser Severe,</l>
<l>Die stout ende goet was in die were;</l>
<l n="5">Van den keyser Anthonijs daer na,</l>
<l>Die getoenaemt was Caracalla;</l>
<l>Van keyser Macrinus ende Gabalus;</l>
<l>Van Alexandre den keyser aldus;</l>
<l>Van Maximuse, van Gordiane,</l>
<l n="10">Van II Philippen daer ane,</l>
<l>Die dierste kerstene keysere waren</l>
<l>Van der keyserliker scaren;</l>
<l>Van Decius, Gallus, Voluciaen,</l>
<l>Galienus, Valeriaen,</l>
<l n="15">Die alle vive keyseren waren,</l>
<l>Ende daer toe oec te waren</l>
<l>Van Claudius, van Aureliane,</l>
<l>Van Tacituse, van Floriane,</l>
<l>Van den keyser Probus, van Carine.</l>
<l n="20">Dese XI daden pine</l>
<l>Den kerstenheide ende wee,</l>
<l>Sonder die Philippe twee,</l>
<l>Also u die boec vertellen sal</l>
<l>Van beghinne ten inde al.</l>
<l n="25">Dese boec heeft te sinen deele</l>
<l>Vive ende viertech capiteele.</l>
</div>
<div type="subchapter"><head type="subchapter comment">[Titellijst]</head>
<l><hi rend="italic">Van den keyser Severus</hi> ... I.</l>
<l><hi rend="italic">Van sente Philippe, Eugenien vader</hi> ... II.</l>
<l><hi rend="italic">Van den ongeloevegen Pauluse Samositaen</hi> ... III.</l>
<l><hi rend="italic">Van Origenesse</hi> ... IIII.</l>
<l><hi rend="italic">Van Severus doot ende den keyser Caracallen</hi> ... V.</l>
<l><hi rend="italic">Van Caracals doot ende van den keyser Macrine</hi> ... VI.</l>
<l><hi rend="italic">Van den keyser Aurelius Anthonijn ende van Alexandre</hi> ... VII.</l>
<l><hi rend="italic">Van sente Cecilien</hi> ... VIII.</l>
<l><hi rend="italic">Van sente Calixtuse den paeus</hi> ... IX.</l>
<l><hi rend="italic">Van sente Urbane paeus</hi> ... X.</l>
<l><hi rend="italic">Van sente Joliten, eenre vrouwen</hi> ... XI.</l>
<l><hi rend="italic">Van sente Mertinen der maget</hi> ... XII.</l>
<l><hi rend="italic">Van skeysers Alexanders doot</hi> ... XIII.</l>
<l><hi rend="italic">Van den keyser Maxime ende van den keyser Gordiane</hi> ... XIIII.</l>
<l><hi rend="italic">Van den II Philippen keysere, dierste kerstene</hi> ... XV.</l>
<l><pb n="131"/><hi rend="italic">Van sente Pontiusse</hi> ... XVI.</l>
<l><hi rend="italic">Van den keyser Decius</hi> ... XVII.</l>
<l><hi rend="italic">Van sente Dyonise, bisscop van Alexandrien</hi> ... XVIII.</l>
<l><hi rend="italic">Van Novate den buggere</hi> ... XIX.</l>
<l><hi rend="italic">Van sente Agathen</hi> ... XX.</l>
<l><hi rend="italic">Van den seven slapers</hi> ... XXI.</l>
<l><hi rend="italic">Sente Abdon ende Sennes</hi> ... XXII.</l>
<l><hi rend="italic">Van den keyser Gallus</hi> ... XXIII.</l>
<l><hi rend="italic">Van sente Corneliuse den paeus</hi> ... XXIIII.</l>
<l><hi rend="italic">Van den keyser Valeriane ende Galiene</hi> ... XXV.</l>
<l><hi rend="italic">Sente Lucius de paeus</hi> ... XXVI.</l>
<l><hi rend="italic">Van sente Cypriane</hi> ... XXVII.</l>
<l><hi rend="italic">Sente Prothuse ende Jacinctus ende Eugenien doot</hi> ... XXVIII.</l>
<l><hi rend="italic">Van sente Pontius doot</hi> ... XXIX.</l>
<l><hi rend="italic">Van sente Gregoriuse, bisscop van Ponthen</hi> ... XXX.</l>
<l><hi rend="italic">Van dyscorde der hystorien ende ander dinc</hi> ... XXXI.</l>
<l><hi rend="italic">Van sente Pauluse, den iersten hermite</hi> ... XXXII.</l>
<l><hi rend="italic">Van Sixtuse den paeus</hi> ... XXXIII.</l>
<l><hi rend="italic">Van sente Laureise</hi> ... XXXIIII.</l>
<l><hi rend="italic">Van sente Ypolituse ende skeysers Valeriaens ende Decius doot, ende ander dinc</hi> ... XXXV.</l>
<l><hi rend="italic">Van den keyser Claudiuse ende van sente Valentine</hi> ... XXXVI.</l>
<l><hi rend="italic">Van Cesareuse ende van anderen santen</hi> ... XXXVII.</l>
<l><hi rend="italic">Van den keyser Aureliane ende van sente Savine</hi> ... XXXVIII.</l>
<l><hi rend="italic">Van sente Priscusse</hi> ... XXXIX.</l>
<l><hi rend="italic">Van sente Simphoriane</hi> ... XL.</l>
<l><hi rend="italic">Van sente Agapituse</hi> ... XLI.</l>
<l><hi rend="italic">Skeysers Aureliaens doot ende van anderen keyseren</hi> ... XLII.</l>
<l><hi rend="italic">Van sente Mauruse</hi> ... XLIII.</l>
<l><hi rend="italic">Van sente Crisantuse</hi> ... XLIIII.</l>
<l><hi rend="italic">Skeysers Numeriaens doot</hi> ... XLV.</l>
</div>
<div type="subchapter"><head type="subchapter"><pb n="132"/> HIER BEGHENT DE DERDE BOEC VAN DER ANDER PARTIEN VAN DEN SPIEGEL HYSTORIALE. <hi rend="italic">Van den keyser Severus</hi>. I.</head>
<l>                Omme dat Severus hadde gewroken</l>
<l>Partinaxe, ende dorste stoken</l>
<l>Juliane, dien hi versloech</l>
<l>Te Milium na sijn gevoech,</l>
<l n="5">So wilde hi Partinax sijn genant.</l>
<l>Dese was ute Affrike lant</l>
<l>Van sinen vorderen geboren,</l>
<l>Ende wert te keysere gecoren</l>
<l>In thonderste ende XCIIII<hi rend='sup'>s</hi><hi rend='sup'>t</hi><hi rend='sup'>e</hi> jaer</l>
<l n="10">Ons Heren; ende hine was maer</l>
<l>XVIII jaer keyser. Dese was fel;</l>
<l>Groete wige dorste hi wel</l>
<l>Bestaen, ende dier verwan hi vele.</l>
<l>Hi dede tonder in nijtspele</l>
<l n="15">Pestemius, die hem trac na</l>
<l>Dat herscap van Asya</l>
<l>Ende die van Egypten. Oec vacht hi ane</l>
<l>Den Joden ende den Samaritane:</l>
<l>Die heeft hi met wige verwonnen.</l>
<l n="20">Die Persiene hen niet en connen</l>
<l>Verweren, hine brachte hare mogenthede,</l>
<l>Ende den Arabienen mede.</l>
<l>Claudius Albine hi verwan,</l>
<l>Die hem tkeyserike trac an</l>
<l n="25">In Gallen. Vort trac hi als die boude</l>
<l>In Bertaengen, dat hem woude</l>
<l>Doen uter Roemscher mogentheden:</l>
<l>Dat dwanc hi, beide lant ende steden.</l>
<l>Van den enen zeuwe toten anderen</l>
<l n="30">Maecte hi vesten, daer men op wanderen</l>
<l>Mochte, viande te wederstane.</l>
<l>Sint quam den lande ander name ane,</l>
<l>Want ment nu heet Ingelant.</l>
<l>Dese keyser, dese tyrant,</l>
<l n="35">Die vijfste persecucie began,</l>
<l>Daer menech wijf ende menech man</l>
<l>In gemaect was martelare.</l>
<l>Daer een af was van der scare</l>
<l>Leonides, Origenes vader.</l>
<l n="40">Men nam hem dlijf ende goet algader,</l>
<l>So dat sijn wijf ende sine kinder</l>
<l>Behilden noch meerre noch minder.</l>
<l>Maer Origenes was te dien tiden</l>
<l>So verre comen, dat hi liden</l>
<l n="45">Mochte sonder der moeder cost,</l>
<l>Ende wasser een deel oec bi verlost.</l>
<l><pb n="133"/>Te Lyons in de port</l>
<l>Was sente Hyrenus vermort,</l>
<l>Die daer bisscop was in die stede,</l>
<l n="50">Ende vele elerke oec daer mede,</l>
<l>Die alle worden martelaren.</l>
<l>Origenes die hadde te waren</l>
<l>Gherne martelare gesijn</l>
<l>Metten vader; maer met pijn</l>
<l n="55">Benaemt de moeder met rade met dade,</l>
<l>Ende God te vorst bi siere genade.</l>
<l>Om nutscap moet men micken,</l>
<l>Want hi verlichte die moeder dicken,</l>
<l>Die VII kindere hadde sonder goet.</l>
<l n="60">So wel geleert doe ende so vroet</l>
<l>Was hi tsinen XVII jare,</l>
<l>Dattene ene rike vrouwe an hare</l>
<l>Trecte om sine vroetscap groet,</l>
<l>Ende si sine ende der moeder noet</l>
<l n="65">Beterde met haerre have.</l>
<l>Sijn moeder, eer hi sterf, bi Gods gave</l>
<l>An den sone wel vorsach,</l>
<l>Datter groete dinc ane lach,</l>
<l>Ende ginc dicke ten bedde sine,</l>
<l n="70">Ende onttecte stillekine</l>
<l>Sine borst, ende custe daer nare,</l>
<l>Als oft heilechdoem groet ware.</l>
<l>Hier laten wi nu dit gebreken,</l>
<l>Ende hier na selen wiere meer af spreken.</l>
</div>
<div type="subchapter"><head type="subchapter">   Van sente Philippe, Eugenien vader. II.</head>
<l>                Waer mochti horen, dat te gader</l>
<l>Philip, sente Eugenien vader,</l>
<l>Bisscop was tAlexandrien</l>
<l>Ende meester oec van der baelgien</l>
<l n="5">Van al den lande ende van der port;</l>
<l>Ende waest totien dat quam so vort,</l>
<l>Dat keyser was Severus,</l>
<l>Tote wien Philip screef aldus:</l>
<l>Dat het herde nuttelijc ware,</l>
<l n="10">Dat hi liete harentare</l>
<l>Die kerstine woenen in sijn rike,</l>
<l>Want si leveden salechlike.</l>
<l>Dit dochte een stuc den keyser goet,</l>
<l>So dat men ene wile dit doet.</l>
<l n="15">Dit en mochten lange niet gedogen</l>
<l>Die heidene, ende brachten vor ogen</l>
<l>Den keyser, dat ware sijn verlies,</l>
<l>Ende vermaenden hem mede dies,</l>
<l>Dat Philip ende al die port</l>
<l n="20">Van Alexandrien hadde kerstijn wort.</l>
<l>Doe balch hem die keyser uter maten,</l>
<l>Dat Philip hadde sine wet gelaten,</l>
<l>Ende gaf Parhennius die baelgie,</l>
<l>Ende te vaerne tAlexandrie</l>
<l n="25">Philippe te nemene al sijn goet,</l>
<l>Of hi den goden offerande niet en doet.</l>
<l>Parhennius quam in die port.</l>
<l>Als Philip dit heeft gehort,</l>
<l>Heeft hi sijn goet dor Gode gegeven.</l>
<l n="30">Parhennius name hem gherne dleven</l>
<l>Oppenbare, maer hine dar,</l>
<l>Want hi hadde gesijn gespar</l>
<l>Jegen dmeeste deel van der port,</l>
<l>Die alle hadden kerstijn wort.</l>
<l n="35">Doe bejagede hi valsche lieden,</l>
<l>Die kersten hieten, met siere mieden;</l>
<l>Die gaven Philippe den dootslach,</l>
<l>Daer hi in siere bedingen lach.</l>
<l>Vele miraculen daer gescieden.</l>
<l n="40">Na dattene sloegen die valsche lieden,</l>
<l>So leefde hi drie dage daer nare:</l>
<l>Doe starf hi heilech martelare.</l>
<l>Men groefene bi den cloester na desen,</l>
<l><pb n="134"/>Daer sijn dochter in hadde gewesen;</l>
<l n="45">Daer een hospitael daer na</l>
<l>Stichte sijn wijf Claudia,</l>
<l>Ende gaffer rente ende ander dinc,</l>
<l>Daer men die arme mede ontfinc.</l>
<l>Hierna sette hare vaert</l>
<l n="50">Claudia te Rome waert</l>
<l>Met haren kinderen, die hieten dus:</l>
<l>Eugenie, Avictus ende Sergius;</l>
<l>Die te Rome waren ter curen</l>
<l>Ontfangen van den senaturen,</l>
<l n="55">Want si meest waren van haren magen.</l>
<l>Avictus, Sergius, horic gewagen,</l>
<l>Worden geset in baelgien</l>
<l>In herde grooter herscapien.</l>
<l>Eugenia bleef metter moeder:</l>
<l n="60">Heilegere, wanic, no vroeder</l>
<l>Sone vant men maget te dien tiden.</l>
<l>Tote hare quamen in allen siden</l>
<l>Vrouwen, magede, die si begherde</l>
<l>Ende dien si tgeloeve ons Heren leerde.</l>
<l n="65">Ene maget was daer, ende hiet Bacille,</l>
<l>Des keysers nichte, die groten wille</l>
<l>Hadde bi Eugenien te sine</l>
<l>Ende te leerne hare leeringe fine;</l>
<l>Maer si en dorste om hare mage,</l>
<l n="70">Die hare verboden alle dage</l>
<l>Te wandelne met kerstenen lieden.</l>
<l>Si peist: doch sal sijt ontbieden,</l>
<l>Als si dede bi enen bode,</l>
<l>Dat si hare leere de wet van Gode.</l>
<l n="75">Nauwe peist om dese dinge</l>
<l>Eugenia; hare II camerlinge,</l>
<l>Prothen, Jacincten, riep si te hare:</l>
<l>"Ghi moet," seitsi, "in stilre ware</l>
<l>Tote joffrouwen Bacillen gaen,</l>
<l n="80">Wijfs cleedere anegedaen,</l>
<l>Ende leeren hare die wet ons Heren."</l>
<l>Si dadent gherne; met groten eren</l>
<l>Heeft sise beide ontfaen Bacille.</l>
<l>Dit hebben si gedaen so stille,</l>
<l n="85">Dat het bleef een stuc verholen.</l>
<l>Daer ginc Bacille ter saleger scolen,</l>
<l>So dat sijt toebrachten dus,</l>
<l>Dat die paeus Cornelius</l>
<l>Bacillen doepte stillekine.</l>
<l n="90">Daer na daden so die pine,</l>
<l>Dat Eugenia ende Bacille</l>
<l>Eens elc anderen seiden haren wille.</l>
<l>Te Claudien quamen die weduwen goede,</l>
<l>Te Eugenien die magede vroede,</l>
<l n="95">Daer si hebben af gehort</l>
<l>Haren sielen salege wort.</l>
<l>Elx saterdaech quam te hen lieden</l>
<l>De paeus Cornielijs, horic bedieden,</l>
<l>Diese troeste ende gaf hen dare</l>
<l n="100">Dat sacrament van den outare.</l>
<l>Dit daden si dus lange stont.</l>
<l>Hierna doe ic van hen meer cont,</l>
<l>Maer ic moet vore anevaen</l>
<l>Na dien dat die tide gaen.</l>
</div>
<div type="subchapter"><head type="subchapter">Van den ongeloevegen paeus Samositaen. III.</head>
<l>                Nu hebbic aldus verstaen,</l>
<l>Dat een paeus Samositaen</l>
<l>Ene heresie vermaledijt</l>
<l>Opbrachte in deser tijt.</l>
<l n="5">Hi dorste seggen oppenbare,</l>
<l>Dat Cristus een puer mensche ware.</l>
<l><pb n="135"/>Ende, als paeus wert Severijn,</l>
<l>Wert bedrogen in dat venijn</l>
<l>Dies ongeloeven een die hiet</l>
<l n="10">Nathalis, ende was so geniet</l>
<l>Bisscop te sine, ende wille lyen</l>
<l>Ende houden met deser heresien.</l>
<l>In droeme wert hem dicke geseget,</l>
<l>Dat hi die saken nederleget,</l>
<l n="15">Van Gods halven; ende als hi niet</l>
<l>Wille doen dat men hem hiet,</l>
<l>Wert hi geblouwen also sware,</l>
<l>Dat hem bleven lijctekene oppenbare.</l>
<l>Hi quam vore alle die kerke gemeene</l>
<l n="20">Ende bat genade met groten weene,</l>
<l>Ende hevet die tekene getoeget.</l>
<l>Cume mochti sijn verhoget.</l>
<l>                Oec in keyser Severus tiden</l>
<l>Voer Anceolus mettien bliden,</l>
<l n="25">Van Meye ter rechter kalende,</l>
<l>In Gallen, die aldaer sende</l>
<l>Policarpus, die heilege man,</l>
<l>Om die Gallen te bringene an</l>
<l>Tgeloeve van kerstenhede;</l>
<l n="30">Dat die ander also dede,</l>
<l>Dat hier omme wert martelare.</l>
<l>Te dien tiden, vindic oec na dware,</l>
<l>Ter XII<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>r</hi> kalenden van Meye,</l>
<l>Wert quite van allen verneye</l>
<l n="35">Victor, die heilege paeus van Rome,</l>
<l>Ende quam ter martelaren vrome.</l>
<l>Dese paeus gaf ute dese costume,</l>
<l>Dat men soude ter noet in flume,</l>
<l>In zeuwe ende in fonteinen mede,</l>
<l n="40">Elken geven sijn kerstenhede.</l>
<l>Int inde oec van Severus stont</l>
<l>Was Tercillius namecont,</l>
<l>Die menege nuttelike sake</l>
<l>Screef, die ic niet cont en make.</l>
</div>
<div type="subchapter"><head type="subchapter">Van Origenesse. IIII.</head>
<l>                Te seggene hier wat selc seget</l>
<l>Van Origenesse, mi niet geleget.</l>
<l>Wat dat men seget, daer seit af aldus</l>
<l>De goede sente Jeronimus,</l>
<l n="5">Dat hi was clerc van groter lere,</l>
<l>Ende om tgeloeve van onsen Here</l>
<l>Waert hi in die Moreie gesent,</l>
<l>Om daer te sine verellent,</l>
<l>Daer hi vele goets dede in scine.</l>
<l n="10">Te Cesarien in Palestine</l>
<l>Dede menegen goet sijn leren;</l>
<l>Oec wert in tgeloeve ons Heren</l>
<l>Mammeas bi hem te vroeder,</l>
<l>Skeysers Andriaens moeder.</l>
<l n="15">Oec sendde hi leere van dogeden fijn</l>
<l>Philippe, den iersten keyser kerstijn.</l>
<l>Tallen sentencien hi so dochte,</l>
<l>Dat menne gerne daeromme versochte.</l>
<l>Hi conste wel Hebreeussche tale;</l>
<l n="20">Hi dorestudeerde also wale</l>
<l>Die screfture, ende pijnde so sere,</l>
<l>Dat noyt niemen en pijnde mere.</l>
<l>So mechtech was hi van sinne,</l>
<l>Dat hi wilde sijn in inne</l>
<l n="25">Elke clercgie in elke tale,</l>
<l>Dat hi den gront mochte kinnen wale.</l>
<l>Ende der bybelen heimelechede</l>
<l>Verclaerde hi wel in menege stede;</l>
<l>Ende onder al dat hi dus leerde,</l>
<l n="30">Hi menegen te Gode bekeerde.</l>
<l>Dus was sijn doen ende al sijn leren</l>
<l>Altoes in die ere ons Heren.</l>
<l>Also als ict vinde bescreven,</l>
<l>Was LXIX jaer sijn leven.</l>
<l n="35">Haymo dus van hem seget,</l>
<l>Dat hem Eusebius prijs an leget.</l>
<l><pb n="136"/>Hi was boven alre clercgien</l>
<l>Ende meester in Alexandrien</l>
<l>Naest Panthenus ende Clemente,</l>
<l n="40">Die hi horde met groter attente.</l>
<l>Nerenstech was hi nacht ende dach,</l>
<l>So dat hi selden slapens plach;</l>
<l>Gheviel oec dat hi slapen soude,</l>
<l>Niet op dbedde, mer op die moude.</l>
<l n="45">Hine liet sijn spreken no sijn leren</l>
<l>Ghehermen, daer hijt mochte beweren,</l>
<l>Vore hi out was LX jaer.</l>
<l>Oec waren hem die bugghers swaer,</l>
<l>Daer hi altoes jegen dede ende leerde,</l>
<l n="50">Ende hare ongeloeve werde.</l>
<l>Wie so wille maechs vroet wesen,</l>
<l>Die sijn gescrefte wille lesen;</l>
<l>Ende also Jeronimus seget claer,</l>
<l>Hi maecte M boeke vorwaer.</l>
<l n="55">Wie horde noyt van selken clerc?</l>
<l>Ende al seide men dat sijn werc</l>
<l>In enege stede niet en was goet,</l>
<l>Mi dunct dat te vergevene doet</l>
<l>In dien so vele screef ende sprac,</l>
<l n="60">Datter ane was enech lac.</l>
<l>Sine philosophie die was</l>
<l>So hoge, dat hi bi das</l>
<l>Waende seggen opinioene,</l>
<l>Dat hem masscien niet en stont te doene;</l>
<l n="65">Ofte, al vint men op hem gescreven,</l>
<l>Het mochte bi valscheiden sijn opgeheven,</l>
<l>Also Pauluse was gedaen die hone</l>
<l>In die kerke van Thessalone.</l>
<l>                Noch seit Jeronimus van desen,</l>
<l n="70">Dat dies gelijcs niet en mach wesen</l>
<l>Van dien daer hi seide wale;</l>
<l>Ende ofte bi hem was mestale,</l>
<l>So en was so scone niet messeit;</l>
<l>Ende die sijn doen al wel verleit,</l>
<l n="75">Hine vint mesprekens niet vele,</l>
<l>Hine mach dat goede boven wele</l>
<l>Trecken. Waeromme soude men so clene</l>
<l>Mesgrijp omme doget gemene</l>
<l>So groet leggen onder voet?</l>
<l n="80">Jeronimus noch weten doet,</l>
<l>Dat hem selven dunct, dat hi seget,</l>
<l>Dat hi in enen siere boeke ontweget</l>
<l>Een deel was in ene stede,</l>
<l>Ende dit es sine ontsculdechhede:</l>
<l n="85">Also houde als hine hadde gescreven,</l>
<l>Dattene Ambrosius uutgegeven</l>
<l>Hadde, eer hi was oversien</l>
<l>Ofte te beterne iet ware in dien.</l>
<l>Oec seget hi mede dese sake,</l>
<l n="90">Dat hi teere tijt hilt sprake</l>
<l><pb n="137"/>Jegen enen buggere, ende disputeerde,</l>
<l>Dien sine salege leere deerde;</l>
<l>Ende selve die buggere dat screef,</l>
<l>Dat op den anderen staende bleef,</l>
<l n="95">Oft mochte sijn gesciet aldus.</l>
<l>Vort bidt Jeronimus,</l>
<l>Dat men hem des wille geloeven,</l>
<l>Dat sijn doen goet was. Gode daer boven</l>
<l>Eest bekent lude ende stille.</l>
<l n="100">Dies niet en geloevet, doe sinen wille;</l>
<l>Maer elc peise in sinen sin,</l>
<l>Dat quaetsprekers meer no min</l>
<l>Van onsen Here en selen sijn gehort.</l>
<l>Pamphilus seget van hem vort,</l>
<l n="105">Dat men Origenes spraken</l>
<l>Niet te gronde en can genaken</l>
<l>Bi sonderlingere subtijlheit;</l>
<l>Diese dan in tarchste leit,</l>
<l>Dat hi dat bi nide doet.</l>
<l n="110">So groete leeringe ende so goet</l>
<l>Screef hi, dat te wonderne si.</l>
<l>Nu genoege u dit van mi:</l>
<l>Inne derfs mi nemmere bewinden.</l>
<l>                In desen tide, also wijt vinden,</l>
<l n="115">Was Policrates te Ephesen</l>
<l>Bisscop. Ons es geseit van desen,</l>
<l>Dat van Asyen die vroede</l>
<l>Paschen hilden na haren moede,</l>
<l>Dat XIIII dage hadde die mane.</l>
<l n="120">Ende doe was, na minen verstane,</l>
<l>Narchisus van Jherusalem</l>
<l>Ende een Apyoen met hem,</l>
<l>Symachus ende Theodocioen,</l>
<l>Twee die groeter vroetscap ploen</l>
<l n="125">In die heilege screfture,</l>
<l>Daer si hen in verstonden ter cure.</l>
<l>                Na den paeus Severine</l>
<l>Gheviel Calixtuse paeus te sine;</l>
<l>Daer na Urbane, also ict versta,</l>
<l n="130">Daer onse tale af wert hier na.</l>
</div>
<div type="subchapter"><head type="subchapter">Van Severus doot ende van den keyser Caracallen. V.</head>
<l>                Een van II sonen, die Geta hiet,</l>
<l>Die keyser Severus na hem liet,</l>
<l>Hadde hem so qualike geantiert,</l>
<l>Dat hi viant was gejugiert.</l>
<l n="5">Hier bi so wert Bassiaen,</l>
<l>Sijn broeder, in trike gedaen,</l>
<l>Die hem selven hiet Anthonijn.</l>
<l>Caracalla wilde hi oec sijn</l>
<l>Ghenant: dat was van enen cleede</l>
<l n="10">Van sere wonderleken gereede,</l>
<l>Dat hi tsinen behoef maken dede.</l>
<l>Vol was dese der onsuverhede.</l>
<l>XVIII jaer hi keyser bleef;</l>
<l>Ende alse men CC screef</l>
<l n="15">Ende XIII der jare ons Heren,</l>
<l>So begonde dese regneren.</l>
<l>Siere stiemoeder nam hi te wive.</l>
<l>Nu verstaet wat ic hier scrive</l>
<l><pb n="138"/>Scone dinc van Gods gewerke.</l>
<l n="20">Te Jherusalem in die kerke</l>
<l>Ghebrac olye, die men doen soude</l>
<l>In die lampte; ende also houde</l>
<l>Alse Narchisus wiste dat,</l>
<l>Diere bisscop was in de stat,</l>
<l n="25">Dede hiere in gieten water clare,</l>
<l>Dat berrende oft olye ware.</l>
<l>Dese was gerecht in al sine dade;</l>
<l>Dies belgen op hem die quade</l>
<l>Ende hebben hem quaet opgetegen</l>
<l n="30">Ende valsche orconden gedregen,</l>
<l>Ende sterctent in dese maniere:</l>
<l>Die een, dat hi verberre in viere,</l>
<l>Die ander die sijn sterken doet,</l>
<l>Dat hi sijns Heren evelen moet</l>
<l n="35">Hebbe ende so si gescent;</l>
<l>Die derde, dat hi werde blent,</l>
<l>Of si die waerheit en seiden niet.</l>
<l>Ende elken es sijn vloec gesciet.</l>
<l>Dus bleef haer eet sonder geloeven.</l>
<l n="40">Nochtan heeft hem danen verscroeven</l>
<l>Bi hem selven die heilege man,</l>
<l>Ende bleef danen also vort an,</l>
<l>Dat si daer hadden bisscoppe drie,</l>
<l>Deen na den anderen; maer die</l>
<l n="45">Behilden onlange dleven.</l>
<l>Maer alst onse Here wilde geven,</l>
<l>Quam weder die heilege man.</l>
<l>Met grooter eren wert hi dan</l>
<l>In sijn bisscopdoem gedaen.</l>
<l n="50">Nu waren sine dage so vorgaen,</l>
<l>Dat hi sijn bisscopdoem niene mochte</l>
<l>Wel berechten, also hem dochte.</l>
<l>Uut Capadocien geboren,</l>
<l>Een goet man, also wijt horen</l>
<l n="55">(Was doe bisscop daer in dlant,</l>
<l>Die Alexander was genant,</l>
<l>Quam te Jherusalem om beden;</l>
<l>Ende eer hi quam in der steden,</l>
<l>Dede onse Here weten dat</l>
<l n="60">Narchisuse, dat men buten der stat</l>
<l>Den goeden man onthalen soude.</l>
<l>Men dede also, ende also houde</l>
<l>Als menne gemoette bi der port,</l>
<l>Hebben si ene stemme gehort:</l>
<l n="65">"Nemt desen bisscop, dien u sent</l>
<l>God." Dus wert Alexander bekent</l>
<l>Bisscop van Jherusalem.</l>
<l>Narchisus levede een stic met hem,</l>
<l>Ende onder Decius daer nare</l>
<l n="70">Wert Alexander martelare.</l>
</div>
<div type="subchapter"><head type="subchapter">Van Caracals doot ende van den keyser Macrine. VI.</head>
<l>                Recht in sine vaert te Persen waert</l>
<l>Voer Caracalla ongespaert,</l>
<l>Ende quam vore Edissen die port,</l>
<l>Daer hi saen verslegen wort.</l>
<l n="5">Te Rome voerde men den lichame.</l>
<l>Doe wert Macrijn, dien dat bequame,</l>
<l>Keyser jegen al den payse</l>
<l>Der senature. Van den palaise</l>
<l>Hadde Macrin baliu gewesen.</l>
<l n="10">Een jaer regneerde hi. Na desen</l>
<l>Wert hi van den ridders verslagen.</l>
<l>Affricane horen wi gewagen,</l>
<l>Dat noch doe was in sijn leven</l>
<l>Abagarus, van wien bescreven</l>
<l n="15">Men vint vorwaer dat hi verwarf</l>
<l>Van onsen Here, eer hi starf,</l>
<l><pb n="139"/>Ene epistele te siere bederven;</l>
<l>Want men seit, also menechwerven</l>
<l>Als viande comen vore die port,</l>
<l n="20">So bringt men die epistele vort,</l>
<l>Ende die leest een niedoept kint:</l>
<l>So sijn saen die viande gescint.</l>
<l>Si vlien, oft maken den vrede.</l>
<l>Dus behuedt God wel die stede.</l>
</div>
<div type="subchapter"><head type="subchapter">Van den keyser Aurelius Anthonijn ende van Alexandere. VII.</head>
<l>                Want Macrinus niet vroedelike</l>
<l>Ane en vinc dat Roemsche rike,</l>
<l>En mochte hi niet lange here sijn,</l>
<l>Ende Aurelius Anthonijn</l>
<l n="5">Was keyser IIII jaer, ende die gone,</l>
<l>Waendemen, was Caracallas sone.</l>
<l>Kalixtus was doe paeus te Rome.</l>
<l>Hier na waest, also ict gome,</l>
<l>Alexander, Mammeas sone,</l>
<l n="10">Keyser gemaect, ende die gone</l>
<l>Regneerde wel XIII jaer;</l>
<l>Ons Heren jaer screef men vorwaer</l>
<l>CCXX ende viere.</l>
<l>Siere moeder was hi goedertiere</l>
<l n="15">Ende heefse sonderlinge gemint,</l>
<l>Dies hi te werdere sere was sint.</l>
<l>Doe was paeus die heilege Urbaen,</l>
<l>Ende na hem waest Potentiaen.</l>
<l>                Dese keyser, daer geseit af es,</l>
<l n="20">Verwan den coninc Xerces,</l>
<l>Die in Persen crone droech.</l>
<l>Die keyser hads al sijn gevoech.</l>
<l>Doe bad men hem dat hi sinden</l>
<l>Wilde an den coninc van Inden,</l>
<l n="25">Dat hi hem sente Thomas lichame</l>
<l>Sendde; dat hem was gename,</l>
<l>Ende heeftene gerne hem gesent,</l>
<l>Ende wert doe, alsomen kent,</l>
<l>Te Edissen in die port geleit</l>
<l n="30">In herde grotere werdecheit.</l>
<l>Des keysers moeder, Mammea,</l>
<l>Trecte Origenesse hare na,</l>
<l>Ende hi leerese kerstelike leven,</l>
<l>Daer si toten inde in es bleven.</l>
</div>
<div type="subchapter"><head type="subchapter">Van sente Cecilien. VIII.</head>
<l>                Also verre quam die dinc,</l>
<l>Dat die edele jongelinc</l>
<l>Valeriaen gedaen hadde ondertrouwe</l>
<l>Cecilien, die edele joncvrouwe,</l>
<l>........</l>
</div>
<div type="subchapter"><head type="subchapter">Van sente Calixte den paeus, oft van swaren tempeeste, die te Rome gesciede. IX.</head>
<l>                Rome die stede hadde tempeest swaer:</l>
<l>Doemen screef ons Heren jaer</l>
<l>Twee hondert XX ende viere,</l>
<l>Verbrande van der blixemen maniere</l>
<l n="5">Een herde groet deel van der stede,</l>
<l>Ende Jupiters tempel mede;</l>
<l>Ja ende van den beelde sijn hant</l>
<l>Wert versmolten in den brant.</l>
<l>Der gode pape ende somech ander</l>
<l n="10">Baden den keyser Alexander,</l>
<l>Dat men met offeranden doe ere</l>
<l>Den goden, want si waren verbolgen sere,</l>
<l>Ende dat men Jupiterre soude</l>
<l>Doen sacrificie; ende also houde</l>
<l n="15">Ene blixeme der papen viere</l>
<l>Ende den outaer verbrande sciere.</l>
<l>So groot wert daer die deemsterhede,</l>
<l>Dat dat volc vloe uter stede.</l>
<l><pb n="140"/>Almacius, die baeliu fel,</l>
<l n="20">Die hadde verstanden wel,</l>
<l>Dat Calixtus ende andere kerstine</l>
<l>Over de Tybre plagen te sine.</l>
<l>Doe dede hi den keyser verstaen,</l>
<l>Dat die kerstene al hebben gedaen,</l>
<l n="25">Dat om hen waren gram die gode,</l>
<l>Ende bat hem dat mense dode.</l>
<l>Die keyser gaf hem de macht.</l>
<l>Sine ridders sendde hi metter jacht,</l>
<l>Die in den wege worden blent.</l>
<l n="30">Doe dit den keyser wert bekent,</l>
<l>Dede hi Mercuriusse doen offerande.</l>
<l>Doe wert beseten van den viande</l>
<l>Ene maget, die oppenbare</l>
<l>Seide, dat der kerstene God warechtech ware,</l>
<l n="35">Calixtus God, ende hi allene</l>
<l>Bolge omme hare dienen onreene.</l>
<l>Doe Almacius dit verstoet,</l>
<l>Te Calixtuse metter spoet</l>
<l>Liede hi ende riep der waerhede,</l>
<l n="40">Ende bad hem om doepsel mede.</l>
<l>Hi wert gedoept, wijf ende maysenieden</l>
<l>XLII. Ic hore bedieden,</l>
<l>Dat hi binnen XXX dagen gaf</l>
<l>Sijn goet den armen. Als hier af</l>
<l n="45">Den keyser dware seiden de lieden,</l>
<l>Dede hi Almacium ontbieden.</l>
<l>Doe gaf hine te siere cure</l>
<l>Simpliciuse den senature,</l>
<l>Dat hine bekere vriendelike,</l>
<l n="50">Want hi een nutte man was den rike.</l>
<l>Men mochte hem seggen dinc negeene,</l>
<l>Hine was altoes in beden, in weene.</l>
<l>Tote hem quam een Felix daer,</l>
<l>Wies wijf was in evele swaer,</l>
<l n="55">Die hem seide: mochte hise genesen,</l>
<l>Hi wilde dan seker kersten wesen.</l>
<l>                Almacius bad vore die vrouwe</l>
<l>Ende si genas van allen rouwe,</l>
<l>Ende quam ende bad vore haren man</l>
<l n="60">Om doepsel. Ten heilegen man</l>
<l>Calixtusse heeft hise gesant,</l>
<l>Diese doepte altehant</l>
<l>Met haerre meysenieden altemale.</l>
<l>Doe de keyser dit verstont wale,</l>
<l n="65">Gheboet hi dat men onthoeft</l>
<l>So wie die in Kerste geloeft,</l>
<l>Dat men cortelike dede.</l>
<l>Calopodius was mede</l>
<l>Onthoeft, ende sijn lichame na dat</l>
<l n="70">Was gesleipt achter die stat</l>
<l>Ende in de Tybere geworpen met.</l>
<l>Der andere hoefde waren geset</l>
<l>Op die porte van der stede</l>
<l>Te scanden den kerstenhede.</l>
<l n="75">De paeus Calixtus, horic lyen,</l>
<l>Voer over de Tybre met siere clercgien</l>
<l>In thuus daer woende Potenciaen.</l>
<l>Hier na vant hi den lichame saen</l>
<l>Van Calopodium, dien hi brochte</l>
<l n="80">Ter erden so hi eerlijcs mochte.</l>
<l>Hier na wert Calixtus gesocht</l>
<l>Ende vore den keyser brocht.</l>
<l>Doe hiet hine V dage lanc</l>
<l>Sonder spise sijn ende sonder dranc,</l>
<l n="85">Ende nochtan was hi gesont.</l>
<l>Die keyser waent wel sijn gehont,</l>
<l>Ende dedene met stocken blouwen sere.</l>
<l>Doe quammenne troesten in onsen Here</l>
<l>Calopodius in dat verdriet.</l>
<l n="90">Een riddere, die Primadtius hiet,</l>
<l>Die in groter qualen was,</l>
<l>Dede hi doepen, ende hi genas.</l>
<l>Doe die keyser horde dit,</l>
<l>Dede hine werpen in enen pit,</l>
<l n="95"><pb n="141"/> Ende met steenen vullen. Ende aldaer</l>
<l>Quam de pape Asterius daer naer,</l>
<l>Die den lichame danen droech,</l>
<l>Ende groefne eerlike in tgevoech;</l>
<l>Daer hi daer na omme schiere</l>
<l n="100">Was geworpen in die riviere,</l>
<l>Ende was sent vonden in die port,</l>
<l>Die men Vastia nomen hort.</l>
</div>
</div>
<div type="subchapter"><head type="subchapter">Van sente Urbane paeus. X.</head>
<div type="subchapter"><head type="subchapter">Van sente Jolilen, eenre vrouwen. XI.</head>
<l>                Eene kerstene goede vrouwe,</l>
<l>Hiet Jolite, sach groten rouwe</l>
<l>Doen den kerstenen ende toren</l>
<l>Te Yconen, danen si was geboren,</l>
<l n="5">Ende ruumde die port omme tgone</l>
<l>Met Circus haren sone.</l>
<l>Te Tarsij quam si in de port,</l>
<l>Daer men dede groete mort</l>
<l>Op die kerstene. Een Alexander,</l>
<l n="10">Die felre was dan enech ander,</l>
<l>Was baeliu daer in die stede,</l>
<l>Die sere quellede kerstenhede.</l>
<l>Dese heeft van Juliten verstaen,</l>
<l>Dat si kersten was, ende deedse altehanden vaen.</l>
<l n="15">Haren sone liet men bliven,</l>
<l>Daer si rouwe omme ghinc driven,</l>
<l>Want si duchte dat hem mochte</l>
<l>Verkeeren sijn goede gedochte,</l>
<l>Bleve hi te live sonder hare.</l>
<l n="20">Saen wert hi vort bracht daer nare.</l>
<l>Doe ghinc die baeliu smeeken, mieden,</l>
<l>Doe dreigen, dat niet en mochte dieden.</l>
<l>Doe ginc men den kinde ane met pijn.</l>
<l>Maer alst seide: "Ic ben kerstijn,"</l>
<l n="25">So quam hem ane weder cracht,</l>
<l>Hoe so dat men op hem vacht.</l>
<l>Dies verbIijdde die moeder sere,</l>
<l>Ende loves sere onsen Here,</l>
<l>Ende troeste tkint al dat si mochte.</l>
<l n="30">Doe ghinc men an der moeder onsochte,</l>
<l>Dat si blidelike heeft ontfaen.</l>
<l>In den kerkere waren si gedaen,</l>
<l>Ten lesten worden si onthoeft,</l>
<l>Ende daer na, dies geloeft,</l>
<l n="35">Gheslegen in sticken cleene,</l>
<l>Dat men hen sepulture negeene</l>
<l>En soude mogen geven; mer dingel ons Heren</l>
<l>Vergaderde die lede, met eeren</l>
<l>Dede hise graven, also ict vende,</l>
<l n="40">Van Julius ter XVI<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>r</hi> kalende.</l>
</div>
<div type="subchapter"><head type="subchapter">Van der maget Martinen. XII.</head>
<l>                In Rome was woenende Martine,</l>
<l>Welgeboren die maget fine,</l>
<l>Rike, ende gaf gerne doer God.</l>
<l>Dese was, jegen skeysers gebod,</l>
<l n="5">Kersteleke levende vonden.</l>
<l>Vore den keyser bracht mense te dien stonden,</l>
<l>Dien si dochte so overscoene,</l>
<l>Dat hi hare boet de keysercroene,</l>
<l>Op dat si sinen wille dade.</l>
<l n="10">Maer dies en wert si niet te rade;</l>
<l>Si hadde, seidse, trouwe belovet:</l>
<l>Loge si Gode, si ware verdovet.</l>
<l>Doe leidde mense vore Appolline</l>
<l>Omme taenbedene, maer die fine</l>
<l n="15">Dede bede den almechtegen God.</l>
<l>Die erde bevede, na sijn gebod</l>
<l>Viel van den tempele tfierendeel,</l>
<l>Ende die afgod al geheel,</l>
<l>Dat vele liede der heidene hevet doot.</l>
<l n="20">Doe sprac die maecht ten keyser bloot:</l>
<l><pb n="142"/>"Keyser, twine helpti Apolline?</l>
<l>Ende Apollijn waeromme en troest hi niet die sine,</l>
<l>Die hier sterven bi hem te hant?"</l>
<l>Doe sprac uten beelde die viant:</l>
<l n="25">"Martine, wat hebbic di mesdaen?</l>
<l>Si hebben mi hier gelaten staen</l>
<l>XCVIII jaer tote nu.</l>
<l>Te fel sidi mi, dat seggic u.</l>
<l>Vierhondert LX ende twee</l>
<l n="30">Haddic duvele, die min no mee</l>
<l>En daden dan al dat ic hen hiet.</l>
<l>Nu eest also bi di geschiet,</l>
<l>Dat ic nu ter helle vare."</l>
<l>Hi voer wech; men sach aldare,</l>
<l n="35">Dat hi voer in groter deemsterhede.</l>
<l>Die keyser en wiste niet dat God dede,</l>
<l>Ende dede de maecht swaerlec berecken</l>
<l>Met slagen, ende die wincbraeuwen uuttrecken.</l>
<l>Doe riepen lude die dit daden:</l>
<l n="40">Si waren met pinen sere verladen,</l>
<l>Die hen daden IIII liede wit.</l>
<l>Doe bad si over hen; na dit</l>
<l>Quam daer groot licht, ende men horde</l>
<l>Ene stemme seggende dese woerde:</l>
<l n="45">"Dore Martinen sidi gespaert,</l>
<l>Ende den keyser, hoe hi gebaert,</l>
<l>Dien en laticse verwinnen niet."</l>
<l>Viere wassere, die ierst verdriet</l>
<l>Der heilegher Martinen daden,</l>
<l n="50">Ende die baden nu hare genaden.</l>
<l>Den keyser daden sijt wel verstaen,</l>
<l>Dat sijs Martinen Gode anegaen.</l>
<l>De keyser seide, si waren verdult;</l>
<l>Maer hi ware metten duvel vervult -</l>
<l n="55">Hebben si coenlike hem geseit -,</l>
<l>Dat hi niet kinnen en wille de waerheit.</l>
<l>                Die hoefde sloech men hen doe ave.</l>
<l>Si worden martelaren gave</l>
<l>Opten XVII<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi> dach</l>
<l n="60">Van November, also ict sach</l>
<l>Bescreven. Ende ten anderen dage</l>
<l>Was vort, bi skeysers gewage,</l>
<l>Bracht die heilege Martine,</l>
<l>Die niet en mict opt treygen sine.</l>
<l n="65">Naect dede hise met swerden sniden:</l>
<l>Melc over bloet sach men te dien tiden</l>
<l>Rinnen daer uut haren wonden.</l>
<l>Doe was si ane staken gebonden,</l>
<l>Ende met stocken geslagen sere.</l>
<l n="70">Diet daden, riepen ten keyser: "Here,</l>
<l>Doet ons van deser pinen staen,</l>
<l>Want dingele ons vreeselike slaen,</l>
<l>Ende in den vleessche niet alleene,</l>
<l>Maer het gaet in toten beene,</l>
<l n="75">Als ofte ons verbrande tfier."</l>
<l>De keyser wert meer onghehier:</l>
<l>Diere hande ane daden doe bleven doot.</l>
<l>Doe wert die keyser in torne groot.</l>
<l>Lymineus, een siere neven,</l>
<l n="80">Heeft hem desen raet gegeven,</l>
<l>Dat mense met heeten smoute besmare</l>
<l>Ende in den kerkere doe daer nare;</l>
<l>Ende men hevet alsoe gedaen.</l>
<l>Doe horde men in den kerkere saen</l>
<l n="85">Ons Heren lof in sange claer.</l>
<l>Smergens quam Lymineus daer,</l>
<l>Ende vant witte liede met hare;</l>
<l>Doe vloe hi danen in grooten vare,</l>
<l>Ende seidt den keyser groot ende smal,</l>
<l n="90">Diet over toeverie hielt al.</l>
<l>Vore den keyser si noch is</l>
<l>Bracht, diese in Archemidis</l>
<l>Tempel hiet leiden altehant.</l>
<l>Doe si daer quam, riep die viant,</l>
<l n="95">Dat hi verbrande altemale.</l>
<l>Si hietenne wech varen; hi deedt wale.</l>
<l><pb n="143"/>Dondere ende vier heeft God gesant,</l>
<l>Dat den tempel ende de papen heeft verbrant</l>
<l>Ende te pulvere dbeelde gemaect.</l>
<l n="100">Doe was der maecht welgeraect</l>
<l>Met swerden dlijf doresneden,</l>
<l>Ende de borste afgetrocken ter steden;</l>
<l>Daer na gewoerpen vore felle diere,</l>
<l>Die hongerech waren alse giere,</l>
<l n="105">Die hare en mesdaden groot no cleene,</l>
<l>Alsoese God beschermde alleene.</l>
<l>Maer een die bleef daer in die noet,</l>
<l>Want een liebaert heeftene doot</l>
<l>Lymineus, des keysers maech,</l>
<l n="110">Die ten quade niet en was traech.</l>
<l>Doe hiet die keyser die maecht verbranden.</l>
<l>Doe tfier gemaect was, quam te handen</l>
<l>Een regen, die sparste den brant</l>
<l>Op die quade, die daer stonden omtrant;</l>
<l n="115">Dier bleven daer vele doot.</l>
<l>Mettien die keyser ontboet</l>
<l>In Zeus tempel te leiden ter stede,</l>
<l>Die god hiet der onsuverhede,</l>
<l>Omdatse Zeus met sinen gesellen</l>
<l n="120">In onsuverheit soude quellen.</l>
<l>Die keyser quam sandersdaechs daernare</l>
<l>Te siene hoe dat met hare ware,</l>
<l>Ende waende met hare houden spot.</l>
<l>Doe vant hi Zeusse, den valschen god,</l>
<l n="125">Neder gevallen ende al tebroken.</l>
<l>Martinen heeft hi anegesproken:</l>
<l>"Sech, waer es mijn god gevaren?"</l>
<l>Si antwerdde sonder sparen:</l>
<l>"Also Apollijn ende Archemides</l>
<l n="130">Dijn god Zeus gevaren es."</l>
<l>Doe balch hem die keyser so tongevoege,</l>
<l>Dat hi hiet dat men afsloege</l>
<l>Hare dat hoeft, dat wert gedaen.</l>
<l>Dese woerde horde men daer saen:</l>
<l n="135">"Nu com, mine lieve Martine!"</l>
<l>Dic daer holpen te haerre pine,</l>
<l>Storven saen met grooten leede.</l>
<l>Die clercgie nam gereede</l>
<l>Den lichame, ende groeffene scoene.</l>
<l n="140">Die ierste dach van haren loene</l>
<l>Es, also ict bevenden mach,</l>
<l>Van Laumaent op den iersten dach.</l>
<l>                In Alexanders tide so waren</l>
<l>Bisscoppe van groter maren</l>
<l n="145">Berillus ende Apollijt,</l>
<l>Die wel bestaedden haren tijt,</l>
<l>Want si leerden ende screven</l>
<l>Dat nutscap gaf ende noch sal geven.</l>
</div>
<div type="subchapter"><head type="subchapter">Van skeysers Alexanders doot. XIII.</head>
<l>                Te Magensen, horic gewagen,</l>
<l>Was Alexander de keyser verslagen,</l>
<l>Ende Maximijn ontfinc trike</l>
<l>In tjaer ons Heren sekerlike</l>
<l n="5">Twee hondert ende sevene mede.</l>
<l>Dese quam in skeysers stede</l>
<l>Jegen den wille der senature,</l>
<l>Maer van den ridders hadde hi de cure</l>
<l>Dese keyser, versta ic vore waer,</l>
<l n="10">Was Alexanders moeder swaer</l>
<l>Ende al der meysenieden sine,</l>
<l>Want si al meest waren kerstine,</l>
<l>Ende clerke ende papen</l>
<l>Doodde hi, die hi conste berapen.</l>
<l n="15">                De paeus van Rome, Ponciaen,</l>
<l>Moeste martielie doe ontfaen.</l>
<l>Antherus wert paeus na hem.</l>
<l><pb n="144"/>Also als ic des vroet bem,</l>
<l>Was dese man wel geboren</l>
<l n="20">Ende was oec martelare vercoren.</l>
<l>                De keyser Maximijn vorewaer</l>
<l>Werdt in sijns riken derde jaer</l>
<l>Te Aquileyen geslegen doot</l>
<l>Van Poupeyen, enen here groot;</l>
<l n="25">Die vinc an keyser te sine</l>
<l>Met sinen broeder Balbine;</l>
<l>Maer in de sale worden si verslegen,</l>
<l>Daer si des herscaeps wilden plegen.</l>
</div>
<div type="subchapter"><head type="subchapter">Van den keyser Gordiane. XIIII.</head>
<l>                Doe wert keyser Gordiaen.</l>
<l>Men screef in sijn anevaen</l>
<l>CCXL de jare ons Heren;</l>
<l>VI jaer dat was sijn regneren.</l>
<l n="5">                Na Antherus was paeus Fabiaen.</l>
<l>In dien tide was Affrikaen,</l>
<l>Een groot clerc, die met sinen gewerke</l>
<l>Sere stercte de heilege kerke.</l>
<l>Die philosoef Porfirius</l>
<l n="10">Was te dien tide, ic laest aldus,</l>
<l>Victor een sophiste mede,</l>
<l>Ende Seropunpus van goeder sede.</l>
<l>Eusebius doet ons te verstane</l>
<l>Van den keyser Gordiane,</l>
<l n="15">Dat hi niet en was out van jaren,</l>
<l>Doe hi van Persen quam gevaren,</l>
<l>Daer hi sinen wille dede;</l>
<l>Dat hi buten Rome der stede</l>
<l>Philippe, enen grooten here, versloech,</l>
<l n="20">Ende dat behendelike genoech.</l>
<l>Dese Philip die hadde gewesen</l>
<l>Van den palayse baeliu vore desen.</l>
</div>
<div type="subchapter"><head type="subchapter">Van den II Philippen keysere. XV.</head>
<l>                In tiden, daer men die gedinkenesse</l>
<l>Screef CCXL ende sesse</l>
<l>Van der incarnatien ons Heren,</l>
<l>So begonste die Philip te regneren.</l>
<l n="5">VII jaer regneerde die gone</l>
<l>Met Philippe, sinen sone.</l>
<l>Dit was dierste keyser kerstijn.</l>
<l>Rome hadde in dien tide sijn</l>
<l>Ghestaen volle dusent jaer:</l>
<l n="10">Dies maecte men groote feeste daer.</l>
<l>Haymo doet ons verstaen,</l>
<l>Dat die paeus Fabiaen</l>
<l>Desen keyser ter offeranden</l>
<l>Niet en wilde ontfaen tsinen handen</l>
<l n="15">SPaeschdaechs, eer hi ontfaen</l>
<l>Penitencie hadde ende gedaen</l>
<l>Van dat hi niet en hadde gewesen</l>
<l>Ter vigilien van desen.</l>
<l>TPaschen, daer hi hem dat in dede,</l>
<l n="20">Ontfinc dese keyser tkerstenhede</l>
<l>Van Pontius, den heilegen man.</l>
<l>Dies comt van hem hier tspreken an.</l>
</div>
<div type="subchapter"><head type="subchapter">Van sente Pontiusse. XVI.</head>
<l>                Een senatoer, Marchus genant,</l>
<l>Ende Julia waren, also ict vant,</l>
<l>Pontius moeder ende vader.</l>
<l>Eens gingen si ten tempele te gader</l>
<l n="5">Haren god teerne daer.</l>
<l>Nu was die vrouwe met kinde swaer.</l>
<l>De duvel den pape daer besat,</l>
<l>Ende hi wert roepende na dat:</l>
<l>Dat die vrouwe droege een kint,</l>
<l n="10"><pb n="145"/> Bi wien die gode sere worden gescint.</l>
<l>Als dat Julia heeft verstaen.</l>
<l>Liep si met haren man wech saen</l>
<l>Daerbi in enen husekine,</l>
<l>Ende dede hare selven groote pine</l>
<l n="15">Omme te bedervene die dracht.</l>
<l>Ja in hare selven heeft si gedacht,</l>
<l>Dat beter es dat sijt bestervet</l>
<l>Ende si so die vrocht bedervet,</l>
<l>Dan dat bi dien dinge gescieden</l>
<l n="20">Die dinge, die si den pape horde bedieden.</l>
<l>Maer dat heeft onse Here belet.</l>
<l>Alsoet God wilde, so wert hare bet,</l>
<l>Ende van hare geboren waert</l>
<l>Een scone knapelkijn. Ongespaert</l>
<l n="25">So wilde si dat ment doode saen.</l>
<l>De vader seide: "Neen, laet staen,</l>
<l>Jupiter wrect hem wel, wilt hi.</l>
<l>Onse hande en selewi</l>
<l>An onse kint besmetten niet."</l>
<l n="30">Die vader dat kint Pontius hiet.</l>
<l>Men liedt in geenen tempel comen.</l>
<l>Alst quam so dat mochte vromen,</l>
<l>Dedemen tkint ter scolen gaen.</l>
<l>Al dat horde onthielt het saen,</l>
<l n="35">So dat het sceen connen al.</l>
<l>Eens quaemt also in tgeval,</l>
<l>Dat met enen geselle sine</l>
<l>Ter scolen wert ginc, daert kerstine</l>
<l>Horde singen dit bedieden:</l>
<l n="40">"Altemale die gode der lieden</l>
<l>Sijn duvele." Als Pontius dit hort,</l>
<l>Scoet hi vort ende seide dese woert:</l>
<l>"Here, die loven die kerstine,</l>
<l>Brinct mi in die kinnesse dine."</l>
<l n="45">Doe ginc hi jegen die dore slaen,</l>
<l>Daer hi dit woert in hadde verstaen.</l>
<l>Potenciaen was paeus doe dare,</l>
<l>Die der kindere wert geware,</l>
<l>Ende seide thant derre gelike:</l>
<l n="50">"Der kindere es dat hemelrike."</l>
<l>Men liet Pontius daer inne</l>
<l>Met sinen geselle, die met sinne</l>
<l>Vrageden, wat si waren die dingen,</l>
<l>Die si hadden horen singen.</l>
<l n="55">Potenciaen hevet hen geleert</l>
<l>Ende hem ende sinen geselle bekeert,</l>
<l>Die men hiet Valerius.</l>
<l>Eens gesciedet aldus,</l>
<l>Dat Pontius van scolen quam;</l>
<l n="60">Sijn vader vragede, hoe hi vernam</l>
<l>Ende hoe hem sijns meesters behaget.</l>
<l>In antwerden Pontius saget,</l>
<l>Dat hi noyt en was geleert so wale</l>
<l>Als ghisteren te negeenen male.</l>
<l n="65">So vele sprac hi jegen den vader,</l>
<l>Dat hine bekeerde altegader.</l>
<l>Men ontboet Potenciane,</l>
<l>Die hem doepsel brachte ane</l>
<l>Met siere meysenieden. Saen daer naer</l>
<l n="70">Starf die vader; doe moeste daer</l>
<l>Pontius vaen ane svaders goet,</l>
<l>Dat hi nochtan ondanx doet,</l>
<l>Ende wert waert ende sere gemint</l>
<l>Ende in alre doget bekint.</l>
<l n="75">Sint, doe paeus was Fabiaen,</l>
<l>Es hi met minnen ane hem gevaen,</l>
<l>Ende gaf hem vele van sinen goede,</l>
<l>Daer des menechs armoede</l>
<l>Mede wert gestelpt van Fabiane.</l>
<l n="80">                Nu quam de tijt, na minen verstane,</l>
<l>Dat Rome gestaen hadde M jaer.</l>
<l>Dies wilden die II Philippe daer</l>
<l>Beide den goden ende den lieden</l>
<l>Feeste maken. Dies si ontbieden</l>
<l n="85">Pontiusse ende doen hem beraden,</l>
<l><pb n="146"/>Hoe si dmeeste geloven gedaden,</l>
<l>Want Pontius hiet daer die man,</l>
<l>Daer van dogeden meest lach an.</l>
<l>Doe hi der keysers wille horde,</l>
<l n="90">Ghaf hi gelike deser antworde:</l>
<l>"Ghi heren, die aldus sijt boven,</l>
<l>Met rechte souddi den genen loven</l>
<l>Van dien dat u al comen si."</l>
<l>Si seiden: "Ende dies willewi</l>
<l n="95">Feeste maken den goden teeren."</l>
<l>Pontius sprac: "Wel lieve heren,</l>
<l>En wes hier in niet meer ontraect.</l>
<l>En es maer een God, diet al maect</l>
<l>Ende alle dinc wassen doet ende leven,</l>
<l n="100">Ende diet al nemen mach ende geven."</l>
<l>So vele heeft dese heilege man</l>
<l>Dien II keyseren gesproken an,</l>
<l>Dat si den vrayen God bekenden</l>
<l>Ende, waer si mochten, dafgoden scenden,</l>
<l n="105">Ende vangen dat doepsel ane</l>
<l>Van den heilegen Fabiane.</l>
<l>Van Pontius blivet nu die tale,</l>
<l>Maer hierna seldire af horen wale.</l>
<l>                Nu seget ons Huge van Flori,</l>
<l n="110">Dat elc van desen II keysers si</l>
<l>Verslegen in sonderlinger stede,</l>
<l>Dat Decius also doen dede,</l>
<l>Dat hi wert keyser ende here,</l>
<l>Daer tkerstenheit af crancte sere.</l>
</div>
<div type="subchapter"><head type="subchapter">Van den keyser Decius. XVII.</head>
<l>                Nu als keyser Decius was,</l>
<l>Screef men ons Heren jaer, also ict las,</l>
<l>Twee hondert L ende drie.</l>
<l>Van Hongerien geboren was hie.</l>
<l n="5">Als hi die II keyseren goede</l>
<l>Hadde doen verslaen, in fellen moede</l>
<l>Wert hi op die kerstene scaren,</l>
<l>Ter keyseren onwerden die kersten waren.</l>
<l>Doe ginc men harentare verslaen</l>
<l n="10">Wat dat men kersten conde begaen.</l>
<l>De paeus Fabiaen wert martelare;</l>
<l>Cornelius die wert paeus daer nare.</l>
<l>Fabiaen was van Rome geboren,</l>
<l>Fabius mach men nomen horen</l>
<l n="15">Sinen vader. Van Fabiane</l>
<l>Doet men ons dit te verstane,</l>
<l>Dat een witte duve gevlogen</l>
<l>Quam eens op sijn hoeft van boven,</l>
<l>Ende dat hi paeus wert omme dat.</l>
<l n="20">Dertien jaer hi paeus sat.</l>
<l>Decius dede hem thoeft afslaen.</l>
<l>Te Jherusalem heeft ontfaen</l>
<l>Martielie de bisscop Alexander</l>
<l>Ende achter werelt menech ander.</l>
</div>
<div type="subchapter"><head type="subchapter">Van sente Dyonise, bisscop van Alexandrien. XVIII.</head>
<l>                Alse de kerstene in deser wijs</l>
<l>Waren gepijnt, was een Dyonijs</l>
<l>Bisscop van Alexandrien.</l>
<l>Doe met haerre vuelre hatien</l>
<l n="5">Die heidene pijnden omme sijn verdriet,</l>
<l>Heeft hi geseit: "Wats u gesciet?</l>
<l>Twi pijndi om mijn hoeft so sere?</l>
<l>Slaet af ende draget uwen here,</l>
<l>Ende maecter af ene groete ghifte."</l>
<l n="10">Menech salechlec gescrifte</l>
<l>Screef dese heilege Dyonijs,</l>
<l>Ende levede, maect men ons wijs,</l>
<l>Tote in Galijens XII<hi rend='sup'>s</hi><hi rend='sup'>t</hi><hi rend='sup'>e</hi> jaer,</l>
<l>Die oec Decius hiet vore waer,</l>
<l n="15">Dat hi besat dat Romsche rike.</l>
<l>Dese Dyonijs screef heilechlike</l>
<l>De passien van den martelaren,</l>
<l>Die in sinen tide waren</l>
<l>TAlexandrien in die poert.</l>
<l n="20">Van enen tyran maect hi ons woert,</l>
<l><pb n="147"/>Die vore Decius tide quam</l>
<l>Een jaer, ende maect de heidene gram</l>
<l>Ende fel op dat kerstenhede</l>
<l>TAlexandrien in die stede;</l>
<l n="25">Dynijn so hiet die tyrant.</l>
<l>Dat heidene volc hem niet en bewant</l>
<l>Dan te tormenteerne die kerstine.</l>
<l>                Enen daden si menege pine:</l>
<l>Metramus was sijn name,</l>
<l n="30">Dese wert martelare Gode bequame.</l>
<l>Met stocken si hem dlijf te sticken sloegen;</l>
<l>Daermede en mocht hen niet genoegen,</l>
<l>Sine hebben sine ogen hem uutgeboert</l>
<l>Met scarpen riede, ende uter poert</l>
<l n="35">Woerpen sine ende steendene daer.</l>
<l>Een edel wijf namen si daer naer</l>
<l>Ende sleyptense achter straten,</l>
<l>So dat si daer dlijf moeste laten.</l>
<l>Si namen al der kerstene goet,</l>
<l n="40">Elc dat hen stoet in den moet;</l>
<l>Ende wat dat hen niet en gevoecht,</l>
<l>Hebben si te gadere geloecht,</l>
<l>Ende verbrandent altemale.</l>
<l>Dit verdroegen die kerstene wale,</l>
<l n="45">Ende al omme hem diet hen gebiet.</l>
<l>                Ene maecht, die Appollonia hiet,</l>
<l>Daden si pine menegerande:</l>
<l>Si trocken hare ute hare tande,</l>
<l>Doe maecten si enen grooten brant</l>
<l n="50">Te haren behoef, daer si te hant</l>
<l>Bi goeden moede allene in ginc.</l>
<l>Den menegen wonderde van dier dinc,</l>
<l>Dat de kerstene ane pine eer vaen</l>
<l>Eer mense te pijnne can bestaen.</l>
<l n="55">                Serapioene ontvoechden si mede</l>
<l>Alle die juncturen sijnre lede,</l>
<l>Ende woerpenne neder van hoegen,</l>
<l>Daer hi de doot bi moeste gedoegen.</l>
</div>
<div type="subchapter"><head type="subchapter">Van den pape Novate ende ander dinc. XIX.</head>
<l>                Lettel kinde die buggere quaet</l>
<l>Gods genaden, de pape Novaet,</l>
<l>Die levede in deser stonde.</l>
<l>Hi seide: wie dat dade hoeftsonde</l>
<l n="5">Na sijn doepsel, dat onse Here</l>
<l>Hem en vergave nemmermeere</l>
<l>Om geenen rouwe ende omme negeene</l>
<l>Penitencie groot no cleene.</l>
<l>Maer het wederseide dat</l>
<l n="10">Cornielijs, die doe paeus sat.</l>
<l>Oec sprac jegen die heresien</l>
<l>De bisscop van Alexandrien,</l>
<l>Te diere tijt de heilege Dyonijs,</l>
<l>Ende menech ander goet man wijs.</l>
<l n="15">                Ene consilie wert doe gestaect,</l>
<l>Daer Novaet in wert ontraect</l>
<l>Ende gesteken uter kerken,</l>
<l>Ende alle diene wilden stercken.</l>
<l>                Dese heresie wilde wederstaen</l>
<l n="20">Die heilege bisscop Cipriaen,</l>
<l>Ende scrivet salechlike weder:</l>
<l>Dat die bi sonden vallen neder,</l>
<l>Dat mense troesten sal op te stane</l>
<l>Omme penitencie ane te vane.</l>
<l n="25">                In dat gescrifte toegede hi met,</l>
<l>Dat hem de menege heeft beslet,</l>
<l>Die dwereleke goet so mint,</l>
<l>Dat het hen als met banden bint,</l>
<l>Dat si negeen doget ane en vaen.</l>
<l n="30">Al es deser liede waen,</l>
<l>Dat si besitten tgoet, dat heet hare,</l>
<l>Neent niet, si besittent sware.</l>
<l>Si sijn scalke van haren sinne</l>
<l><pb n="148"/>Ende catyve van haren gewinne.</l>
</div>
<div type="subchapter"><head type="subchapter">   Van sente Agathen. XX.</head>
<l>                Reene van seden, scoene, uutvercoren</l>
<l>Was Agathe, de maecht welgeboren</l>
<l>Van Cathenensen. Nu quam van hare</l>
<l>Vore Quinciane die niemare</l>
<l>........</l>
</div>
<div type="subchapter"><head type="subchapter">Van den keyser Decius op de kerstene ende ander dinc. XXI.</head>
<l>                Een wonder groet hort hier lesen:</l>
<l>Doe de keyser Decius quam te Ephesen,</l>
<l>So en mochte daer niemen kersten bliven,</l>
<l>Men wildene daer te hant ontliven.</l>
<l n="5">So groote vreese was aldaer,</l>
<l>Dat dede van der doot de vaer,</l>
<l>De vader wroegede tkint, ende tkint den vader,</l>
<l>Ofte loechende ende beide gader;</l>
<l>So dat mer VII daer vermonde</l>
<l n="10">Kerstene heren nameconde,</l>
<l>Die men ter pinen doen soude.</l>
<l>Maer Decius de keyser en woude</l>
<l>Ende gaf hen te beradene vort,</l>
<l>Tote dat hi weder quame ter port.</l>
<l n="15">Hare namen doe ic u hier verstaen:</l>
<l>Malchus, Jan, Maximiaen,</l>
<l>Serafion, Martiniaen, Dyonijs</l>
<l>Ende Constantijn. Dese heren wijs</l>
<l>Gaven al hare goet dore Gode,</l>
<l n="20">Want si wilden tsine gebode</l>
<l>Bliven, ende ruumden die stat</l>
<l>Ende gingen in een roken gat,</l>
<l>Daer men in wel wesen mochte,</l>
<l>Want het was een hagedochte</l>
<l n="25">In den berch van Celioen.</l>
<l>Daer wilden si berechten hare doen</l>
<l>Tote dat de keyser quame weder.</l>
<l>Malcus ginc op ende neder</l>
<l>In die port horen ende sien,</l>
<l n="30">Onkint als een Aasien.</l>
<l>Decius die quam hier nare.</l>
<l>Malcus wist; in selken vare</l>
<l>Wert hi, dat hi niet en beidt;</l>
<l>Hi ghinc ten anderen ende seidt</l>
<l n="35">Wat hi gehort hadde ende gesien.</l>
<l>In bedingen vielen si; na dien</l>
<l>Worden si alle slapende saen.</l>
<l>Smorgens worden si bestaen</l>
<l>Te soekene, maer men vanter niet.</l>
<l n="40">Doe quam een quaet, diese hadde bespiet,</l>
<l>Ende seide den keyser waer si waren.</l>
<l>Doe hiet die keyser sonder sparen</l>
<l>Vermetsen der hagedochten mont.</l>
<l>Dit was gedaen, dat si u cont,</l>
<l n="45">Om dat siere van hongere souden bliven doot;</l>
<l>Ende binnen dien dat men tgat besloet,</l>
<l>So wert van kerstenen bescreven</l>
<l>Hare namen ende hare leven,</l>
<l>Ende dat gescrefte wert te waren</l>
<l n="50">Onder dandere metsenaren</l>
<l>Binnen den werke also gedaen,</l>
<l><pb n="149"/>Dat daer bleef, also wi verstaen,</l>
<l>Seder herde menech jaer.</l>
<l>In de derde pertye hier naer</l>
<l n="55">Mogedire af horen waer ende wonder,</l>
<l>Nuttelijc tonsen geloeve besonder.</l>
<l>                In desen tide te Lamesaken</l>
<l>Moeste een sente Peter de doot smaken</l>
<l>Van enen die rechtere was in die stat.</l>
<l n="60">                Teere andere stede quam hi na dat,</l>
<l>Daer hi hen III vant, hieten dus:</l>
<l>Paulus, Andries, Comachus,</l>
<l>Die seiden dat si waren kerstine.</l>
<l>Doe Comachus was in de pine</l>
<l n="65">Bina comen toten ende,</l>
<l>Ghinc hijs Cristum af tsiere schende,</l>
<l>Ende gaf den afgoden offerande.</l>
<l>De duvel voer hem in te hande:</l>
<l>Selve hi sine tonge al af at,</l>
<l n="70">Ende starf onsalechleke tsiere stat.</l>
<l>                Dit sach ene maecht, also ict versta,</l>
<l>Die hiet Dyonisia,</l>
<l>Een kersten van XVII jaren,</l>
<l>Die sere clagede smans mesvaren.</l>
<l n="75">Doe die baeliu geware das</l>
<l>Werdt, dat die maget kersten was,</l>
<l>Gaf hise II jongelingen,</l>
<l>Dat sise tonsuverheiden souden bringen.</l>
<l>Dat was Paulus ende Andries,</l>
<l n="80">Dat die maecht volquam aldies</l>
<l>Bi ons Heren grote doget,</l>
<l>Dat si drie in hare joget</l>
<l>Gode, onsen Here, bequamen</l>
<l>Ende ontfingen der martelaren namen.</l>
<l n="85">                Trifoen oec, een salech kint,</l>
<l>Was doe van Gode so gemint,</l>
<l>Dat hi dore hem groet wonder dede,</l>
<l>Ende voer met martielien mede</l>
<l>Te Gode, uut allen verneye,</l>
<l n="90">Ter derdere none der maent van Meye.</l>
</div>
<div type="subchapter"><head type="subchapter">Noch van den keyser Decius. XXII.</head>
<l>                Keerde hi hare, keerde hi gens,</l>
<l>Altoes was Decius gepens</l>
<l>Te destruerene kerstenhede.</l>
<l>Omtrent Babilonien die stede</l>
<l n="5">Vant hi kerstene, die waren</l>
<l>Te Cordes gemaect martelaren.</l>
<l>                Twee kerstene princen dolven die,</l>
<l>Abdon ende Sennes hieten sie.</l>
<l>Als Decius dat heeft verstaen,</l>
<l n="10">Brachte hise met hem te Rome gevaen.</l>
<l>Hi deedse hongeregen liebaerden</l>
<l>Werpen, die hen niet en daerden.</l>
<l>Met swerden sloech mense doe doot,</l>
<l>Ende lietse drie dage liggen bloot.</l>
<l n="15">Doe groefse in den huse sijn</l>
<l>Een dyaken, hiet Quirijn.</l>
<l>Decius wert niet lange hier naer,</l>
<l>Doe hi hadde min dan twee jaer</l>
<l>Met sinen sone geregneert,</l>
<l n="20">Verslegen, ende dat rike onteert</l>
<l>Altemale van den sinen.</l>
<l>Dus moet quaetheit emmer dwinen.</l>
<l><pb n="150"/>                Onder Decius was gedaen</l>
<l>In de baelgie Secondiaen</l>
<l n="25">Met enen Valeriane,</l>
<l>Ende daden den kerstenen groten bane.</l>
<l>Secondiane dochte wonder groot,</l>
<l>Twi die kerstene minden de doot,</l>
<l>So dat hi also sprac ane</l>
<l n="30">Sinen vrient Marcelliane,</l>
<l>Dat sijs droegen so over een,</l>
<l>Dat els en ware God negeen</l>
<l>Dan Cristus, der kerstene god.</l>
<l>Enen derden brachten si in dlod,</l>
<l n="35">Haren vrient, die hiet Veriaen.</l>
<l>Van Thimotheuse hebben si ontfaen</l>
<l>Doepsel, ende daerna si waren</l>
<l>Te gadere gemaect martelaren,</l>
<l>Van Oechst op die vijfte yde,</l>
<l n="40">Ende sijn altoes met Gode blide.</l>
</div>
<div type="subchapter"><head type="subchapter">Van Gallusse Hostilliane. XXIII.</head>
<l>                Een Gallus Hostilliaen</l>
<l>Hevet tkeyserike ontfaen</l>
<l>Met sinen sone, also ment siet,</l>
<l>Die Volucianus hiet,</l>
<l n="5">Doe men screef van onsen Here</l>
<l>De incarnatie min no mere</l>
<l>CC vijftech ende viere.</l>
<l>Een stic was hi goedertiere;</l>
<l>Doe baden onder hem die kerstine,</l>
<l n="10">Want hise een stic liet sonder pine;</l>
<l>Maer daerna wert hi in die jacht.</l>
<l>Doe menderde saen sine macht,</l>
<l>Ende sware tempeeste gescieden</l>
<l>Overal onder den lieden,</l>
<l n="15">Daer die menege af verdorven,</l>
<l>Ende die keysers oec beide saen storven,</l>
<l>Verslegen van Emiliane,</l>
<l>Die hem tkeyserike trac ane.</l>
<l>Maer binnen der derder maent daerna</l>
<l n="20">Wert hi oec vermordt, also ic versta.</l>
<l>Tien tide was bi den goeden clerken</l>
<l>Van al gemeene der heileger kerken</l>
<l>Gheordineert bi redenen fijn,</l>
<l>Dat elc buggere kerstijn</l>
<l n="25">Ofte bi ongeloeve ontloepe,</l>
<l>Dat menne anderwerf niet en doepe;</l>
<l>Maer als hi claerlec wel geloeft,</l>
<l>Men legge hem de hant op thoeft</l>
<l>Degene die dies heeft macht.</l>
<l n="30">Dit heeft herde goet gedacht</l>
<l>Cornielise, den heilegen paeus,</l>
<l>Die metten keyser was al auwesch</l>
<l>Gallus, in wies tijt hi was;</l>
<l>Ende mi gewaget men das,</l>
<l n="35">Dattene dooden dede Decius.</l>
<l>Maer nu scrijft ons aldus</l>
<l>Helinant al sonder waen,</l>
<l>Dat Gallus Hostilliaen</l>
<l>Hiet Decius mede al oppenbare,</l>
<l n="40">Bi wien Cornelijs wert mertelare.</l>
</div>
<div type="subchapter"><head type="subchapter">Van Gallus Deciusse. XXIIII.</head>
<l>                Nu Gallus, die Decius hiet,</l>
<l>Daer hier vore af was bediet,</l>
<l>Doe hi sach dat menech man</l>
<l>Bi den paeus Corneliusse an</l>
<l n="5">Vinc dat salege kerstenhede,</l>
<l>Wert hi verbolgen. Hort wat hi dede:</l>
<l>Hi gaf ute bi gebode,</l>
<l>Dat men alle de kerstene dode.</l>
<l>Doe wert Cornelius gevaen:</l>
<l n="10">Met siere clercgien saen</l>
<l>Wert hi versent in alende,</l>
<l>Daer hem troesteleke letteren sende</l>
<l>Die heilege bisscop Cypriaen.</l>
<l>Hierna wert hi weder saen</l>
<l n="15">Vore Gallus Decius bracht,</l>
<l>Die sijns niet en heeft gedacht,</l>
<l><pb n="151"/>Hine dede hem geven slage groet</l>
<l>Met scorpioenen swaer gelood.</l>
<l>Doe wert hi te Mars temple geleed;</l>
<l n="20">Ende als hi derwert geet,</l>
<l>Quam hem een riddere jegen,</l>
<l>Wies wijf siec lange hadde gelegen,</l>
<l>Ende bad hem, oft hem ware gename,</l>
<l>Dat hi om Gode ten wive quame</l>
<l n="25">Ende hi hare betere hare verdriet,</l>
<l>Dat die paeus en wilde laten niet,</l>
<l>Ende beterde den wive hare wee.</l>
<l>Die riddere, sijn wijf, XX ende twee,</l>
<l>Die dat wonder sagen an,</l>
<l n="30">Ontfingen doepsel dan.</l>
<l>Doe de keyser Decius dit verstoet,</l>
<l>Hiet hi onthoefden metter spoet</l>
<l>Den paeus ende alle dandere met.</l>
<l>Dat wert gedaen al ongelet.</l>
<l n="35">Van der heileger Lucine</l>
<l>Hadde de sepulture sine</l>
<l>Dese paeus, dese here groet,</l>
<l>Met wien hi vore sine doot</l>
<l>Hadde gedolven met groter eren</l>
<l n="40">Die heilege apostel ons Heren.</l>
</div>
<div type="subchapter"><head type="subchapter">Van den keyser Valeriane ende Galiene. XXV.</head>
<l>                Ter stede daer tRoemsche heere gelegen</l>
<l>Was, wert tkeiserike gedregen</l>
<l>An den keyser Valeriane</l>
<l>Ende sinen sone, na minen verstane.</l>
<l n="5">Galiene gaf ment mede</l>
<l>Te Rome in die stede.</l>
<l>Dus waren si keysers beide gader.</l>
<l>De keyser Valeriaen, de vader,</l>
<l>Was ierst den kerstenen goedertiere,</l>
<l n="10">Ende scheen sijn huus na dier maniere</l>
<l>Als ocht ene kerke ware.</l>
<l>Maer doe quam een toeverare</l>
<l>Uut Egypten, die hem quaet leerde</l>
<l>Ende van alre doocht verkeerde,</l>
<l n="15">Ende brachtene in selken staet,</l>
<l>Dat hi de kerstene so heeft gehaet,</l>
<l>Dat hi utegaf sine gebode,</l>
<l>Dat mense allegader dode.</l>
<l>                Van Alexandrien de heilege Dyonijs</l>
<l n="20">Wert verallent in deser wijs,</l>
<l>Ende gesent van steden te steden,</l>
<l>Ende al in uutnemender swaerheden.</l>
<l>Dus lietenne die quade niet geresten.</l>
<l>In Lybyen sende menne ten lesten</l>
<l n="25">In deser tijt, daer breke was</l>
<l>Van allen goede, also ict las.</l>
<l>                Doe worden oec vele martelaren,</l>
<l>Onder de welke dese III waren:</l>
<l>Priscus, Malcus, Alexander,</l>
<l n="30">Ende Marinus een ander;</l>
<l>Dese was riddere ende here groet,</l>
<l>Ende wilde dore God smaken de doot.</l>
<l>                Sente Astirius was te dien tiden,</l>
<l>Die groete werelec ere liet liden</l>
<l n="35">Omme de minne van hemelrike;</l>
<l>Want hi was mechtech ende rike,</l>
<l>Senatur ende patrijs gecoren,</l>
<l>Ende van coningen geboren.</l>
<l>Ende onse Here dede besonder</l>
<l n="40">Bi siere doget menech wonder.</l>
</div>
<div type="subchapter"><head type="subchapter">Van den paeus Luciuse. XXVI.</head>
<l>                Doe de paeus Cornelius was verstorven,</l>
<l>Heeft Lucius den paeusstoel verworven.</l>
<l>Dese wert in ellenden gesent,</l>
<l>Maer weder so es hi gewent,</l>
<l n="5">Ende cortelike daerna dede hem afslaen</l>
<l>Sijn hoeft de keyser Valeriaen.</l>
<l>Paeus was hi III der jaren.</l>
<l>Dese wilde dat twee papen waren</l>
<l><pb n="152"/>Altoes metten bisscop ende drie</l>
<l n="10">Dyakene; oec beval hie</l>
<l>Tpaeuscap sinen ardsdiaken</l>
<l>Stevene, die hem annam die saken.</l>
<l>Dese wilde dat kerclec gewaden</l>
<l>Die clercgie niet an en daden,</l>
<l n="15">Dan als si waren in de kerke.</l>
<l>Hi dede vele goeder werke:</l>
<l>Menegen mensche hi bekeerde,</l>
<l>Menegen martelare hi eerde,</l>
<l>Die van hem sepulture gewan.</l>
<l n="20">Als men desen heilegen man</l>
<l>Vinc omme ontliven, worden gevaen</l>
<l>Met hem ende ontlivet saen</l>
<l>Van siere clercgien si tiene.</l>
<l>Den paeus leidde men omme te siene</l>
<l n="25">Den keyser, diene hiet gereede,</l>
<l>Dat menne te Mars temple leede,</l>
<l>Op dat hi daer anebede,</l>
<l>Oft dat menne doode. Als hi ter stede</l>
<l>Quam, viel hi in sijn gebet</l>
<l n="30">An Gode, ende niet lange gelet</l>
<l>Daer en viel van den temple een deel.</l>
<l>Doe vloen van vare sonder reveel</l>
<l>Die ridders, diene brachten daer.</l>
<l>Die heilege paeus hi ginc daer naer</l>
<l n="35">In de kerke sente Lucine,</l>
<l>Daer hi vant een deel kerstine,</l>
<l>Die hi troeste herde wel.</l>
<l>Doe dit verstont die keyser fel,</l>
<l>Sendde hi derwert ander boden,</l>
<l n="40">Dat sine enddelike dooden.</l>
<l>Messe seggende hebben sine vonden.</l>
<l>Si en wilden beiden niet ter stonden</l>
<l>Tote dat hi messe hadde gedaen,</l>
<l>Maer si sloegen hem thoeft af saen.</l>
<l n="45">                Te dien tide Emiliane</l>
<l>Ghingen de martielie ane</l>
<l>De bisscop Fructuosus,</l>
<l>Augurius ende Eulogius,</l>
<l>Die sine dyacone waren.</l>
<l n="50">Te Terascone was dit te waren,</l>
<l>Van Sporkille, also ict vende,</l>
<l>Op die XII<hi rend='sup'>s</hi><hi rend='sup'>t</hi><hi rend='sup'>e</hi> kalende.</l>
</div>
<div type="subchapter"><head type="subchapter">Van den bisscop sente Cypriane van Cartaengen. XXVII.</head>
<l>                In desen tide, hebbic verstaen,</l>
<l>So was die heilege Cypriaen,</l>
<l>Die bisscop was van Cartaengen</l>
<l>Over kerstene. In ene calaengien</l>
<l n="5">Wert hi geset vore Paterne;</l>
<l>Die baeliu deedt herde gherne,</l>
<l>Die den bisscop daer heeft bekent</l>
<l>Ende heeftene in alenden gesent.</l>
<l>Maer weder wert hi bracht na das,</l>
<l n="10">Doe Astasius baeliu was,</l>
<l>Die hem dede sijn hoeft afslaen.</l>
<l>Martielie heeft hi ontfaen</l>
<l>Onder den keyser Valeriane</l>
<l>Ende Galiene, na minen verstanc.</l>
<l n="15">Dese bisscop, dese here,</l>
<l>Was meester van groter leere,</l>
<l>Ende heeft menege dine gescreven,</l>
<l>Daer die doget es mede verheven.</l>
<l>                Hi bescrijft ons XII saken,</l>
<l n="20">Die de werelt sere ontmaken:</l>
<l>                Vroet man in werken dul,</l>
<l>Ende out man dul levens vul,</l>
<l><pb n="153"/>Jonc man die noede hort gebot,</l>
<l>Rijc man die noede geeft dore God,</l>
<l n="25">Vrouwe in suverheiden niet claer,</l>
<l>Here die noede seget waer,</l>
<l>Kerstijn, die de kerke versmaet,</l>
<l>Arm man in hoverdech gelaet,</l>
<l>Coninc ongerecht ende loes,</l>
<l n="30">Bisscop gierech ende roeckeloes,</l>
<l>Ondersaten onbedwongen,</l>
<l>Ende gemeente der wet ontsprongen.</l>
<l>                Wie dat wel leert ende qualike leeft,</l>
<l>Sijn leven onwerde den Here geeft.</l>
<l n="35">                Wats meerre dulheit dan als dlijf</l>
<l>Ten indde wert tijdt sonder blijf,</l>
<l>Ende die sin niet en mict ter stede</l>
<l>Der eweliker volmaecthede?</l>
<l>                Also als wel sit goede sede</l>
<l n="40">In doude, also sit onderhorechede</l>
<l>In den jongelinc tallen male.</l>
<l>Ic en can niet gemerken wale,</l>
<l>Hoe de oude mach comen teeren,</l>
<l>Die in de joecht niet en wille leeren.</l>
<l n="45">                Dat men ondanx derven moet</l>
<l>Soude men geven, ware men vroet,</l>
<l>Willechlec om loen ewelike:</l>
<l>Hieromme souden peysen de rike.</l>
<l>                Also vroetscap den man vroemt,</l>
<l n="50">Suverheit vrouwen teeren coemt.</l>
<l>                Heren souden hen houden indien,</l>
<l>Dat mense bi minnen moeste ontsien.</l>
<l>                Gods ende der werelt minnen</l>
<l>En mogen niet tsamen eenre herten binnen.</l>
<l n="55">                Die hem selven niet en can</l>
<l>Castien, wat sal hi anderen dan?</l>
<l>Ende dat dunct mi sonder noet:</l>
<l>Een quaet coninc, nadat hi es groet</l>
<l>Onder de liede, nadien</l>
<l n="60">Sal hem pine groet geschien.</l>
<l>                Dien ban, die een bisscop gaf,</l>
<l>En mach een ander niet doen af,</l>
<l>En ware oft des anders wille ware.</l>
<l>Ofte hi dan mesdoet iet sware</l>
<l n="65">Bi siere rechter roeckeloeshede,</l>
<l>Dats beteringe van quader sede,</l>
<l>Ende dat men houde die ghebode</l>
<l>Van hen die boven sijn in Gode.</l>
<l>                Vort scrijft dese bisscop vroet:</l>
<l n="70">Wach! hets nu scande wesen goet!</l>
<l>                Die nu niet en volcht den quaden,</l>
<l>Men es hem jegen in rade, in daden.</l>
<l>Die wette orloven sonden.</l>
<l>Wat scaemten mach sijn teenegen stonden,</l>
<l n="75">Daer niemen den quaden en doemt?</l>
<l>Selc es, die men rike noemt,</l>
<l>Die dicke in sijn gepeys heeft,</l>
<l>Want hi van roevers sorge heeft,</l>
<l>Ochte dat menne veronrechten mach.</l>
<l n="80">Hi en leeft seker nacht no dach.</l>
<l>Drinct hi in feesten uten goude,</l>
<l>So versucht hi menechfoude;</l>
<l>Hi en slaept oec niet op dbedde sochte,</l>
<l>Onsalege blentheit houtene onsochte,</l>
<l n="85">Ende die ontladen mochten ende verlichten</l>
<l>Hem van laste ende wel berichten,</l>
<l>Laet hi: daerbi moet hi ewelike dalen.</l>
<l>En es vrient so lief, die hem mach onthalen</l>
<l>Enege bate van sinen goede,</l>
<l n="90">Ende het schijnt altoes in sinen moede,</l>
<l><pb n="154"/>Dat hi emmer ewelike woude,</l>
<l>Dat niemen dan hi besitten soude.</l>
<l>                Here, die wille sijn ontsien,</l>
<l>Hi mach seker sijn van dien,</l>
<l n="95">Dat hi dat meer ontsien moete</l>
<l>Te comene onder der mogender voete.</l>
<l>                Die wesen wille uut alle node,</l>
<l>Die houde hem allene ane Gode.</l>
<l>                De maecht, die met goude haer wilt vercieren,</l>
<l n="100">Moet van der cierheit Gods falgieren.</l>
<l>                Dobbelen es recht die warande</l>
<l>Uuter hellen der viande,</l>
<l>Dies hen qualike mach ontgaen,</l>
<l>Si en moetenre emmer iet in vaen;</l>
<l n="105">Ende het es der sonden wonde,</l>
<l>Daer cume ane es enege gesonde.</l>
<l>                God wille met herten gebeden wesen.</l>
<l>Vele spreken, vele lesen</l>
<l>En hort allene niet onse Here,</l>
<l n="110">Maer der herten nerenstech ghere.</l>
<l>                Niemen en sal ontsien de doot,</l>
<l>Maer den eweliken noot.</l>
<l>Daer bi in den iersten werke ende pine,</l>
<l>Om te sine ons Heren vriendekine;</l>
<l n="115">Want de doot es hen ene salege opvaert,</l>
<l>Die men te rechte sere begaert.</l>
<l>                Hi en vind ane Gode negeene genaden,</l>
<l>Die den armen niet en staet in staden.</l>
<l>                Heefstu oec van kinderen last,</l>
<l n="120">En wes niet te meer in tgoedekijn vast.</l>
<l>Du souds geven dies mar te meere,</l>
<l>Om te bejagene ane onsen Here,</l>
<l>Dat hi di dinen last helpe dragen.</l>
<l>Hi en darf hem niewers af versagen,</l>
<l n="125">Die omme Gode geeft sijn goet.</l>
<l>Ende die merren nerenst doet,</l>
<l>Sine kindere te bringene ten spoede</l>
<l>Ten erdschen dan ten hemelschen goede,</l>
<l>Hi beveelse den duvel meere</l>
<l n="130">Dan hi doet Gode, onsen Heere.</l>
<l>                Ghedoechsamhede es ene doget,</l>
<l>Daer ghi Gode bi geliken moget;</l>
<l>Ende wat mach hebben hoeger stede,</l>
<l>Dan geliken der godlijchede?</l>
<l n="135">                Nijt en mach hebben inde negeen,</l>
<l>Want hi meerret al in een.</l>
<l>                Dien du benijts mach quite sijn dijns,</l>
<l>Dat en mogestu niet wesen sijns;</l>
<l>Waer du best, hi es in dijn herte,</l>
<l n="140">Ende hebs ewelike smerte.</l>
<l>                O martelaren Gods ons Heren!</l>
<l>Men can u niet te vollen geeeren</l>
<l>Ende geloven met menschen spraken.</l>
<l>De tormente die gebraken,</l>
<l n="145">Ende ghi bleeft in de pine stranc</l>
<l>Staende, ende die u pijnde cranc.</l>
<l>                Menege andere nuttelijcheit,</l>
<l>Die mi te seggene ware ongereit,</l>
<l>Liet bescreven sente Cypriaen.</l>
<l n="150">                Doe keyser was Valeriaen,</l>
<l>Quam te Rome uut groote Bertaengen</l>
<l>Mello. Omme quiten van calaengen</l>
<l>Bertaengen van skeysers handen,</l>
<l>Brachte hi den tribuut van den landen,</l>
<l n="155">Ende wert daer te Gode bekeert</l>
<l>Bi den paeus Stevene, diene leert,</l>
<l>Diere enen bisscop maecte ave</l>
<l>Ende sendene in Gode gave</l>
<l>Te Ruhem, daer hi bisscop sat.</l>
<l n="160">Men vierde sinen dach ter stat</l>
<l><pb n="155"/>Ter ellefster kalende</l>
<l>Van November, also ict kende.</l>
<l>                In desen tide, dat verstaet,</l>
<l>Wert die heilege bisscop Privaet</l>
<l n="165">Martelare Gods ons Heren.</l>
<l>Van Septembre in siere eeren</l>
<l>Vierdmen van sinen salegen ende</l>
<l>Op die XII<hi rend='sup'>s</hi><hi rend='sup'>t</hi><hi rend='sup'>e</hi> kalende.</l>
</div>
<div type="subchapter"><head type="subchapter">Noch van Deciusse ende ander dinc. XXVIII.</head>
<l>                Een discort mochte men wanen,</l>
<l>Want some hystorien vermanen,</l>
<l>Dat si bi Decius gebod waren</l>
<l>Dat van vele martelaren,</l>
<l n="5">Diemen nochtan wille orconden,</l>
<l>Dat si waren na den stonden</l>
<l>Dat Decius was ende Gallus mede,</l>
<l>Die hem oec Decius heeten dede.</l>
<l>                Van Cartaengen Cypriaen</l>
<l n="10">Ende de paeus Cornelijs, na mijn verstaen,</l>
<l>Waren in dien tide gesien</l>
<l>Dat Valeriaen ende Galijen</l>
<l>Besaten tRoemsche rike,</l>
<l>Ende was na dien bi gelike</l>
<l n="15">Dat Decius ende Gallus mede</l>
<l>Besaten de mogenthede.</l>
<l>Nu dat Helinant bediet,</l>
<l>Dat Gallus mede Decius hiet,</l>
<l>So moeten wijt oec keren indien,</l>
<l n="20">Dat de keyser Galijen</l>
<l>Decius hiet, oft na sijn togen</l>
<l>Hadde Ysydorus gelogen:</l>
<l>Dat te seggene ware ontame.</l>
<l>Dus wasser III van enen name.</l>
<l n="25">Cypriaen wert bi Patrine</l>
<l>Verellent, ende die kerstine</l>
<l>Hielden Cornelise binnen Rome.</l>
<l>                Een stic verholen nu, als ict gome,</l>
<l>So quam binnen dien joncfer Basille</l>
<l n="30">Tote Eugenien, daer haren wille</l>
<l>Elke seide in menegher sprake</l>
<l>Van herde menegher salegher sake.</l>
<l>Eugenie sprac Basillen ane:</l>
<l>"Di staet," seit si, "groten loen tontfane</l>
<l n="35">Van dinen magedoeme rene."</l>
<l>Basille sprac: "Maer du, Eugene,</l>
<l>Souds van mertielien II loene ontfaen:</l>
<l>Van dat di tAlexandrien gedaen</l>
<l>Was, ontfaestu loen wel groet,</l>
<l n="40">Ende den anderen van dijnre doot,</l>
<l>Also ic van Gode hebbe verstaen.</l>
<l>Nochtan en saldi niet ontgaen</l>
<l>Den loen van dijnre suverheit."</l>
<l>Hierna wert also bereit,</l>
<l n="45">Dat Basilla van haren magen</l>
<l>Wert beloeft ten sekeren dagen</l>
<l>Pompeyuse te wive te gevene.</l>
<l>Hierenbinnen liep van quaden levene</l>
<l>Basillen joncwijf ter vaert</l>
<l n="50">Te Pompeyuse, ende oppenbaert,</l>
<l>Dat Basille kersten ware,</l>
<l>Ende dat si II toeveraren met hare,</l>
<l>Prothen ende Jacincten, hevet.</l>
<l>Als hi dit hort, als al verhevet</l>
<l n="55">Liep hi daer Basille was.</l>
<l>Maer doe si wert geware das,</l>
<l>Sprac si: hi en hadde niet verdient,</l>
<l>Dat hi wesen mochte hare vrient,</l>
<l>Ende dat sine oec iet woude sien.</l>
<l n="60">Hi balch hem sere, ende so mettien</l>
<l>Es hi vore den keyser gegaen,</l>
<l>Over Basillen sine clage gedaen.</l>
<l>De keyser dede ontbieden dan</l>
<l><pb n="156"/>Daer Basillen, dat si haren man</l>
<l n="65">Name, ofte men soudse doden.</l>
<l>Eugenien wert oec ontboden,</l>
<l>Dat si de gode anebede,</l>
<l>Ofte men salse doden mede,</l>
<l>Doe men verstont van haren doene.</l>
<l n="70">Basille, die op Gode was coene,</l>
<l>Heeft des keysers gebod ontseit,</l>
<l>Ende omme hare groote edelheit</l>
<l>En woude mense niet dooden oppenbare.</l>
<l>Binnen haren huse in stilre hale</l>
<l n="75">Was si doresteken met enen swerde,</l>
<l>Ende voer te Gode, daer si begherde.</l>
<l>                Prothus ende oec Jacinctus</l>
<l>Worden oec gevaen. Nitheseus,</l>
<l>De baeliu, die deedse leiden</l>
<l n="80">Vore Jupiterre, ende hiet hen beiden</l>
<l>Dat si dat beelde anebeden.</l>
<l>Si vielen in beden na hare seden</l>
<l>Ane onsen Here, ende also saen</l>
<l>Moeste dat beelde te niente gaen.</l>
<l n="85">Doe balch hem die baeliu noch meere:</l>
<l>Als een tyran verbolgen seere</l>
<l>Dede hi hen de hoefde afslaen,</l>
<l>Daer si hebben bi ontfaen</l>
<l>Euwelike te haren loene</l>
<l n="90">Jhesum, der martelaren croene.</l>
<l>                Nu wert Eugenie vort gedaecht.</l>
<l>Nitheseus hevet hare gevraecht</l>
<l>Hare const, ende wie haer meester ware,</l>
<l>Ende si antwerdde oppenbare:</l>
<l n="95">"Mijn meester heeft vader sonder moeder</l>
<l>Ende moeder sonder vader. Vroeder</l>
<l>En es niemen. Sijn moeder blijft altoes maecht,</l>
<l>Nochtan dat si kint draecht."</l>
<l>Dit was te verstane te swaer</l>
<l n="100">Den baeliu, ende saen daer naer</l>
<l>Dede hise vore de godinne Dyane</l>
<l>Leeden, omme hare te dwingene ane</l>
<l>Dat si dat beelde anebede.</l>
<l>De tempel ende dbeelde mede</l>
<l n="105">Viel ter erden metter spoet,</l>
<l>Al sonder dat daer Eugenie stoet.</l>
<l>Groot volc quam daer geen wonder sien,</l>
<l>Daer si some af seiden mettien,</l>
<l>Dat si goet ende heilech ware,</l>
<l n="110">Ende selke seiden al oppenbare.</l>
<l>Dat sijt bi toeverien doet.</l>
<l>Die baeliu sende metter spoet</l>
<l>Ten keyser doen weten dit wonder groet,</l>
<l>Ende de keyser te hant ontboet,</l>
<l n="115">Dat mense soude te hant verdrinken.</l>
<l>Doe deedse die baeliu saen sinken,</l>
<l>Ende enen steen an den hals gecnocht;</l>
<l>Dat onse Here so heeft gewrocht,</l>
<l>Dat die steen op dwater vloot</l>
<l n="120">Ende si daerop: daer scheen al bloot,</l>
<l>Dat onse Here was met hare.</l>
<l>In ene fornayse was si daer nare</l>
<l>Ghewoerpen, al vol van viere:</l>
<l>Dat vier liet al sine maniere</l>
<l n="125">Ende en deerde hare groot no cleene.</l>
<l>In enen kerkere onreene</l>
<l>Heeft mense geleit daer narc,</l>
<l>Sonder spise. Doe quam te hare</l>
<l>Onse Here ende seide:</l>
<l n="130">"Mine vriendinne, met vreden beide:</l>
<l>Heden des daechs comstu te mi vroylike,</l>
<l>Want ic quam in erterike</l>
<l>Mensche, omme des menschen noot."</l>
<l>Van siere hant ontfinc si broot</l>
<l n="135">Wit, alsoement weten mach.</l>
<l><pb n="157"/>Op den Middewenterdach</l>
<l>Wert hare thoeft afgheslegen.</l>
<l>Die kerstene hebbense gedregen,</l>
<l>So dat sise daden met grooter weerde</l>
<l n="140">In hars selfs erve ter erde,</l>
<l>Daer si martelaren Gods vercoren</l>
<l>Vele in begraven hadde te voren.</l>
<l>                Claudia, die vrouwe gave,</l>
<l>Waecte tsnachts te haerre dochter grave,</l>
<l n="145">Daer si Eugenien versach</l>
<l>Ghecleedt scoenre dan die dach,</l>
<l>Ende sprac te hare: "Lieve moeder mijn,</l>
<l>In sondaechs nachts so seldi sijn</l>
<l>Met uwen man ende oec met mi."</l>
<l n="150">Sdaechs ginc si thuus, ende riep hare bi</l>
<l>Hare kindere, die si leerde,</l>
<l>Ende hare dinc si ordineerde</l>
<l>Salechlike te ons Heren eere.</l>
<l>Tsondaechs na misse, min no meerre,</l>
<l n="155">Heeft si Gode den geest gegeven.</l>
<l>Hare kindere groevense beneven</l>
<l>Der suster grave, ende si bleven</l>
<l>In dogeden vort al hare leven,</l>
<l>Daer si omme in hemelrike</l>
<l n="160">Leven selen ewelike.</l>
</div>
<div type="subchapter"><head type="subchapter">Van den keyser Valeriane ende van Pontius. XXIX.</head>
<l>                Doe Valeriaen ende Galijen</l>
<l>Regneerden ende waren in dien</l>
<l>Tontlivene de kerstene altemale,</l>
<l>Ghinc Pontius, van wien gi tale</l>
<l n="5">Hier vore af mocht hebben gehort,</l>
<l>Over die berge ende quam ter port,</l>
<l>Die men Cymela noemt in dLatijn.</l>
<l>Doe hi sijn leeren daer dede anschijn</l>
<l>Ende Claudius verstont dat,</l>
<l n="10">Die baeliu was in die stat,</l>
<l>Dede hine vore hem bringen. Dus</l>
<l>Sprac hi: "En bestu niet Pontius,</l>
<l>Die Rome hebs bracht in dole sware,</l>
<l>Ende die liede hare ende dare?"</l>
<l n="15">Pontius sprac: "Ic hebbe bracht,</l>
<l>Bi Gods hulpen, na miere macht,</l>
<l>Die liede te geloevene recht."</l>
<l>Als Claudius siet dat hem ontfecht,</l>
<l>Dat hine met woerden niet geboegen en can,</l>
<l n="20">So ghinc hi hem met pinen an</l>
<l>Met enen engiene, dat men noemt</l>
<l>Euculies. Dat wert verdoemt</l>
<l>Van donre ende te stove geslegen;</l>
<l>Die pijnders worden alle gedregen</l>
<l n="25">Doot ter erden van den lechte.</l>
<l>Pontius sprac: "Nu merct te rechte,</l>
<l>Baeliu keytijf, wat te siere ere</l>
<l>Dore de sine doet God onse Here."</l>
<l>Doe wert gram die felle;</l>
<l n="30">Anebius ende sijn geselle</l>
<l>Spraken ten baeliu dus: "Ons waren</l>
<l>Van Almaengen II felle baren</l>
<l>Ghesent. Doet[se] bringen ter plaetse</l>
<l>Met desen man; wel scone caetse</l>
<l n="35">Seldi scouwen, ende, na mijn weten,</l>
<l>So selen sine saen hebben geten."</l>
<l>Men dede dat diegene riet:</l>
<l>Haren meesters ende el niet</l>
<l>Hebben si gebeten saen;</l>
<l n="40">Pontiuse en hebben si niet gedaen.</l>
<l>Doe riep dat volc al oppenbare,</l>
<l>Dat altoes geen god en ware</l>
<l>Dan die anebeden die kerstine,</l>
<l>Want hi wel versage die sine.</l>
<l n="45">Doe wert gemaect een vier al bloot,</l>
<l>Alsoet die baeliu geboot,</l>
<l>Ende Pontius in midden gebonden.</l>
<l>Wat siere toe gedoen conden</l>
<l>Dat verbrande saen sonder letten,</l>
<l n="50">Maer Pontiusse en const niet besmetten.</l>
<l>Die baeliu wert sere verwoed,</l>
<l><pb n="158"/>Ende sprac Pontius ane, aldaer hi stoet:</l>
<l>"Du best vro, dat onse pinen</l>
<l>Dine toeverie niet en laet schinen.</l>
<l n="55">En blijft dus niet hoe soet gaet;</l>
<l>Maer doet noch wel ende minen raet,</l>
<l>Ende anebede Appolline,</l>
<l>So mogestu ontgaen alre pine."</l>
<l>Dat en wilde Pontius niet anevaen,</l>
<l n="60">Maer hi dede dit verstaen:</l>
<l>"Baelin, op di ende op dine heren</l>
<l>Sal die wrake Gods saen keren</l>
<l>Van der heilegher liede doot,</l>
<l>Die bi u comt tonrechte groet."</l>
<l n="65">Doe wert sente Pontius schiere</l>
<l>Gheleidt daer op die riviere</l>
<l>Ende onthoeft, die lichame daer nare</l>
<l>In die riviere gewoerpen dare.</l>
<l>Niet lange en was daer af de beide</l>
<l n="70">Van dat die heilege man voreseide,</l>
<l>Want die keyser Valeriaen</l>
<l>Wert van den coninc Sapore gevaen,</l>
<l>Die in Persen droech die croene.</l>
<l>Die settenne teenen dienste onschoene;</l>
<l n="75">Want, als de coninc sat op sijn paert,</l>
<l>So sette hi sinen voet ongespaert</l>
<l>Op den hals van Valeriane,</l>
<l>Ende sat also op, na minen wane.</l>
<l>Te Melane wert Galijen</l>
<l n="80">Van den sinen vermordt na dien.</l>
<l>Claudius, die baeliu felle,</l>
<l>Ende Anabius, sijn geselle,</l>
<l>Worden beseten van den viande</l>
<l>Ende stoerven beide met grooter scande.</l>
<l n="85">Sente Pontius heeft ontfaen</l>
<l>Sine passie, hebbic verstaen,</l>
<l>In den Mey op de pridie yde,</l>
<l>Ende es met Gode altoes blide.</l>
</div>
<div type="subchapter"><head type="subchapter">Van der kerstene remegie ende ander dinc. XXX.</head>
<l>                In die tide dat Galijen</l>
<l>Allene moeste ten rike vlien,</l>
<l>Want sijn vader Valeriaen</l>
<l>Was van den coninc Sapore gevaen,</l>
<l n="5">So wert hi jegen de kerstine</l>
<l>Sachtere dan hi plach te sine,</l>
<l>Ende gaf ute bi gebode,</l>
<l>Dat men niemene en doode,</l>
<l>Maer elc na sinen wille anebede.</l>
<l n="10">                Doe te Rome in paeus stede</l>
<l>Sixtus sat, in Ponten was</l>
<l>Theodorius bisscop, also ict las</l>
<l>(Gregorius was sijn name gekeert),</l>
<l>Van Origenesse jonc wel geleert.</l>
<l n="15">In Ponten was ene verssche see,</l>
<l>Daer in vissche vele mee</l>
<l>Dan ic u geseggen can.</l>
<l>Die see ginc twee gebruederen an,</l>
<l>Diese niet wel gedeilen en conden,</l>
<l n="20">Sine vochtenre omme te menegen stonden.</l>
<l>Gregorius quam eens ter scheden,</l>
<l>Ende bad hen dat si waren tevreden:</l>
<l>Hi soudse verscheeden wale.</l>
<l>Hi leidese met deser tale</l>
<l n="25">Ter see, ende si beloefden beide</l>
<l>Hen te houdene an sinen bescheide.</l>
<l>Doe viel hi in de bede daer;</l>
<l>Sine roede stac hi daernaer</l>
<l>In dwater, ende altehant</l>
<l n="30">Wert die see al droege lant.</l>
<l>Dat deilden die gebruedere twee,</l>
<l>Ende bleven gevriende emmermee.</l>
<l>Eens wilde maken ene kerke</l>
<l>Dese heilege man; mer ten gewerke</l>
<l n="35"><pb n="159"/> Dochte hem die stede sijn te inge,</l>
<l>Dat hi niet te poente dwerc en volbringe,</l>
<l>Omme enen berch dier lach te na.</l>
<l>Dat die berch bat af daer ga,</l>
<l>Heeft die heilege man gebeden,</l>
<l n="40">Ende dat wert gedaen daer ter steden,</l>
<l>So dat daer steden wert genoech</l>
<l>Te makene al sijn gevoech.</l>
<l>                Eens quam gewandelt dese bisscop goet,</l>
<l>Dat hi bi noede herbergen moet</l>
<l n="45">In enen tempel daer afgode waren,</l>
<l>Ende die meeste van der scaren</l>
<l>Was daer Appollijn bekant,</l>
<l>Die hem wech maecte al te hant.</l>
<l>Vroech maecte hem die bisscop dane.</l>
<l n="50">Dies tempels pape volchde hem ane,</l>
<l>Doe hi sinen god sach verloren,</l>
<l>Ende leide hem sine scade te voren,</l>
<l>Dat hi negeene offerande en gecrege,</l>
<l>Omme dat sijn god bi hem ware wege.</l>
<l n="55">Letteren so gaf hi hem daer,</l>
<l>Waerbi dat keerde sijn god daer naer,</l>
<l>Ende de pape hadde sine gewoene.</l>
<l>Als die pape wert merkende tgone,</l>
<l>So peisde hi dat meer gelach</l>
<l n="60">An dien, die Appolijn ontsach,</l>
<l>Dant ane Appolline dade;</l>
<l>Ende wert also te rade,</l>
<l>Dat hi ruumde daer die stat</l>
<l>Ende quam ten bisscop ende bat</l>
<l n="65">Omme doepsel, diet hem heeft gegeven,</l>
<l>Ende leidde vort een heilech leven,</l>
<l>Dat hem na den heilegen man</l>
<l>Gregoriuse dbisscopdoem quam an.</l>
<l>                Alsonder die mertelaren vercoren,</l>
<l n="70">Daer wi spraken af te voren,</l>
<l>So waren vele meer van dien pliene</l>
<l>Onder Valeriane ende Galijene,</l>
<l>Daer men niet af en seget</l>
<l>Dan dat in de Martiriloge leget.</l>
<l n="75">                XL ridders waren blide</l>
<l>Met Gode te Rome op die yde</l>
<l>Van Laumaent. Op die seste none</l>
<l>Van Merte namen inde scone</l>
<l>Basilius ende Samijn.</l>
<l n="80">Te Cesarien daden salegen fijn</l>
<l>Priscus, Malcus, also ict kende,</l>
<l>Ende Alexander ter uterster kalende</l>
<l>Van April. Ter rechter yde</l>
<l>Van Merte so voer blide</l>
<l n="85">De bisscop Zennon uut allen verneye.</l>
<l>                Ter derder kalenden van Meye</l>
<l>Eest tweer heren dach, die sijn</l>
<l>Gheheeten Agapitus ende Secundijn,</l>
<l>Dat II heilege bisscoppen waren</l>
<l n="90">Ende gloriose martelaren.</l>
<l>Ende menech mertelare vermaert</l>
<l>Voer te dien tide met Gode waert,</l>
<l>Die ic alle niet gescriven en can.</l>
<l>Ander redene va ic hier an.</l>
</div>
<div type="subchapter"><head type="subchapter">Van discorde der historien ende ander dinc. XXXI.</head>
<l>                Cortelike hier te voren</l>
<l>Mochti van enen dyscorde horen,</l>
<l>Also ict in die hystorie kinde;</l>
<l>Dies ic hier dies gelike vinde.</l>
<l n="5">De keyser Valeriaen</l>
<l>Hi was [van] den coninc Sapore gevaen,</l>
<l>Ende sijn sone Galijen</l>
<l>Regneerde VIII jaer na dien,</l>
<l><pb n="160"/>In wies tide tAlexandrien</l>
<l n="10">Voer ter hemelscher partien</l>
<l>De bisscop, dat was sente Dyonijs,</l>
<l>Dien de heilege kerke geeft grooten prijs,</l>
<l>Alsoet redene geeft ende recht,</l>
<l>Want hise sere heeft verlecht.</l>
<l n="15">                Nu venden wi hier die selve saken,</l>
<l>Die wi van sente Cornielise spraken,</l>
<l>Van den paeus Sixtus ende van Laurente,</l>
<l>Die somege seggen dat doegeden tormente</l>
<l>Bi Decius, den keyser quaet,</l>
<l n="20">Ende eldere bescreven staet,</l>
<l>Dat si leefden binnen dien</l>
<l>Dat Valeriaen ende Galijen</l>
<l>Waren van den rike heren.</l>
<l>Nu willet enech aldus keren,</l>
<l n="25">Dat Galijen oec Decius hiet,</l>
<l>Alsoet van Gallus es gesciet,</l>
<l>Die Cornielise dooden dede,</l>
<l>Want hi hiet Decius oec mede.</l>
<l>Nu maecht sijn anders, na mijn verstaen,</l>
<l n="30">Dat die keyser Valeriaen</l>
<l>Ende sijn sone Galijen</l>
<l>Vele te doene hadden, ende in dien</l>
<l>Cosen si enen te haren geselle,</l>
<l>Die Decius hiet. Die was die felle,</l>
<l n="35">Die met menegerande quele</l>
<l>Sixtus, Laurente ende andere vele,</l>
<l>Ende met tormente hevet verdaen;</l>
<l>Ende die keyser Valeriaen,</l>
<l>Die hem halp, was een baeliu;</l>
<l n="40">Want, also ic eer seide u,</l>
<l>Die keyser Valeriaen</l>
<l>Die was in dien tijt gevaen.</l>
<l>                Nu mogedi horen wat ic vant</l>
<l>Van desen Decius den tyrant.</l>
<l n="45">Enen kerstenen pijnde hi teere stonde,</l>
<l>Dien hi niet verkeeren en conde;</l>
<l>Dien dede hi binden hande ende voete</l>
<l>Ende dedene smeren met honege soete,</l>
<l>Dat hi van den wormen soude</l>
<l n="50">Also sterven met gewoude.</l>
<l>                Enen anderen jongelinc</l>
<l>Dede hi wonderlike dinc,</l>
<l>Dien hi met pinen niet en conde vervaren.</l>
<l>Een stic hielt hine als sinen caren;</l>
<l n="55">Doe dede hine leiden in scoenre stede</l>
<l>Vol lylien ende rosen mede,</l>
<l>Op ene scoene loepende beke,</l>
<l>Daer scoenre boeme en was geen breke.</l>
<l>Daer dede hi een bedde maken</l>
<l n="60">Van saechten ende van verweenden saken.</l>
<l>Daer dede hi op den jongelinc</l>
<l>Naect leggen, ende somegher dinc</l>
<l>Dede hi sine lede binden,</l>
<l>Ende lietene allene. Doe wilde hi sinden</l>
<l n="65">Met hem een scoen wijf gemeene,</l>
<l>Dat sine, oft si mach, ontreene.</l>
<l>Dat wijf vinc hem ane die lede,</l>
<l>Also behort ter onsuverhede;</l>
<l>Helsen, cussen, ende ander saken,</l>
<l n="70">Die mede horen ter onscamelre spraken,</l>
<l>Deedse an sijn manlijc let.</l>
<l>Si lach op hem, op dat sine besmet,</l>
<l>Ende omme donsuverheit hem te bringene an</l>
<l>Pijnt si hare so si best can.</l>
<l n="75">Wat sal doen die riddere ons Heren?</l>
<l>Hine weet hem werwert keren.</l>
<l>Die te voren verwan tferdriet,</l>
<l>En can de genuechte verwinnen niet.</l>
<l>Ten lesten, alsoet hem onse Here gaf,</l>
<l n="80">Beet hi de tonge hem selven af,</l>
<l>Ende spause in danschijn den wive,</l>
<l>Ende die smerte van den live</l>
<l>Blusschede donsuvere delite.</l>
<l>Dus wert hi van den wive quite.</l>
</div>
<div type="subchapter"><head type="subchapter"><pb n="161"/> <hi rend="italic">Van sente Pauwelse, den iersten hermijt</hi>. XXXII.</head>
<l>                Het es te desen tide gesciet,</l>
<l>Dat een jongelinc, die Pauwels hiet,</l>
<l>Kersten, doe hi sach die jacht,</l>
<l>Hoe dat men met alre cracht</l>
<l n="5">Wilde verderven kerstenhede,</l>
<l>Wilde hi rumen sine stede.</l>
<l>Opten troest van onsen Here</l>
<l>Trac hi henen, daert wilt was sere,</l>
<l>Doe hi XVI jaer was out,</l>
<l n="10">Ende doreginc heide ende wout.</l>
<l>An enen berch es hi comen,</l>
<l>Te wies voeten hi heeft vernomen</l>
<l>Ene hagedochte groet,</l>
<l>Een steen die den inganc sloet.</l>
<l n="15">Alsoet hem onse Here gaf,</l>
<l>Wilde hi weten dware daer af,</l>
<l>Hoe dat gescepen ware die stede,</l>
<l>Soe dat hi den steen wech dede.</l>
<l>Hi ginc in, ende nam des goem,</l>
<l n="20">Waer stont een scoen palmboem</l>
<l>Met sconen telgren wide gestrect,</l>
<l>Ende heeft een scone fonteine bedect,</l>
<l>Die, als hare water buten quam,</l>
<l>Die erde altemale innam.</l>
<l n="25">Die stede heeft hem so becomen,</l>
<l>Dat hi sijn ruste daer heeft genomen,</l>
<l>Ende leidde daer een heilech leven.</l>
<l>Die palmboem heeft hem gegeven</l>
<l>Voetsel ende cIeedere na sijn belanc,</l>
<l n="30">Ende die fonteyne gaf hem dranc.</l>
<l>Alse hi hadde in die stede</l>
<l>Gheleeft met groeter heilechede,</l>
<l>Tote dat hi out was C jaer</l>
<l>Ende XXIII, so was vorewaer</l>
<l n="35">Sente Anthonijs van XC jaren</l>
<l>Ende hadde in penitencien swaren</l>
<l>Lange geleeft hermiten leven.</l>
<l>Eens heeft hem sijn gepeys gegeven,</l>
<l>Oft iemen dan hi hermite ware.</l>
<l n="40">Tsnachts toende hem God oppenbare,</l>
<l>Dat Paulus ware die ierste hermite;</l>
<l>Ende oec en was hijs so niet quite,</l>
<l>Onse Here en hiet hem dat hi besta,</l>
<l>Dat hi den heilegen man sueken ga.</l>
<l n="45">Dus heeft Anthonijs den wech bestaen:</l>
<l>Nochtan en weet hi werwert gaen,</l>
<l>Dan dat hi al gaet op Gods doen,</l>
<l>Ende gemoette enen centauroen,</l>
<l>Beneden paert ende boven man.</l>
<l n="50">Anthonijs sachene te wondere an;</l>
<l>Hi seinde hem, nochtan vraechde hi</l>
<l>Den diere, waer sijn wech si.</l>
<l>Dat dier wijsde metter hant,</l>
<l>Ende si daer henen altehant.</l>
<l n="55">                Hierna quam hem te gemoete</l>
<l>Een man, staende op geets voete,</l>
<l>Twee horne an sijn vorhoeft,</l>
<l>Als geets horne, dies geloeft,</l>
<l>Ende boet hem tetene van sinen daden.</l>
<l n="60">Anthonijs vragede hem met staden</l>
<l>Wat hi ende sine gelike ware,</l>
<l>Ende het antwerdde oppenbare:</l>
<l>"Wi sijn sterflike creaturen.</l>
<l>De heidene in someghen uren,</l>
<l n="65">Als volc dat es der vroetscap los,</l>
<l>Over saturos ende incubos</l>
<l>Anebeed men ons als ander gode.</l>
<l><pb n="162"/>Ic ben van minen gesellen bode,</l>
<l>Die di bidden ende ic daer mede,</l>
<l n="70">Dattu over ons does dine gebede</l>
<l>Gode, daer wi af hebben vernomen,</l>
<l>Dat hi es in de werelt comen</l>
<l>Om des menschen salecheit."</l>
<l>Dit wonder en heeft niet langer ontbeit,</l>
<l n="75">Het en liep henen met groter vaert.</l>
<l>Niemen en hebbe dit onwaert</l>
<l>Dat het waer mochte sijn;</l>
<l>Want doe keyser was Constantijn,</l>
<l>Was tAlexandrien al selc gesien,</l>
<l n="80">Maer het starf; cortelike na dien</l>
<l>Waest so berecht dat mochte geduren,</l>
<l>Also dat ment in langer huren</l>
<l>Vuerde in herde menegher stede</l>
<l>Te toegene omme wonderlijchede.</l>
<l n="85">                Anthonijs ghinc vort te hant;</l>
<l>Menech wonder onbekant</l>
<l>Dat hi wel na was tenden rade.</l>
<l>Doe vant hi bi Gods genade</l>
<l>Ene wolvinne, die dorst hadde onsochte;</l>
<l n="90">Diene leidde ter hagedochte,</l>
<l>Daer si ter fonteinen dranc.</l>
<l>Daer vant Anthonijs den inganc,</l>
<l>Maer den steen vant hi daer voren</l>
<l>In die gelike van eenre doren.</l>
<l n="95">Gheluut maecte hier an sonder tale,</l>
<l>Dat sente Paulus horde wale,</l>
<l>Die al stille geswegen hevet.</l>
<l>Daeromme Anthonijs niet en begevet</l>
<l>Die dore, hine bleef te dier stat</l>
<l n="100">Van smorgens toten middage, ende bat</l>
<l>Den genen, die daer binnen ware,</l>
<l>Dat hine inliet. Hi seide daer nare</l>
<l>Die gelike van deser sproken:</l>
<l>"Du, die daer binnen di heefs beloken,</l>
<l n="105">De beesten sijn van di wel ontfaen,</l>
<l>Ende du laets mi hier buten staen.</l>
<l>Icken ga henen nemmermeer,</l>
<l>Ic en sal di scouwen eer.</l>
<l>Du souts mi graven doch, storvic hier."</l>
<l n="110">Doe sprac Paulus niet alse een fier:</l>
<l>"Wie es die dreigere ende bid dore noet?"</l>
<l>Al lachende hi sine dore ontsloet,</l>
<l>Ende ontfinc Anthonise wale.</l>
<l>Met meneger salechliker tale</l>
<l n="115">Hebben si hen ondersproken</l>
<l>Ende elc anderen sijn herte ontploken;</l>
<l>Ende doe die etentijt was comen,</l>
<l>So heeft Pauwels tweevout vernomen</l>
<l>Sine provende van Gode gesent,</l>
<l n="120">Dat hi Anthonise maect bekent,</l>
<l>Dat sine provende, dat broot,</l>
<l>Dore hem comen was tweevout groot.</l>
<l>Ende eer haerre enech breken wilde daer</l>
<l>Dat broot, waest den avonde herde naer;</l>
<l n="125">Doch dat sijn hant elc sloech daer an,</l>
<l>Ende het sciet in midden dan,</l>
<l>Als oft ware gesneden wale.</l>
<l>Der fonteinen dronken si ten male.</l>
<l>Dien nacht waren si in heilegen doene,</l>
<l n="130">Ende sdaechs daerna in menegen orisoene</l>
<l>Sprac sente Paulus aldus an</l>
<l>Anthonise, den heilegen man:</l>
<l>"Onse Here heeft di te voren</l>
<l>Vorsien ende daer toe vercoren,</l>
<l n="135">Dattu mijn geselle souts sijn;</l>
<l>Maer saen cort dit leven mijn,</l>
<l>Ende werde van di ter erden gedaen.</l>
<l><pb n="163"/>Maer du moets eer weder gaen,</l>
<l>Ende metten mantelle hier weder wende,</l>
<l n="140">Die di Athanasius sende,</l>
<l>Daer du mi sout graven inne."</l>
<l>Dit dede Paulus, also ict kinne,</l>
<l>Dat Anthonijs niet en scouwe</l>
<l>Sijn sterven, daer hi te grooten rouwe</l>
<l n="145">Af hebben soude, hadde hijt gesien.</l>
<l>Anthonijs ghinc wech na dien.</l>
<l>Alse hi bi siere steden quam,</l>
<l>Twee siere jongen hi vernam</l>
<l>Hem jegen comen; die hebben gevraget,</l>
<l n="150">Waer hi so lange heeft gedaget.</l>
<l>Doe seide hi: "Laet ons nauwe wachten,</l>
<l>Dat wi niet goeds in ons en achten;</l>
<l>Want ic doget sonder gronden</l>
<l>In enen Pauwelse hebbe vonden."</l>
<l n="155">Vore sine borst sloech die heilege man,</l>
<l>Ende sonder eten keerde hi van dan</l>
<l>Metten mantele, met haesten groet,</l>
<l>Want hi sorchde dat hi doot</l>
<l>Soude sijn eer hi quame daer;</l>
<l n="160">Also hi was, want sdaechs daer naer</l>
<l>Sach hi sine siele te hemele varen</l>
<l>Blide metter ingele scaren.</l>
<l>Doe wert Anthonijs droeve sere,</l>
<l>Dat hi Pauwelse, den heilegen here,</l>
<l n="165">Hadde bekent so onlanc.</l>
<l>Met selker vaert dede hi den gane,</l>
<l>Dat hi saen ter steden quam,</l>
<l>Daer hi den heilegen man vernam</l>
<l>Sittende gevoudender been,</l>
<l n="170">Als diegene die levende scheen,</l>
<l>Hande ende ogen te hemele waert.</l>
<l>Hi ghinc bat na al ongespaert,</l>
<l>Ende vantene sekerlike doot.</l>
<l>Doe custe hine met genuechten groot.</l>
<l n="175">Den roc, die die heilege man</l>
<l>Menegen dach gedregen hadde an,</l>
<l>Dien hi van loveren hadde gewracht,</l>
<l>Heeft hem Anthonijs afgebracht,</l>
<l>Ende wantene in den mantel vort,</l>
<l n="180">Daer ghi hier vore af hebt gehort.</l>
<l>Vort hi altemale voldoet</l>
<l>Na dat daer geschepen stoet,</l>
<l>Tot dat hine sal leggen in tgraf.</l>
<l>Doe bedachte hi hem daer af,</l>
<l n="185">Dat hi daer en heeft spade no saken,</l>
<l>Daer hi tgraf mach mede maken.</l>
<l>Met dat hi staet ende sorcht van dien,</l>
<l>Heeft hi twee lyoene gesien,</l>
<l>Die hem quamen herde naer</l>
<l n="190">Ende scaveden enen putte aldaer</l>
<l>Wel te gravene daer in tsant.</l>
<l>Tote Anthonise quamen si te hant</l>
<l>Ende beide gader si hem negen,</l>
<l>Als diegene te doene plegen,</l>
<l n="195">Die van enen heilegen man begaren</l>
<l>De benedixie in hare wechvaren,</l>
<l>Ende hi heefse hen gegeven.</l>
<l>Si ghingen wech; doe heeft bedreven</l>
<l>Anthonijs so dat hi Paulusse groef,</l>
<l n="200">Also als daer was behoef.</l>
<l>Den roc, daer ghi af horet tellen,</l>
<l>Droech hi met hem, ende sinen gesellen</l>
<l>Heeft hi geseit hoe daer was gevaren,</l>
<l>Die dies in groten wondere waren.</l>
<l n="205">Metten rocke hadde sele delijt</l>
<l>Anthonijs, dat hine telker tijt,</l>
<l>Dat het feeste was, anedede</l>
<l>In uutnemender werdechede.</l>
</div>
<div type="subchapter"><head type="subchapter">Noch van den keyser Decius. XXXII.</head>
<l>                Noch in skeysers Decius tiden</l>
<l><pb n="164"/>Moeste martielie menech liden,</l>
<l>Onder de welke in Babilone</l>
<l>Pollicronius, die bisscop scone</l>
<l n="5">Salechlike was in die stede;</l>
<l>Ende vele siere clercgie mede baren.</l>
<l>Worden bi Decius martelaren,</l>
<l>Daer God groot wonder omme wilde</l>
<l>........</l>
</div>
<div type="subchapter"><head type="subchapter">Van den paeus Sixtus. XXXIII.</head>
<l>                THathenen was geboren</l>
<l>Syxtus de paeus utevercoren,</l>
<l>In philosophien ierst geleert,</l>
<l>Daerna ten kerstenhede gekeert.</l>
<l>........</l>
</div>
<div type="subchapter"><head type="subchapter">Van Laureise dyaken. XXXIIII.</head>
<l>                Nu als van den scatte verstaen</l>
<l>Die ridders, hebben si Laureise gevaen</l>
<l>Ende vore den keyser bracht,</l>
<l>Die staphans was bedacht</l>
<l>........</l>
</div>
<div type="subchapter"><head type="subchapter">Van sente Ypolite, ende skeysers Valeriaens ende Decius doot, ende ander dinc. XXXV.</head>
<div type="subchapter"><head type="subchapter">Van den keyser Claudiuse. XXXVI.</head>
<l>                Een jaer ende min noch dan een jaer</l>
<l>Regneerde Claudius vorewaer,</l>
<l>Ende, also ict gemerken can,</l>
<l>Doe dese regneren began,</l>
<l n="5">Screef men der jare van onsen Here</l>
<l>CC ende LXXI meere.</l>
<l>                Huge van Flori seget ons dus,</l>
<l>Dat, na den bisscop Demetrius,</l>
<l>Te desen tide bisscop wort</l>
<l n="10">THanthiochen in die port</l>
<l>Een Paulus van Samosaten,</l>
<l>Die hem daer na liet verwaten</l>
<l>Omme sijn ongeloeve sware,</l>
<l>Want hi seide dat Cristus ware</l>
<l n="15">Een puer mensche ende niet God.</l>
<l>Helinant seit, dat dese sot</l>
<l>Uut sinen bisscopdoeme moeste gaen</l>
<l>Bi den keyser Aureliaen,</l>
<l>Ende dat was in sine stat</l>
<l n="20">Een goet man, hiet Domnus, gesat.</l>
<l>                Te dien tide was Pelagia,</l>
<l>Tgemeene wijf, also ict versta,</l>
<l>Die een salech leven vinc an</l>
<l>Bi Domnus, den heilegen man;</l>
<l n="25">Ende ic mach u seggen, hoe dat gesciede.</l>
<l>Achte bisscoppe, heilege liede,</l>
<l>Sijn tAnthiocien teere tijt comen;</l>
<l>Daer heeft dat predeken anegenomen</l>
<l>Een van dien, daert menech horde.</l>
<l n="30">Pelagia quam ten heilegen woerde,</l>
<l>Daer men dede dat sermoen.</l>
<l>In so sonderlingen doen</l>
<l>Leet si daer vore alle die lieden,</l>
<l>Dat u niemen en soude connen gedieden</l>
<l n="35">Hare scoenheit, chierheit ende hare gelaet,</l>
<l>Dat het al te verwonderne staet.</l>
<l>Het volgede hare al jonge ende oude,</l>
<l>Hare scoenheit was so menechfoude.</l>
<l><pb n="165"/>Doe die heilege bisscoppe die sagen,</l>
<l n="40">Dochte si hen gelijc eenre plagen,</l>
<l>Ende en mochtense niet te siene gedoegen,</l>
<l>Ende keerden alle van hare doegen,</l>
<l>Sonder Domnus, die heilege man,</l>
<l>Die leider lange sijn merken an.</l>
<l n="45">Ende doe versuchte hi sere daer naer,</l>
<l>Ende sprac an sine gesellen daer:</l>
<l>"Dunct u, lieve gesellen mijn,</l>
<l>Dat u bequame iet mochte sijn.</l>
<l>Aen desen wive?" Ende si en heeft niet.</l>
<l n="50">Daeromme hijt niet en liet</l>
<l>Hine heeft hen noch gevraget,</l>
<l>Maer niemen van hen iets gewaget.</l>
<l>Doe sprac hi: "Ic mach u toegen</l>
<l>Mijn becomen: met minen oegen</l>
<l n="55">Sie ic dit wijf al hare dingen</l>
<l>Met nerenste sere sonderlingen</l>
<l>Setten ten scoensten ende ten besten,</l>
<l>Hoe dat si an hare mach gevesten</l>
<l>Hare minneren, omme loen wel cranc;</l>
<l n="60">Ende die geduerende es onlanc.</l>
<l>Ende ic catijf, die Gode diene</l>
<l>Omme hem ewelec te siene,</l>
<l>Dat groot loen es boven al,</l>
<l>Ic ben in erenste so smal</l>
<l n="65">Te berechtene mine sinne</l>
<l>Ende te winnenne ons Heren minne:</l>
<l>Daer omme eest recht dat mijn loen cranc si."</l>
<l>Na dese tale so ghinc hi</l>
<l>In huus ende viel in die bede</l>
<l n="70">Over sine roecloeshede.</l>
<l>In slape wert hi daer naer.</l>
<l>Ene swerte duve dochte hem daer</l>
<l>Met vliegene hem doen ongemac,</l>
<l>So dat hise in dwater stac,</l>
<l n="75">Ende doe wert si sere wit</l>
<l>Ende vloech seer hoege. Na dit</l>
<l>Wert ontwake die heilege man,</l>
<l>Ende ghinc in de kerke dan,</l>
<l>Daer hi predeken begonde.</l>
<l n="80">Pelagia quam daer tier stonde</l>
<l>Ende horde een deel van den sermoene,</l>
<l>So dat si van haren doene</l>
<l>In berouwenessen quam,</l>
<l>Ende theilege doepsel anenam,</l>
<l n="85">Ende liet oec alle sondelike dade.</l>
<l>Bi des heilechs Domnus rade</l>
<l>Gaf si den armen al hare goet.</l>
<l>Daer mense doepte metter spoet,</l>
<l>Riep de duvel sonder vroude:</l>
<l n="90">"Wat doet mi scaden al dese oude!</l>
<l>Hem en mach genuegen niet dat sine,</l>
<l>Hi en nemt mi dat oyt was mine,</l>
<l>Dat hi geboren was die tijt</l>
<l>Moete sijn vermaledijt,</l>
<l n="95">Want scade ic bi hem ontfa!"</l>
<l>Doe sprac hi ane Pelagia:</l>
<l>"Hoe heefstu dus jegen mi gewracht?</l>
<l>Ic hadde di in de werelt bracht,</l>
<l>Rechte als ene margarite</l>
<l n="100">Van scoenheiden, van allen delite.</l>
<l>Ic dede di hebben alles genoech;</l>
<l>Nu segt, dedic di ongevoech?</l>
<l>Ic wilt di beteren, keere te mi;</l>
<l>En doestuus niet, ic werde bi di</l>
<l n="105">In al te sonderlinge despijt</l>
<l>Metten kerstenen talre tijt."</l>
<l>Pelagia die seinde hare,</l>
<l>Ende de duvel vloe van dare.</l>
<l>Doe sijt den armen al hadde gegeven</l>
<l n="110">Ende hare niet een twint en was bleven,</l>
<l>Heeft si ene hare gedaen ane,</l>
<l>Ende ghinc heimelike dane.</l>
<l>Si wiste dat van heilegen live</l>
<l>Opten berch der Olive</l>
<l n="115"><pb n="166"/> Woende menech clusenare,</l>
<l>So dat si in mans gebare</l>
<l>In ene cluse wert woenende daer,</l>
<l>Ende woendere so in volle III jaer</l>
<l>In een sonderlinc scarp leven.</l>
<l n="120">Si dede hare te namen geven</l>
<l>Pelagius. Dit heeft verheest</l>
<l>Domnus bi den heilegen geest.</l>
<l>                Nu was een clerc met hem,</l>
<l>Die wilde te Jherusalem</l>
<l n="125">Gaen visenteren de heilege steden.</l>
<l>De bisscop Domnus heeft hem gebeden</l>
<l>Nerenstelike, oft hijs heeft moete,</l>
<l>Dat hi hem Pelagien groete</l>
<l>Onder dandere clusenaren.</l>
<l n="130">Die clerc belovet hem. Sonder sparen</l>
<l>Ghinc hi danen ende quam</l>
<l>Opten Olijfberch, ende vernam</l>
<l>Waer Pelagius woenende was.</l>
<l>Hi ghinc ter clusen, ende na das</l>
<l n="135">Seide hi hare sijns heren groete,</l>
<l>Ende si seide met woerden soete:</l>
<l>"Sech hem dat hi bidde vore mi,</l>
<l>Want hi Gods apostel si."</l>
<l>Die clerc ghinc wech visenteren</l>
<l n="140">Die heilege stede. Als hi sijn gheren</l>
<l>Hadde voldaen, keerde hi thuus waert.</l>
<l>Nu was Pelagius so vermaert,</l>
<l>Dat hiere so vele af hadde gehort,</l>
<l>Dat hi niet en wilt gaen vort,</l>
<l n="145">Hine hebbe Pelagius gesproken.</l>
<l>Ende doe hi quam sijn doerken stoken,</l>
<l>Ende niemen hem en sprac jegen,</l>
<l>Heeft hi doegen inwert geslegen,</l>
<l>Ende sach doot liggen dien clusenare.</l>
<l n="150">Dit maecte hi al den anderen mare,</l>
<l>Die thant alle derwert trecken.</l>
<l>Ende als sine selen berecken,</l>
<l>So hebben siere een wijf ane vonden,</l>
<l>Dies si wonderen sere begonden,</l>
<l n="155">Ende loveden Gode, die wel can</l>
<l>Sijn wondere doen an wijf, an man.</l>
<l>Daer groeven sine so si scoenst conden.</l>
<l>Die clerc, wat hi hadde vonden,</l>
<l>Heeft hi vertelt sinen here,</l>
<l n="160">Die dies Gode lovede sere.</l>
<l>                Uut Persen quam te Rome</l>
<l>In Claudius tide, also ict gome,</l>
<l>Marius met sinen wive</l>
<l>Marthen, van seer heilegen live.</l>
<l n="165">Dese quamen met sonen tween:</l>
<l>Audifax hiet die een,</l>
<l>Abacuc was die ander genant.</l>
<l>Doe si daer quamen, altehant</l>
<l>Sochten si die kerstene harentare,</l>
<l n="170">Die doe waren in caesen sware.</l>
<l>                Ghekarkert vonden si Quirine,</l>
<l>Die gedoecht hadde menege pine,</l>
<l>Ende sijns goets hadde geloost.</l>
<l>Dese ende andere heeft getroost</l>
<l n="175">Marius metten goede sine.</l>
<l>Nu quam gebod op die kerstine,</l>
<l>Dat mense doode waer mense vonde.</l>
<l>                Claudius haddere te diere stonde</l>
<l>CC ende LXII gevaen</l>
<l n="180">Der kerstene, die hi dede verslaen;</l>
<l>Die Marius groef met siere maysenieden.</l>
<l>Als si van dien doene schieden,</l>
<l>Waenden si vinden sente Quirine.</l>
<l>Dies Marius droevede ende de sine,</l>
<l n="185">Dat sijs al daer niet en vonden;</l>
<l>Maer van enen pape si verstonden,</l>
<l>Dat hi tsnachts onthoeft was</l>
<l>Ende in de Tybre geworpen na das.</l>
<l>Doch vonden sine met grooter cure,</l>
<l n="190">Ende gaven hem sijn sepulture</l>
<l>Op dachtende kalende van Aprel.</l>
<l>Hierna niet lange so gevel,</l>
<l>Dat dese heilege liede quamen,</l>
<l>Daer si kerstene vernamen</l>
<l n="195">In verholenliker stede,</l>
<l>Ende woendender II maende mede.</l>
<l><pb n="167"/>                Doe vinc men den pape Valentine,</l>
<l>Ende men dede hem menege sware pine.</l>
<l>Ten lesten vore den keyser bracht,</l>
<l n="200">Diene vort gaf in de macht</l>
<l>Asterius, den prince groet,</l>
<l>Dien hi bad ende geboet,</l>
<l>Dat hine bekere, oft hi can.</l>
<l>Valentijn, die heilege man,</l>
<l n="205">Bekeerde Asterius saen wale</l>
<l>Met siere meysenieden altemale.</l>
<l>XL ende sesse kerstine</l>
<l>Hielt Asterius in die pine,</l>
<l>Die hi alle utedoet.</l>
<l n="210">Als dit Marius verstoet,</l>
<l>Quam hi daer met siere scare,</l>
<l>Ende bleven Gode lovende dare</l>
<l>XXX dage. Nu heeft verstaen</l>
<l>Claudius, hoe daer es gedaen.</l>
<l n="215">                Austermente dede hi vangen</l>
<l>Ende alle die hi conde begangen.</l>
<l>Den prince Asterius hi sende</l>
<l>Te Hostien, daer hi salegen ende</l>
<l>Dede in pinen menegertiere.</l>
<l n="220">Valentijn wert oec onthoeft schiere</l>
<l>Ter XVIster kalenden van Merte.</l>
<l>Marius quam te siere begherte</l>
<l>Met Marthen, sinen salegen wive,</l>
<l>Ende sine kindere. Na sinen live</l>
<l n="225">Ontfingen si die hoge croene</l>
<l>Der martielien te haren loene.</l>
</div>
<div type="subchapter"><head type="subchapter">Van Claudius den keyser. XXXVII.</head>
<l>                Na dien dat Claudius versloech</l>
<l>Siere moeder, so dochte hem gevoech,</l>
<l>Dat hi gebiede die gode taenbeden.</l>
<l>Hi deedt gebieden te vele steden.</l>
<l n="5">                Te dien tide was te Teracine</l>
<l>Bisscop over al de heidine</l>
<l>Een heiden man, die hiet Firmijn.</l>
<l>Dese plach, na den wille sijn</l>
<l>(Om salecheit - wilde hi bedieden -</l>
<l n="10">Van den princen ende van den lieden),</l>
<l>Dat men nam enen jongelinc,</l>
<l>Die men aysierde van alre dinc,</l>
<l>Die sijn herte begheren mochte.</l>
<l>VIII maent hielt menne dus sochte.</l>
<l n="15">Doe wert hi gewapent wel,</l>
<l>Ende sat op een goet ors snel,</l>
<l>Ende reet opten berch Marijn,</l>
<l>Daer hi ten steilsten mochte sijn,</l>
<l>Ende reet dan af, ende bleef so doot.</l>
<l n="20">Doe namen, als enen here groot,</l>
<l>Den dooden die liede met grooter mine,</l>
<l>Ende droegenne in den tempel van Apolline,</l>
<l>Ende brandene in asschen daer naer,</l>
<l>Die men werdelijc hielt daer.</l>
<l n="25">Dese dach was, also men waent,</l>
<l>Op diersten kalende van Loumaent.</l>
<l>                Eens vore dien dach van dier seden</l>
<l>Quam een heilech man tier steden,</l>
<l>Cesareus was hi genant.</l>
<l n="30">Doe hi die dinc ondervant,</l>
<l>Wilde hi ontbeiden daer dien dach,</l>
<l>Ofte hi dat iet beletten mach;</l>
<l>So dat, al wert bereet die dinc</l>
<l>(Luciaen hiet die jongelinc,</l>
<l n="35">Die daer te dien doene was bereit),</l>
<l><pb n="168"/>Cesareus heeft den volke geseit:</l>
<l>                "Hoe, ghi liede, die soudt sijn vroet,</l>
<l>Twi waendi dat het si goet</l>
<l>Liede te doodene in deser seden?"</l>
<l n="40">Doe wert hi gevaen te dier steden,</l>
<l>Ende vore den baeliu geleet,</l>
<l>Leoncius, die sere was wreet.</l>
<l>Ten tempele dede hine leiden saen,</l>
<l>Daer Firmijn mede was gegaen.</l>
<l n="45">Doe hi daer quam, viel hi ter bede:</l>
<l>Die tempel viel ende doodder mede</l>
<l>Den valschen bisscop Firmine.</l>
<l>Doe worden die cleedere sine</l>
<l>Cesareus al afgedaen,</l>
<l n="50">Ende in den kerkere dede menne saen,</l>
<l>Daer dingel Gods met hem was;</l>
<l>Ende men brachtene vort na das,</l>
<l>Ende was bedect al met sinen hare.</l>
<l>Nochtan als een blixeme clare</l>
<l n="55">Een licht noch mede hem ommelach.</l>
<l>Doe dat Leoncius sach,</l>
<l>Riep hi: "En es geen god geert,</l>
<l>Dan die dese Cesareus leert."</l>
<l>                Hi viel hem te voeten daer,</l>
<l n="60">Ende bad om doepsel; saen daer naer</l>
<l>Wert hi gedoept, ende daer ter stede</l>
<l>Wert hi oec gemonecht mede</l>
<l>Van den pape Juliane,</l>
<l>Ende starf te hant. Na minen verstane</l>
<l n="65">Wert hi salechleke ten grave</l>
<l>Ghedaen; mer doe die mare hier ave</l>
<l>Quam vore den meesten van der poert,</l>
<l>Die men Luxurieus nomen hoert,</l>
<l>Hiet hi dat men sonder afdinken</l>
<l n="70">In die see soude verdrinken</l>
<l>Cesareus, Juliane met.</l>
<l>Dat wert gedaen al ongelet,</l>
<l>Ende in den wege Cesareus seide:</l>
<l>                "Doepsel ende martielie beide</l>
<l n="75">Sal ons dwater geven;</l>
<l>Luxurieus sal nemen dleven</l>
<l>Cortelijc een serpent."</l>
<l>Ende dat wert daer saen bekent;</l>
<l>Want daer hi reet onder enen boem,</l>
<l n="80">Eer hijs conde genemen goem,</l>
<l>Beetene een serpentken fel,</l>
<l>Dat hem in den boesem vel,</l>
<l>So dat hi swal so lanc so meere.</l>
<l>Ende daer hi lach te swellen seere,</l>
<l n="85">Sach hi comen die martelaren,</l>
<l>Rechte oft si levende waren,</l>
<l>Gode lovende, op dlant</l>
<l>Uter see, ende starf te hant.</l>
<l>                Eusebius, een kersten man,</l>
<l n="90">Met wien Cesareus voren an</l>
<l>Te herbergen hadde gewesen,</l>
<l>Groef die martelaren. Te desen</l>
<l>Wille hi bliven in den grave</l>
<l>Ende en scheeden niet daer ave.</l>
<l n="95">Als dit die liede hebben verstaen,</l>
<l>Hebbenre doepsele vele ontfaen</l>
<l>Van Felixe, enen pape goet.</l>
<l>                Doe dit Leoncius sone verstoet,</l>
<l>Omme die doot van sinen vader</l>
<l n="100">Dede hi vangen beide gader</l>
<l>Eusebius, Felixe. Daerna mede</l>
<l>Dede hise onthoefden, ende die lede</l>
<l>Dede hi werpen in die riviere,</l>
<l>Die te lande quamen schiere.</l>
<l n="105">                Quartus de pape, die heilege man,</l>
<l>Gaf hen sepulture dan</l>
<l>Bi Cesareus ende Juliane.</l>
<l>Dese twee ierste, na minen verstane</l>
<l>Namen haren salegen ende</l>
<l n="110">In October op die ierste kalende,</l>
<l>Ende in November op die none</l>
<l><pb n="169"/>Daden haren ende scone</l>
<l>Die twee andere martelaren,</l>
<l>Die Felix ende Eusebius waren.</l>
</div>
<div type="subchapter"><head type="subchapter">Van den keyser Quintullinus ende ander dinc. XXXVIII.</head>
<l>                In trike van Rome maecten here</l>
<l>Quintullius, mer hi [en] waest nemmeere</l>
<l>Na Claudius sijns brueder doot</l>
<l>Dan VII dage, want here groot</l>
<l n="5">Wert Aureliane anegedregen,</l>
<l>Doe Quintullius was verslegen.</l>
<l>In tjaer Gods wert keyser die</l>
<l>CCLXX ende daer toe drie.</l>
<l>Vijf jaer ende een deel meere</l>
<l n="10">Was hi in tkeyserike here.</l>
<l>Dit was een man sere gerecht</l>
<l>Ende den ridderscape goet echt.</l>
<l>                Hi dede tonder al die Goten</l>
<l>Met starcken wige ende met groten,</l>
<l n="15">Ende ander lande die uter hechten</l>
<l>Dien van Rome wilden ontvechten,</l>
<l>Ende brachte Rome tsinen ouden pale;</l>
<l>Met nuwen muren beveste hijt wale.</l>
<l>In dierste van siere mogenthede</l>
<l n="20">Hielt hi der heileger kerken vrede,</l>
<l>Ende tAnthiochen binnen der stat</l>
<l>Wert gehouden binnen dat</l>
<l>Ene consilie van groter vromen;</l>
<l>Want daer quam in sijn verdomen</l>
<l n="25">Paulus die Samositaen,</l>
<l>Die ongeloeve groot dede verstaen.</l>
<l>Hierna vinc hi anderen raet,</l>
<l>De keyser, ende wert der kerken quaet:</l>
<l>Die negende persecucie hi dede</l>
<l n="30">Ghemeenlijc op kerstenhede.</l>
<l>Over berch wert haerentare</l>
<l>Bi hem menech martelare,</l>
<l>Daer dier ene af was Colombe de maget,</l>
<l>Ende menech dies men hier niet en gewaget.</l>
<l n="35">                Orlyens quam die name ane</l>
<l>Van den keyser Aureliane,</l>
<l>Want hi wilde dat met gewoude.</l>
<l>Genebym was haer name doude.</l>
<l>                Van Colommen, der heilegher maget,</l>
<l n="40">Die men een deel hier voren gewaget,</l>
<l>Mogedi noch een declken horen.</l>
<l>Omme hare suverheit te storen,</l>
<l>Was [si] gedaen in den bordeele.</l>
<l>Een dul, van sotten reveele,</l>
<l n="45">Starc jongelinc was voren gesent,</l>
<l>Diese waende hebben gescent.</l>
<l>Maer God sendde hare ene berinne,</l>
<l>Die bescudde sine vriendinne,</l>
<l>Ende die dien jongelinc hadde doot,</l>
<l n="50">Maer dat die heilege maget verboet,</l>
<l>Ende diene saen oec heeft bekeert,</l>
<l>Dat hi Gode mint ende eert.</l>
<l>Doe was dbordeel al omme met viere</l>
<l>Beleit, omme dat die maget schiere</l>
<l n="55">Metter berinnen soude worden verbrant.</l>
<l>Die berinne toechde selc samblant</l>
<l>Van vare, mer ons Heren care</l>
<l>Verloestese van allen vare,</l>
<l>Ende heet hare dat si wech gaet,</l>
<l n="60">Dat si dede al ongescaet,</l>
<l>Ende Gods gewout dede tfier uut.</l>
<l>Daerna wert ons Heren bruut</l>
<l>Onthoeft ende quite van alre scende,</l>
<l>Te Sans, van Loumaent ter kalende.</l>
<l n="65">                Te desen tide moeste Savijn</l>
<l><pb n="170"/>Omme tgeloeve gevangen sijn,</l>
<l>Ende was bevolen in der wachte</l>
<l>Ridders XL ende achte,</l>
<l>Die hi so leerde dat si geloeveden.</l>
<l n="70">Doe deedse Aureliaen alle onthoefden.</l>
<l>Doe was gedaen die heilege man</l>
<l>Te swaerre pinen, dat hem niet en can</l>
<l>Ghederen bi ons Heren cracht.</l>
<l>Doe beval met grooter macht</l>
<l n="75">XC ridders Aureliaen,</l>
<l>Dat sine uutleiden ende hem afslaen</l>
<l>Sijn hoeft; ende als sijt wanen doen,</l>
<l>Dede Savijn sijn orisoen.</l>
<l>Doe worden die ridders blent thanden,</l>
<l n="80">Ende hi wert los van haren banden,</l>
<l>Ende quam vort gegaen ter Ceyne,</l>
<l>Daer ghinc hi over dwater reyne</l>
<l>Als ofte hi hadde gegaen op deerde,</l>
<l>Ende ghine ter steden daer hi begherde.</l>
<l n="85">Daer bat hi Gode dat hine croene</l>
<l>Metter martelaren loene.</l>
<l>In dlant van Troys was dese stede.</l>
<l>Ende na des heilechs mans bede</l>
<l>Gaf onse Here dien ridders cracht,</l>
<l n="90">Dat si hem volchden in der nacht,</l>
<l>Soe dat hise heeft versien</l>
<l>Ghetrockents swerds, ende in dien</l>
<l>Dat si sagen den heilegen man,</l>
<l>En dorsten si hem niet comen an.</l>
<l n="95">Doch heeft hi hen so troest gegeven,</l>
<l>Dat si hem namen dleven,</l>
<l>Ende maectene der marteleren geselle</l>
<l>Ter vierder kalende van Sporkelle.</l>
<l>                Dese Savijn hadde ene fine</l>
<l n="100">Heilege suster, hiet Savine,</l>
<l>Die enen salegen endde verwerf</l>
<l>Ter stede daer hare brueder sterf.</l>
<l>Menege grote miracule clare</l>
<l>Heeft dore den brueder ende dore hare</l>
<l n="105">Onse Here harentare gedaen,</l>
<l>Die hier niet bescreven en staen.</l>
<l>                Van Sans so voer te Troys waert</l>
<l>Aureliaen, ende in die vaert</l>
<l>Heeft hi van Patroclus gehort,</l>
<l n="110">Die woende te Troeys buten der port.</l>
<l>Een man was hi geboren wel,</l>
<l>Sijn doen was gods dienst ende niet el.</l>
<l>Desen geboet Aureliaen</l>
<l>Dat men hem thoeft af soude slaen;</l>
<l n="115">Maer ter stede daer ment doen soude</l>
<l>Die heilege man niet sterven en woude,</l>
<l>Ende es hen over die Ceyne ontgaen,</l>
<l>Hars ondancs diene wilden verslaen;</l>
<l>Ende als hi quam daer hi begaert,</l>
<l n="120">Hadden si macht ende vaert</l>
<l>Hem te bringene in salegen endde,</l>
<l>Van Sporkille ter XII<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>r</hi> kalende.</l>
<l>                Noch drie gebruedere tsamen gedragen</l>
<l>Worden marteleren in dien dagen:</l>
<l n="125">Speosippus, Eleosippus,</l>
<l>Meleosippus, ic laest aldus,</l>
<l>Hieten dese gebruedere drie.</l>
<l>Van sente Beningnus waren sie</l>
<l>Ghedoept, ende hare petrijn was</l>
<l n="130">Sente Andochius, alsoe ict las.</l>
<l>Andochius ende Beningnus waren</l>
<l>Papen, ende te haerre scaren</l>
<l>Behorde Tyrsus die dyaken.</l>
<l>Dese waren, om Gods saken</l>
<l n="135">In dlant van Gallen doen becant,</l>
<l>Van sente Policarpe ghesant.</l>
<l>Die drie gebruedere, dier ic gewoech,</l>
<l>Ontfingen van al haer gevoech</l>
<l>Bi martielien, also elc verdiende,</l>
<l n="140">Van Smermaent ter kalende XIIII<hi rend='sup'>d</hi><hi rend='sup'>e</hi>.</l>
<l>                Beningnus, daer ic vore af sprac,</l>
<l>Leet bi martielien al ongemac</l>
<l>Van November ter kalende.</l>
<l>Groet wonder toende God tsinen endde.</l>
</div>
<div type="subchapter"><head type="subchapter"><pb n="171"/> <hi rend="italic">Van Priscusse</hi>. XXXIX.</head>
<l>                Enen man fel ende quaet</l>
<l>Jegen kersteliken staet</l>
<l>Sende Aureliaen harentare,</l>
<l>Waer dat hi kerstene bevare,</l>
<l n="5">Dlant van Gallen dorenture,</l>
<l>Dat hise doe ontliven sure,</l>
<l>En wildense de gode niet anebeden.</l>
<l>Te Sans bleef hi selve in der steden.</l>
<l>                Teere stede quam dese tyrant,</l>
<l n="10">Die de keyser hadde uutgesant,</l>
<l>Daer hi vant een deel kerstine,</l>
<l>Priscusse ende die gesellen sine,</l>
<l>Die hi alle dede vaen.</l>
<l>                Priscusse dede hi tierst thoeft afslaen,</l>
<l n="15">Ende dat werpen in enen pit.</l>
<l>Als men dandere saen na dit</l>
<l>Ontliven soude, een daer ontquam,</l>
<l>So dat hi Priscus hoeft genam,</l>
<l>Daer hi mede danen vloe.</l>
<l n="20">Maer hem wert gevolcht alsoe</l>
<l>Dat hi wert onthoeft daer mede.</l>
<l>In ene verholenlike stede</l>
<l>Worden begraven die martelaren,</l>
<l>Ende daer si verholen waren,</l>
<l n="25">Totien dat sente Germein gebat,</l>
<l>Bisscop van Autsore ter stat,</l>
<l>Dat hem toende God die stede,</l>
<l>Diere ene kerke maken dede,</l>
<l>Daer die marteleren in geeert</l>
<l n="30">Waren, tote datse gedestruweert</l>
<l>Hebben al die Wandelen fel.</l>
<l>Sente Germein dede also wel</l>
<l>Sente Priscus hoeft ter stede</l>
<l>Dragen, daer hare es bleven mede</l>
<l n="35">Die name, versta ic oppenbare,</l>
<l>Van Priscus den martelare.</l>
<l>Andochius, daer wi ierst af spraken,</l>
<l>Ende Tyrcius die dyaken,</l>
<l>Ende some andere dies hem anegaen,</l>
<l n="40">Hebben martielie ontfaen</l>
<l>Bi den keyser Aureliane.</l>
<l>Van Faustus ende van Synphoriane,</l>
<l>Sine sonen, waren dese</l>
<l>Begraven, also ict lese.</l>
</div>
<div type="subchapter"><head type="subchapter">Van Sinphoriane ende Faustusse. XL.</head>
<l>                Ten kerstenheide, hebbic verstaen,</l>
<l>Quam sente Sinphoriaen</l>
<l>Bi Faustus, sijns brueder, bede.</l>
<l>Dese waren van grooter edelhede.</l>
<l n="5">Hem doepte sente Beningnus,</l>
<l>Sijn petrijn was Andochius.</l>
<l>Sinphoriaen was jonc van jaren,</l>
<l>Maer van seden out te waren.</l>
<l>In sinen tide, es oec bekent,</l>
<l n="10">Hadde Aureliaen utegesent</l>
<l>Enen die Heraclius hiet,</l>
<l>Dat hi die kerstene en spare niet,</l>
<l>Hine doodse ofte doe anebeden.</l>
<l>Te Austudine in der steden</l>
<l n="15">Quam ghevaren Eraclius,</l>
<l>Daer men hielt feeste van Venus,</l>
<l>Daer de heilege Sinphoriaen</l>
<l>Yet toe te doene en wilt anevaen,</l>
<l>So dat menne vore den juge brochte,</l>
<l n="20">Diene blouwen dede onsochte;</l>
<l>Daerna hine in den kerkere doet.</l>
<l>Dicwile proefde men sinen moet,</l>
<l>Oft men iet verkeren mochte;</l>
<l>Ende wat men hem te voren brochte,</l>
<l n="25">Dat was al die antwerdde sijn:</l>
<l><pb n="172"/>"Uwe woerde sijn al venijn;</l>
<l>Uwe rijcheit es al aermoede,</l>
<l>Want si te niente gaet met spoede."</l>
<l>Eraclius die wert hier mede</l>
<l n="30">So gram, dat hine onthoefden dede,</l>
<l>Ende die kerstene dadenne ter erde</l>
<l>Met uutnemendere groter werde.</l>
<l>                In dien selven tijt so es</l>
<l>Ontlivet dat heilege kint Julides,</l>
<l n="35">Daer God ane menech wonder scone</l>
<l>Heeft getoent van sinen sone.</l>
<l>Ter XVI<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>r</hi> kalende Pietmaent</l>
<l>Viert men sinen dach ongewaent.</l>
</div>
<div type="subchapter"><head type="subchapter">Van Agapitus. XLI.</head>
<l>                Dat heilege kint Agapitus</l>
<l>Was van Rome. Anthiocus</l>
<l>Was baeliu doe in die stede,</l>
<l>Diet in den kerkere houden dede</l>
<l n="5">Vier dage sonder drinken ende eten.</l>
<l>Daer na heeft hi hem vermeten,</l>
<l>Dat hijt met pinen sal doen verkeren</l>
<l>Van sinen geloeve. Tormenteren</l>
<l>Began men doe met meneger pinen,</l>
<l n="10">Dat in hem niet en dochte schinen.</l>
<l>Doe maecte men enen roec wel stranc,</l>
<l>Die uter maten vuele stanc.</l>
<l>Daer wert in Agapitus</l>
<l>Ghehangen, thoeft nederwert; aldus</l>
<l n="15">Wille die baeliu dat hi versmoert.</l>
<l>Ende nu beval hi vort,</l>
<l>Dat sine so lange daer hangen laten,</l>
<l>Dattenne beesten ende vogele aten.</l>
<l>                Een Attalus, also ict verstoet,</l>
<l n="20">Hadde geraden, als omme goet,</l>
<l>Agapitus, dat hi hem en liete</l>
<l>Niet ontliven in selken verdriete.</l>
<l>Ende alst IIII dage gehangen</l>
<l>Hadde, quam Atthalus daer gegangen,</l>
<l n="25">Ende sach Agapitus opten roec</l>
<l>Wandelen, gecleedt met witten. Oec</l>
<l>Horde hi hem dese woerde uutgeven:</l>
<l>"Ic en sal niet sterven, mer ic sal leven."</l>
<l>Thant es Attalus geweget</l>
<l n="30">Ten baeliu, dien hi dit seget,</l>
<l>Ende seide vort al oppenbare,</l>
<l>Dat anders geen god en ware</l>
<l>Warachtech, dan der kerstene god.</l>
<l>Die baeliu sprac: "Ja, bestu sot?</l>
<l n="35">Dit moet de keyser weten van di."</l>
<l>Ende altehant antwerdde hi:</l>
<l>Hi en wilde ander dinc verwerven,</l>
<l>Dan met Agapitus sterven.</l>
<l>Die baeliu heeft saen gesint</l>
<l n="40">Om Agapitus dat kint.</l>
<l>Wallende water dede hi gieten</l>
<l>Hem in den buuc, dies het genieten</l>
<l>Wel mochte bi der Gods gewout,</l>
<l>Want het wert te handen cout.</l>
<l n="45">Die baeliu van daer hi sat</l>
<l>Viel neder. Tsinen ridders dat</l>
<l>Riep hi: "Twine hulpti mi hier?</l>
<l>Ic verberre als in een vier."</l>
<l>Om donrecht, dat hi dede den kinde,</l>
<l n="50">So starf hi saen na dit meswinde.</l>
<l>Doe de keyser verstont dese dingen,</l>
<l>Dede hi Agapitus vortbringen;</l>
<l>Doe hiet hijt werpen vore wreede diere,</l>
<l>Die hem waren goedertiere.</l>
<l n="55">Dit was in Penestre die port.</l>
<l>De keyser, die dit wonder hort,</l>
<l>Heet dat men hem thoeft afsla,</l>
<l>Dat gedaen wert saen daer na,</l>
<l>Op die vijftienste kalende</l>
<l n="60">Van September, also ict bekende.</l>
<l>Onder desen Aureliaen</l>
<l>Hevet menech martielie ontfaen,</l>
<l>Daer ic nemmeer af te seggene en besta.</l>
<l>Ter Martirilogen, die wilt, hi ga,</l>
<l n="65">Daer vint hiere in so menech woert.</l>
<l>Ic ga ten anderen geesten voert.</l>
</div>
<div type="subchapter"><head type="subchapter"><pb n="173"/> <hi rend="italic">Skeysers Aureliaens doot ende van anderen keyseren</hi>. XLII.</head>
<l>                In dese persecucie swaer,</l>
<l>Die Aureliaen dede hier ende daer,</l>
<l>Quam hi ende de sine gereden.</l>
<l>Daer quam in groter sonderlicheden</l>
<l n="5">Ene blixeme, te wonderne groet,</l>
<l>Die tusschen hem ende den sinen scoet</l>
<l>Daer henen, ende saen daerna</l>
<l>Wert tusschen der port Eraclea</l>
<l>Ende Constantinobile, na mijn verstaen,</l>
<l n="10">Verslegen de keyser Aureliaen.</l>
<l>                Caticus ontfinc doe croene ende rike,</l>
<l>Dies hi derfde cortelike.</l>
<l>Maer VI maende en es hi daer in bleven:</l>
<l>Te Ponte nam hi hem sijn leven.</l>
<l n="15">Dese was edel, milde ende wijs,</l>
<l>Maer allen werdeliken prijs</l>
<l>Endt die doot. Dus eest al niet</l>
<l>De eere, die de werelt biet.</l>
<l>                Doe ontfinc trike Floriaen,</l>
<l n="20">Diet oec moeste derven saen:</l>
<l>Drie maent ende dage vive</l>
<l>Hadde hijt geweest, doe hi van live</l>
<l>Te Tharsum was geroeft.</l>
<l>Doe wert de keyscrcroene op hoeft</l>
<l n="25">Probus geset na den plegene,</l>
<l>Doe men CCLXX ende negene</l>
<l>Screef die incarnatie ons Heren.</l>
<l>VI jaer ende IIII maent met eren</l>
<l>Besat Probus tkeyserike.</l>
<l n="30">In sinen tide sekerlike</l>
<l>Soe waest Manus, een Persien</l>
<l>Van sere scarpen sinne, bi wien</l>
<l>Quamen der Manichen heresien,</l>
<l>Die van II begennen lyen:</l>
<l n="35">Deen van goede, dander van quade.</l>
<l>De keyser Probus wert bi rade</l>
<l>Van sinen ridders doot geslegen.</l>
<l>Trike heeft an hem gedregen</l>
<l>Carus ende sijn sone Carijn,</l>
<l n="40">Met Numeriane den brueder sijn;</l>
<l>Carus die was te Narbone.</l>
<l>Doe hi quam an die keysercrone,</l>
<l>Sachmen ons Heren jaer scriven</l>
<l>CCLXXX ende tot viven.</l>
<l n="45">Twee jaer regneerde de vader</l>
<l>Met sinen kinderen beidegader,</l>
<l>Daer hi binnen als een stout man</l>
<l>Trike van Persy verwan,</l>
<l>Ende daer hi es bleven doot</l>
<l n="50">Gheslegen van eenre blixemen groot.</l>
<l>Sine II kindere keysers bleven,</l>
<l>Maer niet lange en behielden si dleven.</l>
</div>
<div type="subchapter"><head type="subchapter">Van sente Mauruse. XLIII.</head>
<l>                Eer Numeriaen was vermort,</l>
<l>Was te Rome in de port</l>
<l>Baeliu Celerijn, die tyrant,</l>
<l>Die den kerstenen was viant.</l>
<l n="5">In dien tide quam te Rome</l>
<l>Sente Maurus, die, also ict gome,</l>
<l>Uut Affriken was geboren</l>
<l>Van edelen lieden uutvercoren,</l>
<l>Daertoe mogende ende rike</l>
<l n="10">Ende goede kerstene die gelike.</l>
<l>Dese Maurus van siere joncheden</l>
<l>Was van sere goeden seden.</l>
<l>Hi gaf grote caritate,</l>
<l>Wel dienende Gode na sinen state.</l>
<l n="15">Moenc es hi worden daer nare,</l>
<l>Daer hi in wert saen so mare,</l>
<l>Dattene de monecke alle gader</l>
<l>Hielden als over haren vader.</l>
<l>Maurus quam de wille so ane,</l>
<l n="20">Dat hi bestont te Rome te gane</l>
<l>Met utermaten groten gere</l>
<l>In sente Peters des apostels ere.</l>
<l>Ende doe hi naken began der stede,</l>
<l>Soe horde hi van der felhede</l>
<l n="25"><pb n="174"/> Van den baeliu Celerine,</l>
<l>Hoe hi doodde de kerstine.</l>
<l>Doe en dorste hi in de port niet gaen:</l>
<l>Ene hagedochte vant hi saen,</l>
<l>Daer hi in ginc. In orisoene,</l>
<l n="30">In Gods lof, in heilegen doene</l>
<l>Bleef hi maende drie aldaer.</l>
<l>Enen sconen man sach hi daer naer,</l>
<l>Die ene guldene roede droech,</l>
<l>Die hem heetende gewoech,</l>
<l n="35">Dat hi te Rome ga; wats gesciet,</l>
<l>God en salne begeven niet.</l>
<l>So dat hi den wech anenam;</l>
<l>Ende doe hi binnen der steden quam,</l>
<l>Wert men altehant geware,</l>
<l n="40">Dat hi was kerstijn. Saen daer nare</l>
<l>Wert hi geleidt vore Celerine,</l>
<l>Diene te hant dede doen ter pine,</l>
<l>Ende na menege pine sware</l>
<l>Werdt onthoeft die martelare.</l>
<l n="45">                Onder den keyser Numeriaen</l>
<l>Heeft menech mertelare ontfaen</l>
<l>De doot, die men hier niet en doet</l>
<l>Ghewach. Van enen bisscop goet,</l>
<l>Die Babillus geheeten was,</l>
<l n="50">Hort cen deel hier, also ict las.</l>
<l>                Te Anthiochen hi bisscop sat.</l>
<l>Numeriaen quam eens in die stat,</l>
<l>Ende hadde den goden offerande gedaen.</l>
<l>Doe wilde hi in Gods kerke gaen;</l>
<l n="55">Maer Babillus, die bisscop goet,</l>
<l>Den keyser die dore wederstoet.</l>
<l>Des anders daechs wert geleet</l>
<l>Die bisscop vore den keyser wreet,</l>
<l>Die seide: "Waeromme daedstu dat mi?</l>
<l n="60">Wetstu niet dat ic keyser si?"</l>
<l>Hi sprae: "God heeft mi te deser stat</l>
<l>Sine scaep te huedene gesat,</l>
<l>Ende ic werde na sijn gebod</l>
<l>Den fellen wolf vore mijn scaep cod."</l>
<l n="65">Om dit ende om menech ander woert,</l>
<l>Dat die heilege man brachte voert,</l>
<l>Was hem gedaen menege pine.</l>
<l>Ten lesten III kinderkine,</l>
<l>Van der moeder hem bevolen</l>
<l n="70">Te leerne van siere salegher scolen</l>
<l>(Theodola hiet die vrouwe goede),</l>
<l>Worden met hem in goeden moede</l>
<l>Martelaren. XII jaer</l>
<l>Hadde doutste, dander daer naer</l>
<l n="75">Hadde IX jaer, ende sevene</l>
<l>Dat jonxste. Ten eweleken levene</l>
<l>Quamen si, ende menech wonder</l>
<l>Heeft God getoent dore hem besonder.</l>
</div>
<div type="subchapter"><head type="subchapter">Van sente Crisantusse. XLIIII.</head>
<l>                Rike van goede, van machte groet,</l>
<l>So dat niemen en was sijn genoet</l>
<l>In de stat tAlexandrien,</l>
<l>Was Polomedius met signorien.</l>
<l n="5">Hi quam eens te Rome die gone</l>
<l>Met Crisancius sinen sone,</l>
<l>Daer hem grote eere dede in dontfaen</l>
<l>Selve die keyser Numeriaen;</l>
<l>So daden oec alle die senature.</l>
<l n="10">Sijn sone Crisancius was ter ure</l>
<l>Gheleidt, ende hadde den wille goet</l>
<l>Te leerne wat dat te leerne stoet,</l>
<l>Ende wat boeke hem quam te voren</l>
<l>Wilde hi lesen ofte horen;</l>
<l n="15">So dat hi dewangelie ons Heren</l>
<l>Te Rome las, daer sonder keren</l>
<l>Sijn herte so ane wert gevest,</l>
<l>Dat hi nemmermeer en cest,</l>
<l>Eer hi kerstene hevet vonden,</l>
<l n="20">Die hem kerstenheit vermonden.</l>
<l>So dat hi toequam aldus</l>
<l>Ten heilegen man Carpoforus,</l>
<l>Die in een hol geborgen lach</l>
<l><pb n="175"/>Van enen berge, want hi ontsach</l>
<l n="25">Des baelius Celerius felheit.</l>
<l>Daer leerde Crisantus dat hem greyt,</l>
<l>Also dat hi gedoept was,</l>
<l>Ende cortelike na das</l>
<l>Ghinc hi selve toenen ende leeren</l>
<l n="30">Oppenbare tgeloeve ons Heren.</l>
<l>                Alse dit de vader heeft verstaen,</l>
<l>Dede hi te hant den sone vaen,</l>
<l>Ende dedene leggen in ene stede</l>
<l>Vol uutnemender swaerhede,</l>
<l n="35">Dat Crisant gherne wilde dogen,</l>
<l>Ende wasser oec af in hogen.</l>
<l>Een, die dit sach, ghinc toten vader</l>
<l>Ende seide: "Die kerstene alle gader</l>
<l>Dunct mi dat pine wel becomt,</l>
<l n="40">Want si seggen dat si hen vromt.</l>
<l>Wildi winnen den sone dijn,</l>
<l>Doettenne in grooter weelden sijn."</l>
<l>Doe wert hi eerlijc gecleedt,</l>
<l>Ende in ene camere verciert geleedt</l>
<l n="45">Vol drancs ende spisen, wat mer geert.</l>
<l>V joncvrouwen scone gepareert,</l>
<l>Die werelijcheiden vele hadden in,</l>
<l>Dedemen met hem, om sinen sin</l>
<l>Van Gode te treckene al;</l>
<l n="50">Want sijn vader die beval</l>
<l>Den joncvrouwen, dat sine verkeren,</l>
<l>Ofte hi salse van live onteeren.</l>
<l>Op joncvrouwen, op dranc, no op spise</l>
<l>En micte Crisant in geenre wise,</l>
<l n="55">Maer hi viel in sine gebeden;</l>
<l>Ende doe hem, als in vroylijcheden,</l>
<l>Die joncvrouwen wilden vaen an</l>
<l>Helsen ofte cussen den heilegen man,</l>
<l>Riep hi nerenstelike: "God here,</l>
<l n="60">Huede mine siele van allen sere!"</l>
<l>Soe worden in slape die joncwijf,</l>
<l>Al haddemen hen genomen dlijf,</l>
<l>Men hadse niet gedaen ontwaken</l>
<l>Daer binnen; maer met cleenen saken</l>
<l n="65">Ontwieken si buten; mer gingen si dan</l>
<l>Weder in die slaepcamere an,</l>
<l>Si waren te slapene weder bereit.</l>
<l>Die waren te simpel, men sie gereit</l>
<l>So dat men ene gecrige gereet,</l>
<l n="70">Die meer van der werelt weet;</l>
<l>Die salne bi avonturen</l>
<l>Verkeren in enegher uren.</l>
<l>Doe was bespiet verre ende na,</l>
<l>So dat was vonden Daria,</l>
<l n="75">Van scoenheiden doer volmaect,</l>
<l>Van talen, van seden wel geraect,</l>
<l>Daer si mede, na dat si woude,</l>
<l>Elken man bekeeren soude.</l>
<l>Dese diende Vesten der godinne.</l>
<l n="80">Ghepareert met allen sinne</l>
<l>Was si Crisante te voren bracht.</l>
<l>Maer bi des heilechs geests cracht</l>
<l>Sprac hi hare ane, doe hise sach.</l>
<l>Hi mercte ane hare groet gelach.</l>
<l n="85">"Lieve," seit hi, "na dien dattu bids mi</l>
<l>So scone scoenheit als es in di,</l>
<l>Teenen sterfleken man,</l>
<l>Ic soudi grooten prijs leggen an,</l>
<l>Woutstu di voegen suverlike</l>
<l n="90">Aen sconincs sone van hemelrike,</l>
<l>Die ewelike sal bliven here.</l>
<l><pb n="176"/>Sine ingele souden di doen groote eere;</l>
<l>Van den apostelen wordstu gedient;</l>
<l>De martelaren souden sijn dine vrient;</l>
<l n="95">Cristus soude di sijn teenen brudegome;</l>
<l>Het soude al sijn te dijnre vrome,</l>
<l>Al dat in den hemel si,</l>
<l>Ende dese duwarie vri</l>
<l>Soudstu hebben sonder verderven,</l>
<l n="100">Ende blide leven sonder sterven."</l>
<l>Als Daria dit heeft gehort,</l>
<l>Heeft si te hant geantwort</l>
<l>Bi der gracien Gods ons Heren:</l>
<l>"Omme dat ic di soude bekeren</l>
<l n="105">Ten goden, die du heefs gelaten,</l>
<l>Die ons houden in allen baten,</l>
<l>Ende omdats mi dijn vader bat,</l>
<l>Quam ic te di, ende niet omme dat</l>
<l>Mi vromen mach; no ic en gere</l>
<l n="110">An di onsuverheit min no mere."</l>
<l>Crisancius antwerdde gevet:</l>
<l>"Hoe mach iemen, die vroetscap hevet,</l>
<l>Gheseggen dat hem bate coemt</l>
<l>Van desen, die men gode noemt,</l>
<l n="115">Die men roevede ofte stale</l>
<l>Ja, si en waren behoedt wale?"</l>
<l>Daria dus in spraken vel:</l>
<l>"Mochten de gode van ons sijn wel</l>
<l>Sonder dese beelden gheeert,</l>
<l n="120">Mijn sin daer ane wel keert,</l>
<l>Dat si ons en waren niet orbare."</l>
<l>Crisancius antwerdde hare:</l>
<l>"Nu laet ons warelike sien</l>
<l>Op die gene, wies beelden plien</l>
<l n="125">Die liede te eerne, oft si sijn waert</l>
<l>Dat mense eere in enegher aert:</l>
<l>Saturnus weet men clare genoech,</l>
<l>Dat hi sine kindere versloech.</l>
<l>Sine papen scrivent oppenbare.</l>
<l n="130">Dese soude sijn te rechte ommare,</l>
<l>Want sijn doen was alte quaet.</l>
<l>Van Jupiterre bekinnet staet,</l>
<l>Dat niet el en was in sinen sede,</l>
<l>Dan manslacht ende onsuverhede,</l>
<l n="135">Ende sine oncuusscheit heeftene onteert.</l>
<l>So es hi qualike bekeert,</l>
<l>Die dese over gode hout;</l>
<l>Want godlijcheit moet sijn met gewout,</l>
<l>Heilecheit, hoecheit ende doecht."</l>
<l n="140">Dese woerde hebben seer verhoecht</l>
<l>Darien ende al in Gode geleert.</l>
<l>Crisantus heefse so gekeert,</l>
<l>Dat si doen wille so wat hi raet,</l>
<l>Dat si veisden huweliken staet,</l>
<l n="145">Ende dienden Gode suver. Daerna</l>
<l>Wert gedoept saen Daria,</l>
<l>Ende es met Crisancius bleven</l>
<l>In salegher minnen, in suver leven.</l>
<l>                Daer si magede mede</l>
<l n="150">Brachte te salegher suverhede,</l>
<l>So dat die dulle jongelinge</l>
<l>Worden geware deser dinge,</l>
<l>Dat hen die joncvrouwen afbraken,</l>
<l>Daer si ane hadden gewaent genaken</l>
<l n="155">In huweleke te winne kinder.</l>
<l>Dies hebbenre hen vele beclaget ginder</l>
<l>Over Crisancius ende Daria,</l>
<l>Dat bi hen die dinc so ga,</l>
<l>Dat si die huweleke beletten,</l>
<l n="160">Die men te doene plach bi wetten.</l>
<l>                Bi deser clagen worden si gevaen</l>
<l>Ende worden bevolen saen</l>
<l>Claudium, enen groten here,</l>
<l>Dat hise ontlive ende tormentere,</l>
<l n="165">Ofte dat si houden der heidene wet.</l>
<l>                Niet lange so en was daerna gelet,</l>
<l>Crisantus die wert geleet</l>
<l>Vore Ercules, ende men heet</l>
<l>Hem dat hi die gode anebede.</l>
<l n="170"><pb n="177"/> Dan dedemen al sine lede,</l>
<l>Dat mense met senuwen becnochte,</l>
<l>Dat si incrempen souden ende droegen onsochte</l>
<l>Ende dwingen. Maer daer al te handen</l>
<l>Ontknochten altemale die banden.</l>
<l n="175">Dat es also tweewerf gesciet,</l>
<l>Ende ander menech swaer verdriet</l>
<l>Hebben si hem te doene gepijnt,</l>
<l>Dat hem deren niet en schijnt.</l>
<l>Dat waenden si dat toeverie dade.</l>
<l n="180">Doe worden si also te rade,</l>
<l>Dat sine begoten met orinen,</l>
<l>Omme de toeverie also doen dwinen;</l>
<l>Ende die orine roec also wel</l>
<l>Al hadt clareit geweest ende niet el.</l>
<l n="185">In ene verssche huut na dat</l>
<l>Wert hi genayt ende oec gesat</l>
<l>In de sonne, so dat die huut droege</l>
<l>Ende hi pine also ghedoege,</l>
<l>Maer die huut en droegede niet.</l>
<l n="190">Als dat wreede volc dat siet,</l>
<l>Namen si bande yserine,</l>
<l>Daer si met bonden de lede sine,</l>
<l>Ende leeddenne in vuele donker steden,</l>
<l>Die te hant wert vol claerheden.</l>
<l n="195">                Dit wert Claudius geseit,</l>
<l>Die hem derwert maect gereit;</l>
<l>Ende doe hi sach dat scone lecht,</l>
<l>Bad hi hem dat hi hem berecht</l>
<l>Van siere starcker toeverien.</l>
<l n="200">Crisantus sprac: "Wiltu waer lyen</l>
<l>Ende du te rechte merken wouts,</l>
<l>Over Gods were duut houden souts;</l>
<l>Maer de duvel u so verblent,</l>
<l>Dat ghi dware niet en kent."</l>
<l n="205">Doe brachte men herde roeden vort,</l>
<l>Daer menne mede blouwende wort;</l>
<l>Maer waer dat menne daermede gerochte,</l>
<l>Worden die roeden als plumen sochte,</l>
<l>Ende eer si quamen an dlijf,</l>
<l n="210">Waren si sere hert ende stijf.</l>
<l>                Als dit Claudius sach an,</l>
<l>Dede hi cleeden den heilegen man,</l>
<l>Ende heeft dese woerde vort bracht:</l>
<l>"Niet en diedt des menschen macht,</l>
<l n="215">Daer Gods macht werct dus oppenbare!"</l>
<l>Sine ridders antwerdden dare:</l>
<l>"Ende wat mogen wi dan bestaen?"</l>
<l>Claudius antwerdde saen:</l>
<l>"Dat wi met gemeenre hant</l>
<l n="220">Bidden desen heilegen sant,</l>
<l>Dat hi ons sinen Gode leere</l>
<l>Dienen ende te doene alle eere,</l>
<l>Die sine cnapen ende sine vrient</l>
<l>Dus doet verwinnen die hem wel dient."</l>
<l n="225">                Claudius wert gedoept hier na,</l>
<l>Ende sijn wijf Hylaria,</l>
<l>Ende LXX siere jongers met,</l>
<l>Met vele van haren vrienden. De wet</l>
<l>Ons Heren wert hen geleert alsoe,</l>
<l n="230">Dat sijs alle waren vroe,</l>
<l>Dat si dore Gode pinen souden doegen.</l>
<l>                Doe dit Numeriane quam vore doegen,</l>
<l>Hiet hi Claudius in die see</l>
<l>Versinken, ende waerre mee</l>
<l n="235">Kerstene, beval hi daer na,</l>
<l>Dat men hen allen thoeft afsla.</l>
<l>                Twee Claudius kinder, Maurus, Jasam,</l>
<l>Waren ierst onthoeft; dan</l>
<l>Wert onthoeft al die scare.</l>
<l n="240">Hylaria, die vrouwe mare,</l>
<l>Hevet hare kindere scone begraven.</l>
<l>Dien anderen sepulture gaven</l>
<l>Kerstene liede hier ende ghinder.</l>
<l>Daer Hylaria groef hare kinder,</l>
<l n="245">Bleef si vaste in hare gebede,</l>
<l>So dat mense sochte om vaen ter stede,</l>
<l>Ende toten genen heeft si geseit:</l>
<l>"Ic bidde di dat di niet en verneyt.</l>
<l>Laet mi met payse doen mine gebede;</l>
<l n="250"><pb n="178"/> Daer ghi dan wilt, volgic u mede."</l>
<l>Ende si daden dat si bat.</l>
<l>Saen ruumde hare geest sijn vat</l>
<l>Ende voer te Gode sonder wee.</l>
<l>Hare camerieren twee</l>
<l n="255">Hebbense eerlike ten grave bracht,</l>
<l>Nadien dat sijs hadden macht.</l>
<l>                Nu vinc men echter Crisantus an</l>
<l>Ende in den kerkere, daer Tullian</l>
<l>Woende, leidemenne, te welker stede</l>
<l n="260">Algader die vuelechede</l>
<l>Van den hove toe quam geraect</l>
<l>Bi wegen diere toe waren gemaect,</l>
<l>So dat daer alte sware stanc.</l>
<l>Maer onse Here eer iet lanc</l>
<l n="265">Sende daer licht met goeder roken.</l>
<l>                Hier na ginc men an Darien stoken.</l>
<l>In een bordeel was si geleet,</l>
<l>Ende den ridders quaet men heet gekeren,</l>
<l>Dat sise gangen scandeliseren.</l>
<l n="270">Ende eer haerre enech hem daertoe mocht</l>
<l>Quam in dbordeel een starc liebaert,</l>
<l>Die vore hare ginc liggen ter vaert,</l>
<l>Als oft si hem bevolen ware</l>
<l>Te huedene; ende saen daer nare</l>
<l n="275">In dbordeel een hoerier quam,</l>
<l>Dien die liebaert te handen nam</l>
<l>Ende werpenne onder sine voeten.</l>
<l>Op Darien sach hi als bi moeten,</l>
<l>Als oft hinc wilde dooden,</l>
<l n="280">Dat sijt segge. Maer verboden</l>
<l>Heeft si dat hem, ende si heet</l>
<l>Dat hi late den man. Gereet</l>
<l>Gaet hi ter sullen liggen inwert sien,</l>
<l>Dat hem die man niet en moge ontflien.</l>
<l n="285">Doe sprac dien man ane Daria:</l>
<l>"Dul man, merct hier ende versta,</l>
<l>Dat al laet dese beeste wreet</l>
<l>Hare felheit, ende doet Gods geheet,</l>
<l>Ende dune wilt laten niet dine mesdade."</l>
<l n="290">Doe bat hi hare omme genade,</l>
<l>Dat sine doe wech gaen ongescaedt.</l>
<l>Hi belovede, hoe dat gaet,</l>
<l>Hi sal orconden in tgemeene,</l>
<l>Dat hare God es god alleene.</l>
<l n="295">Si lietene gaen; als hi quam uut,</l>
<l>So riep hi al overluut,</l>
<l>Dat Daria ware seker ene godinne.</l>
<l>So dat die liede worden in inne</l>
<l>Van den liebaerde, ende wilden hem ane</l>
<l n="300">Als te vangene ende te bestane;</l>
<l>Ende altemet dat elc quam an,</l>
<l>Leide hine vore Darien voete dan.</l>
<l>Doe hiere een deel dus hadde gevaen,</l>
<l>Lieten dandere tfangen staen</l>
<l n="305">Ende hielden hen bat danen.</l>
<l>Doe sprac Daria ten gevanen:</l>
<l>"Gheloevet an Gode, daert al ane staet,</l>
<l>So mogedi wech gaen ongescaedt."</l>
<l>Doe seiden si alse uut enen monde:</l>
<l n="310">"Die in hem niet en geloeft te gronde,</l>
<l>Die en moete niet wech gaen gesont."</l>
<l>Alle gingen si wech in corter stont.</l>
<l>Doe riepen si alle oppenbaer:</l>
<l>"Het en es els geen god vorwaer</l>
<l n="315">Waerachtech, dan die Daria toeget:</l>
<l>Hi es vroet, die hem te dienenne poeget."</l>
<l>                Doe dit Celerijn verstoet,</l>
<l><pb n="179"/>Dede hi hen maken metter spoet</l>
<l>Omtrent dbordeel groten brant.</l>
<l n="320">Doe toegede van vare samblant</l>
<l>Dic liebaert; maer Daria</l>
<l>Troestenne; dat hi wech ga,</l>
<l>Hiet si hem in den name ons Heren,</l>
<l>Niemen en soude hem mogen deren.</l>
<l n="325">Doe ginc hi wech sonder verdriet.</l>
<l>Menech, die dit wonder siet,</l>
<l>Wert in onse geloeve goet.</l>
<l>Als Numeriaen dit verstoet,</l>
<l>Dede hi leggen grote attente,</l>
<l n="330">Dat men Crisante noch tormente.</l>
<l>Daer was geproevet menech engien;</l>
<l>Maer onse Here en liet niet gescien</l>
<l>Dat hem enech quam ter scade.</l>
<l>Ten leste wert men daer te rade</l>
<l n="335">Bi wille van dien tyrante</l>
<l>Numeriane, dat men Crisante</l>
<l>Ende Darien doe in enen pleine,</l>
<l>Ende dat volc quame al gemeine</l>
<l>Ende werpse met steenen doot.</l>
<l n="340">Het was gedaen, also hi geboet;</l>
<l>Daer desen II heilegen, dic gemeene</l>
<l>Een leven salich, minlijc, reene,</l>
<l>Te samen leidden ene stont,</l>
<l>Wert te samen Gods blijsscap cont.</l>
</div>
<div type="subchapter"><head type="subchapter">Van skeysers Numeriaens doot. XLV.</head>
<l>                Men seit van den keyser Numeriane,</l>
<l>Dat hem selc vernoy quam ane,</l>
<l>Dat menne voerde op een orsbaer,</l>
<l>Daer hi moeste sijn hier ofte daer;</l>
<l n="5">Ende hi stanc so sere, dat die sine</l>
<l>Niet gedoegen en consten die pine,</l>
<l>So dattene Aper te doot sloech.</l>
<l>Te Margon, also men mi gewoech,</l>
<l>Wert verslegen sijn brueder Carijn.</l>
<l n="10">Dese II daden armen fijn</l>
<l>Van haerre groter heerscapien.</l>
</div>
<div type="subchapter"><head type="subchapter comment">[Slot]</head>
<l>                Den derden boec der ander partien</l>
<l>Endic hier in den name ons Heren.</l>
<l>Nu willic mi daer toe bekeren,</l>
<l n="15">Dat ic den vierden wille anevaen.</l>
<l>Nu moet mi God in staden staen.Amen.</l>
</div>
</div>
</div>
<div type="chapter"><head type="chapter"><pb n="180"/> DANDER PARTIE. DE VIERDE BOEC.</head>
<div type="subchapter"><head type="subchapter">Vorredene van den vierden boeke.</head>
<l>                Die vierde boec houdt in memorie</l>
<l>Van XX jaren: die hystorie</l>
<l>Van den keyser Dyoclesiane,</l>
<l>Van sinen geselle Maximiane,</l>
<l n="5">Die maecten menegen martelare,</l>
<l>Van den keyser Constantius daer nare,</l>
<l>Van Galerius sinen geselle,</l>
<l>Die overmoedege ende die felle,</l>
<l>Wat vernoye doe gesciede</l>
<l n="10">Binnen haren tiden onder vele liede,</l>
<l>Dat dese III mogendelike</l>
<l>Hielden tRoemsche keyserike.</l>
<l>Dese boec heeft in bi getale</l>
<l>LXV capitele altemale.</l>
</div>
<div type="subchapter"><head type="subchapter comment">[Titellijst]</head>
<l><hi rend="italic">Hoe Dyoclesiaen keyser wert</hi> ... I.</l>
<l><hi rend="italic">Van Dyoclesiaens orloge</hi> ... II.</l>
<l><hi rend="italic">Van sente Victore ende sine doot</hi> ... III.</l>
<l><hi rend="italic">Van den keyser Dyoclesiane ende ander dinc</hi> ... IIII.</l>
<l><hi rend="italic">Van sente Sebastiane</hi> ... V.</l>
<l><hi rend="italic">Van den selven</hi> ... VI.</l>
<l><hi rend="italic">Van sente Zoe, Nycostratus wijf</hi> ... VII.</l>
<l><hi rend="italic">Van sente Marchus ende Marcilliaens doot</hi> ... VIII.</l>
<l><hi rend="italic">Van sente Mennas ende ander dinc</hi> ... IX.</l>
<l><hi rend="italic">Van vele martelaren</hi> ... X.</l>
<l><hi rend="italic">Van sente Phileas</hi> ... XI.</l>
<l><hi rend="italic">Van sente Herasmus</hi> ... XII.</l>
<l><hi rend="italic">Van sente Boneface ende van eenre vrouwen, hiet Aglas</hi> ... XIII.</l>
<l><hi rend="italic">Van sente Julianen</hi> ... XIIII.</l>
<l><hi rend="italic">Van vele martelaren</hi> ... XV.</l>
<l><hi rend="italic">Van der weduwen sente Lucien</hi> ... XVI.</l>
<l><hi rend="italic">Van sente Cosmas ende sente Damiane</hi> ... XVII.</l>
<l><hi rend="italic">Van sente Blasise</hi> ... XVIII.</l>
<l><hi rend="italic">Van sente Dorothea ende ander sante</hi> ... XIX.</l>
<l><hi rend="italic">Van sente Vitale</hi> ... XX.</l>
<l><hi rend="italic">Van sente Januare</hi> ... XXI.</l>
<l><hi rend="italic">Van sente Gregoriuse mertelare</hi> ... XXII.</l>
<l><hi rend="italic">Van sente Anastasien</hi> ... XXIII.</l>
<l><hi rend="italic">Van sente Barbaren</hi> ... XXIIII.</l>
<l><hi rend="italic">Van sente Florente ende Floriane</hi> ... XXV.</l>
<l><hi rend="italic">Van sente Vite</hi> ... XXVI.</l>
<l><hi rend="italic">Van sente Albane</hi> ... XXVII.</l>
<l><hi rend="italic">Van sente Eufemien</hi> ... XXVIII.</l>
<l><hi rend="italic">Van sente Firmine den mertelare</hi> ... XXIX.</l>
<l><pb n="181"/><hi rend="italic">Van sente Adriane</hi> ... XXX.</l>
<l><hi rend="italic">Van sente Cristinen</hi> ... XXXI.</l>
<l><hi rend="italic">Sente Cucufaet ende sente Felix</hi> ... XXXII.</l>
<l><hi rend="italic">Van sente Panthaleoene</hi> ... XXXIII.</l>
<l><hi rend="italic">Van sente Ciriacusse</hi> ... XXXIIII.</l>
<l><hi rend="italic">Van Genesiusse</hi> ... XXXV.</l>
<l><hi rend="italic">Van sente Juliane</hi> ... XXXVI.</l>
<l><hi rend="italic">Van den selven</hi> ... XXXVII.</l>
<l><hi rend="italic">Noch van den selven</hi> ... XXXVIII.</l>
<l><hi rend="italic">Van sente Justinen</hi> ... XXXIX.</l>
<l><hi rend="italic">Van sente Eulalien</hi> ... XL.</l>
<l><hi rend="italic">Van sente Vincente</hi> ... XLI.</l>
<l><hi rend="italic">Van sente Vincente noch</hi> ... XLII.</l>
<l><hi rend="italic">Van noch enen Vincente ende ander dinc</hi> ... XLIII.</l>
<l><hi rend="italic">Van sente Jorise</hi> ... XLIIII.</l>
<l><hi rend="italic">Van sente Fides</hi> ... XLV.</l>
<l><hi rend="italic">Van sente Felix</hi> ... XLVI.</l>
<l><hi rend="italic">Van sente Quintine</hi> ... XLVII.</l>
<l><hi rend="italic">Hoe sente Quintijn vonden was</hi> ... XLVIII.</l>
<l><hi rend="italic">Van sente Fustiane ende sente Victorike</hi> ... XLIX.</l>
<l><hi rend="italic">Van sente Macra</hi> ... L.</l>
<l><hi rend="italic">Van sente Justus</hi> ... LI.</l>
<l><hi rend="italic">Van sente Crispine ende Crispiniane</hi> ... LII.</l>
<l><hi rend="italic">Van sente Rufine ende sente Valerius</hi> ... LIII.</l>
<l><hi rend="italic">Van sente Demetriusse</hi> ... LIIII.</l>
<l><hi rend="italic">Van sente Narchisusse ender ander dinc</hi> ... LV.</l>
<l><hi rend="italic">Van den selven</hi> ... LVI.</l>
<l><hi rend="italic">Van sente Affra</hi> ... LVII.</l>
<l><hi rend="italic">Van sente Affren joncwive ende haerre moeder</hi> ... LVIII.</l>
<l><hi rend="italic">Van sente Fausta</hi> ... LIX.</l>
<l><hi rend="italic">Van sente Benedicten</hi> ... LX.</l>
<l><hi rend="italic">Van sente Benedicten doot</hi> ... LXI.</l>
<l><hi rend="italic">Van sente Maturine</hi> ... LXII.</l>
<l><hi rend="italic">Van sente Pyate ende ander dinc</hi> ... LXIII.</l>
<l><hi rend="italic">Hoe die keysere hare persecucie lieten</hi> ... LXIIII.</l>
<l><hi rend="italic">Hoe si skeyseriken afgingen</hi> ... LXV.</l>
</div>
<div type="subchapter"><head type="subchapter"><pb n="182"/> HIER BEGENT DIE VIERDE BOEC VAN DER ANDER PARTIEN DES SPIEGELS HYSTORIAELS. <hi rend="italic">Hoe Dyoclesiaen keyser wert</hi>. I.</head>
<l>                Een tempeest sonder gelike groet;</l>
<l>Daer kerstenheit af hadde groete noet,</l>
<l>Rees in de werelt, als mogendelike</l>
<l>Ontfinc dat Roemsche keyserike</l>
<l n="5">Die keyser Dyoclesiaen,</l>
<l>Ende wert na mijn verstaen</l>
<l>In djaer ons Heren keyser machtech</l>
<l>CC ende sevenentachtentech.</l>
<l>Sijn vader hiet meester Dalmata,</l>
<l n="10">Ende cortelike hierna</l>
<l>Versloech hi Aprum, ende swoer vort,</l>
<l>Dat hi onsculdech was der mort</l>
<l>Van den keyser Numeriane.</l>
<l>Dese keyser brachte dat ane,</l>
<l n="15">Dat menne als gode anebede;</l>
<l>Oec so brachte hi op den sede</l>
<l>Vercieren sine cleedere ende sine scoen</l>
<l>Met preciosen steenen doen,</l>
<l>Dies de keysere eer niet en plagen.</l>
<l n="20">Carijn wert bi hem verslagen,</l>
<l>Numeriaens brueder, die stercken strijt</l>
<l>Eer vacht. Daeromme wert in desen tijt</l>
<l>Groet gescal in Gallen lant,</l>
<l>Want een Amant ende een Aymant</l>
<l n="25">Vergaderden ene groete scare</l>
<l>Van gemeenen lieden ommare,</l>
<l>Die hen hieten oec bagande,</l>
<l>Ende daden quaetheit menegerande.</l>
<l>Als dit den keyser quam te verstane,</l>
<l n="30">Sendde hi derwert Maximiane,</l>
<l>Die vroet orlogerc was ende stout,</l>
<l>Ende hi gaf hem keyserlike gewout,</l>
<l>Ende dedene wesen sijn geselle,</l>
<l>Ende senddene in Gallen, dat hi velle</l>
<l n="35">Die sotte rote. Dat heeft saen</l>
<l>Ende lichte volbracht Maximiaen:</l>
<l>Al en was der andere geen getal,</l>
<l>Met consten so scoffierde hijt al.</l>
<l>Dese keyser Maximiaen</l>
<l n="40">Hadde hier met hem, hebbic verstaen,</l>
<l>Van Theben dat legioen,</l>
<l>Daer, als ons boeke weten doen,</l>
<l><pb n="183"/>VI<hi rend='sup'>M</hi>. VI<hi rend='sup'>C</hi>. LX ende sesse</l>
<l>Ridders toe horden sonder messe.</l>
<l n="45">Van Theben, dat in Egypten si,</l>
<l>Waren dese ridders vri,</l>
<l>Ende dienden den Roemschen rike,</l>
<l>Ende leveden kerstenlike;</l>
<l>Want Zebdas, die bisscop sat</l>
<l n="50">Te Jherusalem in die stat,</l>
<l>Hadde doepsel hen gegeven.</l>
<l>Vort quamen si, alst es bescreven,</l>
<l>Te Rome ten paeus Marcelline,</l>
<l>Diese vermaende sterc te sine</l>
<l n="55">In tgeloeve, daer si belof</l>
<l>Alle starc hem daden of,</l>
<l>Dat si vor tswert eer selen sterven,</l>
<l>Eer si kerstens geloeve derven.</l>
<l>Dit legioen, dese heilege scare,</l>
<l n="60">Quamen over berch alle hare</l>
<l>Metten keyser Maximiane,</l>
<l>Die Roemsche viande te bestane;</l>
<l>Ende als si onder waren gedaen,</l>
<l>So wilde Maximiaen</l>
<l n="65">Van siere victorien doen offeranden</l>
<l>Sinen goden, ende te handen</l>
<l>Heeft hi sijn heere al dore geboden,</l>
<l>Sacrificie te doene den goden.</l>
<l>Als die kerstene horden mare das,</l>
<l n="70">Maurisius, die hare hertoge was,</l>
<l>Heeft alle dandere getroest also,</l>
<l>Dat si allegadere waren vro</l>
<l>Eer sterven, eer sijs Kerste afgaen.</l>
<l>Als dit verstont Maximiaen,</l>
<l n="75">Dede hi den tienden eerst nemen dleven;</l>
<l>Nochtan en willen si niet begeven</l>
<l>Sine willen bliven in hare wet.</l>
<l>Onlange so wert gelet,</l>
<l>Den tienden wert noch dlijf genomen.</l>
<l n="80">Den troest van der saleger vromen</l>
<l>Heeft Mauricius noch gegeven,</l>
<l>Ende Exuperius daer beneven,</l>
<l>Die vaendragere was van dier scare,</l>
<l>So dat si met blider gebare</l>
<l n="85">Hen van wapinen maecten bloet,</l>
<l>Ende ontfingen dore Gode die doot</l>
<l>Nadat de kerstene alle waren verslagen,</l>
<l>Ende die roef al wech gedragen,</l>
<l>Si die hadden die dinc gedaen</l>
<l n="90">Sijn ten etene gevaen.</l>
<l>Enen ouden riddere es gesciet</l>
<l>Onder hen te comene, die Victor hiet,</l>
<l>Dien si ten etene hebben genoet;</l>
<l>Ende hi vraechde hen weder albloet,</l>
<l n="95">Hoe hen van etene lost quam an</l>
<l>Na de slacht van so menegen man.</l>
<l>Ende als hi kersten wiste die scare,</l>
<l>So versuchte hi oppenbare,</l>
<l>Ende clagede sijn lange leven,</l>
<l n="100">Dat hi met hen niet en ware bleven.</l>
<l>Als die andere dat verstaen,</l>
<l>Hebben sine ontlivet saen.</l>
<l>Miraculen vele van grooter mare</l>
<l>Heeft God gedaen doer dese scare.</l>
<l n="105">                Na deser martelaren doot</l>
<l>Worden cortelike haer genoet</l>
<l>Cassius ende Florentius</l>
<l>Ende VII andere heren aldus.</l>
<l>                Hier na saen so wert bevaren</l>
<l n="110">Sente Gereon met siere scaren</l>
<l>Ontlivet CCC ende seventiene.</l>
<l>Noch die stede van den gesciene</l>
<l><pb n="184"/>Heet die stede der Martelaren:</l>
<l>Bi Coelne so was dit te waren.</l>
<l n="115">Te Xantten opten Rijn</l>
<l>Wert Victor metter scaren sijn</l>
<l>Martelare, ende van desen</l>
<l>CCC ende XXX wi lesen.</l>
<l>CCC ende tsestech mede</l>
<l n="120">Quamen uut messeliker stede</l>
<l>In Gallen om sorlogen noet,</l>
<l>Also als die keyser geboet,</l>
<l>Die alle worden martelaren</l>
<l>Met desen vorsciden scaren.</l>
<l n="125">                Constantijns moeder, sente Helene,</l>
<l>Maecte sint ene kerke rene</l>
<l>In die ere van sente Gereoene,</l>
<l>Daer hi ende die andere heilege baroene</l>
<l>Die doot smaecten omme Gode.</l>
<l n="130">Van groeter hoefsweren node</l>
<l>Ghenas daer sint in die kerke</l>
<l>Evergisus, bi Gods werke:</l>
<l>Bisscop van Coelne so was hi.</l>
<l>Hi wilde dat gehouden si</l>
<l n="135">Vort die feeste tallen jaren</l>
<l>Van Gereoene ende van siere scaren,</l>
<l>Sine macht verre ende wide,</l>
<l>Van October op de seste yde.</l>
<l>                Dyoclesiaen, die felle,</l>
<l n="140">Ende Maximiaen sijn geselle</l>
<l>Daden der kerken meerren bane,</l>
<l>Dan hare ter werelt noyt quam ane;</l>
<l>Want si bevalen die werelt dure</l>
<l>Kerken te velne, ende Gods screfture</l>
<l n="145">Te berne waer mense vonde,</l>
<l>Ende waer men kerstene begaen conde,</l>
<l>Dat men hen saen name dleven.</l>
<l>Van mi en mach niet sijn bescreven,</l>
<l>Hoe menegerande torment swaer</l>
<l n="150">Men dede den kerstenen hier ende daer.</l>
<l>Ja dat scheen dat selken deerde</l>
<l>Datmen die kerstene so tormenteerde,</l>
<l>Al en waest in Gode niet,</l>
<l>So dat hi van den pijnre sciet,</l>
<l n="155">Ende voer oft andere hadden gedaen</l>
<l>Sinen wille, ende lietene gaen.</l>
<l>Selken liet men over doot</l>
<l>Liggen, die levende ontscoet;</l>
<l>Ende selke liet men in dier gebare,</l>
<l n="160">Oft si behorden ter gode scare,</l>
<l>Want si swigende gedoegeden;</l>
<l>Ende selke waren die dat verhoegede</l>
<l>Ende hebben hen kerstene lude becant:</l>
<l>Die worden ontlijft altehant.</l>
<l n="165">Nochtan selken, die dat spraken,</l>
<l>Die ridders so die monde braken</l>
<l>Om swigen, ende lietense varen</l>
<l>Als oft si van den haren waren.</l>
<l>                Huge van Flori ons screef,</l>
<l n="170">Dat die tempeest staende bleef</l>
<l>Tote Constantijns sevende jaer,</l>
<l>Daer ghi af horen selt hier naer.</l>
</div>
<div type="subchapter"><head type="subchapter">Van Dyoclesiaens orloge. II.</head>
<l>                So anxtelec was dit tempeest,</l>
<l>Dat niemen en heeft te scrivene volleest.</l>
<l>Oec worden orlogen menegerande,</l>
<l>Want die princen van menegen lande</l>
<l n="5">Maecten jegen den keyser calaengen:</l>
<l><pb n="185"/>Caurasis in Groete Bartaengen,</l>
<l>In Egypten Achilleus,</l>
<l>In Affrike gevielt oec dus;</l>
<l>Narseus, van Persen coninc,</l>
<l n="10">Dat orloge mede anevinc</l>
<l>Op dat lant van Orient.</l>
<l>Als Dyoclesiaen dit bekent,</l>
<l>Verhief hi noch Maximiane:</l>
<l>Augustus name leide hi hem ane,</l>
<l n="15">Dat was: ten hoechsten ende hem gelike.</l>
<l>Constantius sette hi oec in trike</l>
<l>Als keyser, ende enen Maximine,</l>
<l>Om te dragene dorloge sine.</l>
<l>Theodoren gaf hi na das,</l>
<l n="20">Die Maximiaens dochter was,</l>
<l>Constantiuse ten wive sijn,</l>
<l>Ende Galerius Maximijn</l>
<l>Dyoclesiaens dochter nam.</l>
<l>In dlant van Gallen hier na quam</l>
<l n="25">Constantius; daer vochten hem anne</l>
<l>Met grooter cracht die Almanne,</l>
<l>Daer hi verloes sere onsochte;</l>
<l>Cume hi selve ontvaren mochte.</l>
<l>Anderwerf quam hi te wige</l>
<l n="30">Ende sloech af met grooten prige</l>
<l>LXX<hi rend='sup'>M</hi> man teere stede</l>
<l>Den Aelmannen, daer hise mede</l>
<l>Altemale heeft onder gedaen.</l>
<l>Die keyser Maximiaen</l>
<l n="35">Voer in dlant van Affrike,</l>
<l>Ende dwanct algader mogendelike.</l>
<l>In Egypten es gevaren</l>
<l>Dyoclesiaen met sinen scaren,</l>
<l>Ende Achilleus hi besat</l>
<l n="40">TAlexandrien die stat,</l>
<l>Die hi ten lesten versloech</l>
<l>Ende dede in dlant al sijn gevoech.</l>
<l>                Te dien tide, dat gesciede dese dinc,</l>
<l>So was die edele jongelinc</l>
<l n="45">Constantius sone, Constantijn</l>
<l>- ltstgtGroetlt/stgt was sint die toename sijn -</l>
<l>Metten keyser Dyoclesiane,</l>
<l>Die sinen sin leide daer ane,</l>
<l>Hoe hi hem heimelike name dleven,</l>
<l n="50">Daer sinen raet toe hadde gegeven</l>
<l>Die felle Galerius Maximijn;</l>
<l>So dats gewarc wert Constantijn,</l>
<l>Ende voer te sinen vader.</l>
<l>Bi Gods vorsiene was dat algader.</l>
<l n="55">Maximijn Galerius anevinc</l>
<l>Dat orloge jegen den coninc</l>
<l>Narseus, daer jegen hi vacht</l>
<l>Twee wige met grooter cracht.</l>
<l>Ten derden wige verloes hi sware,</l>
<l n="60">Soe dat hi moeste keren van dare</l>
<l>Ten keyser Dyoclesiaen,</l>
<l>Diene onwerdeleke heeft ontfaen.</l>
</div>
<div type="subchapter"><head type="subchapter">Van sente Victore ende sine doot. III.</head>
<l>                Te Marsalien quam gevaren</l>
<l>Maximiaen met sinen scaren,</l>
<l>Daer hi op dlijf heeft geboden</l>
<l>Sacrificie te doene den goden.</l>
<l n="5">Een riddere was daer in die stat,</l>
<l>Victor, die wederseide dat,</l>
<l>So dat men vore den keyser brochte,</l>
<l>Die smeectene ende dreigede wat hi mochte;</l>
<l>Daer Victor niet omme en verkeerde,</l>
<l n="10">Maer Gods geloeve hi stercte ende meerde,</l>
<l>Ende die afgode hi sere veronwaert.</l>
<l>Doe was hi al ongespaert</l>
<l>Ghesleept al durenture die stede.</l>
<l>Daer na men comen dede</l>
<l n="15">Vore den keyser in tgedinge,</l>
<l>Dat men hem messelike dinge</l>
<l>Te voren leide van menegen noden,</l>
<l>Ofte dat hi ere doe den goden.</l>
<l><pb n="186"/>Ten lesten si dit van hem horden:</l>
<l n="20">"Dat wi hebben geleert met woerden,</l>
<l>Dat salic met exemplen toegen.</l>
<l>Ic belie Gode, den hoegen,</l>
<l>Ende veronwerde die afgoden."</l>
<l>An ene galge wert hi geboden</l>
<l n="25">Te doene, daer menne pine sware.</l>
<l>Maer onse Here troestenne dare,</l>
<l>Dat hi die pine gedragen mochte,</l>
<l>Ende lovede Gode met sange sochte.</l>
<l>In den karkere wert hi gedaen.</l>
<l n="30">Daer heeft hi themelsch licht ontfaen</l>
<l>Ende van den ingelen confort.</l>
<l>Dit hebben gesien ende gehort</l>
<l>III ridders, in wies hoede hi was,</l>
<l>Ende hare namen ic dus las:</l>
<l n="35">Alexander ende Longijn</l>
<l>Ende Feliciaen. Dese sijn</l>
<l>Te sinen voeten gevallen saen,</l>
<l>Ende willen kerstendoem ontfaen.</l>
<l>Als die keyser dit heeft verstanden,</l>
<l n="40">Dede hise onthoefden te handen.</l>
<l>Victore dede hi hangen daer naer,</l>
<l>Ende met stocken geven slage swaer</l>
<l>Ende met zenuwen van stieren.</l>
<l>Doe dede hine weder ten kerkere stieren.</l>
<l n="45">Men brachtene vort sderds dages daer nare</l>
<l>Ende leiddenne te Jupiters outare,</l>
<l>Omdat hi dbeelde sal anebeden.</l>
<l>Daer nam hi sinen voet ter steden,</l>
<l>Ende ontstac dbeelde met gewelt</l>
<l n="50">Den pape diet in handen helt.</l>
<l>Den voet sloech men hem af ter stede,</l>
<l>Ende om te brekene al sine lede</l>
<l>Was hi in ene molen gedaen.</l>
<l>Alse hi dat levende hadde ontfaen,</l>
<l n="55">Wert hi onthoeft saen daer naer.</l>
<l>Ene hemelsche voce hordemen daer,</l>
<l>Die seide, also wijt verstanden connen:</l>
<l>"Heilege Victor, du heefs verwonnen!"</l>
<l>Deser martelaren lichamen</l>
<l n="60">Dede die keyser altesamen</l>
<l>In die see sinken; mer Gods cracht</l>
<l>Heefse saen te lande bracht,</l>
<l>Daer si van kerstenen worden geaert,</l>
<l>Ende God sijn doget noch oppenbaert.</l>
</div>
<div type="subchapter"><head type="subchapter">Van den keyser Dyoclesiane ende ander dinc. IIII.</head>
<l>                Rikelike wilde bestaen</l>
<l>Die keyser Dyoclesiaen,</l>
<l>Siere afgode beelden vercieren</l>
<l>Ende ander saken. In deser manieren</l>
<l n="5">Trect hi te Hongerien in dlant</l>
<l>Om die metale, die men daer vant,</l>
<l>Ende goede mine van steene.</l>
<l>Alle die wercliede gemeene,</l>
<l>Die hen daer ane verstonden wale</l>
<l n="10">Van steenen ende van metale,</l>
<l>Brachte hi met hem daer in dlant.</l>
<l>Viere warenre dus genant:</l>
<l>Claudius, Castorius, Symphoriaen</l>
<l>Ende Nycostratus. Ic hebbe verstaen,</l>
<l n="15">Dat si kersten waren bedect.</l>
<l>Hare were heeft God also berect,</l>
<l>Dat niemens werc so scoene en bleec,</l>
<l>No den keyser so wel en geleec.</l>
<l>                Eens quamen dese in ene stede</l>
<l n="20">Ende andere wercliede mede,</l>
<l>Daer si wrachten. Maer die viere</l>
<l>Wrachten in anderre maniere,</l>
<l>Bi Gods cracht, dan dandere daden,</l>
<l>Want haren beitelen en mochte niet scaden.</l>
<l n="25">Daer was Simplicius, een heidijn,</l>
<l>Die niet en conste ten wille sijn</l>
<l>Sinen beitel getemperen, dat hem dochte</l>
<l>Dat hiere iet mede gewerken mochte.</l>
<l>Dat Nycostratus al sach an,</l>
<l n="30">Ende sprac tote hem: "Lieve man,</l>
<l>Hoe vaert dijn instrument aldus?"</l>
<l>"Ic bidde di", sprac Symplicius,</l>
<l>"Dattu hem geefs die temperinge,</l>
<l>So dat ic mijn werc volbringe."</l>
<l n="35"><pb n="187"/> Claudius nam dat yser in de hant,</l>
<l>Hi seynet, ende gaeft hem weder thant;</l>
<l>Ende die ander ten werke vinc,</l>
<l>Dat hem wel te handen ghinc.</l>
<l>Daerna so vragede hi hem sciere</l>
<l n="40">Om der temperingen maniere,</l>
<l>Want hi dat temperen niet en conde ontfaen;</l>
<l>Ende doe sprac Symphoriaen:</l>
<l>"Hi die alle dinc heeft gemaect,</l>
<l>Heeft sijn werc aldus geraect."</l>
<l n="45">"Ende Jupiter," die ander seget,</l>
<l>"Niet alle dinc te makene en pleget?"</l>
<l>Die kersten scide: "Du segs quaet.</l>
<l>Onse God, onse toeverlaet,</l>
<l>Dats Jhesus Kerst, here van allen saken;</l>
<l n="50">Ende uwen god uwe hande maken."</l>
<l>Die heidijn sprac: "Ic mane di</l>
<l>Bi der sonnen, die god si,</l>
<l>Dattu mi segs dien god geraect,</l>
<l>Die alle dinge heeft gemaect,</l>
<l n="55">Ende in wies name ghi werct so wale.</l>
<l>Ic sic u bidden in stilre hale;</l>
<l>Ic bids u, leert mi die bede:</l>
<l>Ghi blijfter mine vriende mede."</l>
<l>Claudius heeft also geleert,</l>
<l n="60">Dat hine an Gode al heeft gekeert,</l>
<l>Ende leiddene ten bisscop Quirille,</l>
<l>Die des sach wel sinen wille;</l>
<l>Diene doepte, ende also saen</l>
<l>Sijn si weder ten werke gegaen.</l>
<l n="65">Desen bisscop, genoemt hier voren,</l>
<l>Dede met vele confessoren</l>
<l>Die keyser van Anthiochen bringen,</l>
<l>Ende woudse an dafgode dwingen.</l>
<l>Met ketenen waren si gebonden,</l>
<l n="70">Ende sere geslegen te meneger stonden.</l>
<l>                Nu worden wel geware al bloet</l>
<l>Van dien werclieden die meesters groet,</l>
<l>Dat hare werc al was verloren</l>
<l>Dan thare, diet cruce maecten voren.</l>
<l n="75">Si waenden dat toeverie ware,</l>
<l>Ende maectens vore den keyser mare.</l>
<l>Nochtan dat werc greide hem vor al,</l>
<l>So dat hi hen werken beval</l>
<l>Sine sonderlinge saken,</l>
<l n="80">Ende boven al hiet hi hen maken</l>
<l>Asclepius beelde, des afgods sijn.</l>
<l>Sine andere saken scone ende fijn</l>
<l>Maecten si, maer den afgod</l>
<l>So en woudense maken om geen gebod;</l>
<l n="85">Daerse die keyser omme scout,</l>
<l>Ende si seiden alse kerstene stout:</l>
<l>"Afgode en maken wi te geenre ure,</l>
<l>Want ons seget die screfture:</l>
<l>Diese maken, selen wesen</l>
<l n="90">In die gelike al van desen."</l>
<l>Als die keyser dit vernam,</l>
<l>Wert hi uter maten gram,</l>
<l>Ende gafse, om te doene verdriet,</l>
<l>Enen die Lampadius hiet,</l>
<l n="95">Ofte dat si die gode anebeden.</l>
<l>Eerst karkerde hise in swaren steden,</l>
<l>Daerna so heeft hise al naect</l>
<l>Met scorpioenen sere mesmaect;</l>
<l>Ende daer hi sat in der vierscaren,</l>
<l n="100">Es hem die duvel in gevaren,</l>
<l>Ende heeft hem selven al gescoert,</l>
<l>Ende starf, also hi hadde verboert.</l>
<l>                Dit horde Dyoclesiaen.</l>
<l>Die heilege liede dede hi saen</l>
<l n="105">In loedenen vate doen alle viere</l>
<l>Levende werpen in die riviere.</l>
<l>Quirillis, die gekerkert lach,</l>
<l>Dies men hier vore doet gewach,</l>
<l>Als men hem dit dede verstaen,</l>
<l n="110">Gaf hi Gode die siele saen.</l>
<l>Die martelaren worden blide</l>
<l>Van November op die seste yde.</l>
<l>Nychodemus, een kerstijn,</l>
<l>Vant die martelaren fijn,</l>
<l n="115"><pb n="188"/> Ende deedse in sijn huus sonder mare,</l>
<l>XLII dage daer nare</l>
<l>Dat si des lijfs waren verlaten,</l>
<l>Met al metten loedinen vaten.</l>
<l>                Hier na Dyoclesiaen</l>
<l n="120">Quam te Rome, ende heeft gedaen</l>
<l>Al den ridders dit gebod,</l>
<l>Dat si Asclepiuse, sinen afgod,</l>
<l>Doen sacrificie. Daer wasser viere,</l>
<l>Die dat niet doen en wouden in geenre maniere.</l>
<l n="125">Die dede hi in siere gramscap groot</l>
<l>Met loetcluppelen slaen te doot,</l>
<l>Ende die lichamen werpen ter straten.</l>
<l>Sijn wille ware, datse de honde aten.</l>
<l>Vijf dage lagen si, sijt seker des.</l>
<l n="130">Die bisscop Melchiades</l>
<l>Ende sente Sebastiaen te samen</l>
<l>Namen die heilege lichamen,</l>
<l>Ende groevense bi nachte.</l>
<l>II jaer daer naer als mense sachte,</l>
<l n="135">So en wordense vonden niet.</l>
<l>Melchiades die bisscop hiet,</l>
<l>Dat men bescreve haer jaergetide</l>
<l>Mede op die seste yde</l>
<l>Van November, metten IIII heren</l>
<l n="140">Daer wi hier vore de namen af leren.</l>
<l>Hier na over menech jaer</l>
<l>Maecte onse Here oppenbaer</l>
<l>Die namen deser lester viere,</l>
<l>Die ic u sal noemen sciere:</l>
<l n="145">Severus, Severiaen, die II sijn,</l>
<l>Dandere Carpoforus, Victorijn.</l>
</div>
<div type="subchapter"><head type="subchapter">Van sente Sebasliane. V.</head>
<l>                In desen tide was groot van namen,</l>
<l>Metten keiseren beide tsamen</l>
<l>Dyoclesiane ende Maximiane</l>
<l>So wert dat, na minen verstane,</l>
<l n="5">Niemen met hen en was so mare,</l>
<l>Sebastiaen. Oft hare vader ware,</l>
<l>Daden hem alle die ridders ere.</l>
<l>Van Melane was dese here.</l>
<l>Gods dienst was sijn doen al den dach;</l>
<l n="10">Maer dat hi dat te deckene plach,</l>
<l>Dat en was altoes niet in dien</l>
<l>Dat hi de doot iet wilde ontsien,</l>
<l>Maer dat hi in meneger tijt,</l>
<l>In sijn ridderlijc abijt,</l>
<l n="15">Gods marteleren troesten mochte,</l>
<l>Als hise twivelen sach onsochte,</l>
<l>So dat si bi den troeste sine</l>
<l>Stoutelike leden die pine.</l>
<l>                Nu eest so in den tijt gegaen,</l>
<l n="20">Dat Marchus ende Marcilliaen,</l>
<l>II gebruedere, twee heren groet,</l>
<l>Ghedoegeden der gevangenessen noet</l>
<l>Omme den name van Jhesus Criste.</l>
<l>Sebastiaen, die dit wel wiste,</l>
<l n="25">Quamse troesten op elken dach,</l>
<l>So dat si pine ende menegen slach</l>
<l>Omme Gode doechden, ende waren vroe.</l>
<l>Ten lesten quam die dinc alsoe,</l>
<l>Dat men hen de hoefde af soude slaen.</l>
<l n="30">Maer hare vriende hebben so gedaen</l>
<l>An Cromacius den baeliu,</l>
<l>Dat hijt wille versten nu,</l>
<l>Ende geeft hen verste XXX dage.</l>
<l>Doe quamen beide vriende ende mage,</l>
<l n="35">Die tote hen hebben dus geseit:</l>
<l>"Wanen comt u van sinne selke hertheit,</l>
<l>Dat ghi de oudde van uwen vader</l>
<l>Nu wilt verderven altegader,</l>
<l>Ende uwer ouder moeder cranc</l>
<l n="40"><pb n="189"/> Wilt verniewen haer leet stranc?</l>
<l>Dits ene rouwe die sere verswaert,</l>
<l>Dat men blijt leven veronwaert,</l>
<l>Glorie versmaedmen mede</l>
<l>Ende alle dade der goedertierenhede,</l>
<l n="45">Ende dat men mint die bitter doot."</l>
<l>Doe quam die moeder in rouwen groot.</l>
<l>Ende alse dat hevet verstaen</l>
<l>Die heilege Sebastiaen,</l>
<l>Want hi horde al dat geclach,</l>
<l n="50">Ende doe hi die Gods heelde sach</l>
<l>Van dier clagen een deel verswaert,</l>
<l>Spranc hi vort ende sprac onvervaert:</l>
<l>"O ridders Gods, te groeter vroemen</l>
<l>Waerdi met vromecheiden comen,</l>
<l n="55">Ende bi cativegen smeekene onscone</l>
<l>Wildi wech werpen uwe croene,</l>
<l>Die ewelike soude gedueren!</l>
<l>Laet doch leeren te deser uren</l>
<l>Bi u, ridders Gods ons Heren,</l>
<l n="60">Dat si hen bat wapenen leren</l>
<l>Met dat si geloeven wale,</l>
<l>Dan met ysere oft met stale.</l>
<l>Gef op den sege van uwen stride</l>
<l>Van deser wereliker lide.</l>
<l n="65">Die u beweenen nu ende clagen,</l>
<l>Het soude hen groete bliscap dragen,</l>
<l>Wisten si wat u es bekint.</l>
<l>Si en souden sparen twint,</l>
<l>Si en souden u hebben ende hen mede</l>
<l n="70">Te comene ter ewelijchede,</l>
<l>Daer men es in blide leven,</l>
<l>Engeen rouwe en mach daer sijn beseven,</l>
<l>Ende souden willen dat leven laten,</l>
<l>Dat sine minneren utermaten</l>
<l n="75">Bedrieghet ende sere bespot.</l>
<l>Maer nu dat vergave God,</l>
<l>Dat allene ware sijn mesdoen</l>
<l>Dat men met liegene heeft geploen.</l>
<l>Maer seker alrehande quaet</l>
<l n="80">Bringet hem an diere ane vaet:</l>
<l>Siecheit gevet den glottoen,</l>
<l>Den hoerieren scandelijc doen,</l>
<l>Den dief oec het stelen doet,</l>
<l>Den grammen dat hi verwoet,</l>
<l n="85">Den logenaren bedriegen mede,</l>
<l>Den jugen nemt het gerechtechede,</l>
<l>Den suveren sine suverheit,</l>
<l>Goede seden het al ontleit.</l>
<l>Nu laet ons sien wat men bedrivet:</l>
<l n="90">De brueder den brueder ontlivet,</l>
<l>Tkint den vader, de vrient den vrient.</l>
<l>Hier af dit werelec leven dient.</l>
<l>Als ment minnet boven mate,</l>
<l>So gevet tallen dingen hate.</l>
<l n="95">Twi roeft de roevere op die see?</l>
<l>Twi doet de mordenere den coepman wee?</l>
<l>Twi doet onder die rike den armen?</l>
<l>Twi doet den oetmoedegen carmen</l>
<l>Die fiere, dan dat siere dienen mede</l>
<l n="100">Der keytiveger vleesschelijchede?</l>
<l>Ende als dit leven bringt ten ende</l>
<l>Sinen minnere met alre schende</l>
<l>Al gemest ende al verdoert,</l>
<l>Sendetenne siere dochter voert,</l>
<l n="105">Dat es ter eweliker doot,</l>
<l><pb n="190"/>Die men dan heeft bi rechte groot,</l>
<l>Want si daer ute es geboren.</l>
<l>Onse vorderen hier te voren</l>
<l>Moesten sterven bi desere gulsechede;</l>
<l n="110">Ende si die houden noch den sede,</l>
<l>Si moeten ter hellen gronde,</l>
<l>Ende en voeren met hen niet dan sonde.</l>
<l>O gi vriende, dit eest dleven,</l>
<l>Daer ghi den uwen raet wilt toe geven,</l>
<l n="115">Die - waer dat sake dat si daden,</l>
<l>Dat gi onderlinge wilt raden -</l>
<l>Ene corte stont souden si met u wesen</l>
<l>Ende van u scheeden saen na desen,</l>
<l>Ende soudt vergaderen nemmermee,</l>
<l n="120">En ware in dewelike wee,</l>
<l>Daer de vlamme es sonder verganc</l>
<l>Ende oec die vreselike stanc,</l>
<l>Vol serpente ende draken</l>
<l>Ende alrehande verschubde saken;</l>
<l n="125">Ende al deser grooter schende</l>
<l>So en es nemmermeer geen ende.</l>
<l>Dit ongeval laet hen nu liden,</l>
<l>Ende daer van wilt oec selve tiden,</l>
<l>Ende daer af u oec niet en ontsiet.</l>
<l n="130">Si en scheeden van u niet,</l>
<l>Maer si selen vore varen</l>
<l>U de hemelsche woenste bewaren,</l>
<l>Daer ghi in ewelijc getide</l>
<l>Met hen wesen selt al blide,</l>
<l n="135">Ende daer en mach letten geene sake,</l>
<l>Maer also sijn selt te gemake,</l>
<l>Dat geene tonge en can gespreken.</l>
<l>Es iemen hier, die wille breken</l>
<l>Sine vuele begerte in dit leven</l>
<l n="140">Ende van hem so heeft verdreven,</l>
<l>Hi sal ghinder al sijn begeren</l>
<l>Van sinen sceppere impetreren.</l>
<l>                God maecte den mensche, ende dit leven</l>
<l>Gaf hi hem, de doot daer neven,</l>
<l n="145">Dat hi soude die doot ontsien,</l>
<l>So dat hi leven soude in dien</l>
<l>Dat hiere bi quame in tsalege leven,</l>
<l>Daer geen ende en wert gegeven.</l>
<l>                Vraecht iemen, twi God die rijchede</l>
<l n="150">Maecte, ofte mense mach houden mede</l>
<l>Met redenen, dits onse tale:</l>
<l>Si waren gemaect, dat si wale</l>
<l>Mogen spreken tote diese minnen:</l>
<l>Mint ons soe in uwen sinne,</l>
<l n="155">Dat wi van u niet en scheeden;</l>
<l>Wildi u selven vore ons leeden,</l>
<l>So en mogen wi u volgen niet;</l>
<l>Maer eest so dat ghijt gebiet,</l>
<l>Ghi moecht ons levende senden voren,</l>
<l n="160">So mogen wi u toebehoren.</l>
<l>Die gierege die geeft sijn gout</l>
<l>Om weder te nemene tweevout;</l>
<l>Die ackerman sijn coren sayt,</l>
<l>Omdat hi menechfout dat mayt:</l>
<l n="165">Wach! en es dit niet ongeval?</l>
<l>Ende den mensche dunct dat sal</l>
<l>De sculdere gelden tweevout sijn scout,</l>
<l>Ende deerde sal geven menechfout</l>
<l>Dat men hare geeft: ende God en sal</l>
<l n="170">Niet loenen dat men hem geeft al?</l>
<l>Dies geeft God die rijcheit di,</l>
<l>Dattu souds kinnen watter in si</l>
<l>Ruste, genuechte, ja ter maten</l>
<l><pb n="191"/>Orboerstuse in caritaten,</l>
<l n="175">Ende duse in sgevers hoede leges.</l>
<l>Maer eest dat gi selve der hoeden pleges,</l>
<l>Gulsecheit salse di verteren,</l>
<l>Ofte onsuverheit salse onneeren,</l>
<l>Ofte di maectere quite die doot.</l>
<l n="180">Ofte du quaems in selker noet,</l>
<l>Dattu roevers moest liden</l>
<l>Met vele gels an dijnre siden,</l>
<l>Ende du dien vonts diet houden woude</l>
<l>Dat gelt in sekeren behoude,</l>
<l n="185">Ende hi dat ware die di tgelt gaf,</l>
<l>Ende oec seide tote di daer af:</l>
<l>"Gaestu metten gelde vort,</l>
<l>Du verlieseds, ende wert vermoert,</l>
<l>Want di comen roevers ane,"</l>
<l n="190">Du souds bidden sere, ic wane,</l>
<l>Dat hi dat gelt van di ontfinge,</l>
<l>Want du seker souds sijn der dinge,</l>
<l>Ontfinge hijt, dat hijt die gave</l>
<l>Daer na vele meerre have.</l>
<l n="195">                Dit mogen hier seggen oec de delite:</l>
<l>Ghi, die ons mint, beveelt met vlite</l>
<l>Ons den genen, die sonder sneven</l>
<l>U mach geheel ons weder geven.</l>
<l>Wildi beletten ons in dit leven,</l>
<l n="200">Dat wi onse recht niet en geven,</l>
<l>Ende ghi ons orbaert,</l>
<l>Wi loechenen dijns van al ter vaert.</l>
<l>Wi werden noch gequijdt al ute</l>
<l>Van gebrekeliken servitute,</l>
<l n="205">Ende werden geroepen ter vriheit</l>
<l>Der glorien Gods kindere geseit.</l>
<l>                O mage, vriende, o ghi wive,</l>
<l>En roept ter doot niet van den live</l>
<l>Diegene die gi waerlec mint!</l>
<l n="210">Den visschen, die men een hingene in sint</l>
<l>Omme ene suete smake cleene.</l>
<l>Dese rouwe hier al gemeene</l>
<l>Hi es licht, ende men gedraechtene lichte;</l>
<l>Es hi groot ende gedichte,</l>
<l n="215">So es hi comen saen ten ende;</l>
<l>Maer dat toecomende ellende</l>
<l>Daer en mach geen ende an wesen.</l>
<l>En laet ons niet ontsien dan desen</l>
<l>Rouwe, die geindt es saen,</l>
<l n="220">Ende laet ons anevaen</l>
<l>Die dinc, daer wi mede comen</l>
<l>Met Gode ter eweliker vromen.</l>
<l>Ende en laet ons niet begeven dien,</l>
<l>Die wi vore ons varen sien</l>
<l n="225">Ter bliscap met onsen Here,</l>
<l>Die gedueren sal emmermeere."</l>
</div>
<div type="subchapter"><head type="subchapter">Van den selven. VI.</head>
<l>                Een wonder mogedi hier verstaen.</l>
<l>Doe die heilege Sebastiaen</l>
<l><pb n="192"/>Dese gelike ende vele meere</l>
<l>Hadde geseit, gaf onse Heere</l>
<l n="5">Omtrent hem een licht sere claer,</l>
<l>Ende in dat licht so sach men daer</l>
<l>Enen jongelinc met witten,</l>
<l>Dat niemene te seggene en soude gesitten.</l>
<l>Dit was in thuus daer Nychostraet.</l>
<l n="10">Was here, een man in hogen staet,</l>
<l>Ende hadde een wijf, die hiet Zoee,</l>
<l>Die VI jaer hadde van siecheiden wee</l>
<l>Ghelegen stom; ende dese versach</l>
<l>Dat wonder, dies ic dede gewach,</l>
<l n="15">Ende si weyvede metter hant.</l>
<l>Sebastiaen versaecht te hant,</l>
<l>Ende wiste dat si niet en mochte die dingen,</l>
<l>Die si meende, met woerden vortbringen.</l>
<l>Doe seide hi: "Ofte ic seide dware,</l>
<l n="20">So moet onse Here geven hare</l>
<l>Macht te sprekene." Thant daer naer</l>
<l>Riep die vrouwe al oppenbaer:</l>
<l>"Salech du best ende salech sijn,</l>
<l>Sebastiaen, die woerde dijn,</l>
<l n="25">Ende die geloeven dijnre leeren.</l>
<l>Ic hebbe gesien den ingel ons Heren</l>
<l>Enen boec houden vore dine ogen,</l>
<l>Daer du dijn woerde al uut const togen.</l>
<l>Wie diere geloeft, sal salech wesen,</l>
<l n="30">Ende die twifelt cens woerts van desen,</l>
<l>Blijft vermaledijt ende quaet.</l>
<l>Ende als die dageraet</l>
<l>Sere verlicht die donker nacht,</l>
<l>Also dijnre woerde cracht</l>
<l n="35">Verlicht alle die blenthede</l>
<l>Van der quadere onwetendhede."</l>
<l>Nychostraet, der vrouwen man,</l>
<l>Doe hi dit horde ende sach an,</l>
<l>Viel ten voeten Sebastiane.</l>
<l n="40">Marchus ende Marcilliane,</l>
<l>Die hi in banden hielt gevaen,</l>
<l>Hi deedse ontbinden, ende bad hen saen,</l>
<l>Dat si daer si wouden gingen.</l>
<l>Maer si spraken so ten dingen,</l>
<l n="45">Dat alle diegene die daer waren</l>
<l>Dat kerstenheit vore al begaren.</l>
<l>Doe beval Sebastiaen</l>
<l>Nychostrate, dat hi saen</l>
<l>Te samen doe in ene stede</l>
<l n="50">Ongebonden, also hi dede,</l>
<l>Altemale sine gevane,</l>
<l>Ende saen wert Sebastiane</l>
<l>Daer Policarpus die pape bracht.</l>
<l>Noch quam daer mede van grooter macht</l>
<l n="55">Claudius met sonen tween:</l>
<l>Al vol waters was die een,</l>
<l>Ende die ander hadde te dien stonden</l>
<l>Van swaren sweete dlijf vol wonden.</l>
<l>Ghedoept wert het daer altemale,</l>
<l n="60">LXVII bi ghetale,</l>
<l>Ende Claudius sonen beede</l>
<l>Worden quite van allen leede.</l>
<l>Tranquillijn, die vader was</l>
<l>Der twee gebruedere daer ic af las,</l>
<l n="65">Marchus ende Marcilliaen,</l>
<l>Nadat hi doepsele hadde ontfaen,</l>
<l>Wert hi licht ende al gesont,</l>
<l>Die geweest hadde vore die stont</l>
<l>Van artiltike so onsochte,</l>
<l n="70">Dat hi cume gedoegen mochte</l>
<l>Dat menne yewerinc soude dragen.</l>
<l>Dus te samen binnen XV dagen</l>
<l>Bleven si beide dach ende nacht</l>
<l>Gode lovende, ende maecten cracht</l>
<l n="75">Te gedoegene met allen sinne</l>
<l>Alle tormente omme Gods minne.</l>
<l>Hierenbinnen wert gedoept oec mede</l>
<l>Cromacius, de baeliu van der stede,</l>
<l>Met Tyburcius sinen sone.</l>
<l n="80">MCCCC hadde die gone,</l>
<l><pb n="193"/>Die waren sijn eyghen meisenieden;</l>
<l>Ghedoept worden alle die lieden,</l>
<l>Ende daerna Cromacius</l>
<l>Scoutse alle quite, ende seide aldus:</l>
<l n="85">"Die teenen vader hebben Gode,</l>
<l>En souden niet staen ter menschen gebode,</l>
<l>Als in rechter scalckernien."</l>
<l>Dus wilde hise alle vrien.</l>
<l>Nu wert saen [jacht] op die kerstine.</l>
<l n="90">Cromacius in den huse sine</l>
<l>Onthielt die kerstene altsamen,</l>
<l>Ende voedde die tot hem quamen,</l>
<l>Bi des paeus Gayus rade,</l>
<l>Soe dat het quam vore die quade.</l>
<l n="95">Doe Gayus dat quam te verstane,</l>
<l>Sprac hi dus den kerstenen ane:</l>
<l>"Des menschen crancheit kinnet God;</l>
<l>Dies sijn II grade in sijn gebod,</l>
<l>Daer men tote hem mede comen mach:</l>
<l n="100">Deen es, dat men hem nacht ende dach</l>
<l>Diene in belyen, die ander si</l>
<l>Die eerlike martielie vri.</l>
<l>Cromacius volge dan diegone</l>
<l>Ende Tyburcius sijn sone,</l>
<l n="105">Die der martielien in vresen iet si;</l>
<l>Ende wie dat wille, blive met mi.</l>
<l>Sine verscheeden in geenen sinne,</l>
<l>Die te samen hout Gods minne."</l>
<l>Doe riep Tyburcius: "Lieve vader,</l>
<l n="110">Ic en scheede van di niet altegader.</l>
<l>Mi es genuechelijc die doot</l>
<l>Omme dewelike bliscap groot."</l>
<l>Metten paeus daer bleven sijn</l>
<l>Marcilliaen, Marchus, Tranquillijn</l>
<l n="115">Hare vader, ende Tyburcius,</l>
<l>Nychostraet ende Castorius,</l>
<l>Ende Zoee, Nychostratus wijf</l>
<l>(Dese verloren hare lijf),</l>
<l>Claudius met Victorine,</l>
<l n="120">Met Symphoriane sine.</l>
<l>Castulus, een kerstijn rike,</l>
<l>Hielt een stic dese verholenlike,</l>
<l>Daer si leidden een heilech leven,</l>
<l>Ende hebben menegen gegeven</l>
<l n="125">Van misseliker qualen gesonde.</l>
<l>Tyburcius ganste teenre stonde</l>
<l>Enen man, die was gevallen</l>
<l>Ende sine lede tebroken met allen;</l>
<l>Die dat verseide altegader</l>
<l n="130">Siere moeder ende sinen vader,</l>
<l>Ende vinghen ane dat kerstenhede,</l>
<l>Dat hen de paeus Gayus dede.</l>
</div>
<div type="subchapter"><head type="subchapter">Van Zoee, Nychostratus wijf. VII.</head>
<l>                Nu die heilege Zoee,</l>
<l>Die hare en ontsach min no mee</l>
<l>Om Gode te smakene de doot,</l>
<l>Ghine ute in devotien groet</l>
<l n="5">Op der heilegere apostele dach</l>
<l>Peters ende Paulus, daer men plach</l>
<l>Die te eerne in dien stonden.</l>
<l>Die heidene diese daer vonden</l>
<l>Hebbense vore den juge geleet,</l>
<l n="10">Die hare seide dat si gereet</l>
<l>Maers den afgod anebede;</l>
<l>Dat si ontseide. Daer ter stede</l>
<l>Wert si gekerkert, ende bleef VI dage</l>
<l>Sonder spise, ende na die plage</l>
<l n="15">Wert si gehangen bi den hare</l>
<l>An enen boem, ende onder hare</l>
<l>Was gemaect groot roec ende stanc.</l>
<l>Doe begaf si den geest eer iet lanc.</l>
<l><pb n="194"/>Enen steen daden si hare an,</l>
<l n="20">Ende woerpense in die Tybre dan.</l>
<l>                Tsnachts quam Zoee in droeme ane</l>
<l>Den heilegen Sebastiane,</l>
<l>Ende seide hem hoe si hadde gevaren;</l>
<l>Ende als hi dat giet oppenbaren</l>
<l n="25">Onder de gesellen sine,</l>
<l>Soe riep lude Tranquilline:</l>
<l>"De wive vore ons de croene ontfaen."</l>
<l>Hier na so es hi gegaen,</l>
<l>Daer men sente Pauluse te eerne plach.</l>
<l n="30">Doene dat heidensche volc versach,</l>
<l>Steenden sine ende woerpenne doot</l>
<l>In de Tybere, die riviere groot.</l>
<l>Doe dese dinc verstonden dus</l>
<l>Nychostraet ende Claudius,</l>
<l n="35">Castorius ende Symphoriaen</l>
<l>Ende Victorijn, sijn si gegaen</l>
<l>Op die Tybre alle tsamen</l>
<l>Soeken der marteleren lichamen,</l>
<l>So datse de heidene vingen ane</l>
<l n="40">Ende brachtense vore Fabiane,</l>
<l>Diese X dage heeft gehouden,</l>
<l>Somwile gesmeect, somwile gescouden,</l>
<l>Om doen anebeden die afgode,</l>
<l>Dat si doen souden herde node.</l>
<l n="45">Doe dede hijt den keyser verstanden,</l>
<l>Diese tormenten hiet te handen,</l>
<l>Datse en verkeerde min no mee.</l>
<l>Ghewoerpen worden si in de see</l>
<l>Ende gesonken met laste sware;</l>
<l n="50">Dus wert die sint vergaderinge mertelare.</l>
<l>                Nu was een, die hiet Torquaet,</l>
<l>Een geveyst kerstijn quaet,</l>
<l>Ende woende metten paeus Pius.</l>
<l>Desen scalt sere Tyburcius,</l>
<l n="55">Alse hine onkerstelike sach leven,</l>
<l>Die op hem nijt dus heeft verheven,</l>
<l>Dat hi hem valschelike vaen dede</l>
<l>Ende Tyburcius mede.</l>
<l>[Si] worden geleidt vore Fabiane,</l>
<l n="60">Die Torquate dus sprac ane:</l>
<l>"En wetstu niet van den gebode</l>
<l>Der keysere, dat mense alle dode,</l>
<l>Die de gode niet en anebeden?"</l>
<l>Torquaet antwerdde ter steden:</l>
<l n="65">"Dit leerde mi de meester mijn,</l>
<l>Ende ic moet doen den wille sijn."</l>
<l>Fabiaen sprac Tyburcius an:</l>
<l>"Wat segtstu?" Hi seide dan:</l>
<l>"Lange heeft hem Torquaet gelogen</l>
<l n="70">Kerstijn, als du vore dine ogen</l>
<l>Sien moechts, wies hi heeft geploen.</l>
<l>Cristus en heeft selker cnapen wat doen.</l>
<l>Nu es sijn wille al onttect.</l>
<l>Doet al dat ghi hebt gemect,</l>
<l n="75">Alle pine wi gherne anevaen."</l>
<l>Doe sprac die juge Fabiaen:</l>
<l>"Bringe di selven weder te dijnre edelhede,</l>
<l>Ende scandelike doot scuwe daermede."</l>
<l>Tyburcius heeft geantwort:</l>
<l n="80">"O juge van al Rome der port,</l>
<l>Salic Venus, donsuver wijf,</l>
<l>Ende Jupiter, den vuelen keytijf,</l>
<l>Marcurius, den valschen dief,</l>
<l>Ende Saturnus, die niet so lief</l>
<l n="85">Sine kindere en hadde, hine nam hen dleven,</l>
<l>Met anebedene eere gheven?</l>
<l>Ende omme dat ic anebede</l>
<l>Enen God, die in ewechede</l>
<l>Regneert, so wiltu mi verslaen?"</l>
<l n="90">Doe dede te hant Fabiaen</l>
<l>Vore hem werpen gloyende colen,</l>
<l>Ende hi hevet hem bevolen,</l>
<l>Dat hier op sta baervoet,</l>
<l>Ofte dat hi eere den goden doet.</l>
<l n="95">Tyburcius maecte een cruce saen</l>
<l>Ende ghinc op die colen staen,</l>
<l>Ende seide: "Keytijf, sie ende leere</l>
<l>Dat Cristus es God ende here!</l>
<l><pb n="195"/>En kintstu noch niet na dijn behoef</l>
<l n="100">Dinen god Jupiter, so proef.</l>
<l>Stec dine hant in dwater dat siet;</l>
<l>En doedt di beseffen niet,</l>
<l>Ofte hi mach. Mijn here, mijn God,</l>
<l>Hi heeft hier nu selc gebod</l>
<l n="105">Over tfier, sine creature,</l>
<l>Dat mi te moede es nu ter ure</l>
<l>Oftic op rosen of lilien stoede."</l>
<l>Fabiaen sprac met erren moede:</l>
<l>"Wie twifelt van uwer toeverien?" -</l>
<l n="110">"Swijch, keytijf, in dijn belyen</l>
<l>So en sech Gode negeene onwerde!"</l>
<l>Sprac Tyburcius. Ten swerde</l>
<l>Bevalne te handen Fabiaen.</l>
<l>Onthoeft wert Tyburcius saen.</l>
</div>
<div type="subchapter"><head type="subchapter">Van Marchus ende Marcilliaens doot. VIII.</head>
<l>                Want die valsche keytijf Torquaet</l>
<l>Die aldaer wiste der kerstene staet,</l>
<l>Soe dede hi Castule vaen,</l>
<l>Die ontlijft wert wel saen.</l>
<l n="5">Dit was der kerstene goede waert.</l>
<l>Hier na Marchus gevangen waert</l>
<l>Met sinen brueder Marcilliane,</l>
<l>Ende enen stake gebonden ane,</l>
<l>Ende genagelt dore de voete.</l>
<l n="10">Doe songen si desen sanc wel soete:</l>
<l>"Siet hoe scone eest ende hoe goet,</l>
<l>Dat bruedere in een te wandelne doet."</l>
<l>Alse si enen dach ende ene nacht also stoeden,</l>
<l>So hietse de juge in sijn verwoeden</l>
<l n="15">Met glavien steken dore de siden,</l>
<l>Ende alsoe voeren si metten bliden.</l>
<l>                Niet lange hier na so wert gevaen</l>
<l>De heilege Sebastiaen.</l>
<l>Den keyser dede ment verstanden,</l>
<l n="20">Diene vore hem ontboet te handen</l>
<l>Ende sprac: "Ic dede di eren wale</l>
<l>Boven alle die gene van miere sale,</l>
<l>Ende deckets dinen sede</l>
<l>Jegen mine salechede</l>
<l n="25">Ende jegen mijnre gode recht." -</l>
<l>"Omme dine salecheit ende echt</l>
<l>Van algader den Roemschen rike</l>
<l>Hebbic gebeden nerenstelike</l>
<l>Gode, in wien dat al moet staen,"</l>
<l n="30">Sprac die heilege Sebastiaen,</l>
<l>"Want ic mercte in minen moet,</l>
<l>Dat si sijn rechte calvere verwoet,</l>
<l>Die hulpe bidden ane de steene."</l>
<l>Die keyser wert vergramt niet cleene,</l>
<l n="35">Ende dedene uutleiden sonder letten</l>
<l>Te velde, ende als teenen teekene setten</l>
<l>An enen stake gebonden daer,</l>
<l>Ende met gescutten schicten naer.</l>
<l>Die ridders daden dat hi hiet;</l>
<l n="40">So menech gescutte men hem in schiet,</l>
<l>Daer hi gelike hadde bi,</l>
<l>Dat een erts gedorent si.</l>
<l><pb n="196"/>Over doot lieten sine daer.</l>
<l>Castulus weduwe quam noch daer naer</l>
<l n="45">Om te bringene ten grave.</l>
<l>Si vantene levende, daer si ave</l>
<l>Verblijdde, ende hevetene thant brocht.</l>
<l>cortelike worden gesocht</l>
<l>Sine wonden altesamen.</l>
<l n="50">Die kerstene al tote hem quamen,</l>
<l>Ende baden hem dat hi ginge daen.</l>
<l>Na sine bedinge ghinc hi saen</l>
<l>Daer hi den keyser gemoeten woude.</l>
<l>Als hine sach, sprac hi also houde:</l>
<l n="55">"Met bedriegene alte quaet</l>
<l>Ghi, keyser, u bedriegen laet,</l>
<l>Dat ghi waent, die kerstelike</l>
<l>Leven onnutte sijn den rike,</l>
<l>Want het bi hen in baten wort."</l>
<l n="60">Als die keysers dit hebben gehort,</l>
<l>Soe sprac Dyoclesiaen:</l>
<l>"En es dit niet Sebastiaen,</l>
<l>Die wi met gescutten ontliven hieten?"</l>
<l>Die sint sprac: "Van dien verdrieten</l>
<l n="65">Ontgingic bi der macht ons Heren,</l>
<l>Dat ic u dware noch soude leeren."</l>
<l>Doe hietene de keyser dootslaen</l>
<l>Met stocken, ende also waest gedaen.</l>
<l>In ene priveye woerpen sine daer nare,</l>
<l n="70">Dattene niet als martelare</l>
<l>Eeren en souden die kerstine.</l>
<l>Toter heileger Lucine</l>
<l>Quam hi tsnachts in visioen,</l>
<l>Ende seide hare wat si soude doen</l>
<l n="75">Te vindene sinen lichame,</l>
<l>Ende die stede daer hem betame</l>
<l>Begraven te sine. Si dede dat al</l>
<l>Also als hi hare beval.</l>
</div>
<div type="subchapter"><head type="subchapter">Van sente Mennas ende ander dinc. IX.</head>
<l>                Doe dese persecucie was,</l>
<l>So was een riddere, hiet Mennas,</l>
<l>Onder den hertoge Agerike,</l>
<l>Metten keyseren swarelike</l>
<l n="5">Ghemint, omdat hi dat volbrachte,</l>
<l>Dat hi vele merteleren gedachte</l>
<l>Ghestercte in haerre pinen swaer.</l>
<l>Sijn ridderscap liet hi daer naer,</l>
<l>Ende leidde een stic hermiten leven.</l>
<l n="10">Nu heeft hem sijn sin gegeven,</l>
<l>Dat hi wilde gaen besien</l>
<l>Ene feeste groot houden in dien</l>
<l>Die keyser. Ende alse hi daer quam</l>
<l>Ende hi die sware pine vernam,</l>
<l n="15">Diemen daer den kerstenen dede,</l>
<l>Riep hi oppenbare ter stede,</l>
<l>Dat hi daer quame sonder bedwanc.</l>
<l>Doe wert hem menege pine stranc,</l>
<l>Daer hi gestade in bleef, gedaen;</l>
<l n="20">Ten lesten dede men hem thoeft afslaen.</l>
<l>Dus ghinc der persecucien brant</l>
<l>Dorentore in elc lant,</l>
<l>So dat te seggene ongeloevelijc ware,</l>
<l>Hoe menech doe wert mertelare.</l>
<l n="25">                Te Nychomeden in die stede,</l>
<l>Daer men torment den kerstenen dede</l>
<l>In de marct, ende daer men las</l>
<l>Den boec vore alle dat daer was,</l>
<l>Daer der afgode wet in stoet,</l>
<l n="30"><pb n="197"/> Wert een edel man so gemoet,</l>
<l>Dat hi den boec nam vore al tgemeene</l>
<l>Ende scoerdenne in sticken cleene.</l>
<l>                Doe die keyser horde mare das,</l>
<l>Die doe in die stede was,</l>
<l n="35">Dede hi pinen dien edelen man</l>
<l>Met al dat men gepeysen can;</l>
<l>Ende hoe groot dat was tferdriet,</l>
<l>Hi en verkeerde te male niet:</l>
<l>Vroe was hi in alle dinc.</l>
<l n="40">                Dit sach een skeysers camerlinc,</l>
<l>Ende was Dorotheus geselle:</l>
<l>Peter hiet hi, daer ic af telle.</l>
<l>Maer Dorotheus was te waren</l>
<l>Provoest van al den cameraren</l>
<l n="45">Ende oec van den magetogen</l>
<l>Des keysers kindere. Enen hogen</l>
<l>Hadde hi mede ghelike hem,</l>
<l>Gorgonius, also icts vroeder bem.</l>
<l>Die Peter, daer ict af seide eer,</l>
<l n="50">Doe hi sach doen dit groote seer,</l>
<l>Dat men dede den edelen man,</l>
<l>Ende menne niet verdroeven en can,</l>
<l>So heeft hine sere geclaget.</l>
<l>Maer een dinc hem sere wanhaget,</l>
<l n="55">Oft hijs hem ane de gode hout,</l>
<l>Ende hi als een kersten stout</l>
<l>Dat oppenbare wederseit.</l>
<l>Doe waren hem tormente anegeleit</l>
<l>So messelijc ende so sware,</l>
<l n="60">Dat ic niet en can geseggen dware.</l>
<l>Ten lesten voer hi met Gode blide,</l>
<l>Van Merte op de vierde yde.</l>
<l>                Des martelaren meester was</l>
<l>Dorotheus, daer ict af las,</l>
<l n="65">Van den geloeve van kerstenhede,</l>
<l>Ende al der camerlingen mede.</l>
<l>Doe dese ende Gorgonius</l>
<l>Peteren sagen pinen dus,</l>
<l>Quamen si ten keyser ende hebben geseit:</l>
<l n="70">"Twi, keyser, doestu ons dit leit</l>
<l>Peter omme selke saken,</l>
<l>Daer wi di wel cont af maken,</l>
<l>Dat wi belien altemale?"</l>
<l>De keyser na deser tale</l>
<l n="75">Dede hise pinen misselike.</l>
<l>Ten lesten voeren si te hemelrike,</l>
<l>Met stroppen verwroecht beede.</l>
<l>                Hierna schiet uut allen leede</l>
<l>Anthonus, die doe bisscop sat</l>
<l n="80">Te Nychomeden in die stat.</l>
<l>Sijn hoeft was hem afgeslegen,</l>
<l>Daer hi mede wilde gewegen</l>
<l>Sine scaep als herde goet,</l>
<l>Die hem volgeden metter spoet</l>
<l n="85">Dat meeste deel na dien gelike,</l>
<l>Ende voeren alle ten hemelrike.</l>
</div>
<div type="subchapter"><head type="subchapter">Van vele martelaren. X.</head>
<l>                Nu geviel in deser stont,</l>
<l>Dat skeysers sale in den gront,</l>
<l>Men wiste hoe, daer wert verbrant.</l>
<l>Den kerstenen teech ment an te hant.</l>
<l n="5">So vinc men ane met nerenste groot</l>
<l>Al dat kersten was te slane te doot,</l>
<l>Som met swerden ende som met viere;</l>
<l>Som voerdense die onghierc</l>
<l>Ende sonckense in die see.</l>
<l n="10">Ja si ontgroeven, dats noch mee,</l>
<l>Die si wisten van edelen namen,</l>
<l>Ende sonkense in die see altesamen,</l>
<l>Dat mense daer na niet en soude vermaren</l>
<l>Met waerden van martelaren;</l>
<l n="15"><pb n="198"/> Want si waenden in haren rade,</l>
<l>Dat men hen godlijc ere dade.</l>
<l>                Als dit gesciede in Nychomeden,</l>
<l>Van Surien in allen steden</l>
<l>So quam ute al selc gebod,</l>
<l n="20">Dat, die Cristum hielde over god,</l>
<l>Dat menne doot slaet ofte vaet.</l>
<l>Aldus vaet men ende slaet</l>
<l>Alle die princen van der kerken,</l>
<l>Edele, onedele, papen, clerken,</l>
<l n="25">Wive, kindere. Noyt en sach man</l>
<l>Meerre jammerheiden an:</l>
<l>Het wert gestille in elke stede</l>
<l>Ende groot eenlijchede mede,</l>
<l>Bi den volke dat men versloech,</l>
<l n="30">In den kerkeren groot ongevoech.</l>
<l>                Hier na so heeft men geboden,</l>
<l>Die noch ere wille doen den goden,</l>
<l>Dat menne late gangen vri,</l>
<l>Ende dies niet en doet, dat hi</l>
<l n="35">Sijn lijf swarelijc moet verliesen.</l>
<l>Dus ginc men in de kerkers kiesen,</l>
<l>Ende in dlant van Palestine</l>
<l>Moesten oec liden de kerstine</l>
<l>Tormente so menegertiere,</l>
<l n="40">Dat niemen en es diet gevisiere,</l>
<l>Ende so messelike engiene,</l>
<l>Dat wonder ware te ansiene.</l>
<l>Selke ghinc men ane met viere,</l>
<l>Selke werpmen vore felle diere,</l>
<l n="45">Daer God omme in menege stede</l>
<l>Menege scone miracule dede.</l>
<l>Nochtan vele onsaleger lieden</l>
<l>Van der dolingen niet en schieden;</l>
<l>Ende vele blevenre oec onverwonnen,</l>
<l n="50">Wat die quade gedreigen connen,</l>
<l>Dan allene metten swerden,</l>
<l>Daerbi voeren si daer si begherden.</l>
<l>In Egypten in elke stede</l>
<l>So was dese plage oec mede</l>
<l n="55">So groet, dat niemen met spraken</l>
<l>Ghetoegen en mochte. Het moeste smaken</l>
<l>Met tormente die bittere doot</l>
<l>Man, wijf, kint, cleene ende groot,</l>
<l>Dat Jhesus Kerste ane wilde bliven.</l>
<l n="60">Niemen en soudt u connen bescriven</l>
<l>Die tormente menegerande.</l>
<l>Omme te doene den wiven scande,</l>
<l>Hingen sise naect met enen beene,</l>
<l>Ende nederwert hinc al dlijf gemeene.</l>
<l n="65">Ende selke noch dese quaetheit vonden:</l>
<l>Daer II boeme gescheeden stonden,</l>
<l>Dat si die telgere mochten versamen</l>
<l>Met crachte, si die heilegen namen</l>
<l>Ende maecten hen vast ane die lede</l>
<l n="70">Die telgere, ende te haerre stede</l>
<l>Lieten si dan die liede gaen:</l>
<l>So moesten die liede scoren saen,</l>
<l>Ende bi sticken also dan</l>
<l>Bliven hangende daer an.</l>
</div>
<div type="subchapter"><head type="subchapter">Van den bisscop Phileas. XI.</head>
<l>                Te dien tide dat dese plage was,</l>
<l>So was bisscop Phileas</l>
<l>Te Tymus in ene port,</l>
<l>Daer de baeliu dede selke mort</l>
<l n="5">Ane de kerstene, die hi dede</l>
<l>Te velde dooden buten der stede,</l>
<l>Dat si, diese souden ontliven,</l>
<l>Van moetheiden niet en conden bedriven.</l>
<l>Dies die heilegen droeve waren,</l>
<l n="10">Want si duchten dat hen ontfaren</l>
<l>Mochte der martelaren croene.</l>
<l>Dese croene vercierde scoene</l>
<l>Met gemmen van meneger doget</l>
<l>Phileas, die was gehoget</l>
<l n="15">Sine scaep te huedene als herde goet.</l>
<l><pb n="199"/>Dese bisscop, also ict verstoet,</l>
<l>Was van magen verre te voren</l>
<l>Van siere steden best geboren;</l>
<l>Ende doe menne vore den juge brochte,</l>
<l n="20">Ende menne niet verkeren en mochte</l>
<l>Van den heilegen kerstenhede,</l>
<l>So quamen sine mage mede,</l>
<l>Manne, wive ende kinder,</l>
<l>Die sere mesbaerden ghinder,</l>
<l n="25">Omdat hen dochte dat hi sware</l>
<l>So vaste in dolingen ware;</l>
<l>Ende hi, die al Gode beghert,</l>
<l>Heeft al hare mesbaer onwert,</l>
<l>Ende seide dat sijn naeste dat waren</l>
<l n="30">Dapostelen ende de martelaren.</l>
<l>                Een prince, die Philoromus hiet,</l>
<l>Sach den bisscop in dit verdriet,</l>
<l>Siere mage grote clage</l>
<l>Ende des jugen menege lage,</l>
<l n="35">Hoe dat si den heilegen man</l>
<l>Dolingen mogen bringen an,</l>
<l>Ende doe riep hi oppenbare:</l>
<l>"Twi tempteerdi aldus sware</l>
<l>Des heilechs mans gestedechede,</l>
<l n="40">Ende wiltenne bringen ter quadere sede?</l>
<l>Waendi dat trane menschelike</l>
<l>Die ogen, die scouwen hemelrike,</l>
<l>Verkeeren mogen? Neen si niet!"</l>
<l>Doe wert altemale geen diet</l>
<l n="45">Verwoedt so, dat si begheren</l>
<l>Dien metten bisscop tempteren,</l>
<l>Dies die juge wel orlof gaf:</l>
<l>De hoefde sloech men hen beiden af.</l>
<l>                Noch scrivet sente Jeronimus</l>
<l n="50">Van desen heilegen bisscop dus:</l>
<l>Phileas van Thymus der port</l>
<l>Was van edelre geboert,</l>
<l>Ende van erdschen goede rike.</l>
<l>Enen boec maecte hi heilechlike,</l>
<l n="55">Doe hi was bisscop, omme vermaren</l>
<l>Den lof van den martelaren,</l>
<l>Daer hi den genen die na hem bleven</l>
<l>Selken troest bi heeft gegeven,</l>
<l>Datter menech bi wan te loene</l>
<l n="60">Der mertielien gloriose croene.</l>
<l>                In dlant van Frigien moeste tien tiden</l>
<l>Menech kersten die doot liden,</l>
<l>Want daer was ene groote stat,</l>
<l>Daer al kersten volc in sat,</l>
<l n="65">Alomme so beset met viere,</l>
<l>Datter levende in geenre maniere</l>
<l>En bleef man, no kint, no wijf,</l>
<l>Sine lieten daer alle dlijf,</l>
<l>Nochtan dat hen cose was gegeven,</l>
<l n="70">Dat hi uut ginge die wilde leven.</l>
<l>Van deser ongetelder scare</l>
<l>Was leidtsman van grooter mare</l>
<l>Adanctus, die was so hoech,</l>
<l>Dat algader vore hem boech</l>
<l n="75">Wat dat was in skeysers sale.</l>
<l>Dese hoecheit liet hi altemale,</l>
<l>Ende wert hertoge met grooter eeren</l>
<l>Van deser salegher scaren ons Heren.</l>
<l>                In Arabien worden oec tier tijt</l>
<l n="80">Marteleren gebenedijt,</l>
<l>Dat hier niemene en es bekent,</l>
<l>Noch hare messelike torment.</l>
<l>                In Mesopotamien met</l>
<l>Wert ter mertielien geset</l>
<l n="85">So menech, in caent gescriven niet,</l>
<l>Noch dat messelike verdriet.</l>
<l>                TAlexandrien in die poert</l>
<l>Wert onder de kerstene oec selke moert,</l>
<l>Dat ict u niet gescriven en can.</l>
<l n="90">                TAnthiochen ginc men oec an</l>
<l>Den kerstenen met tormenten swaren.</l>
<l>II edele jongelinge daer waren.</l>
<l>Die, doemense wilde doen anebeden</l>
<l>Dafgode, spraken si ter steden:</l>
<l n="95">"Leidt ons ten viere." Doe si daer quamen,</l>
<l>Staken si in tfier de hande tsamen</l>
<l>Ende seiden overluut:</l>
<l>"Als wi de hande trecken uut,</l>
<l>So willewi dafgode eren."</l>
<l n="100"><pb n="200"/> Die brant en mochtse niet verkeren.</l>
<l>                In Ponten in menege stede</l>
<l>Wert so sonderlinge wreethede</l>
<l>Op die salege kerstine,</l>
<l>Dat niemen en gescreve die pine,</l>
<l n="105">Noch die tormente menegertiere,</l>
<l>Dat si al doechden in blider maniere.</l>
</div>
<div type="subchapter"><head type="subchapter">Van den bisscop Herasmus. XII.</head>
<l>                Het was bisscop in de stede</l>
<l>TAnthiochen - als heeten dede</l>
<l>De keyser Dyoclesiaen,</l>
<l>Dat men de kerstene daer soude verslaen -</l>
<l n="5">Herasmus, die heilege man,</l>
<l>Die die stede ruumde dan</l>
<l>Ende ghinc leiden hermitenleven.</l>
<l>VII jaer, dus eest bescreven,</l>
<l>So sendde hem al sine lijfnere</l>
<l n="10">Bi enen roeke onse Here,</l>
<l>Ende wilde wreede diere</l>
<l>Daden hem werde in menegher maniere;</l>
<l>Dingele sijns so dicke plagen</l>
<l>Ende met troeste wel versagen.</l>
<l n="15">Ten lesten hiet hem onse Here,</l>
<l>Dat hi in onse stede keere.</l>
<l>Doe hi daer quam, ruumden te hande</l>
<l>Alle hare besetene die viande,</l>
<l>Daer menech mensche bekeerde mede</l>
<l n="20">Ende vinc ane dat kerstenhede.</l>
<l>Cortelike heeft dit verstaen</l>
<l>Die keyser Dyoclesiaen,</l>
<l>Diene vore hem comen dede;</l>
<l>Ende al sijn dreygen noch sine bede</l>
<l n="25">En mochte niet verkeren den heilegen man,</l>
<l>Doe ghinc hi hem met pinen an,</l>
<l>Ende hi en conde hem geen verdriet</l>
<l>Ghedoen, dat hem deerde iet.</l>
<l>                Doe riep al tfolc den keyser an:</l>
<l n="30">"Keyser, laet staen den gerechtegen man,</l>
<l>Den bisscop van deser stede:</l>
<l>Der kerstene God hi es hem mede."</l>
<l>Thant wert daer ertbeve groet,</l>
<l>Dondere ende blixeme sonder genoet,</l>
<l n="35">So dat die liede waenden wale,</l>
<l>Dat si verderven souden altemale.</l>
<l>De keyser die wert oec vervaert</l>
<l>Ende sprac dus ten volke waert:</l>
<l>"Omme dat dese bedriegere quaet</l>
<l n="40">So lachtert onser gode staet,</l>
<l>So gesciet dese dinc hier swaer."</l>
<l>Karkeren dede hine hier naer,</l>
<l>Ende heeft verboden op de doot,</l>
<l>Dat hem niemen cleene no groot</l>
<l n="45">Iet te siere lijftocht gevet.</l>
<l>Die dore hi besegelt hevet</l>
<l>Selve met sinen vingherline.</l>
<l>Groet licht ende roke fine</l>
<l>Quam thant ten kerkere inne;</l>
<l n="50">Cristus, al der heilegen minne,</l>
<l>Quam tot hem, diene hiet opstaen:</l>
<l>Sine bande worden te niente saen.</l>
<l>                Doe sprac een ingel dese tale</l>
<l>Tote ham: "Com met mi in Ytale,</l>
<l n="55">Daer selstu menegen mensche leeren,</l>
<l>Die hem te Gode sal bekeeren."</l>
<l>Thant vant hi hem hier na</l>
<l>In die stat heet Lucrida.</l>
<l>Des andersdaechs ten kerkere quam</l>
<l n="60">De keyser, die geheel vernam</l>
<l>Sinen segel, ende hiet te hant</l>
<l>Dien halen, die men niet en vant.</l>
<l>Doe quam den keyser an groot verdriet,</l>
<l>Ende riep: "Heden es gesciet</l>
<l n="65">Wee minen goden ende minen rike."</l>
<l>Doe riepen die liede gemeenlike:</l>
<l><pb n="201"/>Hi seide: "Die ingel van hemelrike</l>
<l>Voerdenne danen." In dit bedieden</l>
<l>Heeft hi cume gestilt die lieden.</l>
<l n="70">                Doe Herasmus quam in die port,</l>
<l>Also als ghi hebt gehort,</l>
<l>Ghinc hi predeken in die stede</l>
<l>Ende dede menege miracule mede.</l>
<l>                Een man van grooter edelhede,</l>
<l n="75">Ende die meeste van der stede,</l>
<l>Anastasius, hadde een kint doot,</l>
<l>Daer men omme dreef rouwe groot,</l>
<l>Dien Herasmus gaf sijn leven,</l>
<l>Dat dese woerde heeft uutgegeven:</l>
<l n="80">"Te waren der kerstene God es groot,</l>
<l>Die mi verwect heeft van der doot</l>
<l>Bi Herasmus, den cnape sijn."</l>
<l>De vader ende menech heidijn</l>
<l>Sijn bekeert van dien woerden,</l>
<l n="85">Die si daer van den kinde hoerden.</l>
<l>Wel XL<hi rend='sup'>M</hi> in die stede</l>
<l>Ontfingen daer dat kerstenhede.</l>
<l>Die tempele ghinc men destruweren</l>
<l>Ende die kerken Gods fonderen.</l>
<l n="90">                Hier na so heeft dit verstaen</l>
<l>Die keyser Maximiaen,</l>
<l>Die Herasmus dede vortbringen.</l>
<l>Als hi sine gode wilde dwingen</l>
<l>Tanebedene met gewoude,</l>
<l n="95">Vraechde Herasmus welken hi soude</l>
<l>Van dien goden anebeden.</l>
<l>De keyser leiddene ter steden,</l>
<l>Daer hi Jupiters beelde vant,</l>
<l>XII ellen lanc. Te hant</l>
<l n="100">Sprac die keyser: "Siet hier desen</l>
<l>Jupiter, dien ic moet wesen</l>
<l>Met al den minen onderdaen."</l>
<l>Herasmus maecte een cruce; saen</l>
<l>So wert die afgod al niet,</l>
<l n="105">Daer een duvel uut schiet,</l>
<l>Die den lieden dede pine groet.</l>
<l>Maer die heilege man geboet</l>
<l>Den drake, dat hi voere dane,</l>
<l>Dat hi dede. Als dat sach ane</l>
<l n="110">Tfolc, riept al met gemeenre mine:</l>
<l>"Groet es de God der kerstine!"</l>
<l>Ende vele vielenre ane kerstenhede.</l>
<l>Dit was te Syrmen in die stede.</l>
<l>De keyser die sach hem wale</l>
<l n="115">Bedrogen, ende ghinc in die sale,</l>
<l>Ende dede ontliven alle daer naer,</l>
<l>Die kerstendoem ontfingen daer,</l>
<l>Wel XXX dusent ofte mee,</l>
<l>Die dies en dreven geen ander wee,</l>
<l n="120">Dan si Herasmus baden sere,</l>
<l>Dat hise bevele Gode, onsen Here,</l>
<l>Ende hi hevet also gedaen.</l>
<l>Doe quamen die ingele saen</l>
<l>Ende der heilegen sielen namen,</l>
<l n="125">Ende songen Alleluia te samen.</l>
<l>                Des keysers gramscap en was niet smal,</l>
<l>Ende op sente Herasmus al,</l>
<l>Ende ghinc hem met tormenten an,</l>
<l>Die metten cruce de heilege man</l>
<l n="130">Sonder pine al dede tegaen.</l>
<l>Doe dat sach Maximiaen,</l>
<l>Dede hi niewe dinc noch maken:</l>
<l>Enen pot met vaste saken,</l>
<l>Ende dien dede hi heiten seer schiere</l>
<l n="135">Met sonderlingen grooten viere.</l>
<l>Daer ghinc Herasmus in ter vaert</l>
<l>Metten cruce Gods bewaert,</l>
<l>So dat hem niet een twint en verwach.</l>
<l>Maximiaen, die derwert sach</l>
<l n="140">Van verre, wert sware gepijnt,</l>
<l>Want, also ene beke loepende schijnt,</l>
<l>Liep uten putte ene hitte groet,</l>
<l>Die hem dede groete noet,</l>
<l>So dat hi roepende wert aldus:</l>
<l n="145">"Ic verberre, Herasmus,</l>
<l>Bidt vore mi." Ende also saen</l>
<l><pb n="202"/>Es die sant tote hem gegaen,</l>
<l>Ende seide: "Keyser, nu mogedi sien,</l>
<l>Hoe die creaturen plien</l>
<l n="150">Te dienenne Kerste, minen God,</l>
<l>Ende hoe hi al dijn ghebod</l>
<l>Doet tegaen ende wesen niet,</l>
<l>Ende doet wesen dijn verdriet</l>
<l>Dat te minen behoef was gereet.</l>
<l n="155">Proef oftu dewelike vlamme heet</l>
<l>Sout connen gedoegen, als du hier</l>
<l>Niet en cons gedoegen dit lidende vier.</l>
<l>Nu omme Gods gedoechlijchede,</l>
<l>Die ons heet in elke stede,</l>
<l n="160">Dat wi om tquade gelden goet,</l>
<l>So heetic dat di pine doet</l>
<l>Dat het van di scheede saen,</l>
<l>Omme die liede diere bi staen,</l>
<l>Dat siere bi kinnen Gods mechtechede</l>
<l n="165">Ende van den duvel verscheeden mede."</l>
<l>Al ongepijnt so wert hi sciere;</l>
<l>Maer hi was so putertiere,</l>
<l>Dat hijt over toeverie al helt</l>
<l>Wat dat dede die Gods gewelt,</l>
<l n="170">So dat hi den heilegen man</l>
<l>In fellen kerkere dede doen dan,</l>
<l>Ende met ketenen benden onsachte,</l>
<l>Ende sette daer toe stercke wachte.</l>
<l>Hi peysde dat hi ten anderen dage</l>
<l n="175">Vinden soude niwe plage</l>
<l>Den heilegen man te doodene mede.</l>
<l>Tsnachts quam in der gevangenessen stede</l>
<l>Een jongelinc te wonderne daer,</l>
<l>Die Herasmusse antaste daer,</l>
<l n="180">Ende hi hietene opstaen.</l>
<l>Sine ketenen ontsprongen saen,</l>
<l>Ende hi heeftenne vort bracht</l>
<l>In Tsampaengen bi Gods cracht</l>
<l>Teere port, hiet Formiane.</l>
<l n="185">Doemen den keyser dede te verstane,</l>
<l>Dat hi Herasmus quite was,</l>
<l>Wicte hi thoeft ende seide na das:</l>
<l>"Herasmus heeft vele gedoeghet,</l>
<l>Maer vroetscap heeft hi nu getoeget,</l>
<l n="190">Dat hi ontfloen meer pinen si,</l>
<l>Die hem te doegene stont bi mi."</l>
<l>Dies in Gods love ende in gebede</l>
<l>Was Herasmus in die stede,</l>
<l>Die ic u seide, VII dage.</l>
<l n="195">Doe sprac hem ane, dins gene sage,</l>
<l>De stemme van hemelrike:</l>
<l>"Herasme, du heefs getrouwelike</l>
<l>Ghestreden; nu com ende ganc</l>
<l>In dijns Heren bliscap stranc."</l>
<l n="200">Opwert hi sach ende heeft vernomen</l>
<l>Ene blickende croene comen</l>
<l>Rechte te sinen hoefde waert.</l>
<l>Doe nicte hi ende sprac ter vaert:</l>
<l>"Ontfanc, Here, minen geest in vreden!"</l>
<l n="205">Daer gaf hi Gode de siele ter steden.</l>
<l>Die diere waren die ingele sagen</l>
<l>Wittere dan snee hem te hemele dragen.</l>
</div>
<div type="subchapter"><head type="subchapter">Van sente Boneface ende van eenre vrouwen, die hiet Aglas. XIII.</head>
<l>                Eene vrouwe was te Rome</l>
<l>In desen tide, also ict gome,</l>
<l>Edel ende daertoe sere rike,</l>
<l>Weduwe, die onsuverlike</l>
<l n="5">Leidde hare leven ende hiet Aglaes,</l>
<l>Want enen jongelinc, hiet Bonefaes,</l>
<l>Hielt si te haerre oncuusscher minnen.</l>
<l>Al was dese van onsuveren sinnen,</l>
<l>Si dede gherne telker stede</l>
<l n="10">Werke van ontfermechede.</l>
<l>Alst God wilde, begonden rouwen</l>
<l>Hare sonden deser vrouwen,</l>
<l>So dat si anesprac haren vrient,</l>
<l>Die van sonden hare hadde gedient:</l>
<l n="15">"Broeder," seitsi, "di es cont</l>
<l><pb n="203"/>Van onsen sonden lange stont,</l>
<l>Daer wi vore Gode af moeten geven</l>
<l>Emmer redene na dit leven.</l>
<l>Nu hebbic verstaen te waren,</l>
<l n="20">Wie dat eert Gods mertelaren,</l>
<l>Dat hi sal deelen ane hare goethede.</l>
<l>Nu vaert dan te enegher stede,</l>
<l>Daer ghi reliquien hebt van hen,</l>
<l>Ende brinctse ons herwert. In willen ic ben,</l>
<l n="25">Dat ic hen sal ene kerke maken,</l>
<l>Ende hen eere sal doen in allen saken."</l>
<l>Bonefaes bestont al dat</l>
<l>Ende nam met hem grooten scat,</l>
<l>Daer hi reliquien soude coopen met,</l>
<l n="30">Ende heeft hem te wege geset</l>
<l>Hem XII<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>r</hi> tors van siere maysenieden.</l>
<l>Ende als hi ende sine vrouwe schieden,</l>
<l>Sprac hi te hare: "Can ic beloepen</l>
<l>Marteleren lichamen oft gecoopen,</l>
<l n="35">Vrouwe, ic salse bringen hare;</l>
<l>Ende oft in namen van martelare</l>
<l>Tote u comt mijn lichame,</l>
<l>En sal u niet sijn dat bequame?"</l>
<l>Si sprac: "Lieve vrient, swijch dies,</l>
<l n="40">Ende wes van sprekene niet so ries,</l>
<l>Maer devotelike vare."</l>
<l>Ende aldus sciet hi van hare.</l>
<l>Doe peysde hi, al en ware hijs niet wert,</l>
<l>Na dien dat hi heilechdoem beghert,</l>
<l n="45">Hi wille laten vleesch ende wijn</l>
<l>Tetene, ende hi wille sijn</l>
<l>In gebede dicwile tonsen Here,</l>
<l>Dat hi sijn dinc ten besten kere.</l>
<l>Te Tharsum es hi dus comen,</l>
<l n="50">Daer hi claerlijc heeft vernomen,</l>
<l>Dat men den kerstenen torment dede.</l>
<l>Hi sprac tote hen die hem waren mede:</l>
<l>"Gaet ende nemt herberge in de stat,</l>
<l>Ic ga allene besueken dat."</l>
<l n="55">De meysenieden waenden wel,</l>
<l>Dat hi tbordeel sochte ende niet el;</l>
<l>Maer hi ghinc ter steden waert,</l>
<l>Daer hem was geoppenbaert,</l>
<l>Daer men te tormentene plach</l>
<l n="60">Die van Kerste dorsten doen gewach.</l>
<l>Daer vant hi in menege pine</l>
<l>Sitten, hangen ende liggen kerstine.</l>
<l>Thant hise cussen began,</l>
<l>Ende riep dat horde menech man:</l>
<l n="65">"Groot es de God der mertelaren!"</l>
<l>Vort bat hi geenre heilegher scaren,</l>
<l>Dat si Gode vore hem baden,</l>
<l>Dat hi hem des wilde gestaden</l>
<l>Hare ghelike een te sine;</l>
<l n="70">Vort troeste hise in die pine.</l>
<l>                Die juge, die dit heeft vernomen,</l>
<l>Dede den jongelinc vore hem comen</l>
<l>Ende vragede hem wie hi ware.</l>
<l>"Een kersten," seide hi oppenbare:</l>
<l n="75">Doe ghinc men met grooten attente</l>
<l>An hem, ende met menegen tormente,</l>
<l>Dat hi blidelijc al verdroech:</l>
<l>En scheen ane hem geen ongevoech.</l>
<l>Daerna nam men wallende loet,</l>
<l n="80">Dat men hem in de kele goet.</l>
<l>Te hemele wert dede hi sine gebede</l>
<l>Ende ten mertelaren mede,</l>
<l>Die hi daer omtrent hem sach,</l>
<l>Dat elc bidde al dat hi mach.</l>
<l n="85">Ende als hare bede was geendt,</l>
<l>Al tfolc, dat daer was omtrent,</l>
<l>Wert weenende, roepende met gewout:</l>
<l>"Cristus, Gods sone, ons behout!</l>
<l>Verderven moeten die afgode!"</l>
<l n="90">Die juge sach dat hi wel ode</l>
<l>Sijn leven daer mochte laten,</l>
<l><pb n="204"/>Ende ghinc danen siere straten.</l>
<l>Maer smergens quam hi mechtech bet.</l>
<l>Bonefaes wert vore hem geset,</l>
<l n="95">Dien hi sprac ende eenvoudech vant,</l>
<l>Ende doe dede hem die tyrant</l>
<l>Anedoen menech torment,</l>
<l>Dat dingel Gods heeft al geschent,</l>
<l>Ende Bonefaes bleef onverwonnen.</l>
<l n="100">Die juge siedt al niet sijn connen</l>
<l>Ende en wiste els wat anevaen,</l>
<l>Dan dat hi hem dede thoeft afslaen.</l>
<l>                Sine meyseniede droefden sere,</l>
<l>Die doe sochten haren here.</l>
<l n="105">Met dat si dus daeromme vragen,</l>
<l>So es hen van enen ghewaghen,</l>
<l>Dat hi enen vremden hadde gesien</l>
<l>Metten kerstenen ter pinen tien,</l>
<l>Ende ghisteren wert hi onthoeft.</l>
<l n="110">Dandere en hebbens niet geloeft,</l>
<l>Ende seiden: "Dat en mach hi niet sijn:</l>
<l>Hi suect al hoeren ende wijn,</l>
<l>Dien wi sueken," ende nochtien</l>
<l>Sijn si mede gevolghet dien,</l>
<l n="115">Die hen dat dede becant,</l>
<l>Want hi was der jugen seriant.</l>
<l>Dus quamen si ter stede saen,</l>
<l>Ende die seriant dede hen verstaen</l>
<l>Welc dat sijn lichame ware.</l>
<l n="120">Om sijn hoeft vrageden si daer nare:</l>
<l>Hi toenet henlieden, ende dat hoeft</l>
<l>Loech vriendelijc op hen, dies geloeft,</l>
<l>Ende si verkindent alle gemeene,</l>
<l>Ende vielen in groeten geweene,</l>
<l n="125">Ende seiden: "Vergevet ons, here,</l>
<l>Dat wi van di messpraken sere."</l>
<l>Daer gaven si also groet goet</l>
<l>Dengenen, daert ane stoet,</l>
<l>Ende namen den martelare</l>
<l n="130">Ende brachtenne met dierre ware</l>
<l>Ende voeren so thuus waert.</l>
<l>                Dingel hevet geoppenbaert</l>
<l>Siere vrouwen de comst van hem,</l>
<l>Ende seide: "Ontfanc ende nem</l>
<l n="135">Werdelike als dinen here,</l>
<l>Dien du als cnape hads wilen ere.</l>
<l>Bi siere beden wertstu ontbonden</l>
<l>Van altemale dinen sonden."</l>
<l>Aglaes ontfinc den martelare</l>
<l n="140">Met grooter werdden, ende daer nare</l>
<l>Heeft sine geleit in werder stede,</l>
<l>Daer si ene kerke maken dede,</l>
<l>Daer God menegen heeft verhoeget</l>
<l>Om sijns martelaren doghet.</l>
<l n="145">Die heilege Aglaes liet al varen</l>
<l>De werelt ende vleesschelijc begaren,</l>
<l>Ende gaf den armen al haer goet.</l>
<l>Wie dat hare te dienste stoet,</l>
<l>Dien scalt si quite ende maecte vri.</l>
<l n="150">Een deel joncvrouwen nam si hare bi,</l>
<l>Daer si Gode diende mede,</l>
<l>Ende quam in selker heilechede,</l>
<l>Dat si die duvele heeft versaget</l>
<l>Ende den sieken gesondde bejaget.</l>
<l n="155">Dus leefde si XIII jaer,</l>
<l>Ende gaf Gode ene siele claer.</l>
</div>
<div type="subchapter"><head type="subchapter">Van sente Julianen der maget. XIIII.</head>
<l>                Te dien tide dat Maximiaen</l>
<l>Keyser was, was Affricaen,</l>
<l>Die den kerstenen dede pine.</l>
<l>Dese hadde ene dochter scone ende fine</l>
<l>........</l>
</div>
<div type="subchapter"><head type="subchapter">Van vele martelaren. XV.</head>
<l>                Met vele pinen moeste liden</l>
<l>Sente Felix te desen tiden</l>
<l><pb n="205"/>De doot ende doen salegen endde,</l>
<l>Van Sporkille ter XVIII<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>r</hi> kalende.</l>
<l n="5">In Tibusaten ene stat</l>
<l>Dese heilege man bisscop sat.</l>
<l>                Te dien tide vinc oec martelie ane</l>
<l>Sente Peter van Aulane</l>
<l>Met menegen tormente swaer.</l>
<l n="10">Martelaren worden daer naer</l>
<l>Orencius ende een Vincent</l>
<l>In Spaengen. Als dat bekent</l>
<l>Victor, die hadde geweest hare waert,</l>
<l>Nam hi die lichamen onvervaert</l>
<l n="15">Om te gevene sepulture.</l>
<l>Die baeliu wist in corter ure,</l>
<l>Die Victore dede die arme afslaen</l>
<l>Vore, ende thoeft daer na saen.</l>
<l>Victors vader sach dit an,</l>
<l n="20">Die van vare vlien began;</l>
<l>Maer de moeder Aquiline</l>
<l>Die benam hem die vlocht sine,</l>
<l>Want si vaste hielt haren man,</l>
<l>Ende met haren mantele dan</l>
<l n="25">Deckesi dat hoeft sijn,</l>
<l>Ende seide: "In tgeloeve dijn</l>
<l>Staet stoutelijc, ende laet ons geven</l>
<l>Om Jhesum Cristum onse leven."</l>
<l>Ende doe dit diegene sach,</l>
<l n="30">Die de kerstene tontlivene plach,</l>
<l>Sloech hi hen beiden thoovet ave.</l>
<l>Hier na, bi ons Heren gave,</l>
<l>Dese martelaren vroude</l>
<l>Voerde in Gods gewoude</l>
<l n="35">De bisscop sente Poncius.</l>
<l>Ende als si comen varende dus</l>
<l>Ter steden, daer die martelaren</l>
<l>Rusten wilden na hare begaren,</l>
<l>Bleven die beesten al stille staende,</l>
<l n="40">Diese voerden, ende gaende</l>
<l>En mochtse niemen gebringen vort.</l>
<l>Daer bleven si. Dit was bi der port,</l>
<l>Die Ebredinne es genant,</l>
<l>Also ict bescreven vant.</l>
</div>
<div type="subchapter"><head type="subchapter">Van der weduwen sente Lucien. XVI.</head>
<l>                Ene weduwe, die hiet Lucie,</l>
<l>Was, die vernam die duvelie,</l>
<l>Die gebode des keysers quade.</l>
<l>Tote haren sone sprac si in rade,</l>
<l n="5">Euperpius, die was heidijn:</l>
<l>"Latewi dafgode, lieve sone mijn,</l>
<l>Ende anebeden wi dien God,</l>
<l>Die over al heeft sijn gebod."</l>
<l>Doe liep die sone ten keyser waert</l>
<l n="10">Ende heeft hem dit geoppenbaert,</l>
<l>Die omme die vrouwe sendde saen.</l>
<l>Ende doe si uut haren huus soude gaen:</l>
<l>"Verderven moet," seitsi, "dit huus mijn</l>
<l>Om dafgode diere in sijn,</l>
<l n="15">Ende ic moet sijn bescreven</l>
<l>Mettien die Cristus gevet dleven."</l>
<l>Alse hare de keyser heeft versien,</l>
<l>Vraechde hi hare vele, ende nadien</l>
<l>Sprac si hem coenlike an:</l>
<l n="20">"Tallen pinen, diemen can</l>
<l>Ghepeysen, benic gereet."</l>
<l>Ten kerkere wert si doe geleet,</l>
<l>Maer die dore loec jegen hare.</l>
<l>In beden viel si; daer nare</l>
<l n="25">Wert daer sere suete dinc geroken.</l>
<l>In den kerkere hordemen dese sproken:</l>
<l>"Verblide in Gode in elc getide!</l>
<l><pb n="206"/>Anderwerven seggic: verblide!</l>
<l>Want dat oge noyt en sach,</l>
<l n="30">Noch geen oere horen en mach,</l>
<l>Noch comen en mach in menschen sin,</l>
<l>Heefstu verdient te comene in."</l>
<l>                IIII dage hierna een water spranc</l>
<l>Uten kerkere, dat verdranc</l>
<l n="35">Ende verdarf wel half die stede</l>
<l>Ende des keysers palais mede,</l>
<l>Die hier na quam te Lucien</l>
<l>Ende teecht ane haerre duvelien</l>
<l>Algader dat daer was gesciet.</l>
<l n="40">Uter port hise leiden hiet.</l>
<l>Doe dede hise met stocken slaen,</l>
<l>Maer diese sloech wert een steen saen,</l>
<l>Ende die hant daer hise sloech mede</l>
<l>Bleef vleesch, ende noch heet de stede</l>
<l n="45">Ter Vleesschent in desen dage.</l>
<l>Den keyser quam ane selke plage,</l>
<l>Dat hem dunct de doot sijn bi.</l>
<l>"God Jupiter," riep hi, "help mi!"</l>
<l>Ende die afgod viel altehant</l>
<l n="50">Ende wert te niete rechte als een sant.</l>
<l>Doe sprac Lucie den keyser an:</l>
<l>"Dijn god en helpt di niet," seitsi dan</l>
<l>Den keyser, "mer mijn God ganst mi.</l>
<l>Gheloefstu," sprac si, "ic doet di."</l>
<l n="55">Ja hi, antwerdde hi gereet.</l>
<l>"Dine valscheit," seitsi, "ic weet,</l>
<l>Maer Gods sone make di gesont."</l>
<l>Hi genas te hant; ter stont</l>
<l>Lovede hi sinen valschen god</l>
<l n="60">Jupiter, ende als een sod</l>
<l>Liep hi te sinen tempel waert;</l>
<l>Ende doe hi was in de vaert,</l>
<l>Wert die tempel van der erden verswolgen.</l>
<l>Ende noch wert hi meer verbolgen,</l>
<l n="65">Ende dede gloyen een coperijn vat,</l>
<l>Loet ende smout pec voldoen dat,</l>
<l>Ende dede Lucien daer in doen naect,</l>
<l>Daer si geen pine af en gesmaect.</l>
<l>III dage es si daer in gestaen.</l>
<l n="70">Ten vierden es si uut gegaen,</l>
<l>Ende ontboet den keyser dit:</l>
<l>Waeromme dat hi stille sit,</l>
<l>Want hets wel die tijt van pijn.</l>
<l>De keyser sloech vore de borste sijn,</l>
<l n="75">Ende sprac: "Wat magic vangen an?"</l>
<l>Met ysere, met loede dede hise dan</l>
<l>Laden, ende also leiden vort</l>
<l>In allen straten van der port;</l>
<l>So dat si quamen dus gegaen</l>
<l n="80">Vore thuus daer woende Geminiaen,</l>
<l>Die XXX dusent CC ende twee</l>
<l>Hadde in sijn huus afgode ende mee.</l>
<l>Ende doe Lucie leet vore sine dure,</l>
<l>Bekeerde Geminiaen te dier ure,</l>
<l n="85">Ende volgede hare also houde</l>
<l>Daer mense tormenteren soude,</l>
<l>Ende hi viel te voeten hare.</l>
<l>"Mine geestelike moeder care,"</l>
<l>Seit hi, "bi di weetict al,</l>
<l n="90">In wien ic geloeven sal."</l>
<l>Ghekerkert worden si beide saen.</l>
<l>Bi den ingel heeft dit verstaen</l>
<l>Die pape Prothasius,</l>
<l>Die die dinc toebrachte aldus,</l>
<l n="95">Dat hi ten kerkere es comen,</l>
<l>Daer hi Gods licht heeft vernomen,</l>
<l>Ende doepte Geminiane,</l>
<l>Die Lucien vort mee bleef ane.</l>
<l>Vore den keyser quamen si hier nare,</l>
<l n="100">Die alle tormente sware,</l>
<l>Die hem sijn felle sin conde gegeven,</l>
<l>Hem dede, daer si af bleven</l>
<l>Al ongescaedt bi der Gods macht.</l>
<l><pb n="207"/>Als hi siet sijnre macht cracht,</l>
<l n="105">Liet hise ende ruumde hen die stat.</l>
<l>                Eene riviere soude hi na dat</l>
<l>Met scepe liden met vele lieden,</l>
<l>Die alle verdronken, horic bedieden,</l>
<l>Sonder hi die cume ontghine.</l>
<l n="110">Hier na so geviel die dinc,</l>
<l>Dat quam te Rome Pirropogoen</l>
<l>Als juge, ende dede gebieden doen</l>
<l>Offerande te doene den goden saen.</l>
<l>Lucie ende Geminiaen</l>
<l n="115">Liepen roepende harentare,</l>
<l>Dat elc afgod een duvel ware.</l>
<l>Als die juge dat heeft verstaen,</l>
<l>Dede hi hen met tormente anegaen;</l>
<l>Ende doe wert ertbevinge so groet,</l>
<l n="120">Dat scheen dat al die port verscoet,</l>
<l>Ende thuus daer die juge was in</l>
<l>Ende XL sijnre cnapen, niet min,</l>
<l>Viel, daer si alle in bleven doot,</l>
<l>Ende die heilegen en hadden geene noot.</l>
<l n="125">                Doe dat jaer al omme quam,</l>
<l>Dingel dese sante nam</l>
<l>Ende heeftse in Cecilien bracht,</l>
<l>Daer God groot wonder heeft gewracht,</l>
<l>Ende daer si namen salegen endde.</l>
<l n="130">                Van eere andere Lucien ic vende,</l>
<l>Die in Cecilien oec es mare,</l>
<l>Daer ghi af horen selt hier nare.</l>
<l>Dese, daer hier af gesproken es,</l>
<l>Was weduwe, sijt seker des;</l>
<l n="135">Ende daer die tale noch af sal sijn,</l>
<l>Was een reine magedekijn.</l>
</div>
<div type="subchapter"><head type="subchapter">Van sente Cosmasse ende Damiane. XVII.</head>
<l>                   Nu willewi u hier gewagen</l>
<l>Van II gebrueders, te gadere gedragen.</l>
<l>Dat waren, na mijn verstaen,</l>
<l>Cosmas ende Damiaen.</l>
<l>........</l>
</div>
<div type="subchapter"><head type="subchapter">Van sente Blasise. XVIII.</head>
<l>                In desen tide so besat</l>
<l>Te Sebasten in die stat</l>
<l>Sente Blasius bisscops eere,</l>
<l>Die een heilech man was sere.</l>
<l n="5">Sijn bisscopdoem heeft hi begeven,</l>
<l>Ende leidde heilech hermitenleven.</l>
<l>........</l>
</div>
<div type="subchapter"><head type="subchapter">Van Dorothea der maget ende van Theophiluse. XIX.</head>
<l>                God toende wonder oppenbare</l>
<l>Omme Dorothea sine care</l>
<l>Te Cesarea in die stede,</l>
<l>Die Sapricius passien dede</l>
<l n="5">Ter VII<hi rend='sup'>d</hi><hi rend='sup'>e</hi><hi rend='sup'>r</hi> yden der maent van Sporkelle.</l>
<l>........</l>
</div>
<div type="subchapter"><head type="subchapter">Van sente Vitale. XX.</head>
<l>                Het nam bi passien swaren ende</l>
<l>Van November ter vijfter kalende</l>
<l>Te Boloengen in Ytale</l>
<l>Vitalijs, ende also wale</l>
<l n="5">Agrichola, na mijn verstaen,</l>
<l>Doe keyser was Dyoclesiaen,</l>
<l>Ende waren onder die Jueden begraven.</l>
<l>Maer seder, bi Gods gaven,</l>
<l>Worden si bi sente Ambrosise verheven,</l>
<l n="10">Daer onse Here wilde geven</l>
<l>Menech teeken van haerre werde,</l>
<l>Want duvele voeren haerre verde</l>
<l><pb n="208"/>Van dien die si te voeren bonden,</l>
<l>Ende menech sieke quam tsiere gesonden.</l>
<l n="15">                In desen tijt was gepassijt mede</l>
<l>Te Egypten, in die stede</l>
<l>Die Antinonim heet, ic wane,</l>
<l>Bi den baeliu Arriane,</l>
<l>Ascla met pinen meneghertiere.</l>
<l n="20">Ten lesten was hi in ene riviere</l>
<l>Ghewoerpen, daer hi Gode sende</l>
<l>De siele ter X<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>r</hi> kalende</l>
<l>Van Sporkele. Ende na sente Asclen doot</l>
<l>Arriaen te vane geboet</l>
<l n="25">Alle diegene die kersten waren;</l>
<l>Ende onder die heilege scaren</l>
<l>Was die here Philomoen</l>
<l>Ende Appollonijs, wies doen</l>
<l>Al ane Gode was, onsen Here.</l>
<l n="30">Dese dede die juge pinen sere.</l>
<l>Doe sprac hem ane Philomoen,</l>
<l>Biddende dat hi wilde doen</l>
<l>Een kint in een coperijn vat,</l>
<l>Ende met schichten schieten na dat.</l>
<l n="35">Men dede alsoe: men scoeter naer</l>
<l>Also vele gescutten als waren daer,</l>
<l>Die alle ontfinc dat vat coperijn,</l>
<l>Ende ongequets bleef dkindekijn.</l>
<l>Dat Philomon toechde Arriane</l>
<l n="40">Ende sprac: "Nu mere dit te verstane:</l>
<l>Also als niet gequets es twint</l>
<l>Van al den scietene dit kint,</l>
<l>Also en mach die siele gedoegen</l>
<l>Niet van den tormente, die du cons toegen</l>
<l n="45">Bi den lichame gepijnt, doer God."</l>
<l>Doe gaf die baeliu uut tgebod,</l>
<l>Dat men op hem schichte schiete,</l>
<l>Die hem niet en daden van verdriete,</l>
<l>Noch oec an hem niet en cleven,</l>
<l n="50">Maer in die locht hangende bleven.</l>
<l>Doe die baeliu dat vernam</l>
<l>Ende dat wonder bat na sien quam,</l>
<l>Viel hem in deen oge een schicht,</l>
<l>Daer hi bi verloes dat licht.</l>
<l n="55">Ende doe sprac hi te Philomoene:</l>
<l>"Omdat ic hebbe bi dinen doene</l>
<l>Mijn oege verloren, so leere mi</l>
<l>De cuest, daer ic genese bi,</l>
<l>Ende ic sal di laten gaen."</l>
<l n="60">Doe antwerdde saen</l>
<l>Dander: "En wes in wane van desen</l>
<l>Niet, mijn Here en mach di wel genesen;</l>
<l>Maer dat sal sijn na de doot mijn.</l>
<l>Com daer ic sal begraven sijn,</l>
<l n="65">Dine oge bestrike met moderen daer:</l>
<l>Du werds genesen saen daer naer."</l>
<l>                Hier na hine onthoefden dede</l>
<l>Ende Appolloniusse daer mede.</l>
<l>Des anders daechs dede Arriaen</l>
<l n="70">Also hem Philomon dede verstaen,</l>
<l>Ende sprac: "In Jhesus Cristus name,</l>
<l>Om wien dese gaven haren lichame,</l>
<l>So smeric die ogen mijn;</l>
<l>Ende eest dat ic mach siende sijn,</l>
<l n="75">Ic sal geloeven dat God en geen</l>
<l>Anders en es dan hi aleen."</l>
<l>Ende hi genas ter selver stont.</l>
<l>Enen kerstenen heeft hi hem becont;</l>
<l>Ende cortelike heeft dit verstaen</l>
<l n="80">De keyser Dyoclesiaen,</l>
<l>Die daer ridders sendde viere,</l>
<l>Dat sine tot hem bringen schiere:</l>
<l>Ofte en ware dat sine den goden niet onder en daden,</l>
<l>Si soudent becopen met ongenaden.</l>
<l n="85"><pb n="209"/> Maer Arriaen verdiende so met haven,</l>
<l>Dat hi mochte gaen ten heilegen graven,</l>
<l>Daer hi nerenstelike bidt.</l>
<l>Als uten grave horde hi dit:</l>
<l>"Arriaen! di niet en ontsie,</l>
<l n="90">Jhesus hi sal croenen die.</l>
<l>Ganc met hen die di hebben gevaen,</l>
<l>Ende bidt vore hen." Dit hebben verstaen</l>
<l>Ende gehort die heren viere,</l>
<l>Ende doe ghinc hi met hen. Schiere</l>
<l n="95">Quamen si tAlexandrien ter stat;</l>
<l>Doe maecte hen Arriaen cont, dat</l>
<l>Wachte si doen souden beide</l>
<l>Om sinen lichame; vort hi seide:</l>
<l>"Opten achsten dach van Merte</l>
<l n="100">Sal sijn des keysers begherte,</l>
<l>Dat men mi werpe in de see</l>
<l>In enen sac; daer toe mee</l>
<l>Sal hi met sande gevullet wesen.</l>
<l>Ter see comt des derds daechs na desen,</l>
<l n="105">Ende ghi selt sien den lichame mine</l>
<l>Op den rugge van enen delfine.</l>
<l>Dien nemt ende graeftene daer nare</l>
<l>Bi Philomone den martelare."</l>
<l>Vore den keyser quamen si na dit,</l>
<l n="110">Dien graven hiet in enen pit,</l>
<l>Ende vele ysers ende steene</l>
<l>Op hem ende de eerde gemeene,</l>
<l>Die uten putte quam ende meere.</l>
<l>Daer toe dede die felle here</l>
<l n="115">Den ridders daer op springen vele,</l>
<l>Ende seiden hen in haren spele:</l>
<l>"Laet sien ofte Jhesus comen sal</l>
<l>Ende desen verloessen al."</l>
<l>Hier na es die keyser comen</l>
<l n="120">In sine camere, ende heeft vernomen</l>
<l>Op sijn bedde liggende Arriane,</l>
<l>Ende die hem aldus sprac ane:</l>
<l>"Keyser, sie, ic ben Arriaen,</l>
<l>Dien du daeds delven, sonder waen;</l>
<l n="125">Maer hi heeft mi al hier bracht,</l>
<l>Die van allen dingen heeft macht."</l>
<l>Doe dede hine vueren in die see,</l>
<l>Also hi voreseide min no mee.</l>
<l>Die IIII, diene tiersten vingen,</l>
<l n="130">Blameerden den keyser die dingen.</l>
<l>Doe dede hi die berecken mede</l>
<l>Also men Arriane ierst dede,</l>
<l>Wies meyseniede waren in die beide,</l>
<l>Doe hen die martelare vorseide.</l>
<l n="135">Maer cortelike si vernamen,</l>
<l>Datter quamen vijf lichamen;</l>
<l>Doe worden si in twivele sere,</l>
<l>Ofte daer ware iet onse here.</l>
<l>Ende een delfijn sprac dese woert:</l>
<l n="140">"En twifelt niet!" ende hi toende ons voert</l>
<l>Haren here, ende seide hen meere:</l>
<l>"Dese IIII, wert groeter eere,</l>
<l>Gravet sente Asclen beneven,"</l>
<l>Ende si hebben also dat bedreven.</l>
</div>
<div type="subchapter"><head type="subchapter">Van sente Januare den mertelare. XXI.</head>
<l>                Een Probus, baeliu van Pannone,</l>
<l>Brachte der mertelaren croene</l>
<l>Hyreneus, die bisscop sat</l>
<l><pb n="210"/>Heilech [te] Syrmien in die stat,</l>
<l n="5">Ter VIII<hi rend='sup'>d</hi><hi rend='sup'>e</hi> kalenden van Aprel.</l>
<l>Na menegerande torment fel</l>
<l>Heet hi dat men hem thoeft afsla,</l>
<l>Ende werpen in die riviere daerna.</l>
<l>Ende de keyser Maximiaen</l>
<l n="10">Dede martielie ontfaen</l>
<l>Domicuus, sinen camerlinc,</l>
<l>Die so wel was metten coninc,</l>
<l>Dat hi sine croene hadde in sijn hoede,</l>
<l>Ende hem yemen cume te gemoede</l>
<l n="15">Dan hi sine croene mochte doen gestaen.</l>
<l>Nu dede hi hem thoeft afslaen</l>
<l>Van October ter VII<hi rend='sup'>d</hi><hi rend='sup'>e</hi><hi rend='sup'>r</hi> yde.</l>
<l>Sijn hoeft nam hi ten selven tide</l>
<l>In handen, dit was ane ene riviere,</l>
<l n="20">Ende ghinc an dandere side sciere.</l>
<l>Ende daer hi ruste, wert hi begraven,</l>
<l>Daer God den menegen wille laven</l>
<l>Omme de eere van sinen martelare.</l>
<l>                Ghepassijt wert sente Januare</l>
<l n="25">In desen tide, die doe bisscop sat</l>
<l>Te Boneventen in die stat:</l>
<l>[Dat] die baeliu Thymotheus dede.</l>
<l>Te Nola in die stede</l>
<l>So dede hine ierst vore hem bringhen.</l>
<l n="30">Ende doe hine niet en conde gedwingen</l>
<l>Tanbedene die afgode, dede hine sware</l>
<l>Carcereren, ende daer nare</l>
<l>Peysde hi omme menegerande plage dan.</l>
<l>Ende daer in te werpen den heilegen man,</l>
<l n="35">Wien dingele thant quamen an,</l>
<l>Diene quijtten uut allen node,</l>
<l>Ende lieden met hem ende loveden Gode.</l>
<l>Die dat horden ende sagen</l>
<l>Hebbent den baeliu gewagen.</l>
<l n="40">Doe wert onttaen eens ovens mont,</l>
<l>Ende die vlamme in corter stont</l>
<l>Heeft der heidene vele verbrant;</l>
<l>Ende ongescaedt so bleef die sant</l>
<l>Beide van live ende van cleeden,</l>
<l n="45">Ende es al daer ute gescheeden.</l>
<l>Men trac hem de zenuwen ute na dat,</l>
<l>Ende het scheen oft hem niet en deerde plat.</l>
<l>De baeliu voer teere ander stede,</l>
<l>Den bisscop dede hi volgen mede</l>
<l n="50">Ende II van siere clercgien met.</l>
<l>Vore wreede diere worden si geset,</l>
<l>Die alse scape jegen hen varen.</l>
<l>Die twee die daer met hem waren</l>
<l>Desidere ende Festus.</l>
<l n="55">Die juge sach die dinc aldus,</l>
<l>Ende hiet hen de hoefde afslaen.</l>
<l>Doe viel hi in sine bedinge saen</l>
<l>Januarius, die heilege man,</l>
<l>Ende doe wert blent die tyran</l>
<l n="60">Ende wert mede gepijnt wel sware.</l>
<l>Doe riep hi lude: "Januare,</l>
<l><pb n="211"/>Cristus cnape God des hoegen!</l>
<l>Doe mi weder hebben mijn oegen."</l>
<l>Ende die heilege man hi bat,</l>
<l n="65">Ende dander wert siende ter stat.</l>
<l>Met deser miraculen wertter bekeert</l>
<l>Vijfdusent, alsomen ons leert.</l>
<l>Ende omme dat onse Here woude,</l>
<l>Dat Januarius niet derven en soude</l>
<l n="70">Die croene der martelaren,</l>
<l>So wilde hi den juge vervaren</l>
<l>Met des keysers gebode,</l>
<l>Die hiet den ridders, al daden sijt noede,</l>
<l>Dat si den bisscop ende andere mede</l>
<l n="75">Die hoefde afslaen, ende dus ment dede.</l>
<l>Ende vore dat ment doen soude,</l>
<l>Bad den bisscop een aerm oude</l>
<l>Omme van sinen cleederen iet,</l>
<l>Ende de bisscop hem behiet</l>
<l n="80">Hem te gevene na sijn gedoegen,</l>
<l>Daer hi mede verbant sijn oegen;</l>
<l>Ende hi dede wel sijn beheet.</l>
<l>Des selfs daechs wert gereet</l>
<l>Thymotheus roepende sere,</l>
<l n="85">Dat hem dade sware dere</l>
<l>Dinghel Gods om Januaren,</l>
<l>Ende hi sterf in dat mesbaren,</l>
<l>Van October, also ict vende,</l>
<l>Op die dertienste kalende.</l>
</div>
<div type="subchapter"><head type="subchapter">Van sente Gregoriusse mertelere. XXII.</head>
<l>                Nu als die balgie nam ane</l>
<l>Flaccus van Maximiane,</l>
<l>Quam hi gevaren te Spolet,</l>
<l>Daer leefde een in kerstelike wet,</l>
<l n="5">Die pape Gregorius.</l>
<l>Doe dat verstaen hadde Flaccus,</l>
<l>Dede hine vore hem bringen gevaen.</l>
<l>Doe dede hine met stocken slaen,</l>
<l>Doe bant men hem hande ende voete,</l>
<l n="10">Op enen roestre leidemenne onsoete</l>
<l>Ende stacker brant onder.</l>
<l>Daer toende onse Here saen groot wonder:</l>
<l>Het wert ertbevinge ende altemale</l>
<l>Vielre ene coninclike salc,</l>
<l n="15">Ende III&#x00BD;<hi rend='sup'>C</hi> paiene</l>
<l>Blevender doot; bi dien geschiene</l>
<l>Flaccus quam in vare groet.</l>
<l>Hi vloe, nochtan hi geboet</l>
<l>Te kerkerenne den heilegen man,</l>
<l n="20">Daer hem die ingel saen quam an</l>
<l>Ende seide: "Gregorius, di si vrede!"</l>
<l>Al sine bande onttede hi mede.</l>
<l>Des anders daechs dede hem afslaen</l>
<l>Sijn hoeft Flaccus, dat wert gedaen.</l>
<l n="25">Die gelike hordemen van desen sinne:</l>
<l>"Ghebenedide onsen Here! com inne,</l>
<l>Dine wandelinge es wel gereet."</l>
<l>Die tyran dede beesten wreet</l>
<l>Halen om den lichame te verslinden,</l>
<l n="30">Maer si en wildens hen niet bewinden,</l>
<l>Maer si bogen vore hem op die cnien.</l>
<l>Vele dergeenre die dat sien</l>
<l>Gheloefden, ende loveden Gode.</l>
<l>Van den ingel, ons Heren bode,</l>
<l n="35">Wert Flaccus geplaecht an dlijf.</l>
<l>Aburdancie, een kersten wijf,</l>
<l>Heeft den martelare gecocht</l>
<l>Ende werdelike ten grave brocht</l>
<l>Ter IX<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>r</hi> kalenden van Laumaent.</l>
<l n="40">                Sabinus al ongewaent</l>
<l>Was bisscop in die stat tAssise,</l>
<l><pb n="212"/>Doe daer quam in baelius wise</l>
<l>Die felle Venustiaen,</l>
<l>Die daer sende Maximiaen.</l>
<l n="45">Dese horde mare van Sabine,</l>
<l>Ende met tween dyaken sine,</l>
<l>Exuperantis ende Marceel,</l>
<l>Die met hem wilden hebben deel,</l>
<l>Dede hi[ne] vore hem bringen gevaen.</l>
<l n="50">Sente Sabijn heeft so gedaen,</l>
<l>Dat hi wille proeven sijnre gode macht,</l>
<l>So dat sijn afgod wert vortbracht,</l>
<l>Dien Sabijn met siere bede</l>
<l>Al te sticken brac tsiere stede.</l>
<l n="55">Doe wert gram Venustiaen,</l>
<l>Ende dede Sabine de hande afslaen.</l>
<l>Sine dyaken, die dat sagen,</l>
<l>Begonden hen een deel versagen;</l>
<l>Maer Sabijn, die heilege man,</l>
<l n="60">Maecte hen met troeste cracht weder an,</l>
<l>Ende die tyran dede hen gaen ane</l>
<l>Beide met viere ende met slane,</l>
<l>So dat si daden salegen endde</l>
<l>Van Junius op de kalende.</l>
<l n="65">                Doe moeste in den kerkere sijn</l>
<l>Ghedaen de heilege Sabijn.</l>
<l>Ene weduwe, die hiet Serene,</l>
<l>Quam in dien nacht te hem allene</l>
<l>Ende dede hem dat si mochte te goede.</l>
<l n="70">Sine hande hielt si ter hoede</l>
<l>Gheleit in een glasijn vat,</l>
<l>Ende diere specie mede in dat.</l>
<l>Eens leidse mede haer nevekijn blent.</l>
<l>Als dat die heilege man bekent,</l>
<l n="75">Leide hi hem daerme op thoeft, ende bad;</l>
<l>Ende het wert siende tier stat.</l>
<l>Omme dese miracle werter daer</l>
<l>XV dusent gedoept vorwaer.</l>
<l>                Hierna wert Venustiaen</l>
<l n="80">Met smerte so in doegen bevaen,</l>
<l>Dat hi eten noch slapen en mochte;</l>
<l>Ende geen meester en was, die dochte</l>
<l>Dat hem mochte hulpen iet.</l>
<l>Als men hem van den kinde bediet,</l>
<l n="85">Dat bi Sabine sach, dat was blent,</l>
<l>Heeft hi sijn wijf tot hem gesent,</l>
<l>Diene uten kerkere leidde saen,</l>
<l>Ende doe wert Venustiaen</l>
<l>Bi hem gesont ende siende clare,</l>
<l n="90">Ende wel geloevende daer nare,</l>
<l>Ende hevet kerstinen name ontfaen.</l>
<l>Doe dit verstont Maximiaen,</l>
<l>Sent hi Lucius al daer,</l>
<l>Die Venustiane daer naer</l>
<l n="95">Ende sijn wijf ende sine kindere</l>
<l>Onthoefden dede meerre ende mindere.</l>
<l>Sente Sabine dede hi met</l>
<l>In de stede te Spolet</l>
<l>Met loedenen wappers so lange slaen,</l>
<l n="100">Dat God de siele heeft ontfaen,</l>
<l>Wies lichame die goede Serene</l>
<l>Metten handen daer ane gemene</l>
<l>Groef, so si scoenst mochte, tien tiden</l>
<l>Van Pietmaent ter VII<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>r</hi> yden.</l>
<l n="105">De feeste van desen martelaren</l>
<l>Ghemeene, die gemartielijt waren</l>
<l>Op misselike dage nochtan,</l>
<l>Vierdmen, also alsict can</l>
<l>Ghelesen ende also die boec vermaent,</l>
<l n="110"><pb n="213"/> Ter derder kalende van Laumaent.</l>
</div>
<div type="subchapter"><head type="subchapter">Van Anastasien ende ander dinc. XXIII.</head>
<l>                Wonder hort van eenre vrouwe,</l>
<l>Die Gode sere was getrouwe:</l>
<l>Anastasie was hare name,</l>
<l>Pubblius wijf was dese bequame</l>
<l>........</l>
</div>
<div type="subchapter"><head type="subchapter">Van sente Berberen. XXIIII.</head>
<l>                Doe keyser was Maximiaen,</l>
<l>So was ene maget, hebbic verstaen,</l>
<l>Te Nycomeden in die stede:</l>
<l>Barbare, scoene ende edel mede</l>
<l>........</l>
</div>
<div type="subchapter"><head type="subchapter">Van sente Florente ende Floriane. XXV.</head>
<l>                Ridderen ende groete heren</l>
<l>Hadden geweest in der werelt eren</l>
<l>Florient ende Floriaen.</l>
<l>Maer nadien dat si hadden ontfaen</l>
<l n="5">Kerstenheit, leidden si salech leven.</l>
<l>Dese hebben hen willende gegeven</l>
<l>In handen dien, die al besochten</l>
<l>Waer dat si kerstene venden mochten,</l>
<l>Diese leiden den baeliu te voren,</l>
<l n="10">Die op hen wert in selken toren,</l>
<l>Omme dat si die gode hebben onwaert,</l>
<l>So hiet hi dat mense ter vaert</l>
<l>Versincke in die riviere.</l>
<l>Ende doemense derwert leidde schiere,</l>
<l n="15">Si onder enen boem quamen,</l>
<l>Daer si worden in slape te samen</l>
<l>Die heilegen ende also gereet</l>
<l>Si diese brachten daer geleedt.</l>
<l>Doe quam daer, van Gode gesent,</l>
<l n="20">Dingel ende sprac: "Brueder Florent,</l>
<l>Martielie en sal di niet behoren.</l>
<l>Du behors ten confessoren;</l>
<l>Stant op, te Gallen wert ganc mede,</l>
<l>Ic sal di toenen dijns wandelens stede:</l>
<l n="25">In Toers der stat staet di te sine</l>
<l>Gheordineert van sente Martine."</l>
<l>Ende doe wert ontwake Florent,</l>
<l>Die hem al ontbonden bekent,</l>
<l>Ende hi wecte Floriane,</l>
<l n="30">Dien hi dit dede te verstane,</l>
<l>Ende es van hem gescheeden soe.</l>
<l>Floriaen quam hier na weder vroe,</l>
<l>Daer menne sanc in die riviere</l>
<l>Na sine bedinge wel schiere.</l>
<l n="35">Ende schiet so van desen live.</l>
<l>Saen vertoende hi hem enen heilegen wive</l>
<l>Waer dat sine venden soude,</l>
<l>Diene groef aldaer hi woude,</l>
<l>Daer haer siele in haren verdriete</l>
<l n="40">Groetelike siere doecht geniete.</l>
<l>                In sinen tide, hebbic verstaen,</l>
<l>Was Primus ende Feliciaen</l>
<l>Te Rome, II groote heren,</l>
<l>Die mertelaren worden met eren</l>
<l n="45">Ende leden menech torment.</l>
<l>Ende onse Here dede sijn bekent</l>
<l>Ane hen sine groote macht,</l>
<l>Waerbi ten kerstenheide sijn bracht</l>
<l>Also vele als vijfhondert man.</l>
<l n="50">Ende alse die baeliu niet en can</l>
<l>Verwinnen dese Gods ridders coene</l>
<l>Met tormente van enegen doene,</l>
<l><pb n="214"/>So dede hi hen de hoefde afslaen,</l>
<l>Daer si hebben bi ontfaen</l>
<l n="55">Altoes met Gode te sine blide,</l>
<l>Van Junius op de sevende yde.</l>
</div>
<div type="subchapter"><head type="subchapter">Van sente Vite. XXVI.</head>
<l>                Den baeliu Valeriaen</l>
<l>Dede Dyoclesiaen</l>
<l>Die keyser sijn in Lucien lant,</l>
<l>Daer sente Vitus was becant.</l>
<l n="5">Sijn vader was heidijn, also ict las,</l>
<l>Een groet here, ende hiet Hylas.</l>
<l>........</l>
</div>
<div type="subchapter"><head type="subchapter">Van sente Albane mertelere. XXVII.</head>
<l>                Te desen tide so heeft ontfaen</l>
<l>Dore Gode martielie sente Albaen</l>
<l>In Groote Bartaengen, dat Ingelant</l>
<l>Nu te desen tide es genant,</l>
<l n="5">Ter tienster kalende van Julius,</l>
<l>Bi eenre port, die heet aldus</l>
<l>Veclingacesar in tLatijn.</l>
<l>Dese, doe hi was heidijn,</l>
<l>Herbergede enen kerstenen man,</l>
<l n="10">Die der persecucien ontran</l>
<l>Den keyser Dioclesiane.</l>
<l>Bi desen kerstenen so quam ane</l>
<l>Sente Albane dat hi prees kerstenhede.</l>
<l>Doe de juge van dier stede</l>
<l n="15">Vernomen hadde, dat Albaen</l>
<l>Also den kerstenen hadde ontstaen,</l>
<l>Sende hi omme den kerstenen man;</l>
<l>Ende Albaen dede desgeens cleedere an</l>
<l>Ende verloeste sinen gast van noden,</l>
<l n="20">Ende ghinc ten juge also metten boden.</l>
<l>Als die juge wel heeft verstaen</l>
<l>Wat gedaen heeft sente Albaen,</l>
<l>Hiet hine onthoefden also houde.</l>
<l>Ter stede daer ment doen soude</l>
<l n="25">Heeft God miracule gedaen,</l>
<l>Dat die ridders, diene souden slaen,</l>
<l>Bekeerden ende worden daer naren</l>
<l>Aldaer met hem martelaren;</l>
<l>Ende daer na diese onthoefde beide</l>
<l n="30">Wert blent daer met groeten leide.</l>
<l>                Twee gebruedere, hebbic verstaen,</l>
<l>Donaciaen, Rogaciaen,</l>
<l>Waren te Mates groote heren</l>
<l>Te desen tide, die met eeren</l>
<l n="35">Worden ons Heren martelaren,</l>
<l>Dore wien onse Here wilde baren</l>
<l>Wonder groet, ic laest aldus.</l>
<l>Ter IX<hi rend='sup'>d</hi><hi rend='sup'>e</hi><hi rend='sup'>r</hi> kalenden van Junius.</l>
<l>                In dlant van Frigien moeste liden</l>
<l n="40">Pancraes mertielie te desen tiden</l>
<l>Van den keyser Dyoclesiane,</l>
<l>Dien hi met redenen so sprac ane,</l>
<l>Dat hine rechte also verwonnen vinc;</l>
<l>Nochtan was die jongelinc</l>
<l n="45">Out niet meer dan XV jare.</l>
<l>Van desen leest men oppenbare:</l>
<l>So wie die sweert op sinen grave</l>
<l>Enen eet, die es ongave,</l>
<l>De duvel die wert hem inne</l>
<l n="50"><pb n="215"/> Ende hi wert al buten sinne,</l>
<l>Ofte hi sterft al te hant.</l>
<l>Men viert den dach van desen sant,</l>
<l>Dat hi voer met Gode blide,</l>
<l>Van Junius op die vierde ide.</l>
<l n="55">                Also als ict bescreven sach,</l>
<l>So worden op dien selven dach</l>
<l>Martelaren beide gemeene,</l>
<l>Onder den juge Sereene,</l>
<l>Peter ende Marcellijn.</l>
<l n="60">Dese Peter hadde lange gesijn</l>
<l>Eens heren Anteneus gevane,</l>
<l>Die hem dede menege bane,</l>
<l>Wies dochter die viant besat.</l>
<l>Die vader clagede sere dat,</l>
<l n="65">So dat Peter, die heilege man,</l>
<l>Ghenen here aldus sprac an:</l>
<l>Woude hi Cristum te dienste staen,</l>
<l>Sijn dochter soude genesen saen.</l>
<l>Die ander seide: "Wats dattu toeges,</l>
<l n="70">Ende du die omme hem pine gedoeges?</l>
<l>Hi en mach di verloesten niet;</l>
<l>Hoe mochte hi beteren mijn verdriet?</l>
<l>Ic sal al dine gevangenesse verswaren,</l>
<l>Ende moechstu mi dan ontfaren</l>
<l n="75">Ende miere dochter dan genesen,</l>
<l>So willic wel kerstijn wesen."</l>
<l>Hi dede also alsic u scrive.</l>
<l>Vort ghinc hijt seggen sinen wive,</l>
<l>Ende mettien was daer ghereet</l>
<l n="80">Peter met witten scone gecleet,</l>
<l>Ende hadde een cruce in sine hant.</l>
<l>Ten voeten vielen si daer den sant,</l>
<l>Ende die dochter saen ghenas,</l>
<l>Ende al dat in den huse was</l>
<l n="85">Wert gedoept, ende saen daer nare</l>
<l>Wert Anthemius martelare</l>
<l>Met Candida, den wive sine,</l>
<l>Ende siere dochter Pauline,</l>
<l>Ende leden der doot getide</l>
<l n="90">Van Junius op dachtende yde.</l>
<l>                Sergius ende Bachus met</l>
<l>Worden ter passien daer geset</l>
<l>Te desen tide, na minen verstane,</l>
<l>Bi den keyser Maximiane.</l>
<l n="95">Nu waren dese in sine sale</l>
<l>Van den meesten. Doe hi die tale</l>
<l>Horde, dat si waren kerstijn,</l>
<l>Soe waest jegen tgeloeve sijn.</l>
<l>Doch als hijt oppenbare vant,</l>
<l n="100">So dede hise pinen, die tyrant,</l>
<l>Met menegerande tormente groot.</l>
<l>Ten lesten daden si salege doot,</l>
<l>Ende onse Here oppenbaerde</l>
<l>Hare sonderlinge waerde</l>
<l n="105">Met menegere miraculen scone,</l>
<l>Van October op die none.</l>
</div>
<div type="subchapter"><head type="subchapter">Van sente Eufemien der maecht. XXVIII.</head>
<l>                Ene maget edel ende scone</l>
<l>Was in die stat te Calcedone</l>
<l>(Die geheeten was Eufemie;</l>
<l>Hare vader was Frisophen die vrie</l>
<l n="5">Ende senatoer, also ict versta;</l>
<l>Hare moeder hiet Theodora)</l>
<l>Te desen tide gevaen te waren</l>
<l>Met XLIX martelaren,</l>
<l>Die XIX dage behielden dleven</l>
<l n="10">Metter spisen die God can geven.</l>
<l>Ende daerna was die heilege scare</l>
<l>Met menegen tormente sware</l>
<l><pb n="216"/>Elc sonderlinge gepijnt,</l>
<l>Ende dat hen niet te derene al schijnt.</l>
<l n="15">                Als Priscus die baeliu dat siet,</l>
<l>In den kerkere hise doen hiet,</l>
<l>Ende dede allene die maget vrie</l>
<l>Vore hem, die heilege Eufemie,</l>
<l>Comen, ende sprac hare dus ane:</l>
<l n="20">"Dine edelheit ende dine scone gedane</l>
<l>En verliese niet. Al bestu</l>
<l>Als een cranc wijf gevallen nu</l>
<l>Met woerden, di nu bekeere,</l>
<l>Ende doe onsen goden eere."</l>
<l n="25">Te hemelwert hief si de oegen,</l>
<l>Ende bat hulpe an Gode den hoegen.</l>
<l>Na die bede sprac si te hant</l>
<l>Ane dien baliu, den tyrant:</l>
<l>"In de nature des lichamen</l>
<l n="30">En leit de cracht niet al te samen</l>
<l>Van onsen stride, maer in de cracht</l>
<l>Des heilechs geests leit al de macht.</l>
<l>Al siestu mi een wijf an,</l>
<l>Ic sal van sinne sijn een recht man."</l>
<l n="35">Den baeliu dunct nu dat hi es gescent.</l>
<l>Van wielen doet hi een instrument</l>
<l>Maken, also men weten doet,</l>
<l>Daer si emmer in sterven moet.</l>
<l>Ende doe siere in was gedaen,</l>
<l n="40">Seinde si hare, ende daer na saen</l>
<l>Worden hare alle de lede tebroken.</l>
<l>Maer den sin en mochte men niet gestoken,</l>
<l>Hine bleef emmer vaste in Gode.</l>
<l>Doe quam dingel, ons Heren bode,</l>
<l n="45">Ende maecte dat instrument te niete,</l>
<l>Ende gantsesse van allen verdriete;</l>
<l>Ende wie ter pinen yet toe dede,</l>
<l>Wert gichtech in alle de lede,</l>
<l>Ende si quam vort met bliden anschine.</l>
<l n="50">Die baeliu dreychde noch die fine:</l>
<l>Hi soudse altemale verbranden,</l>
<l>Oft sine gave den goden offeranden.</l>
<l>Si en ontsach gene niet, sine seit,</l>
<l>Want si Gods hulpe hadde gereit.</l>
<l n="55">Een fornayse dede hi sciere</l>
<l>Gloyen sere met starken viere,</l>
<l>Ende hieter die maget werpen in,</l>
<l>Die al in Gode hadde den sin.</l>
<l>Ende si die dat souden doen</l>
<l n="60">Versagen selc visioen,</l>
<l>Dat si toten baeliu seiden:</l>
<l>Daedse, also hi wilde, bereiden.</l>
<l>Sine daden an die maget niet.</l>
<l>Te hant hise kerkeren hiet.</l>
<l n="65">Die een die hiet Sostines,</l>
<l>Victor dander. Nu so es</l>
<l>Daertoe gesprongen een wilt paien,</l>
<l>Cassarius so hietmen dien,</l>
<l>Ende werp die maget goedertiere</l>
<l n="70">Midden in den starken viere,</l>
<l>Daerse dingele in hebben ontfaen,</l>
<l>Die dat vier al wederstaen.</l>
<l>Maer Cassarius wert verbrant.</l>
<l>Ende die maget ghinc te hant</l>
<l n="75">Gode lovende al overluut,</l>
<l>Ende ghinc ongescaedt daer uut.</l>
<l>                Die baeliu, die onghiere,</l>
<l>Dede noch andere maniere</l>
<l>Met scherpen yscre, met vierc mede,</l>
<l n="80">Daer hi met waende die heilege lede</l>
<l>Scoren ende te pulvere branden.</l>
<l>Maer dingel brac dat te handen,</l>
<l>Ende een twint en deret hare.</l>
<l>Vore IIII liebaerde was si daer nare</l>
<l n="85">Ghewoerpen ende ander beesten twee,</l>
<l>Die van hongere doechden wee,</l>
<l>Die hare anders niet doen en durren</l>
<l>Dan si cussen hare spurren.</l>
<l>Maer omme dat Gode tijt</l>
<l n="90">Dochte, ende hi haren strijt</l>
<l><pb n="217"/>Enden wilde, ende hare loenen</l>
<l>Ende metten marteleren croenen,</l>
<l>Ghedoegede hi dat ene beeste beet</l>
<l>De maget sonder te doene leet,</l>
<l n="95">Ende doe was dese stemme gehort:</l>
<l>"Eufemie, com hare vort</l>
<l>Ende der victorien palme ontfanc!"</l>
<l>Ende hier na over niet lanc</l>
<l>So wert gehort een luut so swaer,</l>
<l n="100">Dat die stede verbeefde aldaer,</l>
<l>Ende alle diet horden worden in vare.</l>
<l>Ende na hare bede ons Heren care</l>
<l>Gaf op die siele, wies lichame</l>
<l>Begraven wert in steden bequame.</l>
<l n="105">Dat dede hare vader ende hare vriende</l>
<l>Van October op de kalende XVI<hi rend='sup'>d</hi><hi rend='sup'>e</hi>.</l>
</div>
<div type="subchapter"><head type="subchapter">Van sente Firmine ende sinen sone. XXIX.</head>
<l>                Doe keyseren waren, na mijn verstaen,</l>
<l>Dyoclesiaen ende Maximiaen,</l>
<l>Was van grooter mogentheden</l>
<l>Van Panpelume in der steden</l>
<l n="5">Een senatur, die hiet Firmijn,</l>
<l>Die Firmine, den sone sijn,</l>
<l>Beval Honesten, den pape goet,</l>
<l>In godleke letteren te makene vroet,</l>
<l>Diene leerde so wel vore waer,</l>
<l n="10">Dat doe hi seventien jaer</l>
<l>Out was, predecte Gods woert.</l>
<l>Doe sendene sijn meester voert</l>
<l>Toten bisscop Honorate</l>
<l>Van Toulouse, diene in state</l>
<l n="15">Sach so, dat hine bisscop wiede.</l>
<l>Vort hi Gode altoes beliede</l>
<l>Ende bekeerde theidijn diet.</l>
<l>Hier na eest also geschiet,</l>
<l>Dat hi tsinen meester keert,</l>
<l n="20">Ende daerna, also men ons leert,</l>
<l>Heeft hi al sijn goet gelaten</l>
<l>Ende ghinc te Gallen wert siere straten.</l>
<l>Ende doe hi hadde XXXI jaer,</l>
<l>Te Angiers quam hi daer naer,</l>
<l n="25">Daer hi een stic de liede leerde</l>
<l>Ende vele te Gode bekeerde.</l>
<l>Daer na hi vele pinen doechde</l>
<l>Te Balvacum, daer hi toechde</l>
<l>Gods wet ende wasser af gevaen;</l>
<l n="30">Maer die liede hebbenne uutgedaen.</l>
<l>Doe quam hi tAmiens ter stede,</l>
<l>Daer hi brachte ten kerstenhede</l>
<l>Drie M volcs binnen XL dagen.</l>
<l>Dese dinc wert gewagen</l>
<l n="35">Longulus ende Sebastiane,</l>
<l>Die dat micten te wederstane,</l>
<l>Want si in dlant baeliuwe waren,</l>
<l>Ende quamen tAmiens gevaren,</l>
<l>Ende hebben sente Firmine gevaen</l>
<l n="40">Ende in gevangenesse gedaen;</l>
<l>Ende om dat si tfolc ontsagen,</l>
<l>Want daer vele kerstene waren tien dagen,</l>
<l>Soe dat sine onthoefden doen</l>
<l>Heimelec in tprisoen.</l>
<l n="45">                Een senatoer Fustiniaen,</l>
<l>Die van Firmine hadde ontfaen</l>
<l>Doepsel, die nam den lichame</l>
<l>Ende groeffene in ene stat betame.</l>
<l>Sijn dach ter VII<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>r</hi> kalende</l>
<l n="50">Es October, also ict vende.</l>
<l>                Een heilech pape, die Felix hiet,</l>
<l>In desen tide sijn leven liet</l>
<l>Om tgeloeve van kerstenhede.</l>
<l>Men woude dat hi anebede</l>
<l n="55">Den valschen god Serapis,</l>
<l>Die te hant gevallen is,</l>
<l>Doe de heilege man op hem blies.</l>
<l><pb n="218"/>Marcurius viel oec na dies</l>
<l>Dat hi dat selve daer toe dede,</l>
<l n="60">Ende die godinne Dyane mede.</l>
<l>Doe wert hi teenen boeme geleet,</l>
<l>Diemen hem anebeden heet,</l>
<l>Want de heidene alle dien</l>
<l>Als enen god tanebedene plien.</l>
<l n="65">Felix dede sine gebede</l>
<l>Ende blies op dien boem, die mede</l>
<l>Daer neder viel met grooter vaert</l>
<l>Ende alle sine wortelen opwaert,</l>
<l>Daer die heidene sere af vergramen,</l>
<l n="70">So dat si hem sijn leven namen.</l>
<l>Ende die kerstene groevenne saen</l>
<l>Daer die boem hadde gestaen;</l>
<l>Dat den heidenen heeft mescomen</l>
<l>Ende wildent hebben benomen;</l>
<l n="75">Maer wie datter iet toe dede,</l>
<l>De viant voer hem in ter stede,</l>
<l>Ende menech wonder daer geschiede,</l>
<l>Dat ic hier u al niet en bediede.</l>
</div>
</div>
<div type="subchapter"><head type="subchapter">Van sente Adriane. XXX.</head>
<div type="subchapter"><head type="subchapter">Van sente Cristinen. XXXI.</head>
<div type="subchapter"><head type="subchapter">Van sente Torquate of Cucufate, ende sente Felixe. XXXII.</head>
<l>                Nu, alsoet bescreven staet,</l>
<l>Was tesen tide sente Torquaet of Cucufaet</l>
<l>Met sente Felix, sinen geselle.</l>
<l>Dese II, daer ic hier af telle,</l>
<l n="5">Waren edel ende daer toe rike,</l>
<l>Ende leefden seer kerstelike,</l>
<l>Ende verstonden hen oec wale</l>
<l>In die arten liberale,</l>
<l>Want si die scole antierden lange.</l>
<l n="10">Nu wilden si teenen anderen gange.</l>
<l>Si maecten al hare goet in gelde,</l>
<l>Daer si in waren van grooten gewelde.</l>
<l>Si lieten de scole ende quamen</l>
<l>Te Barcinabile, daer si annamen</l>
<l n="15">De werken van ontfermechede,</l>
<l>Ende gaven al thare om de Gods lede.</l>
<l>Doe gingen si predeken dwoert ons Heren.</l>
<l>                Sente Felix wilde hem bekeren</l>
<l>Teere port, heet Geronde,</l>
<l n="20">Daer hi Gods wet in vermonde,</l>
<l>Ende daer hi wert martelare</l>
<l>Met Gode onsen Here mare.</l>
<l>Te Barcinone hielt sinen staet</l>
<l>Heilechlike sente Torquaet,</l>
<l n="25">Daer hi menegen bekeerde,</l>
<l>So dattene swaerlijc tormenteerde</l>
<l>Die baeliu Galerius.</l>
<l>Maer onse Here bracht toe aldus,</l>
<l>Dat die baeliu ende die afgode</l>
<l n="30">Verdorven al bi sinen gebode,</l>
<l>Ende Cucufaet bleef ongescent</l>
<l>Ende wederstont menech swaer torment.</l>
<l>Ende daerna quam hi te hant</l>
<l>Maximiane, enen fellen tyrant,</l>
<l n="35">Die an hem dede felheit groet,</l>
<l>Maer hi bleef bi Gods wrake doot;</l>
<l>Ende an den heilegen Cucufaet</l>
<l>Toende God menege scone daet,</l>
<l><pb n="219"/>Ende heeftenne uut meneger pinen gedragen.</l>
<l n="40">Ten lesten was hem thoeft afgeslagen,</l>
<l>Ende voer ter bliscap sonder endde</l>
<l>Van Oechst ter achtender kalende.</l>
<l>                In desen tide, ic laest aldus,</l>
<l>So was sente Theodorus</l>
<l n="45">Te Amasien in die stat gevaen,</l>
<l>Ende menech torment was hem gedaen,</l>
<l>Daer God ane dede wonder groot.</l>
<l>Ten lesten dede hi salege doot</l>
<l>In utermaten groeten viere.</l>
<l n="50">Maer men mochte in gerre maniere</l>
<l>Ane hem gesien van enegen brande,</l>
<l>Maer sueten roke men daer becande</l>
<l>Al dorentore die groote stat.</l>
<l>Die bi hem stonden, horden dat:</l>
<l n="55">"Com, Theodore, mijn vrient!</l>
<l>Du heefs getrouwelike gedient,</l>
<l>Ganc in de bliscap des Heren dijn!"</l>
<l>Ende doe gaf hi de siele sijn,</l>
<l>Ende voer daer hi altoes es blide,</l>
<l n="60">Van November ter vijfster yde.</l>
<l>                Eusebie, ene edele vrouwe</l>
<l>Ende in onsen Here getrouwe,</l>
<l>Brachte den martelare ter erde</l>
<l>Na hare macht met grooter werde.</l>
</div>
<div type="subchapter"><head type="subchapter">Van sente Panthaleoene. XXXIII.</head>
<l>                Een senatoer met woensten sat</l>
<l>Te Nycomeden in die stat:</l>
<l>Eustorius so hiet die gone.</l>
<l>Dese hadde enen jongen sone,</l>
<l n="5">Diemen hiet Pantaleoen,</l>
<l>Daer ghi af moecht horen wonderlijc doen.</l>
<l>Tkint ghinc ter scolen in medicine,</l>
<l>Ende quam eens in den wege sine</l>
<l>Daert een kersten pape versach,</l>
<l n="10">Die met anderen kerstenen plach</l>
<l>Hem te houdene in verholenlijcheden.</l>
<l>Hi mercte des kints scone seden.</l>
<l>Hermolaus hiet die man,</l>
<l>Die also den kinde sprac an,</l>
<l n="15">Dat met hem quam in heimelijcheit,</l>
<l>Daer hi van Kerste hem heeft geseit</l>
<l>Ende hem te geloevene raet</l>
<l>Ane hem, ende eest dat hijt bestaet,</l>
<l>Het sal sonder ander medicine</l>
<l n="20">Gantsen alrehande siecheit pine.</l>
<l>Seder heeft Panthaleoen vonden</l>
<l>Een kint van enen serpente gebonden;</l>
<l>Daer deedt tebersten dat serpent,</l>
<l>Ende dat kint bleef al ongescent,</l>
<l n="25">Ende allene met gebede.</l>
<l>Panthaleon liep van der stede</l>
<l>Daer hi Hermolaus vant,</l>
<l>Ende bat hem om doepsel altehant,</l>
<l>Diet hem blidelike gaf.</l>
<l n="30">Binnen VII dagen en schiedt niet daer af,</l>
<l>Ende quam ierst thuus opten achsten dach.</l>
<l>Van den vader horet geclach</l>
<l>Waer hi so lange hadde gewesen,</l>
<l>Ende hi berechtenne in desen,</l>
<l n="35">Dat hi met sinen meester was</l>
<l>Daer hi enen sieken genas;</l>
<l>Dus heeft hi den vader berecht.</l>
<l>Des anders daechs vraechde hem echt</l>
<l>Sijn meester, waer hi hadde gelet,</l>
<l n="40">Dien hi dus berechte met,</l>
<l>[Dat] sijn vader enen coop bedreef</l>
<l>Van lande, daeromme hi bi hem bleef.</l>
<l>Ende bi hem selven hi dit trecken can</l>
<l>Ter waerheit, ende sprac dus an</l>
<l n="45">Ten vader, ende seide: "Lieve here,</l>
<l><pb n="220"/>Ic hebbe te wetene grooten ghere,</l>
<l>Twi van den goden deen altoes staet</l>
<l>Ende dander altoes sit, hoe soet gaet?"</l>
<l>Ende die vader sprac: "Vorwaer,</l>
<l n="50">Du vraechs mi ene questie swaer,</l>
<l>Daer ic niet toe geantwerdden en can."</l>
<l>Ende vort meer liet die goede man</l>
<l>Den goden sacrificie te doene.</l>
<l>Vort geviel Panthalioene,</l>
<l n="55">Dat hi enen blenden genas,</l>
<l>Daer sijn vader vore ogen was,</l>
<l>So dat hi den vader ende dien,</l>
<l>Wien God bi hem gaf sijn sien,</l>
<l>An Gode heeft bekeert gereide,</l>
<l n="60">Die Hermolaus doepte beide.</l>
<l>Ende daer na wel cortelike</l>
<l>Voer de vader te hemelrike.</l>
<l>Doe sendde Panthalioen overal</l>
<l>Dat hi wiste dat iemen qual,</l>
<l n="65">Ende alle die tote hem quamen</l>
<l>Ghenasen alle in Gods namen,</l>
<l>Ende meest den kerstenen hi dat doet,</l>
<l>Ende heefse van den sinen oec gevoet.</l>
<l>Doe dit die fisisiene vernamen,</l>
<l n="70">Want geene sieke te hen en quamen,</l>
<l>Ende si hoerden van dien doene,</l>
<l>Baden si sere Panthalioene,</l>
<l>So dat sine gantsende hebben vonden</l>
<l>Enen kerstenen teenen stonden,</l>
<l n="75">Ende daden dat te verstane</l>
<l>Den keyser Maximiane,</l>
<l>Die vore hem dede comen desen,</l>
<l>Die sach ende blent hadde gewesen.</l>
<l>Ende als die goede man orcont,</l>
<l n="80">Dattene Jhesus maecte gesont,</l>
<l>Dede hem de keyser thoeft afslaen.</l>
<l>Panthalioen heeft dat verstaen,</l>
<l>Ende den lichame haelde hi</l>
<l>Ende groeffene sinen vader bi.</l>
<l n="85">Nu moeste Panthalioen comen vort,</l>
<l>Die toten keyser sprac dese woert:</l>
<l>"Men bringe enen ghichtegen man.</l>
<l>Wies god dien genesen can,</l>
<l>Dien mach men houden over God."</l>
<l n="90">Men dede also; die papen sot</l>
<l>Die baden sere haren goden,</l>
<l>Dat niet en halp dies sieken noden;</l>
<l>Ende na Panthalioens bede</l>
<l>Ghinc van den sieken alle siechede.</l>
<l n="95">Menech mensche wert hier bekeert,</l>
<l>Maer de nijt die wert gemeert</l>
<l>In papen, in elken fisisien,</l>
<l>Ende brachten den keyser indien,</l>
<l>Dat hi den heilegen jongelinc</l>
<l n="100">Te tormentenne anevinc.</l>
<l>Ende wat tormente men hem dede,</l>
<l>Onse Here was hem altoes mede,</l>
<l>So dat die keyser en weet wat doen.</l>
<l>Doe wert dat kint Panthalioen</l>
<l n="105">Ghewoerpen vore wreede diere,</l>
<l>Die saen worden goedertiere</l>
<l>Ende quamen als ten handen sijn,</l>
<l>Daer menech bi wert kerstijn,</l>
<l>Die mertelaren worden saen.</l>
<l n="110">Menech torment wert sint gedaen</l>
<l>Panthalioene, den heilegen kinde,</l>
<l>Daer God selke macht toe sinde,</l>
<l>Dat het bleef al sonder scade,</l>
<l>Ende die torment viel op die quade.</l>
<l n="115">So dat die keyser te wetene ghert,</l>
<l>Wie dattene so hadde gelert.</l>
<l>"Hermolaus," dat seghet hi.</l>
<l>Die keyser sprac: "So wisene mi,</l>
<l>Dat hi mi also leere mede."</l>
<l n="120">Dat hi so sprac, dat was valtschede.</l>
<l>Panthalion souden halen dan,</l>
<l>Ende ghinc toten heilegen man,</l>
<l>Ende seide: "Vader," te dien,</l>
<l>"Com, de keyser wilt di sien."</l>
<l n="125">Te hant antwerdde diegone:</l>
<l><pb n="221"/>"Ic come, wel lieve sone,</l>
<l>Mijn tijt die comt nu saen,</l>
<l>Also mi gisteren God dede verstaen."</l>
<l>Doe die keyser den heilegen man</l>
<l n="130">Versach, sprac hi hem dus an:</l>
<l>"Esser dine gelike nemmee?"</l>
<l>Die goede man sprac: "Jaet, si twee:</l>
<l>Hernutus ende Potrates,"</l>
<l>Die gehaelt waren saen na des;</l>
<l n="135">Ende doe si daden hare gebede,</l>
<l>Wert ertbevinge groot daer mede.</l>
<l>Dafgode vielen altemale.</l>
<l>Doe sprac de keyser dese tale:</l>
<l>"De gode sijn gram, die deerde doen</l>
<l n="140">Beven!" Doe sprac Panthalioen:</l>
<l>"Ofte de gode daden dat,</l>
<l>Twi liggen si gevallen so plat?"</l>
<l>Doe wert de keyser in grammen doene</l>
<l>Ende dede kerkeren Panthalioene,</l>
<l n="145">Ende den anderen dede hi saen</l>
<l>Allen III de hoefde afslaen.</l>
<l>Des anders daechs vinc ane selc doen</l>
<l>Dat heilege kint Panthalioen,</l>
<l>Maer tswert, daer menne soude slaen mede,</l>
<l n="150">Smelt als was. Ter selver stede</l>
<l>Bekeerden si diene souden ontliven,</l>
<l>Ende wildent so laten bliven,</l>
<l>Maer dat hijt hen te doene geboet,</l>
<l>Ende hi vergaf hen sine doot.</l>
<l n="155">Als men die vijfte kalende scrivet</l>
<l>Van Oechste, so wert hi ontlivet.</l>
</div>
<div type="subchapter"><head type="subchapter">Van sente Luceyen. XXXIIII.</head>
<l>                Luceya was ene edele maget</l>
<l>Ende, also dystorie ons gewaget,</l>
<l>Wert si kerstijn ende wert gevaen</l>
<l>In cen orloge, daer ondergedaen</l>
<l n="5">Hare lantliede worden indien</l>
<l>Van enen coninc barbarien,</l>
<l>Die Aucaya was genant.</l>
<l>Doe hi die maecht so scone vant,</l>
<l>Begerde hise onsuverlike;</l>
<l n="10">Maer onse Here van hemelrike</l>
<l>Gaf hare gracie, dat si gewan</l>
<l>Haren wille van den heidenen man,</l>
<l>Ende dat hi haer dede groote werde,</l>
<l>Ende God sijn rike dore hare bewerde.</l>
<l n="15">XX jaer was si so gevaen.</l>
<l>Doe dede hare onse Here verstaen,</l>
<l>Dat si te Rome ginge</l>
<l>Ende martielie daer ontfinge.</l>
<l>Si seidt den coninc, haren here,</l>
<l n="20">Dien si gaf al selke leere,</l>
<l>Dat hi liet al geheellike</l>
<l>Wijf ende kindere ende al sijn rike,</l>
<l>Ende ghinc te Rome met hare,</l>
<l>Ende wert met hare daer mertelare</l>
<l n="25">Met anderen XX ende twee,</l>
<l>Ter sevender kalenden min no mee</l>
<l>Van der maent van Junius.</l>
<l>                Te Tyren, ic laest aldus,</l>
<l>Viertmen der mertelaren dach,</l>
<l n="30">Daer niemen tgetal af weten en mach</l>
<l>Dan God, diet al bekende,</l>
<l>Van Merte ter tiende kalende.</l>
<l>                Ter achtender yde, na minen verstane,</l>
<l>Van Meye viert men te Melane</l>
<l n="35">Den dach van sente Victorine,</l>
<l>Die riddere was, ende menege pine</l>
<l>Dede hem de keyser Maximiaen.</l>
<l>Ten lesten dede hi hem thoeft afslaen.</l>
<l>                In desen tiden so besat</l>
<l n="40">Den paeusstoel in Rome der stat</l>
<l>Die paeus, die hiet Marcellijn;</l>
<l>Van Rome was tgeslechte sijn.</l>
<l>De kerke berechte hi VIII jaer.</l>
<l>De persecucie was doe swaer,</l>
<l n="45"><pb n="222"/> Dat men weet bi redenen claren,</l>
<l>So dat binnen XXX dagen waren</l>
<l>VII<hi rend='sup'>M</hi> geroeft van den live</l>
<l>Onder manne ende wive,</l>
<l>Die alle Gods mertelaren sijn.</l>
<l n="50">Ja de paeus selve, Marcellijn,</l>
<l>Was metter doot gevreest so oec,</l>
<l>Dat hi den afgoden gaf wieroec.</l>
<l>Dies quam hi in berouwe sware</l>
<l>Ende maket den keyser oppenbare,</l>
<l n="55">Die hem dede sijn hoeft afslaen.</l>
<l>Met hem hebben mertielie ontfaen</l>
<l>Dore Gode Claudius ende Cyrijn,</l>
<l>Wies lichamen gelaten sijn</l>
<l>Liggende XXXVI dage</l>
<l n="60">Op die strate. Na die plage</l>
<l>Groefse van Meye ter sester kalende</l>
<l>De pape Marcellus met genende.</l>
<l>Daer na stont een deel des paeus stede</l>
<l>VII jaer, VI maende mede</l>
<l n="65">Ende sessendertech dage,</l>
<l>Omme die sonderlinge plage</l>
<l>Die gesciede hier ende daer.</l>
<l>Marcellus wert paeus daer naer,</l>
<l>Die vijf jaer doe paeus sat;</l>
<l n="70">Van Rome was hi uter stat.</l>
</div>
<div type="subchapter"><head type="subchapter">Van den keyser Maximiane. XXXV.</head>
<l>                In desen tide ghinc Maximiaen</l>
<l>Een wel groot were bestaen,</l>
<l>Daer toe ginc menegerande pine,</l>
<l>Ende hi sette de kerstine</l>
<l n="5">Ter pinen daer meest ane gelach,</l>
<l>Sonder danc ende sonder bejach.</l>
<l>Nu was Trason een rijc man,</l>
<l>Die haers ontfermecheit gewan,</l>
<l>Die hen spise dragen dede.</l>
<l n="10">Cyriacus ende Sysennius mede,</l>
<l>Largus ende Smaragdus met,</l>
<l>Dese IIII kerstene waren geset,</l>
<l>Daer si den kerstenen werclieden</l>
<l>Van Trasonne hare spise berieden.</l>
<l n="15">Dies die heidene worden gram,</l>
<l>So dat die dinc also vort quam,</l>
<l>Dat die IIII worden gevaen,</l>
<l>Ende men deedse werc bestaen</l>
<l>Dies si ongewoene sijn.</l>
<l n="20">Enen ouden, hiet Saturijn,</l>
<l>Hadden si met hen in den labure,</l>
<l>Dien si verlichten te someger ure.</l>
<l>Nu quaemt also wel houde,</l>
<l>Dat men Sysinius woude</l>
<l n="25">Dafgode doen anebeden;</l>
<l>Ende doemenne leiden soude ter steden</l>
<l>Daer hem die juge soude spreken ane,</l>
<l>Bekeerde hi enen, Appropiniane,</l>
<l>Die saen wert Gods martelare.</l>
<l n="30">Sysinius die wert daer nare</l>
<l>Metten heilegen Saturine</l>
<l>Ghemartielijt met menegher pine,</l>
<l>Ende worden der merteleren gesellen</l>
<l>Ter vierder kalenden van Sporkellen.</l>
<l n="35">                Cyriacus, die heilege man,</l>
<l>Selke gracie van Gode gewan,</l>
<l>Dat hi menegen die blent was</l>
<l>Dede sien, ende de sieke genas.</l>
<l>                Nu hadde Dyoclesiaen</l>
<l n="40">Ene dochter, die bestaen</l>
<l>Die viant hadde herde sware,</l>
<l><pb n="223"/>Ende hi seide wel oppenbare,</l>
<l>Dat hise en liete bi gene saken,</l>
<l>En dade Cyriacus de dyaken,</l>
<l n="45">Die daertoe gehaelt was</l>
<l>Ende die de joncvrouwe genas.</l>
<l>Maer die duvel seide hem te voren,</l>
<l>Hi soude hem beraden toren,</l>
<l>Want hi soude hem in Persen doen comen.</l>
<l n="50">Des keysers dochter te haerre vromen</l>
<l>Ghenas al, ende heeft beloepen</l>
<l>Kerstendoem, ende dede hare doepen.</l>
<l>Cortelike so quamen ane</l>
<l>Den keyser Dyoclesiane</l>
<l n="55">Des conincs boden van Persy,</l>
<l>Die hem baden sere dat hi</l>
<l>Hem sendde enen, die Cyriacus hiet,</l>
<l>Want de duvel dade verdriet</l>
<l>Siere dochter alte swaer.</l>
<l n="60">                Dus voer Syriacus aldaer,</l>
<l>Largus ende Smaragdus mede.</l>
<l>Ende als hi comen was ter stede</l>
<l>Daer hi die joncvrouwe vant,</l>
<l>Riep die duvel al te hant:</l>
<l n="65">"Cyriacus, bestu iet moede?"</l>
<l>"Neen ic," antwerdde die goede,</l>
<l>Ende hi genas na deser tale</l>
<l>Die joncvrouwe altemale,</l>
<l>Ende brachtse ten kerstenhede;</l>
<l n="70">So dede hi haren vader mede,</l>
<l>CCCC ende twintech meere.</l>
<l>Doe bad hem die coninc seere,</l>
<l>Dat hi name van sinen goede;</l>
<l>Dat hi ontseide met melden moede</l>
<l n="75">Ende keerde danen hi comen was.</l>
<l>Hier na geschiede, also ict las,</l>
<l>Na dat starf Dyoclesiaen,</l>
<l>Dat sijn sone Maximiaen</l>
<l>Op die kerstenen wert fel,</l>
<l n="80">So dat hi Carpasen bevel,</l>
<l>Dat hi Cyriacus torment,</l>
<l>Ofte dat hi doe sijn consent</l>
<l>Tanebedene die gode.</l>
<l>Carpasius soudt laten node.</l>
<l n="85">Hi vinc Cyriacus saen ane,</l>
<l>Largus, Smaragdus, Criscenciane,</l>
<l>Ende dede hen torment menegerande.</l>
<l>Criscenciaen, also ict verstande,</l>
<l>Leet vore de doot met pinen swaer,</l>
<l n="90">Ende over IIII dage daer naer</l>
<l>Wert Cyriacus vort bracht,</l>
<l>Om menege pine was gedacht,</l>
<l>Ende wert gepijnt in felre maniere.</l>
<l>Doe seide Carpasius schiere</l>
<l n="95">Te sinen here Maximiaen,</l>
<l>Wat hiere mede wilde hebben gedaen,</l>
<l>Ende hi ontboet hem saen daer na,</l>
<l>Dat hi hem thoeft afsla</l>
<l>Ende allen die hi hadde gevaen;</l>
<l n="100">Dat Carpasius dede saen</l>
<l>Ter seventiender kalenden van Aprel.</l>
<l>                Maximiaen dede also wel</l>
<l>Arthemien siere suster ontliven,</l>
<l>Omdat si wilde kersten bliven.</l>
<l n="105">De paeus Marcellus ende Lucine</l>
<l>Daden daer toe groote pine,</l>
<l>Dat si die merteleren ter erden</l>
<l>Brachten met wel grooter werden.</l>
<l>                Daer na Lucine, die vrouwe vroet,</l>
<l n="110">Gaf der kerken al hare goet,</l>
<l>Ende bad den heilegen paeus Marceel,</l>
<l>Dat hi hare huus wiede al geheel</l>
<l>Teere kerken, dat hi dede saen.</l>
<l>Doe dat wiste Maximiaen,</l>
<l n="115">Dede hiere af maken der beesten stal.</l>
<l><pb n="224"/>Vort hi Marcello den paeus beval</l>
<l>Te bewaerne tquekenoet,</l>
<l>Dat hi doen moeste toter doot.</l>
<l>Dien gaf sine sepulture dan</l>
<l n="120">Lucine metten pape Johan</l>
<l>Ter seventiender kalenden van Sporkelle.</l>
<l>Nu heeft Carpasius die felle</l>
<l>An den keyser so bejaecht,</l>
<l>Dat hi al tgoet an hem draecht</l>
<l n="125">Cyriacus des mertelaren;</l>
<l>Ende es in sijn huus gevaren,</l>
<l>Daer hi ene vonte in vant,</l>
<l>Ende daer hi af maecte al te hant</l>
<l>Dat sijn soude der heidene bad.</l>
<l n="130">Ter kerstene scande dede hi dat.</l>
<l>Eens op enen dach ghinc hi uten bade:</l>
<l>Met hen twintegen siere gegade</l>
<l>Sterf hi daer van der gadoot.</l>
<l>Daer na men dat bad besloet,</l>
<l n="135">Want geen heidijn en es van sinne</l>
<l>So coene dat hiere dar comen inne.</l>
<l>                Dese keyser Maximiaen,</l>
<l>Wies vader was Dyoclesiaen,</l>
<l>So en vindic bescreven niet</l>
<l n="140">Dan hier, daer ment bescreven siet.</l>
<l>Daeromme leggict hier ter neder,</l>
<l>Ende keere ter hystorien weder.</l>
</div>
<div type="subchapter"><head type="subchapter">Van Genesiuse den mertelere. XXXVI.</head>
<l>                Cume was yemen binnen Rome der stede,</l>
<l>Die bat conde maken spellijchede</l>
<l>Dan Genesius, na minen verstane.</l>
<l>Eens vore Dyoclesiane</l>
<l n="5">Soude hi maken spel sonderlinge</l>
<l>Van der kerstenen oeffeninge,</l>
<l>So dat hi als een sieke gebaerde,</l>
<l>Ende gedoept te sine begaerde.</l>
<l>Ende als in spotte sprac hi daer naer:</l>
<l n="10">"Ay mi, ic beseffe mi swaer,</l>
<l>Ic beghere licht te sine."</l>
<l>Doe antwerdde sine mine:</l>
<l>"Hoe mogen wi licht gemaken di,</l>
<l>Want hier niemen smet en si,</l>
<l n="15">Die di versmeden soude connen?"</l>
<l>Doe was daer lachgen seer begonnen,</l>
<l>Ende met dat si lachen aldus,</l>
<l>So bekeerde Genesius</l>
<l>Bi der gracien van onsen Here,</l>
<l n="20">So dat hi no min no meere</l>
<l>En peisde, dan hijt den lieden seide,</l>
<l>Dat men nochtan in spele al leide.</l>
<l>"Verwoedde liede," seit hi doe mere,</l>
<l>"Kersten ic te stervene beghere."</l>
<l n="25">Die andere vraechden: "Twi?"</l>
<l>Ende doe antwerdde hi:</l>
<l>"Omdat ic ten lesten stonden</l>
<l>Salech moge wesen vonden."</l>
<l>Als die keyser dat heeft verstaen,</l>
<l n="30">Begonde hi lachen also saen.</l>
<l>Daer, omme tspel te volmaken,</l>
<l>Wert een pape ende een dyaken</l>
<l>Tot hem gesent, die hem ane spraken:</l>
<l>"Sech ons, sone, omme wat saken</l>
<l n="35">Du ons ontboden heefs te di."</l>
<l>Met frayer herten antwerdde hi:</l>
<l>"Jhesus gracie ic begare,</l>
<l>Daer ic der quaetheit bi ontfare."</l>
<l>Aldaer hebben si hem gedaen</l>
<l n="40">Als die recht doepsel heeft ontfaen.</l>
<l>Doe quamen die ridders als in gebare</l>
<l>Hem te makene martelare,</l>
<l><pb n="225"/>Ende brachtenne als vore den keyser gevaen.</l>
<l>Als dat in spele was gedaen,</l>
<l n="45">Doe ghinc hi staen daer menne wale</l>
<l>Horen mochte, ende sprac dese tale:</l>
<l>"Keyser, ende alle die hier sijn,</l>
<l>Hort een deel der woerde mijn:</l>
<l>Den kerstenen name hebbic gehaet</l>
<l n="50">Ende altoes overal versmaedt,</l>
<l>Ja die waren mijn geslachte</l>
<l>Hebbic gemoeit sere onsachte,</l>
<l>Ende hebbe geleert hare heilechede,</l>
<l>Dat icker wilde spelen mede,</l>
<l n="55">Also ghi wel hebt ghesien.</l>
<l>Ende nu, als ghi mi saecht in dien</l>
<l>Datmen water naect op mi goot,</l>
<l>Ende "ic geloeve" sprac al bloet</l>
<l>Van al dat men mi vragende si,</l>
<l n="60">Sagic ene hant comen op mi</l>
<l>Van den hemele, ende een ingel vierijn</l>
<l>Neven mi gestanden sijn,</l>
<l>Die alle mine sonden saen</l>
<l>Uut enen boeke heeft gedaen,</l>
<l n="65">Ende seide te mi: "dit water dwaet</l>
<l>Altemale af dijn quaet."</l>
<l>Nu, keyser! gelijc dat was mijn gare,</l>
<l>Dat ic di bequamelijc ware,</l>
<l>Also es die ghere nu in mi.</l>
<l n="70">Dat ic Gode bequamelijc si.</l>
<l>Also doe mijn doen u greide wel,</l>
<l>Also makic nu den ingelen spel.</l>
<l>O ghi keyser ende ghi liede,</l>
<l>Alsoet u bi onwetentheide gesciede</l>
<l n="75">Dat ghi met mi waert in scherne,</l>
<l>So radict u nu tontberne,</l>
<l>Ende dat ghi gheloeft des:</l>
<l>Dat Cristus de vraye God es,</l>
<l>Ende dat hi es tgewarege lecht,</l>
<l n="80">De goedertierenheit ende salecheit echt,</l>
<l>Ende dat ghi bi hem comen moecht</l>
<l>Ter bliscap die altoes verhoecht."</l>
<l>                Doe die keyser dit verstoet,</l>
<l>Wert hi wel na al verwoet.</l>
<l n="85">Eerst dede hine met stocken slaen,</l>
<l>Ende daer na dede hi hem anegaen</l>
<l>Met menegen tormente sware.</l>
<l>Ten lesten wert den martelare</l>
<l>Sijn hoeft geslegen af vorewaer.</l>
<l n="90">Die sdaechs gedinken wille alle jaer,</l>
<l>Ter achster kalenden hi coemt</l>
<l>Der maent diemen Pietmaent noemt.</l>
</div>
<div type="subchapter"><head type="subchapter">Van Juliane, enen kerstenen jongelinc. XXXVII.</head>
<l>                Het was een kersten jongelinc,</l>
<l>Juliaen, die jonc anevinc</l>
<l>Suverheit, ende de werelijchede</l>
<l>En wilde hi niet volgen mede.</l>
<l n="5">Doe hi XVIII jaer was out,</l>
<l>Wildemenne doen huwen met gewout;</l>
<l>Daer hi op nam sinen raet,</l>
<l>Ende onse Here hem weten laet,</l>
<l>Dat hine bringen sal te wive,</l>
<l n="10">Daer hi mede suver blive.</l>
<l>Dus voegede hi hem te huwelike.</l>
<l>Ene edele sconc maget rike</l>
<l>Wert hem teenen wive gegeven,</l>
<l>Daer scone feeste mede was gedreven:</l>
<l n="15">Basillisse hadt si te namen.</l>
<l>Als si in de bruutcamere quamen,</l>
<l>Ghevoelde de bruut so sueten roke,</l>
<l>Dat si tote hem selven heeft gesproken:</l>
<l>"Wanen comt dese suete roke so groet?"</l>
<l n="20">Juliaen die sprac al bloct:</l>
<l><pb n="226"/>"Dese roke es Cristus, onse Here,</l>
<l>Die suverheit mint so sere,</l>
<l>Dat hiere omme dewelike leven gevet."</l>
<l>Si seide: "Hoe es dat gelevet</l>
<l n="25">Dan suver leven in der maniere,</l>
<l>Dan ic met di ende du met mi introiere."</l>
<l>Doe viel Juliaen in die bede,</l>
<l>So dede Basilisse mede;</l>
<l>So dat Cristus quam aldare</l>
<l n="30">Met eenre groeter hemelscher scare,</l>
<l>Ende ghinc sitten ane deene side;</l>
<l>Maria, die coninghinne blide,</l>
<l>Hare ane dandere side draget</l>
<l>Met meneger uutvercorenre maget.</l>
<l n="35">Banderside, daer God sat,</l>
<l>Soe mochtemen horen roepen dat:</l>
<l>"Du heefs verwonnen, Juliaen!"</l>
<l>Ter ander siden riep men saen:</l>
<l>"Du bes salech te Basillessen,</l>
<l n="40">Dattu di ter salecheit laets tessen!"</l>
<l>Men toende Juliane na das</l>
<l>Enen boec, daer hi in las,</l>
<l>Dat hi ware in tgetal geset</l>
<l>Mettien van wiven onbesmet,</l>
<l n="45">Ende Basillesse horde ter scare</l>
<l>Daer Maria coninginne af ware.</l>
<l>                Na desen sconen visioene</l>
<l>Bleven si in heilegen doene,</l>
<l>So dat die heilege Juliaen</l>
<l n="50">Dede menegen kerstenheit ontfaen,</l>
<l>Ende sente Basillesse also</l>
<l>Maecte menegen in Gode vro,</l>
<l>Magede ende suvere wiven,</l>
<l>Die endde namen in saleghe liven.</l>
<l n="55">                Doe die keyser Dyoclesiaen</l>
<l>Ende sijn geselle Maximiaen</l>
<l>Die kerstene doodden waer sise vonden,</l>
<l>Dese twee heilegen bestonden</l>
<l>Gode te biddene dat hi beware</l>
<l n="60">Altemale hare schare,</l>
<l>Die si ane Gode hadden bracht.</l>
<l>Onse Here ter andere nacht</l>
<l>Sprac sente Basillissen an</l>
<l>Met goeden troeste, als hi wel can,</l>
<l n="65">Ende belovede hare sekerlike,</l>
<l>Dat comen souden te sinen rike</l>
<l>Alle diegene die bi haren</l>
<l>Doechden ter doget comen waren,</l>
<l>Eer dan si hare leven laet;</l>
<l n="70">Ende Juliaen te stridene staet,</l>
<l>Maer dat hi verwinnen sal.</l>
<l>Ende onse Here volbrachte dit al.</l>
<l>Basillisse stierde voren</l>
<l>Te hemele alle diese wilden horen,</l>
<l n="75">Ende si voer na blidelike</l>
<l>Met Gode in sijn hemelrike;</l>
<l>Ende si wert met groeter werde</l>
<l>Van Juliane gedaen ter erde</l>
<l>Te Anthiochen in der steden.</l>
<l n="80">Een stic bleef hi daer in vreden</l>
<l>Onthier ende die baeliu Marciaen</l>
<l>Sijn gebod daer heeft gedaen,</l>
<l>Dat elc in sinen huse doet</l>
<l>Des keysers beelde, die hi moet</l>
<l n="85">Alse gode anebeden.</l>
<l>Nu verhorde hi daer ter steden,</l>
<l>Hoe dat met Juliane ware</l>
<l>Van kerstenen ene groote scare.</l>
<l>Juliane dede hi allene</l>
<l n="90">Vore hem comen, dandere gemeene</l>
<l><pb n="227"/>Dede hi ontliven te samen met brande.</l>
<l>Daer toende God wonder menegerande.</l>
<l>                Hierna den heilegen Juliane</l>
<l>Marciaen aldus sprac ane:</l>
<l n="95">"Du best Juliaen, die laet</l>
<l>Der princen gebode, ende die versmaet</l>
<l>De gode, ende die bedriecht de liede</l>
<l>Met toeverien ongediede?"</l>
<l>Juliaen sprac niet als die bloede:</l>
<l n="100">"Het sijn alle duvele, dine gode."</l>
<l>Doe dede hine seer met stocken slaen.</l>
<l>Een der ridders verloes saen</l>
<l>Een oge. Doe sprac die baeliu:</l>
<l>"Dine toeveric baert hare nu."</l>
<l n="105">Doe droech men over een van desen:</l>
<l>Mochte der gode pape genesen</l>
<l>Den riddere niet, dat Juliaen</l>
<l>Te hant dat soude hebben gedaen.</l>
<l>Die papen vore hare gode lagen</l>
<l n="110">In beden, ende die duvele clagen:</l>
<l>"Gaet van ons, rechte catyven,</l>
<l>Die in dewelijc vier moeten bliven,</l>
<l>Want ons comt bi Juliane</l>
<l>Torment tweevoudech ane.</l>
<l n="115">Hoe mochten wi sijn licht genesen,</l>
<l>Die sonder licht sal moeten wesen?"</l>
<l>Die papen ghingen wech gereit</l>
<l>Ende hebben met logenen dat verleit.</l>
<l>Juliaen sprac ten baeliu:</l>
<l n="120">"Dine gode roepen di nu."</l>
<l>Doe ghinc hi ten temple; mettien</l>
<l>Heeft hi sine gode gesien -</l>
<l>Wel L beelden van metale -</l>
<l>Te pulvere comen sijn altemale.</l>
<l n="125">Doe en wiste hi el wat seggen,</l>
<l>Dan op toeverie dat leggen;</l>
<l>Oec so wilde hijt optien mede</l>
<l>Op siere gode gedoechlijchede.</l>
<l>Ende Juliaen na das</l>
<l n="130">Den riddere ane sine oge genas,</l>
<l>Die Gode daerbi heeft becant</l>
<l>Ende bekent. Altehant</l>
<l>Dede hem daer sijn hoeft afslaen</l>
<l>Die felle baeliu Marciaen,</l>
<l n="135">Ende also wert hi martelare.</l>
<l>Juliane so dede hi daer nare</l>
<l>Met menegen tormente pinen;</l>
<l>Daer na met ketenen yserinen</l>
<l>Dede hine benden ende seer laden,</l>
<l n="140">Ende dore die stat leiden met staden,</l>
<l>Ende dede roepen: "Al dit verdient</l>
<l>Die niet en es der gode vrient!"</l>
<l>Celsus, des baelius enech sone,</l>
<l>Sat in de scole, ende die gone</l>
<l n="145">Sach dus leiden Juliane,</l>
<l>Ende sprac sinen gesellen ane:</l>
<l>"Ic sie ane ghenen kerstenen man,</l>
<l>Dat hem sijn god so helpen can,</l>
<l>Dat recht es datmen anebede</l>
<l n="150">Al selken god in elke stede."</l>
<l>Sine boeke warp hi wech saen</l>
<l>Ende heeft hem al naect gedaen,</l>
<l>Ende sprac: "Ic was al naect geboren,</l>
<l>Ende dat der werelt mach toehoren</l>
<l n="155">Dat willic der werelt laten,"</l>
<l>Ende liep so opter straten</l>
<l>Daer men pijnde Juliane,</l>
<l>Ende viel hem te voeten ane</l>
<l>Ende seide: hi wilde kersten wesen</l>
<l n="160">Ende sterven met hem te desen.</l>
<l><pb n="228"/>Doe die baeliu dat verstoet,</l>
<l>So hiet hi dat men metter spoet</l>
<l>Den sone van Juliane doe scheeden;</l>
<l>Maer si, die hen daertoe gereeden,</l>
<l n="165">Worden cropel in die lede.</l>
<l>Beide mense vore hem comen dede.</l>
<l>Doe clagede hi sere sijn ongeval,</l>
<l>Die moeder maecte een groet gescal.</l>
<l>Daer na ghinc hi met smeekene ane</l>
<l n="170">Ende belovede Juliane,</l>
<l>Op dat hi brachte sinen sone</l>
<l>Weder in also sconen gewone,</l>
<l>Hi soudene versoenen wale</l>
<l>Jegen den keyser altemale.</l>
<l n="175">Die ander sprac als die coene:</l>
<l>Hi en hadde siere hulpen niet te doene,</l>
<l>Maer hi bade seere Gode,</l>
<l>Dat hi tkint holpe uut alle node</l>
<l>Ende met hem martielie tontfane.</l>
<l n="180">Doe sprac tkint vader ende moeder ane:</l>
<l>"Van den dorne wast die rose,</l>
<l>Ende hare roke en doet genen nose</l>
<l>Die doerne, daer die rose af coemt;</l>
<l>Noch den doerne niet en vroemt,</l>
<l n="185">Dat hi iet verliest sine scaerpheit.</l>
<l>Uwe scarpheit al in mi bereit,</l>
<l>Ende mi in sueter roke ende smaken</l>
<l>Laet den salegen genaken."</l>
<l>Andere menege salege woert</l>
<l n="190">Brachte die jongelinc daer vort.</l>
<l>Hier na worden si beide saen</l>
<l>In enen fellen kerkere gedaen,</l>
<l>Daer onse Here saen heeft berecht</l>
<l>Sueten roke ende groot lecht.</l>
<l n="195">                Twintech ridders sagen dat</l>
<l>Ende bekeerden daer ter stat,</l>
<l>Ende vielen Juliane te voeten,</l>
<l>Diese troeste met woerden soeten,</l>
<l>Ende bat Gode dat hi gehinge</l>
<l n="200">Dat hise ten doepsele ontfinge.</l>
</div>
<div type="subchapter"><head type="subchapter">Van VII verweesden kinderen, of van den selven. XXXVIII.</head>
<l>                Te dien tide waren ghinder</l>
<l>VII verweesde kinder</l>
<l>Van den geslechte des keysers Carine,</l>
<l>Die kersten waren, ende sonder pine</l>
<l n="5">Lietse die keyser beide gader</l>
<l>Omme de minne van den vader,</l>
<l>Ende met hen enen pape goet,</l>
<l>Dien onse Here te wetene doet,</l>
<l>Dat hi ten kerkere ga metten kinden:</l>
<l n="10">Dat si hen te hant bewinden.</l>
<l>Als si quamen, ter selver uren</l>
<l>So onttaden alle die duren,</l>
<l>Ende si vielen in die bede;</l>
<l>Daer na men al voldede</l>
<l n="15">Dat si hadden beghert te voren.</l>
<l>Dit quam saen te des baclius oren,</l>
<l>Die die kindere seer heeft gescouden.</l>
<l>Doe sprac dat van der meester ouden:</l>
<l>"Gout es bi naturen claer,</l>
<l n="20">Dat niet vroemen en mach een haer;</l>
<l>En si met viere gesmeedt, geslegen,</l>
<l>Ende met dies gelike plegen,</l>
<l>En werdt elx conincs croene niet.</l>
<l>Aldus met ons gheschiet:</l>
<l n="25">Ofte wi en volgen Juliane,</l>
<l>Wi en comen niet der croenen ane</l>
<l>Des conincs van hemelrike."</l>
<l>Doe waren si gemeenlike</l>
<l><pb n="229"/>In dien kerkere alle gedaen,</l>
<l n="30">Ende die baeliu sendde saen</l>
<l>Sine clage over Juliane</l>
<l>Ten keyser Dyoclesiane,</l>
<l>Die hem sendde sijn concent,</l>
<l>Dat hi Juliane torment</l>
<l n="35">In welker wijs dat hi begaert.</l>
<l>Doe dede hi comen al ongespaert</l>
<l>Die heilegen in der vierscaren;</l>
<l>Ende rechte doe si comen waren,</l>
<l>So droech men daer ten grave waert</l>
<l n="40">Enen dooden; al ongespaert</l>
<l>Die baeliu die hiet laten dan.</l>
<l>Juliane sprac hi dus an:</l>
<l>"Ic versta dat men seget dus</l>
<l>Van uwen meester, die heet Cristus,</l>
<l n="45">Dat hi den dooden heeft verweet,</l>
<l>Eer hi wert ter doot getrect.</l>
<l>Hier salmen sien wat hi mach geven,</l>
<l>Eest dat hi desen mach doen leven."</l>
<l>Die ander sprac: "Die blende en prijst</l>
<l n="50">Dat licht niet, als die sonne rijst;</l>
<l>Nochtan dat ghijs niet en sijt waert,</l>
<l>So wert Gods macht geoppenbaert."</l>
<l>                Doe sprac die sant ten dooden waert:</l>
<l>"Droege erde, stant op ter vaert</l>
<l n="55">In sinen name, die dleven gaf</l>
<l>Lazarusse, die in sijn graf</l>
<l>Hadde gelegen dage viere."</l>
<l>Ende die doode stont op schiere</l>
<l>Ende riep lude: "O heilege bede!</l>
<l n="60">Waer wasic, waer benic nu mede?"</l>
<l>                Die baeliu sprac: "Waer waerstu dan?"</l>
<l>Hi sprac: "Daer ic was, vingen mi an</l>
<l>Eyselike more onghiere, -</l>
<l>Hare ogen alse fornaysen van viere -,</l>
<l n="65">Die mi leidden ter hellen waert</l>
<l>Ende quamen opten mont. Ter vaert</l>
<l>Doe Juliaen sine bede uutgaf,</l>
<l>Verbevede alle die helle daer af,</l>
<l>Ende dese woerde waren daer verstaen:</l>
<l n="70">"Om minen lieven Juliaen</l>
<l>Keere die siele ten lichame!"</l>
<l>Doe quamen te mi twee bequame,</l>
<l>Die mi alhier hebben bracht,</l>
<l>Datic kinnen sal sine macht,</l>
<l n="75">Die mi tierst was onbekint."</l>
<l>Die bacliu en miete hierop twint,</l>
<l>Ende dede den enen metten anderen doen</l>
<l>Weder in dat felle prisoen.</l>
<l>                Ende cortelike daer naer</l>
<l n="80">Dede hi gerciden torment swaer,</l>
<l>Ende dede die heilegen vort comen.</l>
<l>Celsus heeft sprake genomen</l>
<l>Eerst, ende dat ane sinen vader</l>
<l>Dus: "Oftie blive altegader</l>
<l n="85">Van desen viere ongescaedt,</l>
<l>Dat ghi mi III dage laedt</l>
<l>Met miere moeder hebben tale."</l>
<l>Die vader belovet hem wale;</l>
<l>Maer dat men tkint ter pinen dede</l>
<l n="90">Ende die andere heilegen mede,</l>
<l>Dan mochte de vader niet anscouwen,</l>
<l>Ende ghinc wech bevaen met rouwen.</l>
<l>Elc was in een coperijn vat,</l>
<l>Met pecke ende met smoute gevullet dat,</l>
<l n="95">Daeronder vier te wonderne groet,</l>
<l>Daer si af en hadden gheenen noet.</l>
<l>                Doe die baeliu dat verstoet,</l>
<l>Quam hi weder metter spoet,</l>
<l>Ende ondervragede Julianc</l>
<l n="100">Wanen hem selke macht quam ane;</l>
<l>Ende die heilege Juliaen</l>
<l>Dede hem heilechlike verstaen.</l>
<l>Men hielt Celsus sijn belof,</l>
<l>Daer de moeder bekeert wert of,</l>
<l n="105">So dat si gherne wilde doegen</l>
<l>Wat pinen men hare mocht toegen;</l>
<l><pb n="230"/>Daer God toende groot wonder an.</l>
<l>Als die baeliu dat wiste, haer man,</l>
<l>So heeft hi omme hare gesent,</l>
<l n="110">Maer de boden worden blent.</l>
<l>Dus bleef si metten heilegen daer,</l>
<l>Ende des anders daechs daer naer</l>
<l>Dede de baeliu Marciaen</l>
<l>Den XX ridders thoeft afslaen;</l>
<l n="115">Ende die heilege gebruedere VII</l>
<l>Quamen bi viere ten salegen levene.</l>
<l>Die andere hi noch houden hiet</l>
<l>Om te doene meer verdriet.</l>
</div>
<div type="subchapter"><head type="subchapter">Van enen temple, die men cenwerf sjaers onttede, oft van den selven noch. XXXIX.</head>
<l>                Sonderlinge was in die stede</l>
<l>Een tempel, die men niet en onttede</l>
<l>Dan eenwerf in elken jare,</l>
<l>Daer gode in waren van grooter mare.</l>
<l n="5">Die baeliu hiet dien tempel schiere</l>
<l>Den pape, dat menne seer verciere.</l>
<l>Doe hiet hi daer die heilegen halen,</l>
<l>Ende ghinc hen an met deser talen:</l>
<l>"Dese dinc," seit hi, "hebbic bereit</l>
<l n="10">Al omme uwe salecheit.</l>
<l>Om dese gode sidi gespaert;</l>
<l>Maer eest so dat ghise veronwaerdt,</l>
<l>So salic setten mine attente</l>
<l>Omme sonderlinge sware tormente."</l>
<l n="15">Juliaen ende sine gesellen</l>
<l>Ane Gode in beden vellen;</l>
<l>Ende die afgode altemale,</l>
<l>Metten temple also wale,</l>
<l>Ende M heidene papen</l>
<l n="20">Ende ander heidene, hare cnapen,</l>
<l>Versanc daer saen al in den afgront,</l>
<l>So dat Gods wrake al nu ter stont</l>
<l>Der stede es al oppenbaere.</l>
<l>So gram wert die bacliu daer nare,</l>
<l n="25">Dat hi na menegerande pine</l>
<l>Juliane ende de gesellen sine</l>
<l>Onthoefden dede, ende daer met</l>
<l>Dede hi onthoefden die de wet</l>
<l>Ghejugeert hadde van fayten quaet;</l>
<l n="30">Ende waeromme? hort sijn baraet:</l>
<l>Omdat de kerstene die mertelaren</l>
<l>Niet kinnen en souden, daer si waren</l>
<l>Metten heidenen al gemangt.</l>
<l>Doe wert daer een tempeest so strangt,</l>
<l n="35">Dat vele verdorven die keytive.</l>
<l>Cume ontgenc daer met halven live</l>
<l>Die baeliu; maer saen daer naer</l>
<l>Sterf hi met tormente swaer.</l>
<l>Doe daden omme te vindene pine</l>
<l n="40">De martelaren die kerstine</l>
<l>Onder die andere quade liede,</l>
<l>Dat bi der gracien Gods gesciede;</l>
<l>Want si versagen op elcs lichame</l>
<l>Als ene vercierde maget bequame.</l>
<l n="45">Doe namen sise met grooter werden</l>
<l>Ende brachtense eerlike ter erden.</l>
<l>Deser heilegen jaergetide</l>
<l>Es in Laumaent op de vijfste yde.</l>
</div>
<div type="subchapter"><head type="subchapter">Van sente Justinen maget. XL.</head>
<l>                Omme Gods vriendinne te sine</l>
<l>Pijnde hare altoes de maecht Justine</l>
<l>ThAnthiochen in de stede,</l>
<l>Ende wert omme hare scoenhede</l>
<l n="5">Van Agladiusse ghemint,</l>
<l>Dat hi hare maecte bekint,</l>
<l>Ende dat hise hebben wille te wive,</l>
<l>Dat si ontseide. In suveren live</l>
<l>Wilde si dienen onsen Here.</l>
<l n="10"><pb n="231"/> Agladius wert vererret sere,</l>
<l>Ende woudse met crachte hebben genomen;</l>
<l>Maer dies en mochte hi niet volcomen.</l>
<l>Doe miedde hi enen toeverare</l>
<l>Cypriaene, die tote hare</l>
<l n="15">Enen duvel hevet gesant.</l>
<l>Met beden verjagetse dien te hant.</l>
<l>Doe dede hi enen anderen comen,</l>
<l>Die nuts was te selker vromen,</l>
<l>Ende die voer als dander dede.</l>
<l n="20">Cypriaen doe comen dede</l>
<l>Den meester duvel, ende seit:</l>
<l>"Wanen comt u die crancheit,</l>
<l>Dat u allen verwint ene maget?"</l>
<l>Ende de viant heeft gesaget:</l>
<l n="25">"Te nacht sal dijn wille gescien."</l>
<l>Die viant verkeerde hem mettien</l>
<l>In eere maget gedane,</l>
<l>Ende quam te Justinen ende sprac hare ane:</l>
<l>"God heeft gesent te di nu mi,</l>
<l n="30">Omme suver te levene met di;</l>
<l>Maer ane di sie ic an anschine</l>
<l>Van abstinentien te groote pine."</l>
<l>Justine sprac: "Die loen es stranc,</l>
<l>Ende de pine daer jegen es cranc."</l>
<l n="35">Doe sprac de viant in ander wijs:</l>
<l>"God benedide in tParadijs</l>
<l>Adame ende Yeven, ende seide:</l>
<l>Wast in menechvoudecheide!</l>
<l>Dies, sorgic, eest dat wi bliven</l>
<l n="40">In magedoeme, dat wi beeliven</l>
<l>Te haren vonnesse die sijn verloren,</l>
<l>Want wi Gods gebod verhoren."</l>
<l>Justine heeft te hant verheest</l>
<l>Wie hi was, bi den heilegen geest;</l>
<l n="45">Ende also saen als si seinde hare,</l>
<l>So schiet die viant van dare</l>
<l>Ende quam confuus vore Cypriane,</l>
<l>Die hem te handen dus sprac ane:</l>
<l>"Ende bestu verwonnen met?</l>
<l n="50">Wat ongelucke eest dat u let,</l>
<l>Dat u allen ene maecht verwinnet?</l>
<l>Doe mi die sake sijn bekinnet."</l>
<l>Die viant sprac: "Icken segtsti niet.</l>
<l>Een teeken, dat elc van ons ontsiet,</l>
<l n="55">Saghic, ende ic wert vervaert</l>
<l>Van den teekene; den aert</l>
<l>En seggic di niet, du en wils mi sweren,</l>
<l>Dattu van mi niet en sels keren."</l>
<l>Ende Cipriaen die dede den eet.</l>
<l n="60">Doe sprac de viant gereet:</l>
<l>"Van den gecruusten ic teekijn sach</l>
<l>Ende vloe, want ict sere ontsach."</l>
<l>Die ander sprac: "Wat segstu nu?</l>
<l>Es die gecruuste meerre dan du?"</l>
<l n="65">Die viant sprac: "Ja hi, boven al</l>
<l>Es sine macht ende wesen sal;</l>
<l>Ende wie sijn gebod verhort,</l>
<l>Werdt in dewelike vier versmort."</l>
<l>                Doe antwerdde Cypriaen:</l>
<l n="70">"Sijn vrient willic werden saen,</l>
<l>Dat ic ontgaen mach den viere."</l>
<l>Doe antwerdde de viant schiere:</l>
<l>"En bestu mijn gesworen niet?"</l>
<l>Cypriaen sprac: "Wats gesciet,</l>
<l n="75">Di veronwerdic ende dine macht!"</l>
<l>Doe seinde hi hem metter Gods cracht</l>
<l>Ende riep: "Criste, glorie si di!</l>
<l>Quaet viant, ganc van mi!"</l>
<l>Ende doe voer danen die viant.</l>
<l n="80">Cypriaen die voer te hant</l>
<l>Ten bisscop Antine, ende vel</l>
<l>Te sinen voeten; alsoe wel</l>
<l>Heeft hi om doepsel gedaen bede.</l>
<l>Als die bisscop wiste die waerhede</l>
<l n="85">Dat hi claerlec was bekeert,</l>
<l>Heeft hine gedoept ende geleert,</l>
<l>So dat hine saen wiede dyaken,</l>
<l>Ende dyede so in heilegen saken,</l>
<l>Dat hi den sieken gaf hare gesonde.</l>
<l n="90">Doe wert hi pape in corter stonde;</l>
<l>So dat die heilege man bekende,</l>
<l><pb n="232"/>De bisscop Antijn, sinen ende,</l>
<l>Ende heeft enen zeent gestaect,</l>
<l>Ende Cypriane bisscop gemaect</l>
<l n="95">In sine stede; ende Cypriaen</l>
<l>Maecte sente Justinen saen</l>
<l>Abdisse in een convent,</l>
<l>Daer heilege maechden in waren bekent.</l>
<l>                Dus leefden si in levene gave.</l>
<l n="100">In Orienten wert hi grave</l>
<l>Een, diemen Eutholomius hiet.</l>
<l>Die dede den kerstenen verdriet;</l>
<l>Ende als hi clare heeft verstaen,</l>
<l>Dat de bisscop Cypriaen</l>
<l n="105">Ende die heilege maget Justine</l>
<l>Veronwerden die gode sine,</l>
<l>Dede hise comen te Damas</l>
<l>Ghebonden, ende gewoech hen das.</l>
<l>Daer dede hem oppenbare verstaen</l>
<l n="110">Sijn geloeve Cypriaen</l>
<l>Bi der heileger maecht Justinen.</l>
<l>Doe waren si beide gedaen ter pinen,</l>
<l>Die fel was ende menegerande;</l>
<l>Maer onse Here, diese vandde,</l>
<l n="115">Die en liet hen gedoegen niet.</l>
<l>Een, die Anastasius hiet</l>
<l>Ende der gode pape was,</l>
<l>Vermat hem op sine gode das,</l>
<l>Dat hi dat vier soude ontstaen,</l>
<l n="120">Dies die sante waren ontgaen;</l>
<l>Ende hi wert te hant verbrant.</l>
<l>Doe waren die heilegen gesant</l>
<l>Te Claudiusse den coninc,</l>
<l>Ende cont gedaen al hare dinc,</l>
<l n="125">Diese sendde in Nychomede</l>
<l>Ende daer onthoefden dede</l>
<l>Met enen, die Theojustus hiet,</l>
<l>Die hem om Gode ontliven liet.</l>
<l>Vort mense ten honden laedt.</l>
<l n="130">Ses dage lagen si ongescaedt.</l>
<l>Scepliede kerstene tsnachts namen</l>
<l>Aldaer der heilegen lichamen,</l>
<l>Ende leidense in haer scep ongelet,</l>
<l>Ende voeren te Rome daer met.</l>
</div>
<div type="subchapter"><head type="subchapter">Van sente Eulalien der maecht. XLI.</head>
<l>                Wonder groot magic belyen</l>
<l>Van der maget Eulalien,</l>
<l>Die te dien tide in Spaengen was,</l>
<l>Van XIII jaren, also ict las,</l>
<l n="5">Ghepassijt onder Daciane</l>
<l>Den baeliu. Dese wel gedane</l>
<l>Hadde vader ende moeder edel ende rike.</l>
<l>Alle genuechte werelike</l>
<l>Lietse varen, ende wilde geven</l>
<l n="10">Haers dancs omme Gode haer leven.</l>
<l>Maer vader ende moeder hebbent belet</l>
<l>Een stic, want sise hebben geset</l>
<l>In een doerp buten ter hoede,</l>
<l>Daer si een huus hadden met anderen goede.</l>
<l n="15">Maer in eenre nacht es si ontgaen</l>
<l>Ende maecte hare ter stat wert saen,</l>
<l>Daer men maecte de mertelaren.</l>
<l>Smergens quam si ter vierscaren,</l>
<l>Daer si den juge swaerlijc versprac,</l>
<l n="20">Ende si seide sinen goden swaren lac.</l>
<l>Daer dedemen doen den maechdenkine</l>
<l>Menegerande sware pine,</l>
<l>Die si doechde blidelike.</l>
<l>Ten lesten sach men te hemelrike</l>
<l n="25">Varen ene duve wit</l>
<l>Uut haren monde; anders dan dit</l>
<l>Ghesciede wonders daer vele meere,</l>
<l>Dat God dede dore hare eere.</l>
<l>De Martirloge gewaget</l>
<l n="30">De feeste deser heileger maget</l>
<l>Binnen den jare in II tide:</l>
<l>Van Sporcule ter ierster yde,</l>
<l>Van December ter vijfster mede.</l>
<l>Ende masschien daer af in ander stede</l>
<l n="35"><pb n="233"/> In die persecucie waren</l>
<l>In Spaengen gemaect mertelaren</l>
<l>Van eenre namen magede twee:</l>
<l>Icken weeter wat af seggen mee.</l>
</div>
<div type="subchapter"><head type="subchapter">Van sente Vincente mertelere. XLII.</head>
<l>                In desen tide, na minen verstane,</l>
<l>Wert oec onder Daciane</l>
<l>In Spaengen swaerlijc getorment</l>
<l>Die heilege martelare Vincent</l>
<l n="5">Ter XI<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>r</hi> kalende</l>
<l>Van Sporcule. Also ict bekende,</l>
<l>So was Vincent edel sere.</l>
<l>Jonc was hi geset ter leere</l>
<l>........</l>
</div>
<div type="subchapter"><head type="subchapter">Noch van sente Vincens tormente. XLIII.</head>
<l>                Lange geduerde dit torment,</l>
<l>So dat die heilege mertelere Vincent</l>
<l>Wert dies verlaten; mer daer na sciere</l>
<l>Wert hi ter pinen gedaen met viere</l>
<l>........</l>
</div>
<div type="subchapter"><head type="subchapter">Van noch enen Vincente ende ander dinc. XLIIII.</head>
<l>                Lange passie ende sware mede</l>
<l>Doegede te Abula in die stede</l>
<l>Een Vincent, Sabine, Cristine,</l>
<l>Die Daciaen dede doen ter pine.</l>
<l n="5">De feeste van haren salegen endde</l>
<l>Es van November ter sester kalende.</l>
<l>                Ende onder den selven Daciane</l>
<l>Ghingen in Spaengen der passien ane,</l>
<l>Te Compluten in die stat,</l>
<l n="10">II gebruedere waren dat,</l>
<l>Justus, Pastor, ende saten</l>
<l>Kindere in scolen, ende hebben gelaten</l>
<l>Hare boeke, tafelen ende al dare,</l>
<l>Daer elc wert een mertelare,</l>
<l n="15">Van Oechstmaent ter VIII<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>r</hi> yde.</l>
<l>                Metter mertelaren stride</l>
<l>Voer Leochadie, die heilege maget,</l>
<l>Te hemele, also men gewaget,</l>
<l>In den kerkere daer si was,</l>
<l n="20">Ter vijfster yde, also ict las,</l>
<l>Van December, in die stat</l>
<l>Te Toletten. Daciaen dede dat.</l>
<l>                Te Sarragochen in die stede</l>
<l>Viert men ter derder nonen mede</l>
<l n="25">Van November der mertelaren,</l>
<l>Die al ongetellet waren,</l>
<l>Ende wonderlcke gingen sterven ane</l>
<l>Omme Gode ende bi Daciane.</l>
<l>                Noch bi dien selven ter selver stat</l>
<l n="30">Ontfingen der martelaren scat</l>
<l>Quintiliaen ende Cassiaen</l>
<l>Hen achtienster; ic late staen</l>
<l>Der anderre namen. Haren salege endde</l>
<l>Es van Meye ter achtienster kalende.</l>
<l n="35">                Met desen so wert martelersse daer na</l>
<l>Ene heilege maget, die heet Eugra.</l>
<l>                Als dese felle tyran bekent,</l>
<l>Dat hi omme negeen torment</l>
<l>Verkeeren en mach die kerstine,</l>
<l n="40">Seide hi tot sijnre mine:</l>
<l><pb n="234"/>"Dus en doen wi bederve negeene.</l>
<l>Ic rade dit onder ons gemeene,</l>
<l>Maer dat bedect si den kerstenen lieden:</l>
<l>Ic sal den ammannen doen gebieden</l>
<l n="45">Die stat aldore, dat elc kerstijn</l>
<l>Mach anebeden den god sijn,</l>
<l>Op dat si gaen willen buten der port.</l>
<l>Dan selen si alle comen vort.</l>
<l>So seldi, mine ridders goet,</l>
<l n="50">Daer buten u decken ende behoet</l>
<l>Van den uwen; als si sijn buten,</l>
<l>Sal men die porten na hen sluten:</l>
<l>Dan willic dat ghise alle verslaet."</l>
<l>Aldus verghinc die felle raet.</l>
<l n="55">Doe si alle uutghingen vroe,</l>
<l>Soe wert daer versleghen alsoe</l>
<l>So vele, men weet niet tgetal;</l>
<l>Soe waren si verwoest al</l>
<l>Ende verberrent bi Daciane,</l>
<l n="60">Die dlant dore al de gevane</l>
<l>Dede bringen, die verwonnen waren</l>
<l>Van mesdaden, [ende] metten mertelaren</l>
<l>Werpen al in enen loech.</l>
<l>Na dat men hen de hoefde afsloech</l>
<l n="65">Ende deedse te gadere tasschen branden.</l>
<l>Dat dede hi, na mijn verstanden,</l>
<l>Ofter enege kerstene waren</l>
<l>Bedect, dat si der martelaren</l>
<l>Asschen daer niet nemen en souden,</l>
<l n="70">Ende over reliquien houden.</l>
<l>Dus volgede dese scare wel</l>
<l>Haren meester Cristum, dien gevel</l>
<l>Dat hi hinc onder die dieve.</l>
<l>Dese scare met Gode lieve</l>
<l n="75">Heet men heilech ofte wit.</l>
<l>Van Pietmaent geschiede dit</l>
<l>Ter negender kalenden; men mach,</l>
<l>Die wille, viere dan haren dach.</l>
</div>
<div type="subchapter"><head type="subchapter">Van sente Jorise mertelere. XLV.</head>
<l>                Een riddere, een heilech sant,</l>
<l>Quam uut Capadocien lant,</l>
<l>Daer Daciaen pijnde die kerstine,</l>
<l>Die Jorijs hiet. Hi liet al tsine</l>
<l n="5">Ende sijn ridderlijc abijt,</l>
<l>Ende werp hem selven in den strijt.</l>
<l>........</l>
</div>
<div type="subchapter"><head type="subchapter">Van Fidesse maecht. XLVI.</head>
<l>                Het wert tAngencien in der steden,</l>
<l>Edel van magen ende van seden,</l>
<l>Fides, ene heilege maget,</l>
<l>Bi Daciane ter doot gejaget,</l>
<l n="5">Jonc van jaren, van sinne out,</l>
<l>Ende in tgeloeve herde stout.</l>
<l>Van kinde heeft si Gode gemint.</l>
<l>Doe Daciane dat wert bekint</l>
<l>Ende hi hare vragede das,</l>
<l n="10">Seidsijt alsoet hare in therte was,</l>
<l>Ende seide duvele alle sine gode.</l>
<l>Smeeken, dreygen, alle sine gebode</l>
<l>Heeft al onwert dat maechdekijn.</l>
<l>Op enen roestre coperijn</l>
<l n="15">Wert geleit die maget reene,</l>
<l>Daeronder vier ende smout gemeene,</l>
<l>Daer men die maget aldus briet.</l>
<l>Menech, die dit anesiet,</l>
<l>Wert ane onsen Here bekeert.</l>
<l n="20"><pb n="235"/>                 Te dien tide, also men ons leert,</l>
<l>Sat in eenre roetsen gat,</l>
<l>Die heilege lach recht boven der stat,</l>
<l>Caprasius, die heilege man,</l>
<l>Ende hi mochte scouwen an</l>
<l n="25">Dat men in die straten dede,</l>
<l>Ende was in die bedecte stede</l>
<l>Ghevloen van vresen van der doot.</l>
<l>Dese sach die pinen groet,</l>
<l>Die men dede der heileger maget.</l>
<l n="30">Over hare bat hi; vort hi vraget</l>
<l>Omme haren loen Gode in die bede,</l>
<l>Ende onse Here hem sien dede</l>
<l>Ene duve uten hemele comen,</l>
<l>Wittere dan men can genomen,</l>
<l n="35">Ende brachte ene guldene croene</l>
<l>Verciert met gemmen herde scoene,</l>
<l>Ende der maecht op thoeft geset,</l>
<l>Met hemelschen cleede verciert met;</l>
<l>Ende omme dat meer van Gods gewoude</l>
<l n="40">Omtrent die maecht bliken soude,</l>
<l>So vloech die duve omtrent die reene</l>
<l>Ende sloech tfier ute groet ende cleene.</l>
<l>Dit sach met geeste die heilege man,</l>
<l>Die hem selven onwerde leide an</l>
<l n="45">Dat hi hem iet hadde vervaert,</l>
<l>Ende sloech als van herten verswaert</l>
<l>Op die roetse metter rechter hant,</l>
<l>Daer ene fonteyne uut spranc thant,</l>
<l>Die menegen sieken al gesont</l>
<l n="50">Maecte ende doet al nu ter stont.</l>
<l>Dus ghinc neder die heilege man</l>
<l>Daer men die maget pijnde dan,</l>
<l>Ende bekende vore Daciane</l>
<l>Hem kersten, die hem ghinc ane</l>
<l n="55">Met smeekene, met dreigene mede,</l>
<l>Daer hi een twint niet dore en dede,</l>
<l>So dat men hem anedreef</l>
<l>So swaren pine, daer hi in bleef</l>
<l>Ghedoechsam ende van sinne blide.</l>
<l n="60">Dat vernamen in dien stride</l>
<l>II gebruedere, na mijn verstaen,</l>
<l>Primus ende Feliciaen,</l>
<l>Ende sijn te Gode bekeert bedi.</l>
<l>Onthoeft so waren si</l>
<l n="65">Met Caprasius gemeene</l>
<l>Ende met Fides, der maget reene.</l>
<l>Men viert den dach van haren loene</l>
<l>Van October op die none.</l>
</div>
<div type="subchapter"><head type="subchapter">Van sente Felixe. XLVII.</head>
<l>                In Spaengen in die port Geronde</l>
<l>Wert gepassijt bi dier stonde,</l>
<l>Dat baeliu wert Daciaen,</l>
<l>Sente Felix, na mijn verstaen.</l>
<l n="5">Dese Felix ierst studerende sat</l>
<l>Te Cesarien in die stat</l>
<l>In die arten liberale,</l>
<l>Daer hi hem verstont in wale.</l>
<l>Dese sant, daer ic af telle,</l>
<l n="10">Hadde een stic teenen geselle</l>
<l>Den heilegen mertelere Cucufaet,</l>
<l>Van wien dat hier vore staet</l>
<l>Hoe dat si die scole lieten</l>
<l>Omme Gods minne te genieten.</l>
<l n="15">Si schieden ende Felix quam</l>
<l>Te Geronde, ende Felix nam</l>
<l>Selc leven an, dat hem dat diet</l>
<l>Apostel oft prophete hiet.</l>
<l>                Nu so was in dese stonde</l>
<l n="20">Baeliu in de port Geronde</l>
<l><pb n="236"/>Rufijn, ende onder Daciane,</l>
<l>Die hem dede te verstane</l>
<l>Wat Felix daer al heeft gewracht,</l>
<l>Ende Daciaen die sende hem macht,</l>
<l n="25">Dat hi Felix doe anebeden</l>
<l>De gode, ende in werdecheden</l>
<l>Grotelike houde ofte hi doedt,</l>
<l>Ofte en neen so metter spoedt</l>
<l>Ga hem met tormente an.</l>
<l n="30">Also dede die felle man:</l>
<l>Hi dedene vaen, ende bi gebode</l>
<l>Wilde hi hem doen anebeden de gode,</l>
<l>Dat die ander hadde ommare</l>
<l>Ende versprac den baeliu sware.</l>
<l n="35">Met stocken sloech menne seer daer;</l>
<l>Ghekerkert wert hi sware daer naer,</l>
<l>Daerne God troeste eer iet lanc,</l>
<l>So dat hi lude Gods lof sanc.</l>
<l>Alse dat heeft verstaen Rufijn,</l>
<l n="40">Dede hi alle die lede sijn</l>
<l>Met ysere binden ende sere laden,</l>
<l>Ende dat hem niemen en soude beraden</l>
<l>Noch van dranke noch van ate,</l>
<l>Ende dat menne also lange late:</l>
<l n="45">Dat suetelijc verdroech die sant</l>
<l>Bi der Gods hulpen. Als die tyrant</l>
<l>Waent dat hi si verdorven soe,</l>
<l>Verstaet hi dat hi noch es vroe.</l>
<l>Doe dede hine halen ende leide</l>
<l n="50">Hem voren, dat hi al ontseide.</l>
<l>Met ysere geladen al sine lede</l>
<l>Dede hine sleypen dore al die stede,</l>
<l>Om al sine lede te sticken scuren.</l>
<l>Doe dede menne in enen kerkere sturen,</l>
<l n="55">Daer tote hem quam dingel ons Heren,</l>
<l>Diene gantste van alre deren.</l>
<l>Des anders daechs wert hi vortbracht</l>
<l>Vore die quade met alre macht.</l>
<l>Doe moeste hi echter ten kerkere keren</l>
<l n="60">Om sine pine doen te meeren,</l>
<l>Daer licht in quam ende locht so soete,</l>
<l>Dat scheen van alre pinen boete.</l>
<l>Ende die wachters hebbent beseven,</l>
<l>Ende sueten sanc hebben si uutgegeven</l>
<l n="65">Van velen die omtrent hen waren,</l>
<l>Daer si hen af een deel vervaren.</l>
<l>Dat si Rufine nuchtens seiden</l>
<l>Ende hem wel te voren leiden,</l>
<l>Dat hi des vrays Gods cnape ware,</l>
<l n="70">Ende dat si tsnachts horden al oppenbare,</l>
<l>Dat den mensche niet en worde georloeft</l>
<l>Te sprekene. Doe wert verdoeft</l>
<l>Van gramscapen Rufijn sere;</l>
<l>Doe hiet hi den heilegen here</l>
<l n="75">Te hant in die see verdrinken.</l>
<l>Si die gedaen dat hebben dinken</l>
<l>Ende verre gescheeden sijn van dien,</l>
<l>Hebben sine op dwater wandelende gesien</l>
<l>Ende hordenne lude Gods lof singen,</l>
<l n="80">Ende quam te lande. Bi desen dingen</l>
<l>Sijn alle diegene te Gode bekeert.</l>
<l>Als men dit Rufine leert,</l>
<l>Versprac hi die al dat hi conde,</l>
<l>Ende si seiden uut enen monde,</l>
<l n="85">Hoe dat hi op dwater ghinc</l>
<l>Ende ander wonderlike dinc.</l>
<l>Doe riep Rufijn recht ende gebaert</l>
<l>Dat gebaert een fel liebaert:</l>
<l>"O wach! wi alle verwonnen sijn."</l>
<l n="90">Ende Gods martelaren fijn</l>
<l>Wille hi torments meer leggen an,</l>
<l>Maer dus sprac ierst die tyran:</l>
<l>"Siet, Felix, hoe onse gode</l>
<l>Dijns ontfermech sijn in node;</l>
<l n="95"><pb n="237"/> Nu doe hen eere, ic sal di maken</l>
<l>Haren pape in werden saken."</l>
<l>Hi sprac: "Du selve doe hen eere,</l>
<l>Metten duvel emmermeere,</l>
<l>Dinen vader. Ic sal doen werde</l>
<l n="100">Minen God, die van der erde</l>
<l>Mi maecte, ende mi heeft verloest</l>
<l>Uut menegen anxte ende vertroest,</l>
<l>Ende ontbonden van dinen banden</l>
<l>Bi der heilegere ingele handen."</l>
<l n="105">Doe hiet die felle man Rufijn,</l>
<l>Dat menne echter aneva ter pijn,</l>
<l>Ende menne achter wege sleype,</l>
<l>Ende so tfleesch van den beene reype,</l>
<l>So lange dat hi sterve.</l>
<l n="110">Doe vingen die quade an die bederve,</l>
<l>Ende doe si een stic dat daden</l>
<l>Ende die martelare bi staden</l>
<l>Sine bede hadde gheendt,</l>
<l>Heeft hi Gode de siele gesendt.</l>
<l n="115">Ter kalenden van Oechstmaent</l>
<l>Viert men sine passie ongewaent.</l>
</div>
<div type="subchapter"><head type="subchapter">Van sente Quintine ende ander dinc. XLVIII.</head>
<l>                De keyser Dyoclesiaen</l>
<l>Ende sijn geselle Maximiaen</l>
<l>Ghaven de baelgye in hant</l>
<l>Van algader Gallen lant</l>
<l n="5">Den fellen man Rixionaren,</l>
<l>Dat hi de kerstene niet en soude sparen.</l>
<l>                In dien tide die heilegen lieden</l>
<l>Te gadere van Rome schieden:</l>
<l>Quintijn ende Fustiaen,</l>
<l n="10">Victorijc, Crispijn, Crispiniaen,</l>
<l>Ende quamen te Parijs.</l>
<l>Daer worden si bi Gode wijs</l>
<l>Van predekene elc in sine stede.</l>
<l>Fustiaen, Victorijc mede</l>
<l n="15">Quamen te Doricke ter port,</l>
<l>Daer si predecten Gods woert.</l>
<l>Quintijn quam tAmiens,</l>
<l>Daer hi baerde sijn gepens.</l>
<l>Bi desen heilegen dede besonder</l>
<l n="20">Onse Here menech wonder.</l>
<l>Rixionaer quam metter spoet,</l>
<l>Dorstech sere omme kerstijn bloet,</l>
<l>Te Triere, daer hi kerstene vant;</l>
<l>Ende vele ontlijfder die tyrant,</l>
<l n="25">Die men warp in die riviere,</l>
<l>Daer dwater wert in bloeds maniere.</l>
<l>Vort heeft hi alomme gesent,</l>
<l>Waer dat men kerstene bekent,</l>
<l>Dat mense hem te voren bringe.</l>
<l n="30">Hier na gevielen so die dinge,</l>
<l>Dat hi tAmiens es comen,</l>
<l>Daer hi de mare heeft vernomen</l>
<l>Wat sente Quintijn daer wonders dede</l>
<l>Met predekene, met miraculen mede.</l>
<l n="35">Vaen dede hine, kerkeren daer naer,</l>
<l>Ghebonden met ketenen swaer.</l>
<l>Des anders daechs brachte menne hem voren.</l>
<l>Doe wilde hi sinen name horen.</l>
<l>"Van Cristus," seit hi, "hetic kersten ende bem;</l>
<l n="40">Met herten, met monde belic ic hem,"</l>
<l>Sprac die heilege Quintijn,</l>
<l>"Ende Quintijn es die name mijn.</l>
<l>Portre ben ic van Rome der stede,</l>
<l>Zenon was mijn vader mede,</l>
<l n="45">Die senatur was overwaer."</l>
<l>Doe antwerdde Rixionaer:</l>
<l>"Hoe mach dit wesen emmermeere,</l>
<l>Dat een persoen edel so seere</l>
<l>Houdt enen man over god,</l>
<l n="50">Dien liede te crucene hadden gebod?</l>
<l>Van deser dulheit groot so keere,</l>
<l>Ende doe onsen goden eere."</l>
<l>"Dies en doe ic niet," sprac Quintijn,</l>
<l>"Want het alle duvele sijn.</l>
<l n="55">Doet dattu wilt, ic ben bereet</l>
<l><pb n="238"/>Omme Gode te doegene alrehande leet."</l>
<l>Die baeliu wert gram, ende saen</l>
<l>Dede hine hen vieren met stocken slaen</l>
<l>Al naect ene lange stonde,</l>
<l n="60">Na dat elc geleisten conde.</l>
<l>Als si dat lange hadden geherd,</l>
<l>Hief hi de ogen te hemele wert.</l>
<l>Doe seide hi Gode lof ende danc.</l>
<l>Doe horde men een voce eer iet lanc,</l>
<l n="65">Diene heeft gesterct al weder,</l>
<l>Ende die pijnders vielen voren neder</l>
<l>Machteloes, ende si seiden si waren</l>
<l>Ghepijnt met tormente swaren,</l>
<l>Ende riepen: "Here Rixionaer,</l>
<l n="70">Helpe ons in dese pine swaer,</l>
<l>Want wi van pinen niet en mogen staen,</l>
<l>Ende selen verliesen onse sprake saen."</l>
<l>                Rixionaer sprac gram van sinnen:</l>
<l>"Ic swere bi den goden ende godinnen,</l>
<l n="75">Dit es een toeverare starc,</l>
<l>Die doen can dusdanech ware!"</l>
<l>Vore hem dede hine bringen doe,</l>
<l>Ende sprac hem al smeekende toe,</l>
<l>Ende gelovede hem ere niet smal</l>
<l n="80">Ende rijcheit sonder getal,</l>
<l>Op dat hi sinen wille dade.</l>
<l>Ende die sant antwerdde bi stade:</l>
<l>"Hongerech wolf, gereet te roeve,</l>
<l>Leere dat ende wel geloeve:</l>
<l n="85">Hi en es niet arm, wie so hi si,</l>
<l>Wie dat in Gode rike si;</l>
<l>Want ewelijc es Gods rijcheit,</l>
<l>Die ic beghere, ende al gereit</l>
<l>Ben ic daeromme te latene dleven,</l>
<l n="90">Op dat ons Here also wille geven."</l>
<l>Doe wert sere gram gemoet</l>
<l>Rixionaer, ende doet</l>
<l>Den sant anegaen met grooter pine,</l>
<l>Ende hiet alle de lede sine</l>
<l n="95">Verscheeden van haren juncturen;</l>
<l>Met yseren haken sturen</l>
<l>Dede hi dlijf te sticken raken,</l>
<l>Olie ende pec ende andere saken</l>
<l>Werp men scoutheet op sine wonden,</l>
<l n="100">Ende daerna in corter stonden</l>
<l>Met speten gloyende yserine</l>
<l>Verbroeydense alle die lede sine.</l>
<l>Ende dien heilegen martelare</l>
<l>Dien ne brachte geen torment in vare,</l>
<l n="105">Want God en lietene niet verwinnen</l>
<l>Die vlamme, die hem was binnen</l>
<l>Van der heileger Gods cracht,</l>
<l>Dat hi van buten geenre pine en acht;</l>
<l>Ende sprac ten baeliu na tgone:</l>
<l n="110">"Valsch dief ende sduvels sone,</l>
<l>Ende versteken van alre doocht!</l>
<l>Bekenne dat mi verhoocht</l>
<l>Wat mi doen doet dijn sin verwoet,</l>
<l>Ende mi negeene pine en doet."</l>
<l n="115">Doe meerende noch sbaelius toren,</l>
<l>Ende dede hem bringen te voren</l>
<l>Calc ende aysijn ende bittere dingen,</l>
<l>Ende dede dat te gadere mingen</l>
<l>Ende deedt hem gieten in den mont,</l>
<l n="120">Dat hi de liede in geenre stont</l>
<l>Meer en verkeere met siere tale.</l>
<l>Nochtan daer na vernam hi wale</l>
<l>Dat hi stercte, wat men hem dede,</l>
<l>Ende meer pinen begherde mede.</l>
<l n="125">Doe dede hi halen enen smet,</l>
<l>Dien hi te smedene heeft geset</l>
<l>II lange nagele yserine,</l>
<l>Die den sant ten scouderen sine</l>
<l>In waren geslegen toten cnien;</l>
<l n="130"><pb n="239"/> Anderre tien nagele te dien</l>
<l>Al geslegen in vingere, in teen,</l>
<l>Dat hi al blide gedoegende scheen.</l>
<l>Doe dit voldaen was vore waer,</l>
<l>Sprac hem ane dus Rixionaer:</l>
<l n="135">"Ic wille dat dit andere kerstene sien</l>
<l>Ende exempel nemen van dien."</l>
<l>Hier na wert hi te rade mede,</l>
<l>Dat hine onthoefden dede;</l>
<l>Ende doe hi quam aldaer ter stede,</l>
<l n="140">Bejagede hi enen tijt te siere bede.</l>
<l>Gode bad hi: "Ontfa minen geest!"</l>
<l>Dat al sijn herte begherde meest.</l>
<l>Ten swerde heeft hi thoeft gedregen,</l>
<l>Dat cortelike af wert geslegen.</l>
<l n="145">Uut sinen halse sach men doe mee</l>
<l>Ene duve, wittere dan de snee,</l>
<l>Varen in den hemelschen troene.</l>
<l>Men horde oec ene stemme scoene:</l>
<l>"Com, ontfanc, mijn cnape Quintijn,</l>
<l n="150">Die ic di gereidde, de croene dijn.</l>
<l>Siet hier der ingele te vullen,</l>
<l>Die di te hemele leiden sullen."</l>
<l>Hi dede sinen salegen endde</l>
<l>Van November vore de kalende</l>
<l n="155">In Vermandoys, also men weet,</l>
<l>Daert nu tSente-Quintijns heet,</l>
<l>Wies lichame dede Rixionaer</l>
<l>In die Somme werpen daer,</l>
<l>Ende dedere op werpen loet ende erde,</l>
<l n="160">Dat de kerstene tsiere werde</l>
<l>Hem ere niet doen en souden te geenre uren,</l>
<l>Ende hi also soude derven sepulturen.</l>
<l>Dus bleef die lichame daer</l>
<l>Liggende LV jaer</l>
<l n="165">Onverkeert bi der Gods macht,</l>
<l>Daer hi bi seder oec wert bracht.</l>
</div>
<div type="subchapter"><head type="subchapter">Hoe sente Quinten vonden was. XLIX.</head>
<l>                In Rome so was ene vrouwe</l>
<l>Edel, rike, in Gode getrouwe,</l>
<l>Eusebia was hare name bekent:</l>
<l>IX jaer was si blent.</l>
<l n="5">Eens snachts was si in orisoene,</l>
<l>Doe quam vore hare in visioene</l>
<l>Dingel Gods ende seide vort:</l>
<l>"Eusebie, dine bede es gehort,</l>
<l>Stant op ende in Gallen vare."</l>
<l n="10">Doe noemde hi die stede hare,</l>
<l>Daer si den lichame vinden soude</l>
<l>Sente Quintijns, die om Gods houde</l>
<l>Daer wilde werden martelare</l>
<l>Ende lange hadde gelegen dare</l>
<l n="15">In den watere begraven.</l>
<l>Ende als bi siere gaven</l>
<l>Onse Here dat liete geschien,</l>
<l>So soude hi hare weder geven haer sien.</l>
<l>Doe dit hare III werf was getoecht,</l>
<l n="20">Heeft si hare te wege wert gevoecht</l>
<l>Met scoenre meisenieden, alst was betam;</l>
<l>So dat si ter steden quam,</l>
<l>Bi datse leidde dingel ons Heren,</l>
<l>Ende vant die stede na hare begheren</l>
<l n="25">Daer die martelere lach gehende;</l>
<l>Maer waer hi lach si niet en bekende.</l>
<l>Doe beette si van den wagene saen</l>
<l>Ende heeft te Gode dus bede gedaen,</l>
<l>Dat hi toege den lichame</l>
<l n="30">Van sinen mertelere bequame,</l>
<l>Also hi sente Helenen dede</l>
<l>Vinden sijns crucen verholenhede.</l>
<l>Ende altehant dat water claer</l>
<l>Maecte een teeken oppenbaer</l>
<l n="35">Daer hi lach, die heilege sant,</l>
<l>So dat men den lichame vant,</l>
<l>Die was bracht der goeder vrouwen.</l>
<l>Daer na saen so mochte men scouwen</l>
<l>Thoeft baren teere andere stede,</l>
<l n="40">Dat men ane den lichame dede.</l>
<l>Ende al dat dede si begaden</l>
<l>Soe si scoenst mochte bi staden.</l>
<l><pb n="240"/>Dese heilege lichame</l>
<l>Was vonden suver ende bequame,</l>
<l n="45">Van watere, van geenre dinc besmit,</l>
<l>Maer wel riekende ende sneewit,</l>
<l>So dat diere waren vergaten daer mede</l>
<l>Al der werelt genuechlijchede.</l>
<l>Nu wilde Eusebie vueren vort</l>
<l n="50">Den lichame ter naester port,</l>
<l>Omme te gravene daer eerlike.</l>
<l>Maer onse Here van hemelrike</l>
<l>Die en wilde die stede roeven niet,</l>
<l>Die selke eere was geschiet,</l>
<l n="55">Dat si verciert was metten bloede</l>
<l>Metten mertelare goede;</l>
<l>So dat degene, die de riliquien droegen,</l>
<l>Hen van den watere te pruevene voegen;</l>
<l>Ende doe si quamen daert God woude,</l>
<l n="60">Moesten si bliven also houde,</l>
<l>Want die last was alte swaer.</l>
<l>Doe Eusebie dat wiste claer,</l>
<l>Dede si den lichame daer ter erde</l>
<l>Na dat si mochte met grooter werde,</l>
<l n="65">Ende dedere maken ene kerke,</l>
<l>So si scoenst mochte van gewerke,</l>
<l>Ende saen daer na hadt si hare lecht.</l>
<l>Alle sieke quamen echt</l>
<l>Ende hebben daer hare gesonde gecregen.</l>
<l n="70">De nagele die waren geslegen</l>
<l>Den sant in scouderen, in vingeren, in teen,</l>
<l>Die waren so bleven al in een.</l>
<l>Maer Eusebie deedse uuttrecken</l>
<l>Ende deedse werdelike berecken,</l>
<l n="75">Ende hieltse over riliquien gave.</l>
<l>Dese sant wert bracht hier ten grave</l>
<l>Ter VIII<hi rend='sup'>d</hi><hi rend='sup'>e</hi><hi rend='sup'>r</hi> kalenden van Julius.</l>
<l>Nu vindic bescreven dus,</l>
<l>Dat hi lach in tswaters gront</l>
<l n="80">L jaer, van der stont</l>
<l>Dyoclesiaens ende siden</l>
<l>Tote in skeysers Constantijns tiden.</l>
<l>Maer na skeysers Constantijns tijt</l>
<l>Wert op kerstenheit echter strijt</l>
<l n="85">Bi den quaden Juliaen,</l>
<l>So dat men Gods wet al liet staen;</l>
<l>Waerbi dat graf was onbecant</l>
<l>Van Quintine den heilegen sant,</l>
<l>Ende bleef CCC jaer XX ende twee.</l>
<l n="90">Ende mochte dat God doen, omme mee</l>
<l>Te werdene sinen martelare,</l>
<l>Als hine vermaren wilde hier nare,</l>
<l>Also ghi vinden moecht oppenbaer</l>
<l>In die Partie die comt hier naer,</l>
<l n="95">Hoe hi eerelike wert verheven</l>
<l>Van sente Loye, daer God gegeven</l>
<l>Heeft teekijn van grooter werde,</l>
<l>Daer hi sine heilegen mede vermerde.</l>
</div>
<div type="subchapter"><head type="subchapter">Van sente Fustiane ende Victorike. L.</head>
<l>                Sente Fustiaen met Victorike</l>
<l>Sinen geselle ende al gelike</l>
<l>........</l>
<l>Wilden weten van den state</l>
<l n="5">Sente Quintijns, haers gesellen,</l>
<l>Want si met hem wilden quellen</l>
<l>Omme tfolc te leerne, ende waren</l>
<l>Van Rome comen in eere scaren.</l>
<l>Nu daer si predecten Gods woert,</l>
<l n="10">Hebben si van Quintine gehort,</l>
<l>Dat hi geruumt hadde die stede,</l>
<l><pb n="241"/>Daer hi Gods wet bekennen dede.</l>
<l>Dus sijn si comen op die vaert</l>
<l>Ende sochtenne te Parijs waert.</l>
<l n="15">Een portere van Amiens,</l>
<l>Hiet Gentiaen, quam in gepens,</l>
<l>Alsoet hem God doen dede,</l>
<l>Dat hi ghinc wandelen buten der stede.</l>
<l>Een out man waest ende heiden noch.</l>
<l n="20">Van desen santen hadde hi doch</l>
<l>Dat groete wonder wel verstaen,</l>
<l>Dat God dore hen hadde gedaen.</l>
<l>Dus quam desen santen dese oude</l>
<l>Te gemoete, alsoet God woude,</l>
<l n="25">Ende hi vragede hen wie si waren.</l>
<l>Thant gingen sijt hem oppenbaren,</l>
<l>Ende seiden hem oec dat si sochten</l>
<l>Oft si Quintine iet vinden mochten,</l>
<l>Ende onttecten hem oec met,</l>
<l n="30">Dat si alle leerden ene wet.</l>
<l>                Doe versuchte sware die oude,</l>
<l>Ende sprac als met ongedoude:</l>
<l>"Het sijns leden dage drie</l>
<l>Dat God dede vermanen mie,</l>
<l n="35">Dat ic geloeven soude dien God,</l>
<l>Dien ghi geloeft. Na sijn gebod</l>
<l>Willic met allen sinnen mi bekeeren.</l>
<l>Maer die heilege vrient ons Heren,</l>
<l>Quintijn, daer ghi vraget naer,</l>
<l n="40">Doe hi in onse stat al claer</l>
<l>Dware den lieden dede verstaen,</l>
<l>Wert hi van dien baeliu gevaen,</l>
<l>Diene vuerde uut onser stat</l>
<l>Ende menegen torment dede; na dat</l>
<l n="45">Dede hi hem sijn hoeft afslaen.</l>
<l>Van u heeft hi oec verstaen,</l>
<l>Ende heeft bevolen dat men u vaet</l>
<l>Waer so dat men u begaet.</l>
<l>Nu biddic u, weest mine gaste</l>
<l n="50">Ten minen, ende hout daer uwe raste."</l>
<l>Si daden dat die goede man bad.</l>
<l>Rixionaer verstont saen dat,</l>
<l>Die daer omme hen vangen quam.</l>
<l>Doe dat Genciaen vernam,</l>
<l n="55">Spranc hi met baren swaerde</l>
<l>Ende voer als die gebaerde</l>
<l>Te verslane Rixionaren.</l>
<l>Dat en dede hi niet bi nide te waren,</l>
<l>Maer omme dat hi seker woude,</l>
<l n="60">Dat menne omme Gode ontliven soude.</l>
<l>Die baeliu sprac: "Wat, Genciaen,</l>
<l>Hoe comt dattu mi wils verslaen?"</l>
<l>Genciaen antwerdde dien:</l>
<l>"Dat mach te rechte wel gescien,</l>
<l n="65">Wanttu Cristus vriende ons Heren</l>
<l>Tonrechte wilt tormenteren,</l>
<l>Over welke ic wille geven</l>
<l>Met blider herten nu mijn leven,</l>
<l>Ende Cristus cnape belijc mi."</l>
<l n="70">Niet lange daerna oec niet gelet en si,</l>
<l>Sijn hoeft en wert hem afgeslagen,</l>
<l>Daert die heilegen beide sagen,</l>
<l>Fustiaen met Victorike.</l>
<l>Doe sprac hen an dese gelike</l>
<l n="75">Die baeliu, dat si sonder verste</l>
<l>Schieden van haren Gode Kerste</l>
<l>Ende si anebeden sine gode.</l>
<l>Dat die sante souden doen node,</l>
<l>Maer hebbent stoutelike veronwaerd.</l>
<l n="80">Doe dede die tyran vervaert</l>
<l>Hen met menegen tormente anegaen,</l>
<l>Dat si herde blidelike ontfaen.</l>
<l>Ten lesten worden si onthoeft.</l>
<l>Saen daer na wert so verdoeft</l>
<l n="85">Van pinen, die hem God sendde an,</l>
<l>Rixionaer, die felle man,</l>
<l>Dat hi uut liet gaen dit soen:</l>
<l><pb n="242"/>"Wach, wach, wach! wat salic doen?</l>
<l>Wat sal mijns keytijf gescien,</l>
<l n="90">Die omme die sante Gods, in wien</l>
<l>Ic tormente leide swaerlike,</l>
<l>Dats Fustiaen ende Victorike,</l>
<l>Nu doege ongedoechsaem pine?"</l>
<l>Al waren dit die woerde sine,</l>
<l n="95">Hi bleef in sijn quaet daer naer,</l>
<l>Want hi wert quite der pinen swaer.</l>
<l>Opten selven dach dat waren</l>
<l>Onthoeft dese twee martelaren,</l>
<l>Quam een licht te wonderne groot</l>
<l n="100">Op hare lichamen doot,</l>
<l>Die hen rechtten op die voeten</l>
<l>Ende namen hare hoefde bi moeten,</l>
<l>Ende sijn recht vort gegaen</l>
<l>In thuus, daer woende Genciaen,</l>
<l n="105">Ende wilden met haren wert die gaste</l>
<l>Daer bliven tsamen ende in die raste.</l>
<l>Dese passie dede hen God liden</l>
<l>Van December ter derder yden.</l>
</div>
<div type="subchapter"><head type="subchapter">Van sente Macra, een kersten maecht. LI.</head>
<l>                Doe Rixionaer quam in die port,</l>
<l>Heet Augustiana, heeft hi gehort,</l>
<l>Dat Macra, ene kerstene maget,</l>
<l>Den lieden van Kerste daer gewaget.</l>
<l n="5">Hi deedse vore hem comen saen;</l>
<l>Wilde si den goden te dienste staen,</l>
<l>Hi behiet hare rijcheit groet.</l>
<l>Ende si antwerdde hem al bloet:</l>
<l>"Cristus es de rijcheit mine,</l>
<l n="10">Maer die vuele rijcheit dine</l>
<l>Metti in verdoemenessen si!"</l>
<l>Gram te wonderne so wert hi.</l>
<l>Ter pinen hi die maget gaf:</l>
<l>Die borste sneet men hare af.</l>
<l n="15">Daer na wert si gecarserert,</l>
<l>Daer men alle licht van hare wert</l>
<l>Ende alle spise ende allen dranc.</l>
<l>In dier nacht quam eer iet lanc</l>
<l>Die kerkere vol van lichte claer.</l>
<l n="20">Een man al graeu quam saen daer naer,</l>
<l>Die salve van roke soete</l>
<l>Brachte ende seide na de groete,</l>
<l>Dat hi van Gode gesent daer ware</l>
<l>Omme die borste te gantsene hare.</l>
<l n="25">Ende de maecht antwerdde saen:</l>
<l>"Dat si altoes van mi gedaen,</l>
<l>Dat ic om tgantsen van miere borst</l>
<l>Verliese die croene, die Jhesus Kerst</l>
<l>Heeft te minen behoef bereet.</l>
<l n="30">Hi es mechtech, wel ic weet,</l>
<l>Hen te gevene tweevout</l>
<l>Die in hem hopen hare behout.</l>
<l>Eest dat hi wille, gantse mi in gebede."</l>
<l>Ter beden viel si wel gerede</l>
<l n="35">Met tranen, ende in corter stont</l>
<l>Wert si van borsten al gesont.</l>
<l>Des anders daechs dede mense comen</l>
<l>Vore den baeliu, die heeft vernomen</l>
<l>Dat si genesen was altemale.</l>
<l n="40">Hi sprac: "Wie gantste di so wale?"</l>
<l>Si sprac: "Cristus, onse Here!"</l>
<l>Hi sprac: "Sotstu noch so sere</l>
<l>Te nomene dien, die Cristus heet?"</l>
<l>Scarpe scerve ende colen heet</l>
<l n="45">Dede hi altemale mingen,</l>
<l>Ende die maget daerop swingen.</l>
<l>Den viere ghinc sine hitte al of,</l>
<l>Ende si seide onsen Here lof,</l>
<l><pb n="243"/>Ende gaf Gode den geest so blide,</l>
<l n="50">Van Laumaent ter achster ide.</l>
<l>Ende niet verre van der stede</l>
<l>Men den lichame ten grave dede.</l>
<l>Hier na over vele jare</l>
<l>Wert cont in visioene bi hare</l>
<l n="55">Enen man, die Leudilf hiet,</l>
<l>Ende hem wert die stede bediet,</l>
<l>Die dat woert al oppenbaerde.</l>
<l>Dus wert si verheven waerde,</l>
<l>Ende wert ene kerke van hare gemaect</l>
<l n="60">Van enen here wel geraect,</l>
<l>Die Daugolf hiet, in Karels tiden,</l>
<l>Daer men Gode in diende siden.</l>
</div>
<div type="subchapter"><head type="subchapter">Van den heilegen kinde, hiet Justus. LII.</head>
<l>                Lettel men selke kindere vint</l>
<l>Als Justus was, dat heilege kint,</l>
<l>Dat wert onder Rixionaren</l>
<l>Ghepassijt te sinen IX jaren.</l>
<l n="5">Vore seidt vele wat soude gescien.</l>
<l>Justijn hiet de vader van dien,</l>
<l>Felissie sijn moeder, in der stede</l>
<l>TAnsore van grooter edelhede.</l>
<l>Dieflike wert eens gevaen</l>
<l n="10">Justins brueder Justiniaen,</l>
<l>Doe hi was een kint, ende bracht ter stat</l>
<l>Van Amiens, vercocht na dat</l>
<l>Enen portere, hiet Lupus;</l>
<l>Dien moeste hi bliven dienende dus.</l>
<l n="15">Dit heeft seder al verheest</l>
<l>Justus bi den heilegen geest,</l>
<l>Diet den vader verstaen dede,</l>
<l>Ende daer toe so bracht het mede,</l>
<l>Dat het daeromme metten vader</l>
<l n="20">TAmiens wert gingen beide gader.</l>
<l>Ten ingane van ere steden</l>
<l>Hebben hen arme iet goets gebeden,</l>
<l>Ende Justus gaf sijn surcoet</l>
<l>Enen die was van cleederen bloet,</l>
<l n="25">Daerne sijn vader omme scout,</l>
<l>Dat hem tkint vriendelike wedergout</l>
<l>Metter heilegher screfturen.</l>
<l>Alsoet God wilde curen,</l>
<l>Quamen si tAmiens ter stat,</l>
<l n="30">Ende vonden Lupusse saen na dat,</l>
<l>Die kersten was bedect te waren</l>
<l>Dore den fellen Rixionaren.</l>
<l>Doe hem Justijn cont maecte das</l>
<l>Twi dat hi daer comen was</l>
<l n="35">Ende boet gelt om sinen brueder,</l>
<l>Lupus, doe hi dies wert vroeder</l>
<l>Ende dat si waren kerstene liede,</l>
<l>Dede hi te gadere al sine meiseniede</l>
<l>Ende hiet hen merken omme dien</l>
<l n="40">Si sochten. Thant hebben sine versien,</l>
<l>Justus den oem ende wel bekent,</l>
<l>Alsoet hem God toe heeft gesent.</l>
<l>Dies wonderde hen allen die daer waren.</l>
<l>Die baeliu verstont bi maren,</l>
<l n="45">Dat met Lupusse sijn kerstine.</l>
<l>Vaen hiet hise den cnapen sine,</l>
<l>Dat Lupus saen heeft verstaen.</l>
<l>Tsnachts heet hi sijne gaste wech gaen,</l>
<l>Eest dat si willen behouden dleven.</l>
<l n="50">Hi wille hen al quite geven</l>
<l>Haren vrient te leidene dan.</l>
<l>Si daden dat hi riet die goede man,</l>
<l>Ende sijn wech so tsnachts gegaen.</l>
<l>Nuchtens quamen die boden saen</l>
<l n="55">Des baelius te Lupus huus;</l>
<l><pb n="244"/>Si en vondenre niemene; confuus</l>
<l>Die hebben geseit dit haren here.</l>
<l>Die IIII sante hiet hi haeste sere,</l>
<l>Op perde sitten ende na varen,</l>
<l n="60">Sueken die hen ontgaen waren,</l>
<l>Dat sise doen keeren sonder blijf,</l>
<l>Vinden sise, of nemen hen dlijf.</l>
<l>Nu sijn die goede liede geseten</l>
<l>Op ene fonteyne, daer si ontbeten,</l>
<l n="65">Ende dat kint Justus bekent,</l>
<l>Alsoet hem die heilege geest toesent,</l>
<l>Wat geschien daer soude saen,</l>
<l>Ende deedt den anderen verstaen,</l>
<l>Ende dede so dat si hen trecken</l>
<l n="70">In enen bosch, daer si hen decken.</l>
<l>Maer Justus bleef in toppenbare.</l>
<l>Die IIII quamen saen daer nare,</l>
<l>Ende hebben den kinde gevraget</l>
<l>Wie het ware. Al onversaget,</l>
<l n="75">Dat kersten ware, heeft het geseit.</l>
<l>Si sloegen hem thoeft af gereit.</l>
<l>Die lichame nam thoeft metten handen</l>
<l>Ende bleef stille op die voete standen,</l>
<l>Ende dat hoeft sprac oppenbare</l>
<l n="80">Sine gebede, oft levende ware.</l>
<l>Die cnapen setten hen ten kere</l>
<l>Ende seiden met vare dit haren here.</l>
<l>                Die vader ende dandere doe quamen vort an</l>
<l>Ende sagen dit wonder an,</l>
<l n="85">Ende horden hem seggen, waer hi woude</l>
<l>Dat men den lichame graven soude,</l>
<l>Ende si sijn hoeft siere moeder dragen.</l>
<l>Themelsche licht si doe daer sagen,</l>
<l>Daer die heilege siele voer mede</l>
<l n="90">In de hemelsche geweldechede.</l>
<l>Den lichame hebben si geleit</l>
<l>Daert hen Justus hadde geseit,</l>
<l>Ende thoeft voerdense der moeder;</l>
<l>Ende doe si was der saken vroeder,</l>
<l n="95">Gode lovetse met bliden sinne.</l>
<l>Oec maecte onse Here daer in inne</l>
<l>Die werdde van sinen martelare</l>
<l>Met menegen miracule clare;</l>
<l>Ende daer die lichame was geardt,</l>
<l n="100">Heeft hem God geoppenbart.</l>
<l>In dlant van Beauvais dit was,</l>
<l>Daer wert ene kerke gemaect na das.</l>
<l>                Lange worden die heilege beene</l>
<l>Te Beauvais geleit al reene</l>
<l n="105">In firtren met werden groet.</l>
<l>Van November die dach siere doot,</l>
<l>Daer hi groeten loen in verdiende,</l>
<l>Es op die kalende vijftiende.</l>
</div>
<div type="subchapter"><head type="subchapter">Van sente Crispine ende Crispiniane. LIII.</head>
<l>                Dese, daer wi nu af bestaen</l>
<l>Te sprekene, Crispijn ende Crispiniaen,</l>
<l>Quamen in Gallen met sente Quintine</l>
<l>Ende met anderen gesellen sine</l>
<l n="5">Van Rome, om te sterckene kerstenhede.</l>
<l>Te Sissoen in die stede</l>
<l>Hebben si hare ruste gecoren,</l>
<l>Om Gods woert daer te doen horen.</l>
<l>Ende omme dat si hare teren</l>
<l n="10">Wilden winnen metter neren,</l>
<l>So leerden si daer maken scoen,</l>
<l>Want stille mach men dit werc doen,</l>
<l>Daer si saen so subtijl in waren,</l>
<l>Dat niemens werc en geleec den haren.</l>
<l n="15">Om geenen loen si oec en dreven</l>
<l>Dan dat men hen wilde geven;</l>
<l>Dus worden si herde vele versocht,</l>
<l>Ende hebben menegen gebrocht</l>
<l>Met haerre leeren ten kerstenhede;</l>
<l n="20">So dat te Sissoen in die stede</l>
<l>Quam die felle Rixionaer,</l>
<l>Die van dien santen horde daer.</l>
<l>Hi deedse vaen ende vore hem bringen,</l>
<l>Ende leide hen vore vele dingen,</l>
<l n="25">Daer si niet en wilden volgen nare.</l>
<l>Doe dede hise slaen met stocken sware;</l>
<l><pb n="245"/>Daer na dede hi een na een</l>
<l>Beide in vingeren ende in teen</l>
<l>Slaen scarpe priemen yserine</l>
<l n="30">Tusschen nagle ende vleesch. Na dese pine</l>
<l>Dede hi hen uten velle sniden sniemen,</l>
<l>Uten scouderen, lange riemen;</l>
<l>Ende in desen tormente swaer</l>
<l>Sprongen die priemen ute daer,</l>
<l n="35">Die selken der pijnders hebben gegeven</l>
<l>Wonden, ende selken namen dleven.</l>
<l>Als dat Rixionaer bekint,</l>
<l>Heet hi dat men elken bint</l>
<l>An den hals enen steen swaer,</l>
<l n="40">Ende werpen in die riviere daer naer,</l>
<l>Ende mense vermoye so onder dijs;</l>
<l>Het was doe winter, maect men ons wijs.</l>
<l>Men dede also als hi geboet;</l>
<l>Maer dwater no dat coude groet</l>
<l n="45">Ghederen en mocht hen niet een plat,</l>
<l>Maer als een wel getempert bat</l>
<l>Docht den heilegen lieden wesen,</l>
<l>Ende quamen te lande saen na desen.</l>
<l>                Die felle tyran doe geboet,</l>
<l n="50">Dat mense in gesmolten loet</l>
<l>Werpen soude, also men dede.</l>
<l>Ende saen na hare gebede</l>
<l>So spranc een dropel loets te waren</l>
<l>In een siere oegen Rixionaren,</l>
<l n="55">Dat hem dede swaren torment,</l>
<l>Ende hi wert metter ogen blent.</l>
<l>Doe dede hi pec ende olie sieden</l>
<l>Te samen, ende die heilege lieden</l>
<l>Heeft hi werpen doen daer in,</l>
<l n="60">Dies si en besieven meer no min,</l>
<l>Want de ingel Gods ons Heren</l>
<l>Brachtse daer uut al sonder deren.</l>
<l>                Als dat Rixionaer versach,</l>
<l>Dat hise verwinnen niet en mach,</l>
<l n="65">So wert hi rechte als al verwoet.</l>
<l>In een groot vier, dat bi hem stoet,</l>
<l>Warp hi hem selven ende sterf quader doot,</l>
<l>Bi Gods vonnesse te rechte groot:</l>
<l>Hi, die menegen martelare</l>
<l n="70">Met viere hadde gepijnt sware,</l>
<l>Starf met viere in grooter scende</l>
<l>Ende voer in tvier al sonder endde.</l>
<l>Als dit Gods heilegen hebben verstaen,</l>
<l>Baden si Gode, dat hise saen</l>
<l n="75">Tote hem hale, die tsnachts daer naer</l>
<l>Dede hen weten oppenbaer,</l>
<l>Dat si selen cortelike</l>
<l>Haren loen ontfaen in hemelrike.</l>
<l>Want de keyser Maximiaen</l>
<l n="80">Heeft al dese dinc verstaen,</l>
<l>Hoe hi swarlike heeft verloren</l>
<l>Sinen riddere sere vercoren,</l>
<l>Den fellen man Rixionaren,</l>
<l>Ende ontboet al sonder sparen</l>
<l n="85">Crispine ende Crispiniane</l>
<l>Ter vaert de hoefde af te slane.</l>
<l>Van November was dies een endde</l>
<l>Op die achtende kalende.</l>
<l>Men warp te velde die lichamen,</l>
<l n="90">Dat se verteren souden te samen</l>
<l>Vogele ende diere. Die macht ons Heren</l>
<l>Die conste dat wel beweren;</l>
<l>Waerbi Gods ingel wert gesent</l>
<l>Enen ouden, die hi bekent</l>
<l n="95">Doet sijn dat hi die martelaren</l>
<l>Grave. Die oude sonder sparen</l>
<l>Met eere siere suster gaet,</l>
<l>Die out was oec, daer hi verstaet</l>
<l>Daer die mertelaren lagen.</l>
<l n="100">Maer dies begonste hen wanhagen,</l>
<l>Dat hen gebrac beide const ende macht</l>
<l>Te bringene daer si hadden gedacht</l>
<l>Die mertelaren, dat soude wesen</l>
<l>Te haren huuskine. Met desen</l>
<l n="105">Comen si daer sise bekinden,</l>
<l>Ende alst hen God wilde sinden,</l>
<l>Sagen si een schep in die riviere,</l>
<l>Daer si die lichamen in schiere</l>
<l><pb n="246"/>Opten troest ons Heren daden.</l>
<l n="110">Dat schepelkijn, niet als geladen,</l>
<l>Voer daer lichtelijc opwert schiere</l>
<l>Jegen den stroem van der riviere,</l>
<l>Daer een twint niet toe en dede</l>
<l>Die man no sijn suster mede,</l>
<l n="115">Die daer oec in beden waren.</l>
<l>Dus quamen si vore haer huus gevaren,</l>
<l>Blide om dwonder dat si sagen.</l>
<l>In thuusken hebben sise gedragen,</l>
<l>Daer sise groeven met grooter waerde,</l>
<l n="120">Ende daer God seder oppenbaerde,</l>
<l>Als die persecucie leet,</l>
<l>Wonder groot; want als daer weet</l>
<l>Dat kerstenvolc die martelaren</l>
<l>Bi dies ouden oppenbaren,</l>
<l n="125">So wert groet die ganc aldaer,</l>
<l>Ende menege miracule claer</l>
<l>Dede onse Here daer ter stede</l>
<l>Te siere heilegen werdechede.</l>
</div>
<div type="subchapter"><head type="subchapter">Van sente Rufine ende Valerius. LIIII.</head>
<l>                Van desen selven Rixionaren</l>
<l>Worden gemaect mertelaren</l>
<l>Rufijn ende Valerius,</l>
<l>Eer die dinc geschiede dus</l>
<l n="5">Als hier vore es geseget.</l>
<l>In dlantscap dat bi Sissoen leget</l>
<l>Waren woenende dese twee,</l>
<l>Die Rixionaer dede menech wee</l>
<l>In herde menegher maniere,</l>
<l n="10">Dat die heileghen goedertiere</l>
<l>Doegeden bi der cracht ons Heren.</l>
<l>Doe dede hise carcereren,</l>
<l>Omme te settene sine atente</l>
<l>Omme nieuwe sware tormente.</l>
<l n="15">Daer songen si Gode lof ende danc.</l>
<l>Die ingel Gods quam eer iet lanc,</l>
<l>Die themelsche licht bracht heeft,</l>
<l>Ende op der heilegher hoefde leecht</l>
<l>Ghebonden twee croenen reene,</l>
<l n="20">Alle vol precioser steene</l>
<l>Ende van cierheiden ongehort.</l>
<l>Oec seide hi tote hen dese woert:</l>
<l>"Rufijn, Valerius, weest stout!</l>
<l>U sal saen die Gods gewout</l>
<l n="25">Heeten comen in die scaren</l>
<l>Van sinen vercornen vrien mertelaren,</l>
<l>Omme tontfane uwe croene,</l>
<l>Die u van Gode gereet sijn scoene."</l>
<l>Nuchtens die heileghe liede waren</l>
<l n="30">Bracht vore den baeliu Rixionaren,</l>
<l>Ende sach hare anschine sonder nosen</l>
<l>Bloyen rechte alse scone rosen,</l>
<l>Ende al hare lede onbesmit</l>
<l>Rechte als ene lylie wit.</l>
<l n="35">Doe seide hi al oppenbare,</l>
<l>Dat haer doen al toeverie ware.</l>
<l>Doe hiet hise onthoefden saen,</l>
<l>Dat thant daer was gedaen.</l>
<l>                Hier na wert also bereit,</l>
<l n="40">Dat die sante worden geleit</l>
<l>In fierteren van grooter werden</l>
<l>Van kerstenen, diese begherden</l>
<l>Te voerne binnen Riemen der steden,</l>
<l>Omme daer te doene werdecheden;</l>
<l n="45">Daer si worden te hant so swaer,</l>
<l>Dat geen porren daer ane en was daer,</l>
<l>Ende sijn so daer in rusten bleven,</l>
<l>Daer si leidden een heilech leven.</l>
</div>
<div type="subchapter"><head type="subchapter">Van sente Demetriusse. LV.</head>
<l>                Sente Demetrius wert gevaen</l>
<l>Van den keyser Maximiaen</l>
<l>Ende bracht om sijn heilech leven,</l>
<l>Van wien tgebod uut wert gegeven,</l>
<l n="5">Dat menne dorestac met enen spere;</l>
<l>Ende vort bi ons Heren ghere</l>
<l>Hadde hi der mertelaren croene,</l>
<l>Ende dit was te Thessalone.</l>
<l><pb n="247"/>Kerstene namen tsnachts den lichame</l>
<l n="10">Ende groevenne daert hen was gename,</l>
<l>Daer seder onse Here besonder</l>
<l>Toende herde menech wonder</l>
<l>In des martelaren eren.</l>
<l>Leuncius, die vrient ons Heren,</l>
<l n="15">Maecte van den huse hier nare,</l>
<l>Daer hi lach dese martelare,</l>
<l>Ene kerke, die hi met milden moede</l>
<l>Rike maecte met sinen goede.</l>
<l>                Te Thessaloen, na mijn verstaen,</l>
<l n="20">Was een baeliu, hiet Mariaen,</l>
<l>Die doechdelike leidde sinen tijt;</l>
<l>Dies de duvel hadde groeten nijt,</l>
<l>So dat hine in menegen stonden</l>
<l>Tempteerde in de VII hoeftsonden.</l>
<l n="25">Maer bi der gracien ons Heren</l>
<l>So conde hi hem wel verweren.</l>
<l>Doe dede hi hem scade in sijn goet;</l>
<l>Vort hine swaerlijc quelen doet,</l>
<l>So dat hi cume yet nopen mochte</l>
<l n="30">Dan die tonge ende sijn gedochte,</l>
<l>Daer hi Gode mede lovede altoes.</l>
<l>Doe keerde hem die viant loes</l>
<l>In die gedane van enen man,</l>
<l>Ende quam ane enen cnape dan,</l>
<l n="35">Die diende Mariane voreseit.</l>
<l>Te voren heeft hi hem geleit</l>
<l>Enen brief, ende heeft geseget:</l>
<l>"Eest dat dijn here over hem dreget</l>
<l>Desen brief, hi sal genesen."</l>
<l n="40">Die cnape nam dien brief met desen</l>
<l>Ende brachtene vore sinen here,</l>
<l>Ende seide hem van sduvels lere;</l>
<l>Hi seide dat in den brief stoede</l>
<l>Woerde van namen goede.</l>
<l n="45">                Mariaen sprac: "God, sonder wien</l>
<l>Niemen iet goets en mach geschien,</l>
<l>Die mach mi geven, eest hem lief,</l>
<l>Mine gesonde sonder brief.</l>
<l>Hi doe sinen wille met mi!"</l>
<l n="50">Saen in enen slape viel hi,</l>
<l>Daer hi in heeft verstaen aldus,</l>
<l>Dat hem de heilege Demetrius</l>
<l>Heet, dat hi hem saen doe dragen</l>
<l>In sine kerke: van alre clagen</l>
<l n="55">So sal hi genesen daer.</l>
<l>Ghedragen wert hiere saen daer naer:</l>
<l>In slape so viel hi echt,</l>
<l>Ende doe sach hi vore hem recht</l>
<l>Demetriusse den martelare,</l>
<l n="60">Die tote hem seide oppenbare:</l>
<l>"Ghesonde bringt di Cristus an,</l>
<l>Die de gequetste heelen can!"</l>
<l>Ende als Mariaen ontwiec,</l>
<l>Ende hi sijn visioen seide al siec,</l>
<l n="65">Ende die woerde quamen in den mont</l>
<l>Dies martelaren, was hi al gesont.</l>
<l>Dies sants passien ghetide</l>
<l>Es van October op dachtende yde.</l>
<l>Miraculen, die hier niet en staen,</l>
<l n="70">Heeft God menege dore hem gedaen.</l>
</div>
<div type="subchapter"><head type="subchapter">Van Narchisusse ende ander dinc. LVI.</head>
<l>                Lange geduerde dit tempeest,</l>
<l>Dat den menegen heeft gevreest</l>
<l>Van den keyser Dioclesiane,</l>
<l>Die den kerstenheide sere street ane.</l>
<l n="5">Die dede rumen sine stede</l>
<l>Den bisscop Narcissus, wien mede</l>
<l>Volgede Felix sijn dyaken.</l>
<l>Ende alsoet God wilde, moesten si geraken</l>
<l>In Creten ende in ene port.</l>
<l n="10">Diemen Augusta nomen hort.</l>
<l>Ende als si om herberge spien,</l>
<l>Sijn si comen onvorsien</l>
<l>In thuus, daer Affra woende, een wijf,</l>
<l>Die gemeene gaf hare lijf.</l>
<l n="15">Dese was scoene, ende III joncwive</l>
<l><pb n="248"/>Hadde si met hare van sconen live,</l>
<l>Die plagen dies hare vrouwe plach.</l>
<l>Doe Affra die II versach.</l>
<l>Dochten si hare sijnde werde lieden,</l>
<l n="20">Ende bewaende hare grooter mieden,</l>
<l>So dat si vaste gereidde ten male;</l>
<l>Met haren joncwiven daedse wale</l>
<l>Also si anderen te doene plach.</l>
<l>Als die heilege man versach</l>
<l n="25">Dat die maeltijt was gereet,</l>
<l>Van anderen dingen hi niet en weet,</l>
<l>Dan hi miet an teten vaen;</l>
<l>Singen ende lesen began hi saen</l>
<l>Also te siere benedictien bestoet.</l>
<l n="30">Affra heeft wonder in den moet,</l>
<l>Als si hort dat ongewoene.</l>
<l>Wat manne hi si, vragesi na tgoene.</l>
<l>"Een kersten bisscop," sprac hi te hare.</l>
<l>Te sinen voeten viel si hem dare:</l>
<l n="35">"Ic ben onwert," sprac si tote hem,</l>
<l>"Here, dat ghi comt daer ic bem,</l>
<l>Want in dese stat en si</l>
<l>Niemen besondecht gelijc mi."</l>
<l>Die bisscop antwerdde hare dus:</l>
<l n="40">"Onse behoudere Jhesus</l>
<l>Werdt van dien wive anegetast,</l>
<l>Die met sonden sware was gelast;</l>
<l>Daer hi niet af en wert onreene,</l>
<l>Maer hare sonden al gemeene</l>
<l n="45">Dwoech al af sine heilechede.</l>
<l>De sonne en wert oec niet besmit daermede,</l>
<l>Al schijnt si op vuele saken.</l>
<l>Daerbi, dochter, laetti genaken</l>
<l>Van onsen geloeve dat licht,</l>
<l n="50">Daer dine siele bi wert bericht,</l>
<l>Dat si den duvel mach ontgaen</l>
<l>Ende dat ewelike licht ontfaen."</l>
<l>                Doe dit Affra hadde gehort.</l>
<l>Seidt sijt haren joncwiven vort,</l>
<l n="55">Wiere namen ic aldus versta:</l>
<l>Digna, Eumenia ende Euprepia.</l>
<l>Ende si vragede wat hen te doene stoede,</l>
<l>Ende si antwerdden als die vroede:</l>
<l>"Du heefs onse vrouwe gesijn,</l>
<l n="60">Ende sint dat wi den wille dijn</l>
<l>Hebben gedaen in vuellicheden,</l>
<l>So willewijt doen in goeden seden."</l>
<l>Doe Narcissus wiste dese saken,</l>
<l>Bleef hi in bedingen ende sijn dyaken</l>
<l n="65">Dien nacht dore; hi sette oec ter bede</l>
<l>Affren ende hare joncwive mede.</l>
<l>Daer toende God, also ict versta.</l>
<l>Nuchtens vroe so ghinc Affra</l>
<l>Tote haerre moeder ende seide mettien:</l>
<l n="70">"Een kerstijn bisscop quam onvorsien</l>
<l>Te minen huus, daer ic al desen nacht</l>
<l>Ghesien hebbe an die Gods cracht.</l>
<l>In beden was hi sonder respijt.</l>
<l>Omtrent der hanen sangetijt</l>
<l n="75">So ghinc ute al onse lecht,</l>
<l>Ende doe ict wilde ontsteken echt</l>
<l>Ende het mi algader ontficht,</l>
<l>So sprac die bisscop: "Com, mijn licht,</l>
<l>Van den hemele, toech dijn anschijn,</l>
<l n="80">Ende wi selen behouden sijn."</l>
<l>Daer quam ons in dat licht so groet,</l>
<l>Dat ic noeyt en sach sijn genoet,</l>
<l>Ende bleef daer toter dageraet mede;</l>
<l>Ende alse hi endde sine bede</l>
<l n="85">Ende hi ons Amen seggen hiet,</l>
<l>Dat licht thant daer van ons schiet.</l>
<l>Moeder, nu benic in vare,</l>
<l>Worden sijns de quade geware,</l>
<l>Dat si hem selen nemen dleven.</l>
<l n="90">Moeder, wildire raet toe geven,</l>
<l>Ic soudenne hier tote u doen comen,</l>
<l>Want hi mi te miere vromen</l>
<l>Heeft beloeft dat kerstenheit."</l>
<l>Dese raet der moeder greit,</l>
<l n="95">Ende Affra heeft aldus gedaen.</l>
<l><pb n="249"/>Narcissus wert wel ontfaen</l>
<l>Van Hylarien, Affren moeder.</l>
<l>Nu makesi hem hare dinc noch vroeder:</l>
<l>Si ware van Cypers, seidt si, geboren,</l>
<l n="100">Ende hare vorders daer te voren</l>
<l>Haddense bracht daer in der steden,</l>
<l>Ende dadense Venusse anebeden,</l>
<l>Ende Venus niet so wel en greit</l>
<l>Als doet die onsuverheit.</l>
<l n="105">"Hieromme dedic die dochter mijn</l>
<l>Bordeel houden, om dies si soude sijn</l>
<l>Van Venus te meer geeert;</l>
<l>Waert na dat men ons leert,</l>
<l>Op dat si minneren an hare mach tien,</l>
<l n="110">So es si met Venus wert nadien."</l>
</div>
<div type="subchapter"><head type="subchapter">Noch van den selven. LVII.</head>
<l>                In suchtene ende in tranen wort</l>
<l>Narcissus, als hi dit hort,</l>
<l>Ende sprac Felix ane, sinen dyaken:</l>
<l>"Laet ons beweenen dese saken,</l>
<l n="5">Ende bidden wi Gode dat hi dese stede,</l>
<l>Vervult metter quaethede,</l>
<l>Vervulle met siere heileger gracie."</l>
<l>Si vielen in beden; onlange spacie</l>
<l>Mochte liden, men wert al dare</l>
<l n="10">Van enen leeliken Moer geware,</l>
<l>Naect, vol wonden, ende gaf uut,</l>
<l>Dit seggende, enen vreseliken luut:</l>
<l>"Sinte Narcis! wat bestaet di</l>
<l>In thuus te comene dat mijn si?</l>
<l n="15">Wat doestu met minen dienstwiven,</l>
<l>Die minen dienst altoes bedriven?</l>
<l>Dijn God leget al sine sinne</l>
<l>An suvere herten, an suvere minne;</l>
<l>Dese moeten bliven mijn,</l>
<l n="20">Want si el niemens en mogen sijn."</l>
<l>                Dus antwerdde die heilege man:</l>
<l>"Verdoemt keytijf, nu sech mi dan,</l>
<l>Wetstu Cristum, minen here,</l>
<l>Ghecruust ende gepijnt wel sere?"</l>
<l n="25">"Hoe lief mi ware," sprac die viant,</l>
<l>"Dat mi dat ware niet becant!</l>
<l>Want doe hi was gecruust, ter uren</l>
<l>En mochte onse prince niet geduren</l>
<l>Vore sijn ansichte, ende vloe</l>
<l n="30">In den tempel, ende alsoe</l>
<l>Scoerde des tempels cortine.</l>
<l>Doe wert hi in swaerre pine</l>
<l>Met vieregen ketenen gebonden."</l>
<l>Doe sprac die bisscop: "Ende wat sonden</l>
<l n="35">Dede noeyt Jhesus, onse Here,</l>
<l>Dat hi wert gepijnt so sere?"</l>
<l>Die viant sprac: "Hi en doegede niet</l>
<l>Om sine sonden tsware verdriet,</l>
<l>Maer omme ander liede sonden."</l>
<l n="40">Die heilege man antwerdde tien stonden:</l>
<l>"Onsuvere geest, dies henen vare!</l>
<l>Onse Here woude pine sware</l>
<l>Ghedoegen omme die hem keeren an."</l>
<l>Die viant sprac ten heilegen man:</l>
<l n="45">"Laet mi bliven doch hier te nacht!"</l>
<l>"So doe, oftuus heves macht."</l>
<l>Doe dede die viant bede hier ave,</l>
<l>Dat hi hem doch ene siele gave.</l>
<l>Die bisscop sprac: "Swere mi</l>
<l n="50">Bi Gode, dattu dien, die ic di</l>
<l>Gheve, te hant selt verslaen."</l>
<l>Doe swoert hem die viant saen.</l>
<l>Doe hietenne die bisscop gereit</l>
<l>Teere steden varen, die hi hem seit,</l>
<l n="55"><pb n="250"/> Daer hi sal vinden ene fonteyne,</l>
<l>Die een drake maecte onreine -</l>
<l>Wie datter drinct, hi sterfter na -,</l>
<l>Ende dat hi dien drake versla,</l>
<l>Ende hebbe die siele sine.</l>
<l n="60">Doe riep die duvel niet stillekine:</l>
<l>"O bisscop, logenachtech here,</l>
<l>Die mi met eede gebonden heefs sere,</l>
<l>Dat ic minen vrient moet ontliven,</l>
<l>Oft latic dat achterbliven,</l>
<l n="65">Dat ic in abissen vare,</l>
<l>Dat mi wesen soude al te sware."</l>
<l>Dus voer hi wech met deser sprake</l>
<l>Ende ontlijfde genen drake,</l>
<l>So dat die fonteine wert gave,</l>
<l n="70">Wie dat drinken wilde daer ave.</l>
<l>                Nu leerde die bisscop vort</l>
<l>Dengenen, daer ghi dit af hebt gehort.</l>
<l>Hylarien ende Affren hi kersten dede</l>
<l>Ende al hare meiseniede mede</l>
<l n="75">Ende hare naeste, ende wiede ene kerke</l>
<l>Hylarien huus. Papen ende clercke</l>
<l>Wiede hi eer hi danen schiet;</l>
<l>Affren oem, die Zosimus hiet,</l>
<l>Wiede hi pape; ende was daer</l>
<l n="80">Soe IX maende, ende daer naer</l>
<l>Schiet hi danen. In Spaengenlant</l>
<l>Quam hi, daer hi dede becant</l>
<l>Onder menegen de wet ons Heren.</l>
<l>Drie jaer geduerde daer sijn leeren,</l>
<l n="85">Doe dede hem God met sinen dyaken</l>
<l>Der marteleren loen gesmaken.</l>
</div>
<div type="subchapter"><head type="subchapter">Van eenre persecucien in Cretenlant. LVIII.</head>
<l>                Ene stonde niet lange hier naer</l>
<l>Wert die persecucie swaer</l>
<l>Op die kerstene in Cretenlant,</l>
<l>So dat den juge wert becant,</l>
<l n="5">Dat Affra hielt der kerstene sede.</l>
<l>Ghevaen hise vore hem bringen dede</l>
<l>Ende ghinc hare an met menegher tale,</l>
<l>Ende si antwerdde hem wale,</l>
<l>Dat hi en weet seggen wat daer af,</l>
<l n="10">Dan hi dit vonnesse gaf:</l>
<l>"Affra, die hare kersten seget</l>
<l>Ende der gode dienst nederleget,</l>
<l>Die heetic dat men verbrande."</l>
<l>Doe sloeghen an hare de hande,</l>
<l n="15">Diese souden doen ten viere,</l>
<l>Ende leiddense op die riviere,</l>
<l>Daer sise naect hebben gedaen</l>
<l>An enen stake gebonden saen.</l>
<l>Te hemele heeft si doegen geheven</l>
<l n="20">Ende heeft vele trane uutgegeven,</l>
<l>Ende seide goelike dese bede:</l>
<l>"God, Here in almechtechede,</l>
<l>Die niet en quaems ter werelt hare</l>
<l>Te roepene de gerechte, mer den sondare,</l>
<l n="25">Op dat hi hem ter penitencien kere,</l>
<l>In derre wilen, lieve Here,</l>
<l>Mine penitencie ontfa,</l>
<l>Dat ic bi desen viere ontga</l>
<l>Den viere, dat siele ende lijf</l>
<l n="30">Verberrent ewelike sonder blijf!"</l>
<l>Ende doe dat vier hare was omtrent,</l>
<l>Heeft men noch an hare bekent</l>
<l>Dat si seide: "Jhesus Kerst, Here,</l>
<l>Ic segge di groten danc ende ere,</l>
<l n="35">Die mi gewerdt ter offeranden dine!</l>
<l>Ghi die gewerdegets te sine</l>
<l>In den cruce een offerande reene</l>
<l>Over al die werelt gemeene,</l>
<l>Over dongerechtege de gerecht,</l>
<l n="40">Die goede over den quaden echt,</l>
<l>De gebenedide over de vermaledide,</l>
<l>Die suete over die bittere side,</l>
<l>Van allen sonden wouds suveren ende claren</l>
<l>Over alle die sondaren,</l>
<l n="45">Offeric di sacrificie nu,</l>
<l><pb n="251"/>Almechtech Criste Jhesu,</l>
<l>Die met Vader ende Heilech Geest</l>
<l>Ewelike heeft volleest!"</l>
<l>Ende doe dese bede nam endde,</l>
<l n="50">Si onsen Here de siele sendde.</l>
</div>
<div type="subchapter"><head type="subchapter">Van Digna, Eumenia ende Euprepia. LIX.</head>
<l>                Nu stonden ende sagen te desen</l>
<l>Die Affren joncwive hadden gewesen:</l>
<l>Digna, Eumenia ende Euprepia.</l>
<l>Der moeder ontboden si dat daer na,</l>
<l n="5">Ende na den brande vonden si bequame</l>
<l>Gheheel den heilegen lichame,</l>
<l>Dien si tsnachts hebben genomen,</l>
<l>Ende sijnre mede comen</l>
<l>Beide met papen ende met clercken</l>
<l n="10">Ten grave, dat hadde doen werken</l>
<l>Te haren behoef Hylaria,</l>
<l>Daer sise groeven. Saen hier na</l>
<l>Heeft die bacliu dit verstaen,</l>
<l>Die sine cnapen daer sendde saen</l>
<l n="15">Ende hiet hen, dat si daer ter steden</l>
<l>Die si daer vonden daden anebeden</l>
<l>De gode; wilden siere hen an keeren,</l>
<l>So brachtense weder met grooter eeren,</l>
<l>Ofte neen, ontlivense dan.</l>
<l n="20">Doe si daer quamen, spraken si hen an</l>
<l>Vriendelike ende hen baden,</l>
<l>Dat si den goden offerande daden,</l>
<l>Dat die andere saen ontseiden.</l>
<l>Doe daden die quade sonder beiden</l>
<l n="25">Omtrent tgraf maken grooten brant,</l>
<l>Daer men die heilegen binnen bant,</l>
<l>Ende ghingen also van dane.</l>
<l>Des selfs daechs, na minen verstane,</l>
<l>Dat men Affren brachte ten grave,</l>
<l n="30">So schieden des levens ave</l>
<l>Hare moeder Hylaria,</l>
<l>Digna, Eumenia, Euprepia,</l>
<l>Ende worden sente Affren gelike</l>
<l>In de ewelike hemelrike.</l>
<l n="35">                Ende in die vorseide stede</l>
<l>Worden dies daechs gepassijt mede</l>
<l>Viventwintech martelaren.</l>
<l>Hort some hare namen oppenbaren:</l>
<l>Quiriacus ende Largio,</l>
<l n="40">Crescenciaen, Memmia also,</l>
<l>Juliaen, Leonite,</l>
<l>Euticiaen, Dyomada, Carithe,</l>
<l>Phylodelfus, Agape,</l>
<l>Ende Peter die XIII<hi rend='sup'>d</hi><hi rend='sup'>e</hi> mee</l>
<l n="45">Worden daer onthoeft te samen</l>
<l>In Jhesus Cristus ons Heren namen.</l>
</div>
<div type="subchapter"><head type="subchapter">Van Fausta der maget. LX.</head>
<l>                Die keyser Maximiaen</l>
<l>Heeft van eere maecht verstaen,</l>
<l>Hiet Fausta, dat si kersten ware.</l>
<l>Si en hadde maer XIIII der jare;</l>
<l n="5">Hare vader was een here groet,</l>
<l>Maer vader ende moeder waren doot.</l>
<l>Die keyser heeft an hare gesant</l>
<l>Enen, die Eulasius was ghenant</l>
<l>Ende was metten keyser waert.</l>
<l n="10">Dien hiet hi dat hise niet en spaert,</l>
<l>Eest dat si den goden niet eere en doet.</l>
<l>An hare voer hi metter spoet</l>
<l>Ende wanetse verkeren;</l>
<l>Maer bi der gracien ons Heren</l>
<l n="15">Bekeerde dien die maget saen.</l>
<l>Alse dat verstont Maximiaen,</l>
<l>Sendde hi sinen baeliu om beede</l>
<l>Te tormentene met leede.</l>
<l>                Ende daer men hen met pinen anghinc,</l>
<l n="20"><pb n="252"/> Versach die baeliu al selke dinc,</l>
<l>Dat hi hem te Gode bekeerde</l>
<l>Ende te stervene begherde</l>
<l>Metten anderen heilegen tween,</l>
<l>Also hi dede. Recht in een</l>
<l n="25">Si Gode die sielen te gadere senden,</l>
<l>Rechte ter XII<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>r</hi> kalenden</l>
<l>Van October. Als dat verstaen</l>
<l>Heeft die keyser Maximiaen,</l>
<l>Vloecte hi die gode sine,</l>
<l n="30">Dat si jegen die kerstine</l>
<l>Also vele niet en dogen,</l>
<l>Dat si die sine bescermen mogen.</l>
</div>
<div type="subchapter"><head type="subchapter">Van sente Benedicten. LXI.</head>
<l>                In Rome was wilen ene edele maget,</l>
<l>Hiet Benedicte; als men gewaget,</l>
<l>Was si geboren al durenture</l>
<l>Van den lande der senature.</l>
<l n="5">Dese leidde een leven uutvercoren.</l>
<l>XII magede wel geboren</l>
<l>Hielt si, die volgeden haren sede</l>
<l>Na den salegen kerstenhede,</l>
<l>Van sonderlingen religioene.</l>
<l n="10">Si en miete anders niet te doene</l>
<l>Met dat si hadde ter rijcheden,</l>
<l>Dan ter eeren Gods besteden.</l>
<l>Deser joncvrouwen heilech ende goet</l>
<l>Werdt cont gemaect wat God al doet</l>
<l n="15">Wonders in dat lant van Gallen</l>
<l>Dore sente Quintine ende dore hen allen,</l>
<l>Die met hem van Rome waren</l>
<l>Omme te leerne Gods woert gevaren,</l>
<l>Ende hoe si hadden ontfaen te loene</l>
<l n="20">Der martelaren gloriose croene.</l>
<l>Met haren XII gesellinnen</l>
<l>Schiet si van Rome in Gods minnen.</l>
<l>Si en liet omme gheenen vaer</l>
<l>Van negheenen tormente swaer,</l>
<l n="25">Si en doreghinc menech lant,</l>
<l>Daer si Gods wet in dede becant;</l>
<l>Ende na ons Heren ordineren</l>
<l>Ghingen hare gesellinnen leren,</l>
<l>Elke in dlant daert God woude,</l>
<l n="30">Daer si dogeden daden menechfoude.</l>
<l>Nu, also ict hebbe vernomen,</l>
<l>So es te Loedine comen</l>
<l>Benedicte, die maget reene,</l>
<l>Met eere gesellinnen allene,</l>
<l n="35">Die hiet Syberia.</l>
<l>Een stic was si daer na</l>
<l>Ende es comen tote Orengi,</l>
<l>Dats op die Oyse, segt ment mi.</l>
<l>Daer dienden die liede alle afgoden.</l>
<l n="40">Benedicte sonder verbloeden</l>
<l>Ghinc daer toegen ons Heren woert,</l>
<l>Ende brachte dat daer so voert,</l>
<l>Dat wide van hare ghinc die mare,</l>
<l>Soe dat liede comen te hare,</l>
<l n="45">Die beide van live ende van sielen</l>
<l>In gerechter gesonden vielen.</l>
<l>Nu was een juge daer in dlant,</l>
<l>Die Matroculus was genant,</l>
<l>Die de mare horde das,</l>
<l n="50">Ende quam daer Benedicte was.</l>
<l>Hi deedse vore hem bringen gevaen</l>
<l>Ende vragede om haren name saen.</l>
<l>Si seide dat si kersten ware.</l>
<l>Doe seide hi dese gelike tot hare:</l>
<l n="55">"Bi minen rade, radic di, werke,</l>
<l>Dattu ontgaes der tormente sterke.</l>
<l>Als ic di segge al mijn gedechte,</l>
<l>Ic ben mede van dien geslechte,</l>
<l><pb n="253"/>Ende van den gecruusten dien name</l>
<l n="60">Was mi te horne meer bequame,</l>
<l>Ende nemmeer en wildic sijn leeren</l>
<l>Te minen oeren laten keeren."</l>
<l>Ende Benedicte antwerdde dan:</l>
<l>"Matrocluse, onsalech man,</l>
<l n="65">Niemen en mach met saken</l>
<l>Ghenuechlike hem wale maken</l>
<l>Gode ende sinen viant.</l>
<l>Hi loechent hem Gods vrient te hant,</l>
<l>Die sinen viant hem wille genuegen.</l>
<l n="70">Dies willic mi ter doot eer vuegen</l>
<l>Omme den name Gods, ons Heren,</l>
<l>Dan te genuegene na dijn begheren."</l>
</div>
<div type="subchapter"><head type="subchapter">Van sente Benedicten doot. LXII.</head>
<l>                Ter maget waert wert al verwoet</l>
<l>Die juge, ende hiet metter spoet,</l>
<l>Dat mense van cleederen doe al naect</l>
<l>Ende mense met roeden seer mesmaect,</l>
<l n="5">Ende doe werdt also gedaen.</l>
<l>Doe dede hise met vuesten slaen,</l>
<l>Doe hinc mense in een euculeo,</l>
<l>Met plombeien gesleghen so,</l>
<l>Dat si gedoegede al als spel.</l>
<l n="10">Doe hietse die juge fel</l>
<l>In den swaren kerkere doyen,</l>
<l>Ende wilde omme hare meer moyen.</l>
<l>Sere sette hi sine atente</l>
<l>Omme sonderlinge sware tormente.</l>
<l n="15">Doe in den kerkere quam die maecht,</l>
<l>Ende si hare ter beden draecht,</l>
<l>Quam dingel ons Heren recht,</l>
<l>Die den kerkere al verlecht,</l>
<l>Ende sprac dus an die joncvrouwe:</l>
<l n="20">"Benedicte maget, getrouwe</l>
<l>Ende gestade so houdti,</l>
<l>Want die dach so es di bi,</l>
<l>Daer di in sal onse Here</l>
<l>Te hem ontfaen buten allen sere</l>
<l n="25">Metter palmen als martelare."</l>
<l>Als hi hadde getroest dus hare,</l>
<l>So keerde hi van danen hi quam.</l>
<l>Die menege, die dit vernam,</l>
<l>Es saen daer ten kerkere comen,</l>
<l n="30">Die selken raet daer heeft genomen,</l>
<l>Dat hi die dolinge al liet varen:</l>
<l>C ende LV, die daer waren.</l>
<l>Alse die juge dit verstoet,</l>
<l>So wert hi noch meer verwoedt,</l>
<l n="35">Ende dede Benedicten halen,</l>
<l>Ende sprac gelijc deser talen:</l>
<l>"Nu wes te minen gebode gereet,</l>
<l>Dat ic met tormente wreet</l>
<l>Di niet en doe nemen dleven dijn."</l>
<l n="40">Doe antwerdde die maget fijn:</l>
<l>"O boese, menegher quadere quaet,</l>
<l>Icken volge niet dinen raet,</l>
<l>Waeromme di naect die helsche pine,</l>
<l>Ende daer mede de valsche, de dine,</l>
<l n="45">Die over Kerste Antkerste maken.</l>
<l>Van u sijn wel geseit die saken:</l>
<l>Beter es die hont die leeft,</l>
<l>Dan die liebaert die geen lijf en heeft.</l>
<l>Wi kerstene sijn die levende hont,</l>
<l n="50">Dien de vraye God es cont,</l>
<l>Om dat wi sijn van heidenen comen.</l>
<l>Den dooden liebaert mach men nomen</l>
<l>Die Joden, die niet goets gedoen en connen:</l>
<l>Hem die hen eren groot wilde jonnen,</l>
<l n="55">Dien en wilden si bekinnen niet.</l>
<l><pb n="254"/>Alse die felle juge dat siet</l>
<l>Dat onverkeert bleef die joncvrouwe,</l>
<l>Dat mense bitterlike blouwe</l>
<l>Met pesericken was sijn gebieden,</l>
<l n="60">Dat gherne daden die quade lieden.</l>
<l>Ende na dat si daer afstonden,</l>
<l>Worden hare opten rugge gebonden</l>
<l>De hande, ende wert gekerkert so,</l>
<l>Daer Gods ingel toe quam vro</l>
<l n="65">Ende ontbant al hare banden.</l>
<l>Uten kerkere ghine si te handen,</l>
<l>Als den ghenen die niet en deert,</l>
<l>Daer die menege bi es bekeert.</l>
<l>Ten lesten die juge wreet</l>
<l n="70">Die maecht ten swerde te doene heet,</l>
<l>Dat cortelike wert gedaen.</l>
<l>Die ingele voerdense te hemele saen</l>
<l>Metter glorioser sielen.</l>
<l>Te Orengi dese dinc gevielen.</l>
<l n="75">Die houden wille dat jaergetide,</l>
<l>Houdt van October ter achster yde.</l>
</div>
<div type="subchapter"><head type="subchapter">Van sente Maturine. LXIII.</head>
<l>                Die heilege Maturijn die was</l>
<l>Van bi Sans, also ict las,</l>
<l>Wies vader hiet Marijn.</l>
<l>An dafgode was tgeloeve sijn.</l>
<l n="5">Hem hadde de keyser Maximiaen</l>
<l>Bevolen, dat hi soude verslaen</l>
<l>Die kerstene waer dat hise vonde.</l>
<l>Maturijn in sine kintsche stonde</l>
<l>Wert geloevende in onsen Here;</l>
<l n="10">Die omme den vader droefde sere</l>
<l>Ende der moeder; omme hare salechede</l>
<l>Leide hi ane Gode nerenstege bede.</l>
<l>Eens hi in sinen slape horde</l>
<l>Dies gelike deser woerde:</l>
<l n="15">"Mijn lieve cnape Maturijn,</l>
<l>Du sels hebben die bede dijn."</l>
<l>Ende saen daer na heeft hi bekert</l>
<l>Vader ende moeder, also hi begert;</l>
<l>Ende Maturijn in Gode so diet,</l>
<l n="20">Dat hi pape wert gewiet</l>
<l>Als hi hadde XX jaer,</l>
<l>Ende wert in heilecheiden claer.</l>
<l>Nu also als ict verstande,</l>
<l>Wert beseten van den viande</l>
<l n="25">Skeysers Maximiaens dochter</l>
<l>Swarelike; die vader sochter</l>
<l>Met duvelien jegen boete.</l>
<l>Die duvel riep uut hare onsoete:</l>
<l>"O keyser, dine duvele late!</l>
<l n="30">In vare niet ute desen vate,</l>
<l>Vore dat hier ute Gallen comt</l>
<l>Maturijn, die wat mescomt</l>
<l>Dijnre dochter beteren sal."</l>
<l>Ridders, die men dit beval,</l>
<l n="35">Ilebben Maturine vonden,</l>
<l>Ende brachtenne ute Gallen so si ierst conden.</l>
<l>Te miets dat sine derwert voeren,</l>
<l>Si gemeenlike hem swoeren,</l>
<l>Waert dat hem te Rome de doot anequame,</l>
<l n="40">Dat si selen sinen lichame</l>
<l>Te lande bringen, hoe dat worde tsuere,</l>
<l>Want hi daer wille sine sepulture.</l>
<l>Te Rome quam hi na desen</l>
<l>Ende heeft die joncvrouwe genesen,</l>
<l n="45">Ende alle die ongesonde mede,</l>
<l>Die men hem voren brachte ter stede,</l>
<l>Ende hi dede saleghen endde</l>
<l>Van November ter kalende,</l>
<l><pb n="255"/>Ende wert daer rikelike begraven.</l>
<l n="50">Maer nuchtens bi der Gods gaven</l>
<l>Vant men den lichame boven der eerden,</l>
<l>Daer hen die liede af verveerden.</l>
<l>Dies wert der ridders een geware,</l>
<l>Diene van Gallen halp bringen dare,</l>
<l n="55">Ende hem quam sijn eet te voren,</l>
<l>Die hi ende dandere hadden gesworen.</l>
<l>Ende hi hevetg so verre geroert,</l>
<l>Dat hi met eeren wert gevoert</l>
<l>Te lande, ende met groeter have</l>
<l n="60">Berect eerlike, te wies grave</l>
<l>Onse Here dede ende doet</l>
<l>Menech sonderlinge wonder goet.</l>
</div>
<div type="subchapter"><head type="subchapter">Van sente Piate mertelere. LXIIII.</head>
<l>                In waerachtecheiden staet</l>
<l>Bescreven, dat sente Piaet</l>
<l>Van Rome in Gallien quam,</l>
<l>Ende van sente Dyonise nam</l>
<l n="5">Priesterscap, ende ghinc so vort</l>
<l>Te Dornicke, daer hi Gods woert</l>
<l>Menegen dede wel te verstane.</l>
<l>Bi den keyser Dyoclesiane</l>
<l>Wert hi gepassijt daer in dlant</l>
<l n="10">Na die maniere, also ict vant,</l>
<l>Dat die heilege Luciaen</l>
<l>Te Beauvays moeste de doot ontfaen.</l>
<l>                Al sonder dese martelaren</l>
<l>Vele andere gepassijt waren,</l>
<l n="15">Daer wi niet vele af en vinden;</l>
<l>Maer dies hem wille onderwinden</l>
<l>Te wetene haerre passien dach,</l>
<l>Ter Martirilogien hijt vinden mach.</l>
<l>Maer somegher namen willic bescriven:</l>
<l n="20">                Maximus liet hem ontliven</l>
<l>Omme gode, een die hiet Claudius,</l>
<l>Wies wijf daer mede was, hiet dus</l>
<l>Prepedigna, ende die gelike</l>
<l>II haerre kindere; edel ende rike</l>
<l n="25">Waren dese; bi menegertiere</l>
<l>Swaerre pinen gingen si bi viere</l>
<l>Omme Gode dat stervene ane</l>
<l>Bi den keyser Dyoclesiane.</l>
<l>                TAquilejen in die stede</l>
<l n="30">So worden oec gepassijt mede</l>
<l>Bi den vorseiden keyser quaet</l>
<l>Felix ende Fortunaet.</l>
<l>Twee gebrueder soe waren dit.</l>
<l>Menich torment was hen gemict,</l>
<l n="35">Diesse God hielt al ongescaedt.</l>
<l>Ten lesten men hen de hoefde afslaet.</l>
<l>                Te Nychomeden ghinc sterven an</l>
<l>Een martelare, heet sente Jan,</l>
<l>Ende leet torment so meneghertieren</l>
<l n="40">Alst die quade can visieren,</l>
<l>Ende leet al dese sware pine</l>
<l>Met bliden geeste, met bliden anschine.</l>
<l>Ten lesten sterf hi ende metten swerde,</l>
<l>Ende voer daer hi begherde.</l>
<l n="45">                Noch in die stat te Nichomeden</l>
<l>Starf in groeter salecheden</l>
<l>Eleutheris, die martelare,</l>
<l>Met eenre ongeteldere scare,</l>
<l>Die misselike doot ontfinc.</l>
<l n="50">Maer boven haerre alre dinc</l>
<l>Ghinc men vore met pinen an</l>
<l>Eleutherise, den heilegen man,</l>
<l>Met tormente menech een,</l>
<l>Daer hi altoes in starckende scheen.</l>
<l n="55">Ten lesten hadde hi sine victorie</l>
<l>Bi viere, ende voer ter vrayer glorie,</l>
<l>Ghepurgeert rechte als gout fijn.</l>
<l>                Martelare wert Saturnijn</l>
<l>Ende Sisinnius die dyaken;</l>
<l n="60">Te Rome geschieden die saken,</l>
<l>Dat men hen dede menech meswende.</l>
<l>Onthoeft worden si met genende.</l>
<l>                Te Yspolis so waren</l>
<l>Ghemaect salege martelaren</l>
<l n="65">Die pape Carpoforus</l>
<l>Ende die dyaken Habundus.</l>
<l>Tormente menege sonderlinge</l>
<l><pb n="256"/>Ende vreeslike karkeringe</l>
<l>Ghedoegeden blidelike dese twee.</l>
<l n="70">Ten lesten leden si over al wec</l>
<l>Beide gadere metten swerde,</l>
<l>Ende voeren daer hare sielen begherde.</l>
<l>                In anderen steden harentare</l>
<l>Wert oec menech martelare,</l>
<l n="75">Daer wi hier niet af en tellen,</l>
<l>Bi desen tween swaren gesellen,</l>
<l>De swaerste daer ic af hebbe verstaen:</l>
<l>De keyser Dyoclesiaen</l>
<l>Ende Maximiaen sijn veynoet,</l>
<l n="80">Die der kerken daden selke noot,</l>
<l>Dat die gelike noeyt en wert gehort.</l>
<l>Van hen moechdi noch horen vort</l>
<l>In wat inden dat si bliven,</l>
<l>Als wi sien Eusebius scriven.</l>
</div>
<div type="subchapter"><head type="subchapter">Van desen tween quaden tyrannen. LXV.</head>
<l>                Cume mochten werden versaedt</l>
<l>Dese II tyrannen quaet</l>
<l>Bi eneger menechten der wreetheit;</l>
<l>Nochtan oec hen niet so wel en greyt</l>
<l n="5">Die wreetheit, als si ierst dede.</l>
<l>Niet bi redenen der menschelijchede</l>
<l>En begonden si merken hare quaetheit groot;</l>
<l>Maer omdat si hadden gebloot</l>
<l>Van den porters die edele stade,</l>
<l n="10">Ende die doerpe in selker scade</l>
<l>Bracht hadden, dat men laten moeste</l>
<l>Bi breken van winners dackers woeste,</l>
<l>Ende si hadden wel na al gadere</l>
<l>Kinderloes gemaect die vadere,</l>
<l n="15">Die ouderlinge oec sonder magen,</l>
<l>Scheen hen een deel den sin verdragen</l>
<l>Ter goedertierenheit, al waest cleene,</l>
<l>Ende gaven uut tgebod gemeene,</l>
<l>Dat het en ware nuttelijc niet</l>
<l n="20">Dat men ontlijfde so groot gediet,</l>
<l>Al en waert niet onderhorech den heren;</l>
<l>Want en wilde men niet tontlivene ontberen,</l>
<l>Die menscheit die mochte so gaen</l>
<l>Te niente. Dit wilden si wederstaen</l>
<l n="25">Ende willen dat men dus dit houdt:</l>
<l>Wien dat men kersten kent, jonc of out,</l>
<l>Dat men hem de rechte oge uutsteke,</l>
<l>Ende die slinke so tongereke</l>
<l>Met brande make, met swaerre mincke.</l>
<l n="30">Hier af was der tyranne gedinke</l>
<l>Op die beste van den lande.</l>
<l>Doe Gods volc dus was onder hande,</l>
<l>So quam Gods wrake rechte te hant.</l>
<l>Dese tyrannen, die over dlant</l>
<l n="35">Regneerden, ende ierst hadden vrede</l>
<l>Der kerken, hadden si in sulker stede</l>
<l>Gheluc ende eerlike regneerden;</l>
<l>Maer doe si dus der kerken deerden,</l>
<l>So quamen si in selker noet,</l>
<l n="40">Dat si lieten die eere groet,</l>
<l>Ende schieden van den keyserike</l>
<l>Ende leefdenre na cativelike.</l>
</div>
<div type="subchapter"><head type="subchapter">Hoe si skeyseriken afgingen. LXVI.</head>
<l>                Hort wat ic gescreven vant:</l>
<l>Dyoclesiaen, die tyrant,</l>
<l>Die ghinc uut siere mogentheden</l>
<l>In die stat te Nychomeden.</l>
<l n="5">                Wi vinden van Maximiane,</l>
<l>Dat hijs uutghinc te Melane;</l>
<l>Ende also men mi doet gewach,</l>
<l><pb n="257"/>Soe waest beide op enen dach.</l>
<l>                Doe worden keysere Constantius</l>
<l n="10">Ende Maximijn Galerius,</l>
<l>Die dat rike onder hen beeden</l>
<l>In tween deelen hebben gescheeden:</l>
<l>Orient ende Occident.</l>
<l>Ghalerius, dit es bekent,</l>
<l n="15">Trac hem Orienten an;</l>
<l>Constantius, die edel man,</l>
<l>Die hovesch was ende seer sochte,</l>
<l>Nemmeer heerscapien en rochte</l>
<l>Dan over Spaengen ende Gallen.</l>
<l n="20">Dander lande liet hi met allen</l>
<l>Den keyser Galerius Maximine,</l>
<l>Die II keysere met hem te sine</l>
<l>Maecte, die een Maximius,</l>
<l>Ende die ander Severus.</l>
<l n="25">Maximius gaf hi een deel</l>
<l>Van Orienten, al geheel</l>
<l>Gaf hi Severus Ytale;</l>
<l>Dander behielt hi altemale.</l>
<l>Nu seget ons Eusebius,</l>
<l n="30">Dat Maximijn Galerius</l>
<l>Keyser allene was II der jare.</l>
<l>Nu seit ons ene ander hystorie ware</l>
<l>Van Galerius Maximine,</l>
<l>Dat die heerscapien sine</l>
<l n="35">Met Dyoclesiane was groet</l>
<l>Ende met Maximiane sinen veynoet,</l>
<l>Ende was als in skeysers namen.</l>
<l>Ende doe si trike lieten tsamen,</l>
<l>Was hi die ierste die trike anvinc.</l>
<l n="40">Dese was in alre dinc</l>
<l>Viant al jegen kerstenhede,</l>
<l>Daer hi sine macht toe dede</l>
<l>Omme te verdervene ende te storen.</l>
<l>Dat toende hi achter ende voren</l>
<l n="45">In swaren verwoedden seden.</l>
<l>Als van siere mogentheden</l>
<l>Maximiaen de keyser schiet,</l>
<l>Die mede Herculeus hiet,</l>
<l>So vinc theerscap an daer na</l>
<l n="50">Constantius, also ict versta.</l>
<l>Dus schiet in tween dat Roemsche rike.</l>
<l>Dese Constantius sekerlike</l>
<l>Was saechte jegen alle lieden.</l>
<l>Sosominus horic bedieden,</l>
<l n="55">Dat dese keyser saechte ende vroet</l>
<l>Wilde kennen selker moet,</l>
<l>Die behorden te siere sale,</l>
<l>Wien hi mochte betrouwen wale.</l>
<l>Nu waren die meysenieden sine</l>
<l n="60">Beide kerstene ende heidine,</l>
<l>Maer hi hielt hem noch an dafgoden.</l>
<l>Den kerstenen heeft hi geboden,</l>
<l>Dat si sine gode anebeden</l>
<l>Ende bliven so in sine steden,</l>
<l n="65">Ofte en wilden si dat niet anevaen,</l>
<l>Dat si sijn hof rumen saen;</l>
<l>Ende si seiden hem danc ende eere,</l>
<l>Dat hise niet en pijnde meere.</l>
<l>Nu waren daer selke die kersten hieten,</l>
<l n="70">Die hare wet algader lieten</l>
<l>Omme des keysers hulde te behouden,</l>
<l>Ende selke dies niet doen en wouden,</l>
<l>Ende dewelike vore dlidende coren.</l>
<l>Die minde de keyser al te voren,</l>
<l n="75">Ende namse te sinen rade,</l>
<l>Omdat si bleven so gestade.</l>
<l>Die andere hi van hem verstac,</l>
<l>Ende seide hen an desen lac,</l>
<l>Dat si altoes nemmermeere</l>
<l n="80">Ghetrouwe en souden sijn haren heere,</l>
<l>Die omme also cleenen gebod</l>
<l>Wilden laten haren God.</l>
<l>Noch doet ons Eusebius</l>
<l>Van desen keyser verstaen aldus,</l>
<l n="85">Dat hi niet en heeft met bloede</l>
<l><pb n="258"/>Sijn rike besmet, die goede,</l>
<l>Ende dat hi niet en volgede den state</l>
<l>Van sinen verwoedden vorsate,</l>
<l>Den wreenden Maximiane,</l>
<l n="90">Ende hi engheene scade en leide ane</l>
<l>Den kerstenen kerken noch sameningen,</l>
<l>Daer men anteerde selke dingen;</l>
<l>Maer die dienden onsen Here</l>
<l>Hadde hi in werdecheiden sere,</l>
<l n="95">Waerbi te rechte dese vader vroet</l>
<l>Liet tsinen oere den sone goet,</l>
<l>Dat was den grooten Constantine.</l>
<l>In Bartaengen began te sine</l>
<l>Keyser dese Constancius,</l>
<l n="100">Als Maximijn Galerius</l>
<l>Keyser was in Orient.</l>
<l>Nu die vierde boec hier ent</l>
<l>Van der ander partien,</l>
<l>Nu biddic der maget Marien,</l>
<l n="105">Dat si helpe mi verlichten</l>
<l>Te volenddene wel den vichten.</l>
<p><hi rend="italic">Den vierden boec es hier ute</hi>.</p>
</div>
</div>
<div type="chapter"><head type="chapter"><pb n="259"/> DANDER PARTIE. DE VIJFSTE BOEC.</head>
<div type="subchapter"><head type="subchapter">Vorredene van den vijfsten boeke.</head>
<l>                Die vijfte boec houdt over waer</l>
<l>In sine jeeste XXXI jaer,</l>
<l>In welken tiden dat Constantijn,</l>
<l>Die getoenaemt "groot" woude sijn,</l>
<l n="5">Keyser te Rome was,</l>
<l>Ende van laserscape genas,</l>
<l>Ende dien de paeus Silvester mede</l>
<l>Bekeerde ende kerstijn dede,</l>
<l>Die den keyser Maxencius,</l>
<l n="10">Maximiane ende Leontius</l>
<l>Uten Roemschen rike dreef,</l>
<l>Ende selve enech keyser bleef.</l>
<l>Dese boec hevet inne</l>
<l>LIII capitele, also ict kinne.</l>
</div>
<div type="subchapter"><head type="subchapter comment">[Titellijst]</head>
<l><hi rend="italic">Hoe Constantijn keyser wert</hi> ... I.</l>
<l><hi rend="italic">Van sente Lucien</hi> ... II.</l>
<l><hi rend="italic">Van sente Katelinen</hi> ... III.</l>
<l><hi rend="italic">Van den selven noch</hi> ... IIII.</l>
<l><hi rend="italic">Sente Katelinen doot</hi> ... V.</l>
<l><hi rend="italic">Hoe God geeselde Maximine Galerius</hi> ... VI.</l>
<l><hi rend="italic">Noch van Maximijns quatheiden</hi> ... VII.</l>
<l><hi rend="italic">Van sente Petere martelare</hi> ... VIII.</l>
<l><hi rend="italic">Van sente Romane</hi> ... IX.</l>
<l><hi rend="italic">Van plagen die gescieden onder de heidene</hi> ... X.</l>
<l><hi rend="italic">Wie pause waren in Constantijns tiden</hi> ... XI.</l>
<l><hi rend="italic">Van sente Cristoffelse</hi> ... XII.</l>
<l><hi rend="italic">Van den selven</hi> ... XIII.</l>
<l><hi rend="italic">Van sente Margrieten</hi> ... XIIII.</l>
<l><hi rend="italic">Noch van sente Margrieten</hi> ... XV.</l>
<l><hi rend="italic">Van sente Juliane</hi> ... XVI.</l>
<l><hi rend="italic">Van sente Anthonise</hi> ... XVII.</l>
<l><hi rend="italic">Van sente Marine</hi> ... XVIII.</l>
<l><hi rend="italic">Den strijt tusschen Constantine ende Maximine</hi> ... XIX.</l>
<l><hi rend="italic">Maximijn Galerius doot</hi> ... XX.</l>
<l><hi rend="italic">Van den paeus Silvester</hi> ... XXI.</l>
<l><hi rend="italic">Hoe Constantijn gedoept wert</hi> ... XXII.</l>
<l><hi rend="italic">Die disputatie Silvesters jegen XII Joden</hi> ... XXIII.</l>
<l><hi rend="italic">Van den drake, dien Silvester besloet</hi> ... XXIIII.</l>
<l><hi rend="italic">Van Constantijns statuten, die hi bescriven dede</hi> ... XXV.</l>
<l><hi rend="italic">Hoe Constantijn den stoel van den keyserike sette te Constantinobile</hi> ... XXVI.</l>
<l><hi rend="italic">Van Licinius quaetheiden</hi> ... XXVII.</l>
<l><hi rend="italic">Van sente Claudus ende Quirioen</hi> ... XXVIII.</l>
<l><hi rend="italic">Van sente Theogenuse</hi> ... XXIX.</l>
<l><hi rend="italic">Van sente Aggeuse, Narcis ende Marcellinus</hi> ... XXX.</l>
<l><hi rend="italic">Van eenre consilien van Arriusse</hi> ... XXXI.</l>
<l><hi rend="italic">Van den selven consilie</hi> ... XXXII.</l>
<l><hi rend="italic">Noch van den selven</hi> ... XXXIII.</l>
<l><hi rend="italic">Van den selven noch</hi> ... XXXIIII.</l>
<l><hi rend="italic">Hoe Arrius wet gescent</hi> ... XXXV.</l>
<l><hi rend="italic">Van Nyclause</hi> ... XXXVI.</l>
<l><hi rend="italic">Hoe hi bisscop wert</hi> ... XXXVII.</l>
<l><hi rend="italic">Van sinen miraculen</hi> ... XXXVIII.</l>
<l><hi rend="italic">Van den selven</hi> ... XXXIX.</l>
<l><hi rend="italic">Senter Nyclaus doot</hi> ... XL.</l>
<l><hi rend="italic">Van sinen miraculen na sine doot</hi> ... XLI.</l>
<l><hi rend="italic">Van den selven</hi> ... XLII.</l>
<l><hi rend="italic">Een miracle van senter Claes sange</hi> ... XLIII.</l>
<l><hi rend="italic">Van sente Jacoppe den bisscop</hi> ... XLIIII.</l>
<l><hi rend="italic">Van sente Enursis bisscop van Orliens</hi> ... XLV.</l>
<l><hi rend="italic">Van den selven Enursis</hi> ... XLVI.</l>
<l><hi rend="italic">Van den bisscop Eusebius</hi> ... XLVII.</l>
<l><hi rend="italic">Van den grooten sente Anthoniusse ende van sinen levene</hi> ... XLVIII.</l>
<l><hi rend="italic">Van den selven</hi> ... XLIX.</l>
<l><hi rend="italic">Hoe ons Heren cruce vonden wert</hi> ... L.</l>
<l><hi rend="italic">Van Metrodorius ende van Metrapius</hi> ... LI.</l>
<l><hi rend="italic">Groete Constantijns doot</hi> ... LII.</l>
<l><hi rend="italic">Van Prophiriusse</hi> ... LIII.</l>
</div>
<div type="subchapter"><head type="subchapter"><pb n="261"/> HIER BEGENT DE VIJFTE BOEC VAN DER ANDER PARTIEN DES SPIEGELS HYSTORIAELS. <hi rend="italic">Hoe Constantijn keyser wert</hi>. I.</head>
<l>                Ten keyserike wert verheven</l>
<l>Constantijn, alse men gescreven</l>
<l>Heeft die incarnatie Jhesus</l>
<l>Drie hondert ende IX. Constantius</l>
<l n="5">Wan desen an die vrouwe Helene,</l>
<l>Die in heilecheit wert rene.</l>
<l>Dese Constantijn, vindic vorwaer,</l>
<l>Regneerde XXXIIII jaer</l>
<l>Ende daertoe maende tiene.</l>
<l n="10">Licinius, na onsen siene,</l>
<l>Began regneren met Constantine,</l>
<l>Dat sere vernoeyde Maximine,</l>
<l>Die keyser was in Orient.</l>
<l>Alse hi claer dit heeft bekent,</l>
<l n="15">En wilde hijt sijns dancs niet gedoegen;</l>
<l>Nu dede hi sinen name verhoegen</l>
<l>Ende dede hem Augustus noemen,</l>
<l>Dats name die boven al es coemen.</l>
<l>Herculeus Maximiaen,</l>
<l n="20">Daer wi eer af daden verstaen</l>
<l>Dat met Dyoclesiane</l>
<l>Regnerens began af te stane,</l>
<l>Wert versteken van sinen sone,</l>
<l>Maxencius so hiet diegone,</l>
<l n="25">Die in Rome was here. Doc</l>
<l>Quam [hi] Constantine den keyser toe</l>
<l>Clagen hem over den sone sijn;</l>
<l>Ende die edele Constantijn</l>
<l>Ontfinc hoevescheliken den tyrant,</l>
<l n="30">Van wien hem saen wert becant,</l>
<l>Dat hine valschelike wilde belagen;</l>
<l>Ende wertter claerlec af bedragen,</l>
<l>Daer hi scandelike omme bedarf,</l>
<l>Also, nadien dat hi starf,</l>
<l n="35">Dat al die beelden minder ende mere,</l>
<l>Die gemaect waren in siere ere,</l>
<l>Worden altemale verdoemt,</l>
<l>Ende wat na hem was genoemt</l>
<l>Die name wert al verkeert.</l>
<l n="40">                Een andere hystorie ons dus leert:</l>
<l>Maximiaen, der kerken viant,</l>
<l>Trike, dat hi uut siere hant</l>
<l>Ghedaen hadde, wilde hi weder anevaen,</l>
<l>Wert te Marsalien ondergedaen</l>
<l n="45">Ende verslagen van Constantine.</l>
<l>                Severus, die van Maximine</l>
<l>In Ytale was keyser gesat,</l>
<l>Daer hi belegen hadde ene stat,</l>
<l>Wert van sinen ridders begeven;</l>
<l n="50">Te Ravenne namen si hem sijn leven.</l>
<l><pb n="262"/>                Die quade Dyoclesiaen,</l>
<l>Daer ic eer af dede verstaen</l>
<l>Dat hi hadde gelaten trike,</l>
<l>Starf te Salone onsalechlike.</l>
</div>
<div type="subchapter"><head type="subchapter">Van sente Lucien. II.</head>
<l>                Nu als grotelike liep die mare</l>
<l>Van sente Aechten herentare,</l>
<l>Was te Cecilien in dlant</l>
<l>Ene maget, Lucie genant,</l>
<l n="5">Wies moeder hadde IIII der jare</l>
<l>Van der bloetsocht gequolen sware;</l>
<l>Ende hare en halp gene medicine.</l>
<l>Om hier af geganst te sine</l>
<l>Voer si te sente Aechten grave</l>
<l n="10">Met haerre dochter, want bi Gods gave</l>
<l>Haelde daer menech sine gesonde.</l>
<l>Als so verre leet die stonde,</l>
<l>Dat si lagen vore dat graf,</l>
<l>Ende met tranen baden waer af</l>
<l n="15">Dat si hope hadden der vromen,</l>
<l>Es Lucie in slape comen</l>
<l>Ende sach sente Aechten in visioene</l>
<l>In sere gloriosen doene,</l>
<l>Verciert met gemmen herde vele</l>
<l n="20">In midden van vele ingele spele,</l>
<l>Die tote hare seide dese woerdekine:</l>
<l>"Maget Lucie, suster mine,</l>
<l>Die so devoet onsen Here sijs,</l>
<l>Wat bidstu mi nu dies ic ben wijs</l>
<l n="25">Dattu moges doen wale?</l>
<l>Want boete van dijnre moeder quale</l>
<l>So bringt dijn geloeve vort;</l>
<l>Want also Cathanensen die port</l>
<l>Bi mi sere es verheven,</l>
<l n="30">Also wert bi di gegeven</l>
<l>Syracusanen diere steden</l>
<l>Wonderleke groote cierheden,</l>
<l>Want du wandelinge betame</l>
<l>In dijn magedoem bequame</l>
<l n="35">Heefs Jhesus Cristus gereet."</l>
<l>Mettien hare de slaep ontgeet,</l>
<l>Ende een lettelkijn vervaert</l>
<l>Heeft si der moeder dit verbaert,</l>
<l>Die thant hare vant genesen.</l>
<l n="40">Die heilege maget bat hare te desen,</l>
<l>Dore hare bi wies heilege bede</l>
<l>Si comen ware ter gesonthede,</l>
<l>Dat si hare nemmermeer en nome</l>
<l>Vleesscheleken brudegome,</l>
<l n="45">Dien si nochtan belovet was doe.</l>
<l>"Ende wattu hads bereet daer toe,</l>
<l>Dat gef mi mede te doene ere</l>
<l>Jhesus Cristus minen Here,</l>
<l>Daer ic suverheit altoes bi houde,</l>
<l n="50">Daer mi die ander ontreinen soude."</l>
<l>Die moeder antwerdde te desen:</l>
<l>"Al dat mine es ende dine na mach wesen,</l>
<l>Dat wetstu selve herde wale;</l>
<l>Doe dinen wille met altemale.".</l>
<l n="55">"Het en es genoech niet," sprac die maget,</l>
<l>"Ten vollen, dat men Gode andraget</l>
<l>Dat enen bliven mach min no mere;</l>
<l>Maer dats Gode bequamelijc sere,</l>
<l>Dat men hem dat geeft, dat men heeft</l>
<l n="60">Macht te nuttene als men leeft."</l>
<l>Hier na sijn si thuus gevaren,</l>
<l>Ende den armen vele van den haren</l>
<l>Gaven si, want die tijt was diere.</l>
<l>In so heilegere maniere</l>
<l n="65">Levede die maget reene,</l>
<l><pb n="263"/>Dat die mare quam in tgemeene;</l>
<l>Dat hare brudegoem verstoet,</l>
<l>Die so an Paschasius doet,</l>
<l>Die juge was in die port,</l>
<l n="70">So dat Lucie moeste comen vort;</l>
<l>Ende die juge scaltse sere,</l>
<l>Dat si hare hilt an kerstene lere.</l>
<l>Hi riet hare als bi geboden</l>
<l>Sacrificie te doene den goden.</l>
<l n="75">Si antwerdde onbelet:</l>
<l>"Dats sacrificie onbesmet</l>
<l>Te troestene die weduwen ende die weesen,</l>
<l>Die sijn in armoeden ende in vreesen."</l>
<l>                Die juge sprac: "Dese woerde selen</l>
<l n="80">Te niente gaen met slagen velen."</l>
<l>Die maget sprac: "Die woerde ons Heren</l>
<l>Die en mogen niet cesseren,</l>
<l>Die seget: "gi en sijt niet diere sprect."</l>
<l>Vort seget hi dat hier gebrect.</l>
<l n="85">Die juge sprac: "Of in di si</l>
<l>Die heilege geest, so sal ic di</l>
<l>Ten bordeele vuel doen leeden.</l>
<l>Die heilege geest sal van di sceeden,</l>
<l>Alse hi di onsuver kint."</l>
<l n="90">Doe sprac die maget wel gesint:</l>
<l>"Die lichame niet ontsuvert si,</l>
<l>Het en concentere die wille vri.</l>
<l>Bringstu mi jegen den wille mijn</l>
<l>Smette an tlijf, die suverheit fijn</l>
<l n="95">Sal mi menechfout wassen ane,</l>
<l>Der glorien croene tontfane."</l>
<l>Den lodders hiet hise ontfaen</l>
<l>Ende ten bordeele leiden saen,</l>
<l><hi rend="italic">Ende doen tvolc</hi> met haerre scare</l>
<l n="100"><hi rend="italic">Daer ghemene</hi> sijn met hare</l>
<l><hi rend="italic">Also lange</hi> als si hevet lijf.</l>
<l>Daer vinc hare an menech catijf,</l>
<l>Diese hem wilde trecken naer</l>
<l>Ten bordeele; maer so swaer</l>
<l n="105">Makedse de heilege geest,</l>
<l>Dat en hadden geen volleest</l>
<l>Achter hen te treckene iet,</l>
<l>So datter noch meer an stiet,</l>
<l>Die hen daden groot ongemac</l>
<l n="110">Met treckene; nochtan gebrac</l>
<l>Hen macht te doene dies si dochten.</l>
<l>Daer na si linen vele cnochten</l>
<l>Hare an voete ende an handen,</l>
<l>Ende trocken so metten banden;</l>
<l n="115">Maer als een berch bleef dmaechdekijn,</l>
<l>Daer geen porren ane en mach sijn.</l>
<l>Doe coppelden siere vele ossen an,</l>
<l>Ende onverporret bleef si nochtan.</l>
<l>Die juge wert vererret sware:</l>
<l n="120">Vele viers dede hi omtrent hare</l>
<l>Ende smout werpen daer inne,</l>
<l>Ende si sprac onverkeert van sinne:</l>
<l>"Ic bat Gode onsen Here,</l>
<l>Dat dit vier mi niet en dere,</l>
<l n="125">Ende verste van der martelien mijn,</l>
<l>Om [dat] die geloevende die hier sijn</l>
<l>Henvan tormente niet en souden vervaren,</l>
<l>Ende die noch niet en geloeven te waren</l>
<l>In tgeloeve mogen werden blide."</l>
<l n="130">Van gramscapen ende van nide</l>
<l>En wiste Paschasius doen wat,</l>
<l>So dat sine vriende toebrachten dat,</l>
<l>Dat men hare in corter ure</l>
<l>Een sweert stac die kele dure.</l>
<l n="135">Al dit gedaen, sprac si ter scare</l>
<l>Also lange alst voegede hare,</l>
<l>Ende seide daer: "Papen ende clerken,</l>
<l><pb n="264"/>Ic boetscape u den pays der kerken,</l>
<l>Want de keyser Dyoclesiaen</l>
<l n="140">Die es uten rike gedaen,</l>
<l>Ende Maximiaen verslegen."</l>
<l>Ende daer niet te seggene en es jegen</l>
<l>Heeft si vele ander dincs geseit.</l>
<l>Hierenbinnen wel gereit</l>
<l n="145">Wert gevaen gene juge wreet</l>
<l>Paschasius, ende oec geleet</l>
<l>Vore hare, met ysere gebonden;</l>
<l>Want rechte in dien selven stonden</l>
<l>Hadden die Roemheren om hem gesent,</l>
<l n="150">Want hen was gedaen bekent,</l>
<l>Dat hi hadde beroevet dat lant.</l>
<l>Te Rome voerdemenne te hant,</l>
<l>Daer hi van den senaturen</l>
<l>Wert gejugiert na sijn verburen,</l>
<l n="155">Daer men hem sijn hoeft sloech af.</l>
<l>Die heilege Lucie niet en begaf</l>
<l>Die stede, daer si die steke ontfinc,</l>
<l>Vore men volmaect hadde alle dinc</l>
<l>Bi den papen diere toe quamen.</l>
<l n="160">Ten lesten, alse si alle te samen</l>
<l>Amen seiden, gaf die reene</l>
<l>Gode den geest vore al tgemeene.</l>
</div>
<div type="subchapter"><head type="subchapter">Van den keyser Maxencius ende van sente Katelinen. III.</head>
<l>                In desen tide wert bi den love</l>
<l>Van den ridders van den hove</l>
<l>Maxencius in trike gedaen.</l>
<l>Sijn vader was Maximiaen,</l>
<l n="5">Die oec hiet Erculeus.</l>
<l>Maximijn Galcrius</l>
<l>Hevet trike in Orient.</l>
<l>Eusebius maect ons bekent,</l>
<l>Dat Maxencius in die stat</l>
<l n="10">Te Rome enen tijt als keyser sat.</l>
<l>In dierste jaer van sinen rike,</l>
<l>Omme te regneerne sekerlike,</l>
<l>Scheen hi een deelkijn doen pine</l>
<l>Omme al der liede vrient te sine:</l>
<l n="15">So heeft hi hem geveist kerstijn.</l>
<l>Dus liet hi in payse sijn</l>
<l>Die kerstene ene stont.</l>
<l>Maer niemene en mochte werden cont,</l>
<l>Dat hi plach eneger kerstenen sede,</l>
<l n="20">Maer alle stinckende quaethede</l>
<l>Hem in sijn herte altoes so stac,</l>
<l>Dat hem cume enechs quaets gebrac.</l>
<l>Der edelre senature wijf</l>
<l>Ontsuverde vele die caytijf</l>
<l n="25">Met crachte ende al oppenbare,</l>
<l>Ende santse haren mannen daer nare,</l>
<l>Niet dat hi de quaetheit laten soude,</l>
<l>Maer dat hi hem vernieuwen woude.</l>
<l>Dus wert van vresen selke noet</l>
<l n="30">Onder cleene ende onder groet,</l>
<l>Dat elc suchtende doegen moete</l>
<l>Ongewoene scalcheit onsoete.</l>
<l>Eens op enen dach, hine wiste twi,</l>
<l>Hiet hi sinen ridders, dat si</l>
<l n="35">Utegingen ende dleven namen</l>
<l>Wie dat hen te gemoete quamen.</l>
<l>Dus die Romeine verslegen waren</l>
<l>Niet van vianden, maer van den haren.</l>
<l>Edelen lieden ende senaturen</l>
<l n="40">Teech hi quaetheit an te meneger uren,</l>
<l>Ende nam hen sonder redene dleven.</l>
<l>Vort heeft hi sinen sin gegeven</l>
<l>Te vuelre toeverien quaet.</l>
<l>Omme te volcomene selke daet</l>
<l n="45">Moesten edele wive, met kinde swaer,</l>
<l>Sterven, ende die kindere daer naer</l>
<l>Uten lichame genomen,</l>
<l>Om die toeverie te volcomen</l>
<l>Met anderen quaetheiden menegeranden.</l>
<l n="50"><pb n="265"/> Ende aldus, dede men hem verstanden,</l>
<l>Soude trike in payse staen;</l>
<l>Ende aldus was meneger waen,</l>
<l>Dat recht of trike bi quaetheit gestonde.</l>
<l>Ende menech, diet gevroeden conde</l>
<l n="55">Ende dlijf dus waende laten thant,</l>
<l>Liet altemale huus ende lant,</l>
<l>Ende wandelde in bossche ende in hagen,</l>
<l>Daer hi waende dlijf onttragen.</l>
<l>                Nu, also ons es becant,</l>
<l n="60">So wert dese felle tyrant</l>
<l>Van Rome verjaecht ende de sine</l>
<l>Van den grooten Constantine,</l>
<l>Soe dat hi tAlexandrien quam,</l>
<l>Ende de macht in handen nam</l>
<l n="65">Van dien lande al durenture.</l>
<l>Nu heeft hi gemaect die cure,</l>
<l>Dat alle die waren tsinen geboden</l>
<l>Comen moesten tsinen goden</l>
<l>Offerande doen tAlexandrien.</l>
<l n="70">Daer quamen vrie met onvrien,</l>
<l>Ende elc brachte na sinen state</l>
<l>Offerande als om sine bate.</l>
<l>De keyser dede offerande voren,</l>
<l>Daerna die best was geboren;</l>
<l n="75">Aldus wert daer so groot gescal,</l>
<l>Dat ment horde overal</l>
<l>Die port dore. Ende in die stat</l>
<l>Met woensten ene joncvrouwe sat,</l>
<l>Katerine was hare name,</l>
<l n="80">XVIII jaer hadde si, dese bequame,</l>
<l>Wies vader Costus, also ict las,</l>
<l>Hadde gesijn ende coninc was,</l>
<l>Diese jonc dede leeren wale</l>
<l>In die aerten lyberale.</l>
<l n="85">In kersten geloeve vroet</l>
<l>Was dese maget; des vader goet</l>
<l>Besat si rechte alse die wise.</l>
<l>Dese joncvrouwe van groeten prise</l>
<l>Horde der heidene gerot.</l>
<l n="90">Een die dede hare gebot</l>
<l>Die ghinc weten wat daer ware,</l>
<l>Ende saen maecte hijt hare oppenbare.</l>
<l>Si, metten cruce Gods bewaert,</l>
<l>Makesi hare derwaert,</l>
<l n="95">Ende es in die middelt comen,</l>
<l>Daer si den keyser heeft vernomen,</l>
<l>Dien si begreep, niet alse die blode,</l>
<l>Van der oeffeningen siere gode.</l>
<l>Met fellen siene sach hi hare ane</l>
<l n="100">Ende mercte hare scone gedane</l>
<l>Ende hare woerde vroet ende gestade,</l>
<l>So dat hise bi sinen rade</l>
<l>Met redenen niet verwinnen en can.</l>
<l>Omme die vroetste sendde hi dan,</l>
<l n="105">Die men in dlant vinden conde.</l>
<l>Vijftech quammere in corter stonde,</l>
<l>Dien hi belovede groote miede,</l>
<l>Op dat bi hen sijn wille geschiede.</l>
<l>Si vrageden wat ware die dinc.</l>
<l n="110">Doe antwerdde die coninc:</l>
<l>"Met ons es ene joncvrouwe goet ende vroet,</l>
<l>Die met woerden hare tonder doet</l>
<l>Elken man in disputeren;</l>
<l>Maer dat brinct mi ane meest deren,</l>
<l n="115">Dat si onsen goden niet an en leget</l>
<l>Godheit, maer dat sise duvele seget.</l>
<l>Moechdise met redenen verwinnen,</l>
<l>Ic sende u tuwen lande met minnen</l>
<l>Met uutnemender rijcheden;</l>
<l n="120">Ofte wildi met mi bliven met vreden,</l>
<l>Ic make u heren altemale</l>
<l><pb n="266"/>De meeste van miere sale."</l>
<l>Doe riep in een onwerdech gelaet</l>
<l>Een van den vroeden: "O hoege raet</l>
<l n="125">Van enen keyser, enen here,</l>
<l>Die, om een maecht van cranckere lere</l>
<l>Te wederstane, ontboden heeft</l>
<l>De vroetste die iemen vonde die leeft,</l>
<l>Die lichtelike soude wederstaen</l>
<l n="130">Die mentste die ons es onderdaen.</l>
<l>Nochtan, hoedaen dat si mach sijn,</l>
<l>Si come vort dat joffroukijn,</l>
<l>Ende bekinne dat si van wijsheden</l>
<l>Noeyt en horde sonder heden."</l>
<l n="135">Hierenbinnen Kateline verstoet,</l>
<l>Dat si des anders dages moet</l>
<l>Disputeren jegen dic vroede.</l>
<l>Si bleef gestade in den moede</l>
<l>Ende bevaelt Gode diet al vermach.</l>
<l n="140">Daer si dus in beden lach,</l>
<l>Quam die ingel van hemelrike</l>
<l>Ende seide, dat si gestadelike</l>
<l>Hare getroeste: si en soude niet</l>
<l>Van den meesters verwonnen sijn iet,</l>
<l n="145">Maer si soudse alle bekeren,</l>
<l>Daer si bi martelaren ons Heren</l>
<l>Werden souden, ende daer na saen</l>
<l>Soude si haren loen ontfaen.</l>
</div>
<div type="subchapter"><head type="subchapter">Noch van sente Katelinen. IIII.</head>
<l>                Eer daer begonste dat disputeren</l>
<l>Des ander daechs, ende die heren,</l>
<l>Die vroede, vore den keyser waren,</l>
<l>Ende Katerine sonder vervaren</l>
<l n="5">Gheseint was wale, so sprac si an</l>
<l>Den keyser daert horde menech man:</l>
<l>"Met wat vonnessen, du keyser, here,</l>
<l>Heefstu vijftech meesters van grooter lere</l>
<l>Gheset te toegene hare gewout</l>
<l n="10">Jegen een wijfhoeft niet out,</l>
<l>Dien du beloeft heefs, eest dat si verwinnen,</l>
<l>Groet goet te gevene met minnen?</l>
<l>Ende mi sonder hope van mieden</l>
<l>Wildi te stridene gebieden.</l>
<l n="15">Maer ic ben seker van minen loene:</l>
<l>Dats Jhesus Cristus, die hope ende croene</l>
<l>Es dergeenre die dore hem striden."</l>
<l>Ic wilt hier cort overliden:</l>
<l>Doe die maecht vroedelijc ende wale</l>
<l n="20">Wederstont alle der vroeder tale</l>
<l>Bi der gracien van onsen Here,</l>
<l>Soe en wisten si wat seggen meere.</l>
<l>Als dit de keyser heeft vernomen,</l>
<l>Ginc hise scarperlike verdomen,</l>
<l n="25">Hoe si alle ende niet som</l>
<l>Vore ene maecht stonden so stom.</l>
<l>De meester van allen antwerdde daer:</l>
<l>"Keyser, verstant dat vorewaer,</l>
<l>Dat niemen toten dage van heden</l>
<l n="30">Ons en geleec in der werelt in wijsheden;</l>
<l>Maer dese joncvrouwe heeft ander saken,</l>
<l>Want si en sprect geene menscheleke spraken;</l>
<l>Maer de heilege geest diese leert</l>
<l>Die heeft ons also bekeert,</l>
<l n="35">Dat ons jegen Cristum, van wien si sprect,</l>
<l>Altemale antwerde gebrect,</l>
<l>Noch antwerden dorren en souden.</l>
<l>Waerbi du moechs vore waer dat houden:</l>
<l>Eest dattu niet en pruefs dijnre wet</l>
<l n="40">Dan du tote nu heefs gedaen bet,</l>
<l>Ane Cristum wi ons al keeren,</l>
<l>Den Gods sone, ende belien ende eeren."</l>
<l>Doe dit horde die tyrant,</l>
<l>Dede hi maken starken brant</l>
<l n="45">In die middelt van der stede,</l>
<l>Daer hi die meesters in werpen dede,</l>
<l>Die Gode gaven saen daer naer</l>
<l>Hare sielen. Cleedere, huut noch haer</l>
<l><pb n="267"/>En verkeerde noeyt van gedane;</l>
<l n="50">Doerscoen opsien bleef hen ane,</l>
<l>Al den heilegen martelaren,</l>
<l>Niet ofte si gestorven waren.</l>
<l>Snachs dadense de kerstene ten grave.</l>
<l>Hier na die tyran ongave</l>
<l n="55">Smeekende groeter mieden gewaget</l>
<l>Katerinen der heileger maget,</l>
<l>Dat hem was al omme niet.</l>
<l>Als die felle man dit siet,</l>
<l>Dede hise pinen met scorpioen</l>
<l n="60">Ende naect in den kerkere doen,</l>
<l>Die sere doncker was ende fel,</l>
<l>Ende XII dage also wel</l>
<l>Liet hise daer in sonder spise.</l>
<l>Maer God van den paradyse</l>
<l n="65">Heeft sine ingele tote hare gesent,</l>
<l>Die hare lede getorment</l>
<l>Maecten quite van alre dere,</l>
<l>Ende verlichten den kerkere sere.</l>
<l>Oec wert si dagelike gevoet</l>
<l n="70">Met hemelscher spisen, die hare doet</l>
<l>Bi eenre duven onse Here comen.</l>
<l>Ten XII<hi rend='sup'>s</hi><hi rend='sup'>t</hi><hi rend='sup'>e</hi><hi rend='sup'>n</hi> dage heeft men vernomen,</l>
<l>Dat selve onse Here quam tot hare</l>
<l>Met ingelen ende mageden een scare,</l>
<l n="75">Die hare troest suetelike gaf.</l>
<l>Binnen desen so was comen af</l>
<l>Die keyser van siere besichede,</l>
<l>Daer hi was in verre stede;</l>
<l>Ende alse hi comen was in die stat</l>
<l n="80">TAlexandrien saen na dat,</l>
<l>Dede hi vore hem die maget fine</l>
<l>Comen, die hi van anschine</l>
<l>Scoenre sach dan hise liet,</l>
<l>Die hi waende dat in tverdriet</l>
<l n="85">Van hongere sere bequolen ware.</l>
<l>Doe tiede hi al oppenbare</l>
<l>Den wachters, dat sise hadden gevoet,</l>
<l>Ende hietse ontliven metter spoet;</l>
<l>Dat sente Katerine benam,</l>
<l n="90">Want si seide dat hare quam</l>
<l>Voetsel noyt van menschen negeen,</l>
<l>Maer onse Here, die al in een</l>
<l>Die sine beraedt in hare sneven,</l>
<l>Die hadde voetsel hare gegeven.</l>
<l n="95">                Nu, als dese keyser quaet</l>
<l>Nauwe sueket sinen raet,</l>
<l>Hoe hise met swaerre doot vermort,</l>
<l>Doe quam die baeliu van der port</l>
<l>Ende den keyser dus aneseit:</l>
<l n="100">Op dat hi III dage beid,</l>
<l>Hi sal doen gereiden een instrument,</l>
<l>Dat so wat kersten liede dat dat bekent,</l>
<l>Hi sal hem alte sere vervaren,</l>
<l>Ende daer mede sal die maget te waren</l>
<l n="105">Bitterlike ontlivet wesen.</l>
<l>Een wiel wert gereet na desen.</l>
<l>Alser die maget stont beneven,</l>
<l>Heeft si dese bede gegeven</l>
<l>Gode, dat hi dat werc schiere</l>
<l n="110">Verbrande metten hemelschen viere</l>
<l>In der eeren van siere namen,</l>
<l>Ende oec omme dergeenre vramen,</l>
<l>Die hen bekeeren souden in dien</l>
<l>Dat si daer ane souden sien.</l>
<l n="115">Also houde als die bede nam endde,</l>
<l>Sine ingele God daer sende,</l>
<l>Die dwere sloegen met sulker vaert,</l>
<l>Dies menech heidijn gedoodt waert.</l>
</div>
<div type="subchapter"><head type="subchapter">Noch van sente Katelinen. V.</head>
<l>                Te desen wondere, alsoet wilde onse Here,</l>
<l>En wilde die coninginne nemmeere</l>
<l>Decken dat si hadde gedect</l>
<l>Bi vresen, ende si hare trect</l>
<l n="5"><pb n="268"/> Ten keyser ende heeftenne sere gescouden,</l>
<l>Twi hi hem so sot wille houden.</l>
<l>Doe Maxencius dit verstoet,</l>
<l>Wert hi rechte als al verwoet,</l>
<l>Ende gaf sijn vonnesse ongave,</l>
<l n="10">Ende hiet dat men hare die borsten ave</l>
<l>Wringe, ende saen daer na</l>
<l>Dat men hare thoeft afsla.</l>
<l>Daer mense leidde te deser pinen,</l>
<l>Bat si der saleger Katelinen,</l>
<l n="15">Dat si Gode vore hare bade,</l>
<l>Dat si te dier pinen bleve gestade.</l>
<l>Die maecht sprac: "Werde coninginne,</l>
<l>Du heefs verdient ons Heren minne;</l>
<l>En wes niewerincs af in vare,</l>
<l n="20">Want noch heden sal oppenbare</l>
<l>Verkeeren u overlidende rike</l>
<l>In trike geduerende ewelike,</l>
<l>Ende over enen sterfleken brudegome</l>
<l>Seldi bejagen in saleger vrome</l>
<l n="25">Enen brudegoem sonder sterven."</l>
<l>Den pijnders bat si, dat si werven</l>
<l>Dat hen bevolen was te doene.</l>
<l>Dat beval met eerre herten coene</l>
<l>Ter vaert die heilege coninginne,</l>
<l n="30">Die sere gesterct was van sinne</l>
<l>Bi den woerden der heileger maget.</l>
<l>Niet lange en wert daer verdaget,</l>
<l>Men dede der vrouwen altehant</l>
<l>Na tgebod van den tyrant,</l>
<l n="35">Wies lichame ter erden dede</l>
<l>Met uutnemender werdechede</l>
<l>Porphirius, die hertoge mare,</l>
<l>Dier oec omme wert martelare.</l>
<l>                Alse dit leden was altemale,</l>
<l n="40">Was noch dus des keysers tale</l>
<l>An die heilege Katerine:</l>
<l>"Doer al tferlies ende al die pine</l>
<l>Dat ic hebbe bi dijnre toeverien,</l>
<l>Wilstu di noch daer af vertien</l>
<l n="45">Ende doen na onse begeren,</l>
<l>Du moecht salechlike regneren</l>
<l>Boven al in onse sale.</l>
<l>Sech dattuut does in corter tale,</l>
<l>Ofte ic doe di thoeft afslaen."</l>
<l n="50">Katerine antwerdde saen:</l>
<l>"Doe na dattu bes gesint;</l>
<l>Ic en doe na dinen wille twint."</l>
<l>Onthoefden hiet hise gereet,</l>
<l>Ende saen wert si so geleet</l>
<l n="55">Te haerre saleger passien stede.</l>
<l>Si bejagede tijt ter bede,</l>
<l>Ende nadien so bat si Gode</l>
<l>Over elken, in wat node</l>
<l>Hi ware, dat hi hem hulpen woude,</l>
<l n="60">Die haerre passien gedinken soude.</l>
<l>Doe wert ene stemme gehort</l>
<l>Van den hemele comen vort,</l>
<l>Die hare belovede in sekerhede,</l>
<l>Dat geschien soude hare bede.</l>
<l n="65">Dus wert si onthoeft daer</l>
<l>Ende voer daer hare sere langede naer.</l>
<l>Daer vloeyde uut haren lichame</l>
<l>Over bloet melc sere bequame.</l>
<l>Die lichame wert genomen mede</l>
<l n="70">Van den ingelen, ende van dier stede</l>
<l>Ghedragen ten berge van Synay.</l>
<l>XX dachvaert, seget men mi,</l>
<l>Eest van haerre passien stede.</l>
<l>Daer rust hi in wonderlechede</l>
<l n="75">Van miraculen bi Gods gave,</l>
<l>Want olie vloeyt uut haren grave,</l>
<l>Daer menech sieke af heeft gesonde.</l>
<l>Nu en leefde niet lange stonde</l>
<l>Maxencius na deser sake,</l>
<l n="80">Hem en quam an die Gods wrake.</l>
</div>
<div type="subchapter"><head type="subchapter"><pb n="269"/> <hi rend="italic">Van Maximijns Galerius quaetheiden ende van Dorothea</hi>. VI.</head>
<l>                Over dlant van Orient</l>
<l>Was te dien tiden keyser bekent</l>
<l>Maximijn Galerius,</l>
<l>Als keyser hem hiet Maxencius.</l>
<l n="5">Dit waren rechte als II gesellen</l>
<l>Van quaden daden ende van fellen,</l>
<l>So dat men seker niet en weet</l>
<l>Wie van hen beiden de quaetste heet.</l>
<l>Galerius Maximijn vorseit</l>
<l n="10">Vloyde al in onsuverheit</l>
<l>Met selken onseden so oppenbare,</l>
<l>Dat hi een leelec exempelare</l>
<l>Wert sinen ridders ende anderen lieden,</l>
<l>Waer bi wi horen wel bedieden,</l>
<l n="15">Dat onder sine mogenthede</l>
<l>Gheene port en was no dorp mede,</l>
<l>Men mocht al vol hoerdoems scouwen</l>
<l>Van edelen vrouwen ende joncvrouwen.</l>
<l>Dus was dese quade tyrant</l>
<l n="20">Gherechtecheiden ende eren viant.</l>
<l>Oec was hi viant der kerstine,</l>
<l>Ende het scheen dat hi die vorders sine</l>
<l>In grooter wreetheit wilde verwinnen;</l>
<l>Want tormente, in meneger sinnen</l>
<l n="25">Dan ic u geseggen can,</l>
<l>Leide hi den salegen kerstenen an,</l>
<l>Daer si nochtan gestader in bleven</l>
<l>Dan hi diese heeft bedreven.</l>
<l>Dus was van II heren quaet</l>
<l n="30">Swaerlec geplaecht der kerstene staet,</l>
<l>Van vuelre onsuverhede</l>
<l>Ende van swaerre wreetheit mede.</l>
<l>                In desen tijt was ene vrie</l>
<l>Maget in die stat tAlexandrie,</l>
<l n="35">Drothea was haer name,</l>
<l>Rike ende van scoenheiden so bequame,</l>
<l>Dat men niet en vant haer gelike</l>
<l>Van rechter vroetscap, daertoe rike</l>
<l>Van eren ende van levene goet;</l>
<l n="40">Dat erdsche dinc si al onderdoet.</l>
<l>Deser maget scoenheit wert becant</l>
<l>Galerius Maximine den tyrant,</l>
<l>Ende wert met vuelre minnen ontsteken,</l>
<l>Also dat hijs hare dede spreken</l>
<l n="45">Heimelike. Met stouten sinne</l>
<l>Heeft si ontseit selke minne,</l>
<l>Want si hadde belovet Gode</l>
<l>Suver te sine ende tsinen gebode.</l>
<l>Als dat verstont die Gods viant,</l>
<l n="50">Wies in hem die onsuver brant</l>
<l>Also dat hi toegede oppenbare,</l>
<l>Hi soude sinen wille van hare</l>
<l>Hebben, waert hare lief ofte leet.</l>
<l>Als dat die heilege maget weet</l>
<l n="55">Liet si tsnachts goet ende stede</l>
<l>Met een deel, die hare volgeden mede,</l>
<l>Ende ontsloep den keyser quaet,</l>
<l>Die seder dede menege ondaet</l>
<l>An menech edel scone wijf,</l>
<l n="60">Die hi dede nemen dlijf</l>
<l>In herde menech fel torment.</l>
<l>In Orienten ende in Occident</l>
<l>Deser gelike in quaetheit sijn</l>
<l>Maxencius ende Maximijn,</l>
<l n="65">Ghewapent als met eens duvels geeste,</l>
<l>Te volbringene met volleeste</l>
<l>Hare gelike quaetheit groet.</l>
<l><pb n="270"/>Als XI jaer hadden in grooter noet</l>
<l>Gheweest die salege kerstine</l>
<l n="70">Bi Galerius Maximine,</l>
<l>So viel hi in ongemake</l>
<l>Uutnemende swaer bi Gods wrake,</l>
<l>Oft hi vol woerme binnen ware,</l>
<l>Ende wert stinkende so sware,</l>
<l n="75">Dat hem niemen en mochte genaken,</l>
<l>So dat die meesters alle spraken:</l>
<l>Sine wisten anderen raet daertoe</l>
<l>Dan dat menne van den live doe.</l>
<l>Ten lesten sprac hem een dus ane,</l>
<l n="80">Bi Gods, gracien, es te verstane:</l>
<l>"Keyser, du doels sere in desen</l>
<l>Dattu waens mogen genesen,</l>
<l>Want dat bi Gode es gesciet</l>
<l>Dan mach bi menschen tegaen niet.</l>
<l n="85">Dijn evel en es menschelijc twint,</l>
<l>Want niemen daer toe boete en vint;</l>
<l>Maer gedinc van dinen quade</l>
<l>Ende van diere grooter ongenade,</l>
<l>Die du heefs in tfolc ons Heren</l>
<l n="90">Ghedaen. Du sout daerbi leeren</l>
<l>Wanen bate di mach comen.</l>
<l>Di en mach geene meester ie vromen</l>
<l>Van menscheleker medicine."</l>
<l>Dus wert Galerius Maximine</l>
<l n="95">Eerst condech, dat hi mensche was,</l>
<l>Ende gaf hem daer sculdech das,</l>
<l>Dat hi gedoelt hadde sware,</l>
<l>Ende scheen in willen oppenbare,</l>
<l>Dat hi wille vaen ter bate.</l>
<l n="100">Alle die in baelgien state</l>
<l>Heeft hi ontboden, ende hen beval,</l>
<l>Dat si allene niet overal</l>
<l>Laten te pinene die kerstine,</l>
<l>Maer dat si daertoe doen die pine,</l>
<l n="105">Dat men weder make die kerken</l>
<l>Ende die kerstenheit so sterken,</l>
<l>Dat het come in gewoenten goet;</l>
<l>Ende allen kerstenen hi bidden doet,</l>
<l>Dat si vore hem bidden sere</l>
<l n="110">Gode, den almechtegen here.</l>
<l>Rechte als na vuelen tempeest swaer</l>
<l>Die sonne scijnt scone ende claer,</l>
<l>So wert verhoget dat kerstenhede.</l>
<l>Men ginc maken in elke stede</l>
<l n="115">Kerken ende sameningen,</l>
<l>Daer men anteerde salege dingen,</l>
<l>So dat den heidenen hadde groot wonder</l>
<l>Wanen dat bekeren quam besonder,</l>
<l>Ende moesten daerbi seggen ende loven</l>
<l n="120">Der kerstene God allen goden boven.</l>
</div>
<div type="subchapter"><head type="subchapter">Noch van Maximijns quaetheide. VII.</head>
<l>                Menech wonder doet onse Here.</l>
<l>Mer hort hier een, te wonderne sere,</l>
<l>Van Maximine Galerius.</l>
<l>Alse hi hadde gedaen aldus</l>
<l n="5">Als hier voren es gelesen,</l>
<l>So es hi siere qualen genesen;</l>
<l>Ende es al claer dat God dede dat.</l>
<l>Dies die tyran saen vergat</l>
<l>Ende en liet die kerstene met desen</l>
<l n="10">Maer VI maent in payse wesen;</l>
<l>Want tAnthiochen in die stat</l>
<l>Heeft hi enen afgod gesat</l>
<l><pb n="271"/>Met duvelien also belesen,</l>
<l>Dat hi antwerdde van dien, van desen,</l>
<l n="15">Van sduvels wille den heidenen gaf.</l>
<l>Oec gaf hi antwerde hieraf,</l>
<l>Dat men den kerstenen die stede verbode.</l>
<l>Dus quamen die kerstene weder in node,</l>
<l>Want op hen meer dan te voren</l>
<l n="20">Togede Maximijn sinen toren,</l>
<l>Ende sette papen, bisscoppe met,</l>
<l>Metter vuelre heidenre wet,</l>
<l>Ende gaf hen goet ende dede hen ere,</l>
<l>Dat si met erenste te mere</l>
<l n="25">In pinen tkerstenheit bedriven.</l>
<l>Oec dede hi valschelike bescriven</l>
<l>Op Jhesus Kerste onwerde sake,</l>
<l>Dat hi wille dat men condech make</l>
<l>In allen landen, in allen steden,</l>
<l n="30">Die horden tsiere mogentheden;</l>
<l>Ja den kinderen in die scolen</l>
<l>Heeft hijt te leerne ierst bevolen,</l>
<l>Omdat altoes in gemeenre lesse</l>
<l>Bleve altoes in gedinkenesse.</l>
<l n="35">Dus wert die persecucie swaer.</l>
<l>Te Tyren in die stat vorwaer</l>
<l>Worden III jongelinge kerstine</l>
<l>Om tgeloeve gedaen ter pine,</l>
<l>Ende storven bi dieren wreet.</l>
<l n="40">                Sente Silvaen oec, also men weet,</l>
<l>Wert te dien tiden martelare,</l>
<l>Die geweest hadde XL jare</l>
<l>Bisscop heilech, wert ende vroet.</l>
<l>                Luciaen, die pape goet,</l>
<l n="45">Moeste comen vore den juge met.</l>
<l>Om die redene van siere wet</l>
<l>Men hem gevraecht heeft, waer af</l>
<l>Die heilege man wel redene gaf,</l>
<l>Dies die juge niet wel en verstoet,</l>
<l n="50">Ende in den kerkere hine doet</l>
<l>Heimeleke ontliven om die tale</l>
<l>Der liede, want hi gemint was wale,</l>
<l>Ende heeft oec menech dinc gescreven,</l>
<l>Dat groote nutscap heeft gegeven.</l>
<l n="55">TAnthiochen in die stede</l>
<l>Was hi pape; te Nychomede</l>
<l>Was hi gepassijt bi Maximine;</l>
<l>Te Elenobele in Bithine</l>
<l>Was hi gedaen te sinen grave.</l>
<l n="60">                Phileas, die bisscop gave</l>
<l>Van Thymus, die in Egypten si,</l>
<l>Wert heilech martelarc vri</l>
<l>Onder desen Maximine;</l>
<l>Nochtan die passie sine</l>
<l n="65">Sien wi bescreven staen</l>
<l>Als keyser was Dyoclesiaen,</l>
<l>Ende het mach wel die waerheit sijn,</l>
<l>Want die keyser Maximijn</l>
<l>Regneerde een stic, na minen verstane,</l>
<l n="70">Onder Dyoclesiane.</l>
</div>
<div type="subchapter"><head type="subchapter">Van sente Petere den martelare. VIII.</head>
<l>                Hort van sente Petere vort,</l>
<l>Die tAlexandrien in die port</l>
<l>Bisscop sat, also ict las.</l>
<l>Also lange alse hi bisscop was</l>
<l n="5">Hi noyt in den setel en sat</l>
<l>Van siere bisscopleker stat,</l>
<l>Daer sine vorderen in saten.</l>
<l>Nochtan badens hem uter maten</l>
<l>Die clercgie ende andere lieden,</l>
<l n="10"><pb n="272"/> Maer dat en mochte niet gedieden;</l>
<l>Maer hi sat altoes beneden</l>
<l>In wel grooter oetmoedecheden.</l>
<l>Nu hort die redene na mijn verstaen:</l>
<l>Eens als hi soude boven gaen</l>
<l n="15">Ten sittene, versach hi echt</l>
<l>Omtrent hem een vierech lecht,</l>
<l>Dat sinen sin so heeft ontsteken,</l>
<l>Dat hem dit lijf dochte gebreken:</l>
<l>Dus es hi altoes neder geseten.</l>
<l n="20">Sine clerke, die dies niet en weten,</l>
<l>Hebben hen beclaecht om dat</l>
<l>Dat hi dus beneden sat.</l>
<l>Teere hogere feesten en conde dan</l>
<l>Niet langere gebeiden die heilege man,</l>
<l n="25">Ende seide wat hi hadde gesien,</l>
<l>Dien sere wonderde van dien,</l>
<l>Ende noch meer seide hi:</l>
<l>"Lieve kindere, geloevet mi:</l>
<l>Dat ic sie, en siedi dat niet,</l>
<l n="30">Ghine moghet niet kinnen wat bediet</l>
<l>Van den bisscopdoeme die cracht,</l>
<l>Ende wat gratien es in die macht,</l>
<l>Te welker groetheit ic mi vervare</l>
<l>Ende en derre comen niet so nare,</l>
<l n="35">Dat ic in den setel boven</l>
<l>Dar te sittene georloven."</l>
<l>Dese heilege man vervaert</l>
<l>Was XII jaer bisscop waert,</l>
<l>Daer hi af was IX der jare</l>
<l n="40">In anxenen ende in pinen sware;</l>
<l>Nochtan altoes, wat dat hem let,</l>
<l>Leerde hi nuttelike Gods wet.</l>
<l>                Ten lesten Maximijn die tyrant</l>
<l>Heeft enen baliu gesant</l>
<l n="45">Desen heilegen man te vane</l>
<l>Ende met tormente te verslane,</l>
<l>Diene in den carkere dede;</l>
<l>Maer dat volc meest van der stede</l>
<l>Quam ten carkere, als dat soude</l>
<l n="50">Beletten, waert dat menne dooden woude.</l>
<l>                Als die dinge gesciet was dus,</l>
<l>Die verscubbe Arrius,</l>
<l>Die ongeloeve hadde gescreven,</l>
<l>Daer hi omme was verdreven</l>
<l n="55">Uter kerken ende verwaten</l>
<l>Van den heilegen prelaten,</l>
<l>Ende nameleke van desen sant,</l>
<l>Daer wi die tale af hebben in hant,</l>
<l>Heeft die dinge al verstaen,</l>
<l n="60">Hoe dese sente Peter was gevaen,</l>
<l>Ende es tAlexandrien comen</l>
<l>Ende heeft desen raet vernomen,</l>
<l>Dat hi der clergien bat</l>
<l>Ende den lieden van der stat,</l>
<l n="65">Dat si den bisscop vorc hem baden.</l>
<l>Dit was altemale sijn raden,</l>
<l>Ende waende na sbisscops leven</l>
<l>Te bisscoppe daer sijn verheven.</l>
<l>Nu quamen si die daden die bede.</l>
<l n="70">Die heilege antwerdde ter stede</l>
<l>Met versuchtene herde groet:</l>
<l>"Om dat Arrius es doot</l>
<l>In Gode, ende al van hem gesteken,</l>
<l>Om dat hi dolinge wilde spreken,</l>
<l n="75">Dat hi na der godlijcheit</l>
<l>Niet eenswesen leert ende seit</l>
<l>Vader ende Sone ende Heilege Geest,</l>
<l>So hort wat ic hebbe vereest</l>
<l>Van Gode, al benic een sondare."</l>
<l n="80">Dit en seide hi niet oppenbare,</l>
<l>Want en horde daer geen ander</l>
<l>Dan Achilles ende Alexander,</l>
<l>II papen heilech ende vroet:</l>
<l><pb n="273"/>"Goet wille doet u seggen goet,</l>
<l n="85">Gheroepen ic mi nu bekinne</l>
<l>Ter martelien gewinne,</l>
<l>Ende u na die passie mine</l>
<l>Staet bisscope in mine stede te sine;</l>
<l>Ende du sels voren sijn, Achilla,</l>
<l n="90">Alexander werdet na.</l>
<l>Also ic u wille seggen altemale</l>
<l>Van Arriuse sonder hale:</l>
<l>Als ic te nacht mine bede</l>
<l>Endde, quam met groter claerhede,</l>
<l n="95">Die mi verlichte, Cristus vore mi,</l>
<l>Ende in kints abite was hi;</l>
<l>Ende daensien siere mogentheit</l>
<l>Was mi te scouwene ongereit.</l>
<l>Met enen cleede wit linijn</l>
<l n="100">Dochte hi mi gecleedt sijn,</l>
<l>Ghescoert van boven tote beneden,</l>
<l>Ende van siere borst ter steden</l>
<l>Hilt hi dat cleet altesamen</l>
<l>Met beiden handen, of hi in scamen</l>
<l n="105">Bedecken wilde sine naecthede.</l>
<l>Dit sien mi groete vreese dede;</l>
<l>Nochtan werdic gesterct so wale,</l>
<l>Dat ic dus annam die tale:</l>
<l>"Here, wat sic ic hier ter steden,</l>
<l n="110">Dat van boven tote beneden</l>
<l>Uwe cleet es gescoert dus sere?"</l>
<l>Ende mi antwerdde onse Here:</l>
<l>"Du mogets dagelike sien,</l>
<l>Ende en wets nochtan van wien</l>
<l n="115">Dat het es gescoert aldus?</l>
<l>Het heeft gedaen al Arrius,</l>
<l>Die tfolc van mi scheeden dede,</l>
<l>Dat behorde ter erffachtechede,</l>
<l>Die was gecocht met minen bloede.</l>
<l n="120">Nu heet ic di ende verhoede,</l>
<l>Dattu Arrius niet en ontfaes</l>
<l>Te genaden, noch en angaes</l>
<l>Haerre beden niet een twint,</l>
<l>Die tote di van hem sijn gesint.</l>
<l n="125">Dat ic di hebbe cont gedaen,</l>
<l>Dat doe claer den II verstaen,</l>
<l>Die bisscoppe selen sijn na di."</l>
<l>Dat sidi ghi twee, seide hi,</l>
<l>Die Arriuse selt verwaten,</l>
<l n="130">Dat den menegen comt te baten."</l>
<l>Nu, nadat hi heeft geraden</l>
<l>Hen, dat si bliven in sinne gestaden</l>
<l>In die kersteleke leere,</l>
<l>Heeft hise bevolen onsen Here.</l>
<l n="135">Die baliu die wel verstaet,</l>
<l>Dat dat volc niet wech en gaet,</l>
<l>So en dar hi niet comen an</l>
<l>Tontlivene den heilegen man</l>
<l>Oppenbare; want hi wel kint</l>
<l n="140">Hoe dattene dat volc al mint,</l>
<l>So quam hi te middernachte</l>
<l>Met sinen ridders in nauwer wachte,</l>
<l>Dats tgemeene volc niet en verstoet.</l>
<l>Den kerkere hi opbreken doet</l>
<l n="145">Ter siden, daer en was hoede negeene,</l>
<l>Ende den heilegen bisscop reene</l>
<l>Dede hi uutleiden also houde</l>
<l>Dore den gate, daer hi woude</l>
<l>Daer men hem soude thoeft afslaen.</l>
<l n="150">Als sente Peter hadde gedaen</l>
<l>Sine gebede, also hi begherde,</l>
<l>Recte hi den hals ten swerde</l>
<l>Ende wert saen onthoeft daer nare:</l>
<l>Dus wert hi heilech martelare.</l>
<l n="155">Die kerstine groevenne, alsijt wisten,</l>
<l><pb n="274"/>Bi sente Marke Ewangelisten</l>
<l>Ende der andere heilegere heren,</l>
<l>Die geweest hadden met eren</l>
<l>Bisscoppe daer in die stede.</l>
<l n="160">Dore desen sente Petere dede</l>
<l>God menech wonder, ende noch doet,</l>
<l>Daer den menegen af comt goet.</l>
</div>
<div type="subchapter"><head type="subchapter">Van sente Romane. IX.</head>
<l>                Een gebod gaf gemeenlike</l>
<l>Galerius al dore sijn rike,</l>
<l>Dat so wie die wilde leven</l>
<l>Hi moeste Jhesum Kerste begeven.</l>
<l n="5">Dit verstont in ene stede</l>
<l>Een man van groter hoechede,</l>
<l>Kerstijn, ende hiet Romaen,</l>
<l>Die menegen kerstenen, seer onttaen</l>
<l>In vresen van den gebode,</l>
<l n="10">Met troeste maecte stout in Gode,</l>
<l>Dat den juge quam te verstane,</l>
<l>Die saen vangen dede Romane</l>
<l>Als te tormentene met swaerre pine</l>
<l>Over alle die kerstine,</l>
<l n="15">Als die hem hertoge ende voget</l>
<l>Over kerstenheit heeft getoget.</l>
<l>Eerst ginc desen heilegen man</l>
<l>Die juge met fellen woerden an,</l>
<l>Maer hi bleef altoes gestade</l>
<l n="20">Ende antwerdde bi vroeden rade.</l>
<l>Doe ginc men hem met pinen ane,</l>
<l>Beide met stekene ende met slane,</l>
<l>Ende maecten hem menege wonde,</l>
<l>Daer menne niet bi verkeren en conde;</l>
<l n="25">Maer den juge hi dus ansprac:</l>
<l>"Hieraf en hebbic geen ongemac,</l>
<l>Maer dijn dolen es mi swaer</l>
<l>Ende den volke dat di volget naer."</l>
<l>Doe ginc menne echter slaen ende scuren,</l>
<l n="30">So dat men in corter uren</l>
<l>An hem en mochte sien dinc negeene</l>
<l>Dan wonden toten beene.</l>
<l>                Daer dus die martelare stont begaet,</l>
<l>Sprac hi an den juge quaet:</l>
<l n="35">"Wel groten danc ben ic di nu</l>
<l>Sculdech te wetene, o baliu,</l>
<l>Want ic Cristum nu ter stonde</l>
<l>Anespreke met menegen monde.</l>
<l>Want met so menegen monde ic si</l>
<l n="40">An hem sprekende, als ane mi</l>
<l>Wonden sijn te desen tiden,</l>
<l>So en willic jegen di niet striden</l>
<l>Met redenen, die sijn te swaer,</l>
<l>Maer met sempelen, ende oppenbaer</l>
<l n="45">Willic de waerheit di verclaren.</l>
<l>Doet comen een kint van VII jaren,</l>
<l>Du sels die waerheit claer verstaen."</l>
<l>Dit kint was daer bracht wel saen.</l>
<l>Doe sprac Romaen: "Sech, kindekijn,</l>
<l n="50">Wat duncti best redene sijn:</l>
<l>In Cristum enen God te eerne,</l>
<l>So gode in minnen vorme te leerne?"</l>
<l>Dat kint loech ende seide</l>
<l>Dese gelike sonder beide:</l>
<l n="55">"So wat so seggen die liede,</l>
<l>Men mach maer enen God bedieden,</l>
<l>Ende Cristus so es hi,</l>
<l>Cristus, die God warachtech si;</l>
<l>Want die menechte der gode</l>
<l n="60">Souden wanen vroede kindere node."</l>
<l>Als dit die juge horde oppenbare,</l>
<l>So en weet hi wat doen van vare:</l>
<l>Hem dunet scande donnoesel kint</l>
<l>Tontlivene; nochtan ontsint</l>
<l n="65">Heeftenne so die torenmoet,</l>
<l>Dat hi ten kinde sprac metter spoet:</l>
<l>"Sech. wie dede di dese tale</l>
<l>Seggen?" Tkint antwerdde wale:</l>
<l><pb n="275"/>"Mijn moeder seide mi al die dinc,</l>
<l n="70">Dat si al van Gode ontfinc."</l>
<l>Doe riep die juge: "Men doe comen</l>
<l>Die moeder, dat si thaerre onvromen</l>
<l>Sie droeve ende van haerre leere."</l>
<l>Si quam die daer starcte sere</l>
<l n="75">Kersten geloeve, ende daer nare</l>
<l>Wert dat kint geblouwen sware</l>
<l>Met roeden, ende daer na sciere</l>
<l>Wert onthoeft. Doe wert met viere</l>
<l>Martelare sente Romaen.</l>
<l n="80">Des kints moeder wert gedaen</l>
<l>In den kerkere, daer si die siele sende</l>
<l>Gode. Dus daden si salegen ende.</l>
<l>                Die Martyrlogie seget dat</l>
<l>Te Illuken in die stat</l>
<l n="85">Wert martelare bisscop Quirijn.</l>
<l>                Pamphilus die hadde gesijn</l>
<l>Eusebius pape, die bisscop sat</l>
<l>Te Cesarien. In die stat</l>
<l>Wert Pamphilus martelare</l>
<l n="90">In die persecucie sware,</l>
<l>Die dede Valcrius Maximijn,</l>
<l>Die lichte niet argere en mochte sijn,</l>
<l>Also ic u hierna sal doen verstaen</l>
<l>Wat hi den kerstenen heeft gedaen.</l>
</div>
<div type="subchapter"><head type="subchapter">Van plagen die gescieden onder de heidene. X.</head>
<l>                Recht als met siere macht</l>
<l>Heeft te bedervene gedacht</l>
<l>De kerstene, waer so si sijn,</l>
<l>De keyser Galerius Maximijn,</l>
<l n="5">Ende sendde al dorentore sijn lant,</l>
<l>Als een alte wreet tyrant,</l>
<l>Alte swaer sine gebode,</l>
<l>Ende al om te bringene in node</l>
<l>Die kerstene in menegen kere.</l>
<l n="10">Oec dede die felle here</l>
<l>Sine felle valsche wetten</l>
<l>In coperinen tafelen setten,</l>
<l>Omdat hi micte dat si souden</l>
<l>Eweleke sijn gehouden,</l>
<l n="15">Ende heefse overal bevolen</l>
<l>Den kinderen te leerne in scolen,</l>
<l>Ende mense dagelike so sal lesen</l>
<l>Ende so onvergangelec wesen.</l>
<l>Daer toe was sijn hoverdech spreken</l>
<l n="20">Bescreven: sint dat hi soude versteken</l>
<l>Die kerstene waer dat hi mochte,</l>
<l>So wert dat weder goet ende sochte,</l>
<l>Ende die erde wert drechtech sere.</l>
<l>Dit wederstont saen onse Here;</l>
<l n="25">Want noch waren enege steden</l>
<l>Also buten der mogentheden</l>
<l>Van den fellen Maximine,</l>
<l>Die en daden niet wel dat heeten sine;</l>
<l>Maer daer men der kerken diende meest,</l>
<l n="30">Daer trocken die kerstene gevreest</l>
<l>Ende gejaget ten anderen steden,</l>
<l>Daer men Gode wilde anebeden.</l>
<l>Daer was die locht sachte ende rene</l>
<l>Ende die volle tijt gemeene;</l>
<l n="35">Maer in dlant, daer men afgode</l>
<l><pb n="276"/>Eerde bi Maximijns gebode,</l>
<l>Daer wert ondrechtech die aerde,</l>
<l>Dat niet allene en verswaerde</l>
<l>Die liede maer die honger wert so groot,</l>
<l n="40">Dat die beesten meest bleven doot.</l>
<l>Die locht, die Maximijn dede verstaen</l>
<l>Dat si hem was onderdaen,</l>
<l>Die wert ongetempert so,</l>
<l>Dats menech heidijn wert onvro,</l>
<l n="45">Dien evel anquam tweertiere:</l>
<l>Deen was [van] den heilegen viere,</l>
<l>Ende dander die carbonkel heet.</l>
<l>Dat dede den lieden uutnemende leet</l>
<l>An mont, an ogen, an anderen leden,</l>
<l n="50">Ende die de doot niet en hadden bescreden</l>
<l>Worden dmeeste deel al blent.</l>
<l>Van anderen evelen menech torment</l>
<l>Doegeden manne, kindere ende wijf,</l>
<l>Daer menech omme liet sijn lijf.</l>
<l n="55">Noch hiertoe quam andere plage.</l>
<l>Armenien, dat vore die dage</l>
<l>Den Romeinen was onstech sere,</l>
<l>Wert hoverdech den quaden here</l>
<l>Keyser Galerius Maximine.</l>
<l n="60">Die eer waren die vriende sine</l>
<l>Worden hem vreseleke viande,</l>
<l>Ende daden hem scade ende scande.</l>
<l>Dus hevet tquade seer gevreest,</l>
<l>Honger, orloge, evel, tempeest,</l>
<l n="65">Dat so menegen ter doot brochte,</l>
<l>Dat mense niet gegraven en mochte;</l>
<l>Ende selke diere bleven in live</l>
<l>Die waren also keytive,</l>
<l>Dat beelden sonder vleesch ende been</l>
<l n="70">En scheen die menschelecheit al een,</l>
<l>Swert gevaruwet met holen ogen,</l>
<l>Ende schenen alle om sterven pogen.</l>
<l>Dus lagen croendien vol die straten.</l>
<l>Niemen en mochte anderen comen te baten,</l>
<l n="75">Noch den doden hulpen graven,</l>
<l>Want den levenden begaven</l>
<l>Die lede, als die waenden saen</l>
<l>Die onsalege doot ontfaen:</l>
<l>Dus wert daer menech van beesten geten.</l>
<l n="80">Dit was Maximijns vermeten</l>
<l>Ende die loen van siere wet,</l>
<l>Dat hi jegen kerstenheit heeft geset,</l>
<l>Daer God in toegede goedertierenhede;</l>
<l>Want hi menegen heidenen dede</l>
<l n="85">Kinnen, dat het was Gods wrake</l>
<l>Van der heidene quade sake,</l>
<l>Die si an die kerstene daden,</l>
<l>Ende worden also beraden,</l>
<l>Dat si loveden der kerstene doen,</l>
<l n="90">Die si te voren hadden geploen</l>
<l>Te pijnne, te doene scade ende scande.</l>
<l>Nu hadden si gerne hen die hande</l>
<l>Gheboden op genaden groet,</l>
<l>Om hen te hulpene in der noet;</l>
<l n="95">Want in die stede, daer men Kerste</l>
<l>Diende, daer en was geene berste,</l>
<l>Want wel getempert was die lucht;</l>
<l>Van evelen en wasser geene vrucht</l>
<l>Ende daer was dorevollen tijt.</l>
<l n="100">Dus hadden si in Gode delijt,</l>
<l>Ende si, die waren dus van Gode</l>
<l>Versien, hilden sine gebode,</l>
<l>Want si haren vianden daden</l>
<l>Uutnemende goet ende genaden,</l>
<l n="105">Want si den heidenen spise senden</l>
<l>Waer dat sise hen mochten gehenden.</l>
<l>Ja die sicke, die van den haren</l>
<l><pb n="277"/>Ghelaten waren, wilden si bewaren</l>
<l>In vriendeliken visenteren,</l>
<l n="110">Ende daden hen bate van haren deren</l>
<l>In allen dingen die si conden.</l>
<l>Si groeven die dode te dien stonden,</l>
<l>Die niet graven en wilden die hare.</l>
<l>Als dit die heidene worden geware,</l>
<l n="115">So wert in hare herte gescreven</l>
<l>Goet ende gerecht der kerstene leven,</l>
<l>Ende bleef gedureger ende bat gestade</l>
<l>Dan tgescrefte bi valschen rade</l>
<l>Van Maximine den tyrant,</l>
<l n="120">Dat al dorentore sijn lant</l>
<l>Ghescreven was in coperine</l>
<l>Tafelen. Dus worden anscine</l>
<l>Ende vervult, na onse bedieden,</l>
<l>Die dingen die wilen gescieden</l>
<l n="125">Onder die Egyptiene,</l>
<l>Dat hen quam donkerheit uut dien siene</l>
<l>Dat mense mochte tasten wel,</l>
<l>Ende den kinderen van Israel</l>
<l>Was die locht claer ende sachte</l>
<l n="130">Waer dat elc te wandelne dachte.</l>
</div>
<div type="subchapter"><head type="subchapter">Wie pause waren in Constantijns tiden. XI.</head>
<l>                Salechlike, also ict gome,</l>
<l>Was Eusebius paeus te Rome,</l>
<l>Die Griec was, versta ic bloet,</l>
<l>In Constantijns tijt die was groet.</l>
<l n="5">Dese paeus in Rome vant</l>
<l>Bugghers, daer hi op sine hant</l>
<l>Leide ende also brachte</l>
<l>In kersteliken goeden gedachte.</l>
<l>In des heilechs mans stonden</l>
<l n="10">So wert ons Heren cruce vonden</l>
<l>Van Meye ter vijfter none,</l>
<l>Ende doe quam ute sduvels hone</l>
<l>Judas, ende wert gedoept thant,</l>
<l>Ende wert Quiriacus genant.</l>
<l n="15">                Eusebius was paeus VI jaer.</l>
<l>Sijn dach es, versta ic vorwaer,</l>
<l>Van October ter sester noene.</l>
<l>                Na desen paeus van heilegen doene</l>
<l>So wert paeus Melchiades,</l>
<l n="20">Die uut Affrike geboren es.</l>
<l>Dese paeus vore recht dat woude,</l>
<l>Dat geen kersten vasten en soude</l>
<l>Sondach ofte Dondersdach,</l>
<l>Want theidijn volc doe vastens plach.</l>
<l n="25">Paeus so was hi IIII der jare,</l>
<l>Ende in heilegen levene mare</l>
<l>Voer hi te Gode wert blide,</l>
<l>Van December op die yde.</l>
<l>                Na desen es Silvester comen,</l>
<l n="30">Dien wi van Rome geboren nomen.</l>
<l>Paeus was hi XXIII jaer,</l>
<l>Ende omme der persecucien swaer</l>
<l>Hilt hi hem een stic verholen</l>
<l>Met een deel van siere scolen</l>
<l n="35">In den berch die Scrapten heet,</l>
<l>Ende daer na, als ment weet,</l>
<l>Doepte hi den keyser Constantine</l>
<l>Ende ganstenne van der laserpine,</l>
<l>Daer die kerke gewan bi vrede.</l>
<l n="40">Nu es gescreven in ene stede,</l>
<l>Dat een deel hier jegen gaet,</l>
<l>Daer mi te scrivene niet af en staet.</l>
<l>Hier, also ict claer bevende,</l>
<l>Die tiende persecucie ende</l>
<l n="45">In tsevende jaer van Constantine.</l>
<l>Nu sal vort tgescrefte mine</l>
<l>Spreken van enegen martelaren,</l>
<l>Daer wi niet en connen af verclaren</l>
<l>Seker, in wies keysers tiden</l>
<l n="50"><pb n="278"/> Si martielie wilden liden.</l>
</div>
<div type="subchapter"><head type="subchapter">Van sinte Magrieten. XIV.</head>
<l>                Passie ende sware verdriete</l>
<l>Doghede die rene Margariete,</l>
<l>Ende al omme ons Heren minne.</l>
<l>Dese maghet was, als ict kinne,</l>
<l n="5">Van Antyocen wel gheboren,</l>
<l>Maer van hedinen, als wijt horen,</l>
<l>Diese tere voestren hebben gedaen.</l>
<l>Waerdelike hevet soese ontfaen,</l>
<l>Ende zoetelike ghevoet mede,</l>
<l n="10">Dat soe met groten nerenst dede.</l>
<l>Dese maghet hadde sconeit groot,</l>
<l>Ende, also alst God gheboot,</l>
<l>Ontfinc soe haers dancs kerstinede.</l>
<l>Metten vader waert soe daer mede</l>
<l n="15">Verhaet so, na der moeder leven,</l>
<l>Dat soe es metter voester bleven.</l>
<l>Alsoe so vele conde ghevroeden,</l>
<l>Ad soe der vroescap in hoeden.</l>
<l>Eens, daer soe daer mede sat,</l>
<l n="20">Ghevel ter aventuren dat</l>
<l>Hi die baeliu was int lant,</l>
<l>Ende Olibrius was ghenant,</l>
<l>Neven diere maecht liden soude.</l>
<l>Hi maercte hare sconeit menichfoude,</l>
<l n="25">Ende wart met haere minne ontsteken,</l>
<l>So dat hise emmer wilde spreken,</l>
<l>Ende deedse met crachte comen</l>
<l>Daer hi wilde. Als hi vernomen</l>
<l>Hevet die uutnemende scone maghet,</l>
<l n="30">Heveti aen hare ghevraghet</l>
<l>Omme haer geslachte, omme hare wet,</l>
<l>Ende soe andworde onghelet,</l>
<l>Dat soe Margriete hadde te namen;</l>
<l>Haer gheslachte seide soe tsamen,</l>
<l n="35">Dattie baeliu kende edel sere;</l>
<l>Soe ware kerstin, seidsoe mere.</l>
<l>Doe andworde die baeliu:</l>
<l>"Die twee saken, die du seits nu,</l>
<l>Sijn betamelic ter ere;</l>
<l n="40">Maer dat derde scillet sere,</l>
<l>Dat ene maghet so edel, so scone,</l>
<l>Haer laet sijn in sulken hone,</l>
<l>Dat soe haer an den ghecruusten hout</l>
<l>Met gelove, dat gheen ghewout</l>
<l n="45">Hem hadde te helpene, noch andren."</l>
<l>Ghestadelicke, sonder verwanderen,</l>
<l>Sprac soe vroedelike die maghet</l>
<l>Van onsen ghelove wat vromen het daghet,</l>
<l>Ende van der hedine doolne sware.</l>
<l n="50">Datten baeliu wondert van hare,</l>
<l>Ende scijnt met redenen verwonnen al.</l>
<l>Carkeren hise beval.</l>
<l>Des ander daghes es haer gheboden</l>
<l>Sacrificie te doene den goden,</l>
<l n="55">Of men salse tormenten sure:</l>
<l>Dat soe ontseide. Ter selver ure</l>
<l><pb n="279"/>Wart soe ontcleet ende gedaen al naect,</l>
<l>Ghehanghen ende sere mesmaect</l>
<l>Met staercken roeden an elc let,</l>
<l n="60">Dat elc met bloede was al benct,</l>
<l>Ende diese sloeghen waerden oec moede.</l>
<l>Ende bi Gods macht die maghet goede</l>
<l>Ne versuchte selfs, no verseec,</l>
<l>Noch oec droeve aenscijn an haer bleec;</l>
<l n="65">Maer soe sprac altoes Gods word.</l>
<l>Die juge, die dit siet ende hort,</l>
<l>Hem dinct dat hi bescerent es.</l>
<l>Met yserinen cammen na des</l>
<l>Dedi haer sceuren tvleesch ontwee</l>
<l n="70">Toten bene; maer gheen wee</l>
<l>So ne mochtse verkeren niet.</l>
<l>Nochtan menich, die dat siet,</l>
<l>Ontfaermets ende weende mede;</l>
<l>Ja, als in ontfaermichede,</l>
<l n="75">Sprac die baeliu haer an in rade</l>
<l>Vriendelike, dat soe dade</l>
<l>Den goden ere, dat soe onmare</l>
<l>Hadde ende ontseit openbare.</l>
<l>Doe sprac gramlike die baeliu:</l>
<l n="80">"Inne spare vortan nemmer nu,</l>
<l>Dat ic haers meer ghenadich si;</l>
<l>Want soe spot, dat dinke mi,</l>
<l>Met dien die hare raden wale;</l>
<l>De gode lachtert soe altemale,</l>
<l n="85">Ende soe nontsiet ja gheen torment."</l>
<l>In den carker dat hise sent;</l>
<l>Want hi nauwe wille versieren</l>
<l>Omme tormente van swaerre manieren.</l>
<l>Als in den carker quam die maghet,</l>
<l n="90">Wart die demsterheit zaen verjaghet</l>
<l>Metten lichte, dat God haer sende.</l>
<l>Die duvel, die omme der lieder scende</l>
<l>Altoes poghet, quam vor hare</l>
<l>Als een drake, omme met vare</l>
<l n="95">Te bringhene dat maghedijn</l>
<l>An die gode, ende voer te haer aenscijn</l>
<l>Of hise al verslinden soude;</l>
<l>Ende metten cruce also houde</l>
<l>Heiftsoe verjaghet den viant.</l>
<l n="100">Maer hi verkeerde hem te hant,</l>
<l>Ende quam vor hare in mans gedane,</l>
<l>Omme quaetheit haer te leeghene ane.</l>
<l>Dat die duvel was soe verstoet,</l>
<l>Ende waerpene onder haren voet;</l>
<l n="105">Dat hi dat secghe heiftsoene ghedwonghen,</l>
<l>Dat hi ghereet es tallen spronghen</l>
<l>Te bedrieghene die kerstine:</l>
<l>Het ware die nature sine</l>
<l>Te hatene alle doeghet. Hi sprac,</l>
<l n="110">Al waest dat menne dicken versprac,</l>
<l>Daer hi den mensce wilde bedrieghen,</l>
<l>So ware sijn ghere altoes dat lieghen,</l>
<l>In hopen of hi tenegher stonde</l>
<l>Den mensce niet bedrieghen conde,</l>
<l n="115">Want hi den mensce ofjan altoes</l>
<l>Die salicheit die hi verloes.</l>
<l>Ende al weet hi wel nochtan,</l>
<l>Dat hise niet weder gheerighen can,</l>
<l>So es hi nochtan pogende sere</l>
<l n="120">Hoe hise elken mensce ontkere.</l>
<l>Als hi dit ende andre dinghe</l>
<l>Hadde hare geseit ende sonderlinghe,</l>
<l>Bat hi hare dat soene gaen liete.</l>
<l>Want soene hadde in swaren verdriete,</l>
<l n="125">Ende haer tijt dochte, heiftsoene gelaten</l>
<l>Varen, ende hi voer sire straten.</l>
<l>                Alsoe verwonnen hadde sonder dere,</l>
<l>Den duvel, die meester ende here</l>
<l>Es alre quade, dat soe al</l>
<l n="130">Des duvels quade verwinnen sal.</l>
<l><pb n="280"/>Des ander daghes men comen doet</l>
<l>Vor den juge die maghet vroet,</l>
<l>Daer menich mensce mede es comen.</l>
<l>Ende alstie juge hevet vernomen,</l>
<l n="135">Dat soe sijn heten maecte onmaer,</l>
<l>Ginc men haer an met pinen swaer.</l>
<l>Als met spaden yserinen</l>
<l>Dede men haer dat lijf verdwinen,</l>
<l>Dat men dinadren mochte sien.</l>
<l n="140">So wie die daer sach te dien,</l>
<l>Wart met wondere groot bevaen,</l>
<l>Hoe sulcken torment mochte ontstaen</l>
<l>So cranke, so jonghe joghet.</l>
<l>Die felle baeliu onthoghet,</l>
<l n="145">Als hi die maghet siet sijn gestade.</l>
<l>Doe vant hi in sinen rade</l>
<l>Coud water te doene in een vat,</l>
<l>Entie maghet te doene in dat,</l>
<l>Ende daer in blive ghebonden langhe,</l>
<l n="150">Dat soe daer in niewe smerte ontfanghe</l>
<l>In harde menighe sware wonde.</l>
<l>Alsoe dus was ene stonde,</l>
<l>So wart die erde bevende sware,</l>
<l>Dattie menighe quam in vare,</l>
<l n="155">Ende Magriete quam uten vate</l>
<l>Ongequetst, in bliden ghelate,</l>
<l>Dat den menighen bekerde,</l>
<l>Datten baeliu sere deerde,</l>
<l>Dat hijt niet langher ghedoghen conde;</l>
<l n="160">Want, bleeft so eneghe stonde,</l>
<l>Hi duchte datter vele mere</l>
<l>Vaen souden an die kerstine lere.</l>
<l>Dies heveti gheheten zaen</l>
<l>Der maghet haer hooft ofslaen;</l>
<l n="165">Ende wie hem daer an Gode bekerde</l>
<l>Hi misselike tormenterde.</l>
<l>                Margariete, die helige maghet,</l>
<l>Hevet spacie te haere bede bejaghet.</l>
<l>Tersten so bat soe vor hare,</l>
<l n="170">Over alle kerstine daer nare,</l>
<l>Doe over die hare daden pine.</l>
<l>Men leset dat dese maghet fine</l>
<l>Dus nam haer salighen ende</l>
<l>Van Oust ter XIII<hi rend='sup'>d</hi><hi rend='sup'>e</hi><hi rend='sup'>r</hi> kalende,</l>
<l n="175">Also als men vint bescreven;</l>
<l>Dies wonder es dat es verheven</l>
<l>Hare feeste harde wide</l>
<l>Van Hoymaent ter derder yde.</l>
<l>                Olibrius, die baeliu fel,</l>
<l n="180">Tormenteerde also wel</l>
<l>Regine, ene maghet wel gheboren,</l>
<l>XV jaer oud, scone uutvercoren,</l>
<l>Daer men sule torment an wrochte,</l>
<l>Dats menighen hedinen afdochte;</l>
<l n="185">Ende menich bekerder mede</l>
<l>Bi wondere, dat God dor haer dede,</l>
<l>Na menegerhande tormente fel,</l>
<l>Die die maghet verdroech wel</l>
<l>Bider helighe macht van Gode.</l>
<l n="190">Ende bi Olibrius ghebode</l>
<l>So sloech men haer dat hooft af;</l>
<l>Maer tijt men haer voren gaf,</l>
<l>Dat soe hare bede hevet ghedaen.</l>
<l>Doe was daer dese ghelike verstaen:</l>
<l n="195">"Com in Christus ruste, Regine!</l>
<l>Helich so staet di te sine;</l>
<l>Du heves verdient dese crone!"</l>
<l>Derste dach es van haren lone</l>
<l>Ter sevender yde van Spelmaent.</l>
<l n="200">Hare ziele sach men onghewaent</l>
<l>Den inglen voeren themelrike,</l>
<l>God lovende blidelike.</l>
</div>
<div type="subchapter"><head type="subchapter"><pb n="281"/> <hi rend="italic">Van sente Marine ende andere martelaren</hi>. XVIII.</head>
<l>                Nu hort van enen salegen kinde,</l>
<l>Hiet Marijn; also ict vinde,</l>
<l>So was een senatur sijn vader</l>
<l>In Rome. Sijn leven altegader</l>
<l n="5">Was in ons Heren dienste te stane.</l>
<l>Dit quam vore den keyser Marciane,</l>
<l>Die die kerstene hadde leet.</l>
<l>Dat kint dede hi vaen gereet</l>
<l>Ende vore hem bringen, ende heeft gevraget</l>
<l n="10">Om sijn doen. Al onversaget</l>
<l>Seidt dat het kersten ware,</l>
<l>Ende alst die gode maecte onmare,</l>
<l>Ghinc men hem an met meneger pinen.</l>
<l>Ende den pijnders dunct dat si dwinen,</l>
<l n="15">Ende al dat si daden scijnt</l>
<l>Als oft den kinde niet en pijnt,</l>
<l>So dat si ten keyser spraken,</l>
<l>Men mocht verwinnen met geenen saken.</l>
<l>Doe hiet die keyser dat men goem</l>
<l n="20">Neme te clievene enen groten boem,</l>
<l>Die men met weggen also onttoe,</l>
<l>Dat ment bringen mach daertoe,</l>
<l>Dat men tkint in die clove steke,</l>
<l>Ende men dan die weggen uutbreke,</l>
<l n="25">So moet die boem te gadere gaen</l>
<l>Ende Marijn so sterven. Saen</l>
<l>Waest gedaen na skeysers gelove;</l>
<l>Ende als Marijn was in die clove</l>
<l>Ende die weggen ute waren,</l>
<l n="30">Spleet die boem sonder enech sparen</l>
<l>Van den enen inde ten anderen.</l>
<l>Menech torment dede verwanderen</l>
<l>Die keyser an dat salege kint,</l>
<l>Dat hem en scheen derende twint:</l>
<l n="35">Op roestere gebraden, in pannen gefrijt,</l>
<l>So dat het sprac teere tijt</l>
<l>An den keyser na recht bescheeden:</l>
<l>"Du heefs mijn vleesch tetene doen gereeden,</l>
<l>Van enen deele nu et,</l>
<l n="40">Tote dat men dander gereide bet."</l>
<l>Dit seggende laecht in die panne.</l>
<l>Die hemelsche dau quam op hem danne,</l>
<l>Die die hitte al versloech,</l>
<l>Ende Marijn lach in al gevoech,</l>
<l n="45">Ende heeft Gode gebenedijt.</l>
<l>                In enen ketel in corter tijt</l>
<l>Was hi vol wallende pecs gedaen;</l>
<l>Die ketel spleet ontwee wel saen,</l>
<l>Ende Marijn bleef staende rechte,</l>
<l n="50">Gode benediende echte.</l>
<l>                Doe dede menne vore enen liebaert</l>
<l>Ende enen lupaert, die beide ter vaert</l>
<l>Te sinen voeten liggen gingen,</l>
<l>Ende niemen en mochtse wech gedringen</l>
<l n="55">Vore datse Marijn selve wech hiet gaen.</l>
<l>                Doe waren tote hem bracht daer saen</l>
<l>Ene leeuwinne ende ene berinne,</l>
<l>Die als met enen wreeden sinne</l>
<l>Niet dan sine cleedere en scuren,</l>
<l n="60">Ende si storven ter selver uren.</l>
<l>                Eenre lupardinnen, eenre tygren met</l>
<l>Was Marijn doe voregeset;</l>
<l>Deene custene an den mont gereet,</l>
<l>Ende dandere lecte hem af tsweet.</l>
<l n="65">Doe bant men Marine sciere</l>
<l>An die horne van enen stiere,</l>
<l>Dien mem op den rugge bant vier,</l>
<l>Dies niet en twint en besief dat dier;</l>
<l>Maer daer Marijn mede was gebonden</l>
<l n="70"><pb n="282"/> Dat verbrande in corten stonden,</l>
<l>Dat ongemoeyt al bleef Marijn.</l>
<l>Die stier metter tongen sijn</l>
<l>Heeft sine heilege lede gelect.</l>
<l>Een fornayse wert doe berect</l>
<l n="75">Ende met starken viere geheet,</l>
<l>Daer men Marine in doen heet,</l>
<l>Daer hi in ginc sonder vaer</l>
<l>Ende vant II ingele daer,</l>
<l>Die hem een sitten maecten werde</l>
<l n="80">In de fornayse ter middewerde,</l>
<l>Daer sine op setten; an elke side</l>
<l>Ommesaten sine blide,</l>
<l>Ende elc ingel hiltenne in sine hande.</l>
<l>Ongemoeyt van allen brande</l>
<l n="85">Loefde Gode dat kint Marijn.</l>
<l>Des ander daechs wilde sijn</l>
<l>Al seker die felle tyrant,</l>
<l>Dat Marijn tasschen ware verbrant,</l>
<l>Ende hiet die asschen sparsen wide,</l>
<l n="90">Dat geen kerstijn daer af en verblide,</l>
<l>Diese mach over reliquien houden.</l>
<l>Si die de fornayse onttoen souden</l>
<l>Worden van der hitten verbrant,</l>
<l>Ende Marijn ginc uut altehant,</l>
<l n="95">Ende quaem daer was Marciaen,</l>
<l>Ende heeft die gelike gedaen,</l>
<l>Of hi den goden wilde doen ere,</l>
<l>Dies die keyser was blide sere,</l>
<l>Ende dede te gadere vele Romeine,</l>
<l n="100">Ende maecte ene feeste niet cleine.</l>
<l>Ende alse ter stede quam Marijn</l>
<l>Daer menege afgode sijn</l>
<l>Tanbedene, viel hi ter bede</l>
<l>An Gode, die sinen wille dede;</l>
<l n="105">Want Serapis dafgod met allen</l>
<l>Den anderen goden es gevallen</l>
<l>Ende te pulvere becomen.</l>
<l>Menech die dit heeft vernomen</l>
<l>Riep: "Groet es der kerstene God!"</l>
<l n="110">Marciaen gaf doe dit gebod,</l>
<l>Dat men hem thoeft afsla Marine,</l>
<l>Ende na die heilege bede sine</l>
<l>Heeft hi Gode die siele gegeven,</l>
<l>Eer tswert te hem wert was verheven.</l>
<l n="115">Dus wert hi onthoeft doot.</l>
<l>Vort, alsoet Marciaen geboet,</l>
<l>Droegen den lichame die quade</l>
<l>Daer men die men doodde om mesdade</l>
<l>Plach te werpene in vuelre stede.</l>
<l n="120">Vort so hiet hine wachten mede,</l>
<l>Dattenne niet en graven die kerstine.</l>
<l>Als si dus wachtende micten te sine,</l>
<l>So quam donder ende blicseme groet</l>
<l>Ende regen sonder genoet,</l>
<l n="125">Dat die wachters moesten vlien.</l>
<l>Sente Theophilus nadien</l>
<l>Met heilegen lieden nam den lichame,</l>
<l>Ende groevenne daert was betame.</l>
<l>Daer horde men der ingele sanc.</l>
<l n="130">Marciaen wert eer iet lanc</l>
<l>Metten cortse begrepen sware,</l>
<l>Dat hi seide in groeten vare:</l>
<l>"Ic wanic sterve doer Marine.</l>
<l>Groet bestu, God der kerstine!</l>
<l n="135">Verghef mi, Here, mine sonden!"</l>
<l>Die corts ginc wech in corter stonden;</l>
<l>Den afgode dancte hijs Serapis.</l>
<l>Ene vierege roede gevallen is</l>
<l>Van den hemele op hem ter steden</l>
<l n="140">Dochte hem breken al die leden;</l>
<l>Ende genade hi noch bat</l>
<l>Der kerstene God, ende saen na dat</l>
<l>Ghinc al sine pine woch.</l>
<l>Serapise dancte hijs noch.</l>
<l n="145">Doe viel hi neder in corter stonde,</l>
<l><pb n="283"/>Ende woerme cropen hem uut sinen monde,</l>
<l>Ende hi starf seer quader doot,</l>
<l>Ende voer in deweleke noet.</l>
<l>Dit gesciede te Rome, men waent,</l>
<l n="150">Ter VII<hi rend='sup'>d</hi><hi rend='sup'>e</hi><hi rend='sup'>r</hi> kalenden van Laumaent.</l>
<l>                Dit en es niet geset van mi</l>
<l>In sekeren tiden, ende ic seggu twi:</l>
<l>Want negeen keyser hebbic vonden,</l>
<l>Die Martiaen hiet binnen den stonden</l>
<l n="155">Dat men den kerstenen dede pine.</l>
<l>Dus maecht wesen wel in scine,</l>
<l>Dat een baliu was Martiaen,</l>
<l>Daer wi dit af doen verstaen.</l>
<l>Gherekent waest in den exemplare,</l>
<l n="160">Maer en was gemaect niet clare.</l>
<l>Martelaren ongetelt,</l>
<l>Die doer Gode waren gequelt</l>
<l>Harentare in menech lant,</l>
<l>Daer ic geenen sekeren tijt af en vant,</l>
<l n="165">Daer mi niet vele af en es geleert,</l>
<l>Die nochtan groteleke sijn geeert.</l>
<l>Maer een deel seggic u van somen</l>
<l>Uter Martyrlogien genomen.</l>
<l>Wie dat hare dage te wetene roect,</l>
<l n="170">In die Martyrlogie soect.</l>
<l>                Men vint van sente Metrane,</l>
<l>Dien de heidene swaerlec gingen ane,</l>
<l>Want menne seer met stocken sloech;</l>
<l>Si blendenne na hare gevoech</l>
<l n="175">Met tormente herde groet;</l>
<l>Ten lesten woerpen sine met steenen doot.</l>
<l>                TAlexandrien, na mijn verstaen,</l>
<l>Wert mertelare sente Juliaen,</l>
<l>Met enen die sijn cnape was,</l>
<l n="180">Hiet Cuno. Also ict las,</l>
<l>So was die heilege martelare</l>
<l>Van artentike besiect so sware,</l>
<l>Dat hi en mochte gaen no staen.</l>
<l>Op kemele waren si sitten gedaen</l>
<l n="185">Ende also dor die port geleet;</l>
<l>Daer sloegense ende staken die liede wreet,</l>
<l>So dat si daden salegen ende.</l>
<l>                Te Anthinoum, also ict vende,</l>
<l>Apolbius ende Philimoen,</l>
<l n="190">Die waren in dyaken doen,</l>
<l>Na menege pine ende onwerde</l>
<l>Storven si beide metten swerde.</l>
<l>                Te Valentien, ic verstaet,</l>
<l>Worden pape Felix ende Fortunaet</l>
<l n="195">Ende Achilleus, die waren</l>
<l>Dyakene, salege martelaren,</l>
<l>Die na menegerande gedoge</l>
<l>Bi Cornielise den hertoge</l>
<l>Ende namen metten swerde.</l>
<l n="200">                Theodera, ene maget werde,</l>
<l>Doegede om Gode menech verdriet</l>
<l>Met enen, die Didimus hiet;</l>
<l>Daer na voer si in die hemelsche stat:</l>
<l>TAlexandrien gesciede dat.</l>
<l n="205">                Te Nichomeden in die stede</l>
<l>Starf in groter salechede</l>
<l>Met viere, eer menechsins geplaget,</l>
<l><pb n="284"/>Anthonia, ene heilege maget.</l>
<l>Te Cartaengen gepassijt es</l>
<l n="210">Een heilech wijf, heet Guddenes;</l>
<l>Na menech anxtelec torment</l>
<l>Es si metten swerde geendt.</l>
<l>                Te Forocalen, hebbic verstaen,</l>
<l>Wert martelare sente Cassiaen;</l>
<l n="215">Die wert quaden kinderen gegeven,</l>
<l>Die hem swaerlike namen dleven.</l>
<l>                Twee gebruedere, Marchus, Marchiaen,</l>
<l>Hebben martielie ontfaen</l>
<l>Met ongetelden martelaren,</l>
<l n="220">Die beide manne ende wive waren,</l>
<l>In Egypten, die messelike</l>
<l>Worden gesent te hemelrike.</l>
<l>                In Affrike worden te samen</l>
<l>Martelaren, daer ic die namen</l>
<l n="225">Niet af en weet, C werven twee</l>
<l>Ende LX daer toe mee.</l>
<l>                Mariaen ende Saturiaen</l>
<l>Hebben martielie der doot ontfaen</l>
<l>Met II, die hare bruedere waren.</l>
<l n="230">Ende ene maget van groter maren,</l>
<l>Die was geheeten Maxima,</l>
<l>Was daer gepassijt, also ict versta.</l>
<l>                In dat lantscap van Viane</l>
<l>Ghinc sijns dancs martielie ane</l>
<l n="235">Sente Maximus die dyaken,</l>
<l>Met menegen anxteliken saken.</l>
<l>                In Spaengen so sijn becant</l>
<l>Sente Germaen ende sente Servant,</l>
<l>Die na vele swaerre slage</l>
<l n="240">Lange dogeden karkers plage,</l>
<l>Daer hen geberste spise ende dranc.</l>
<l>Onthoeft worden si omlanc.</l>
</div>
<div type="subchapter"><head type="subchapter">Maxentius doot ende ander dinc. XIX.</head>
<l>                Putertiere in allen daden</l>
<l>Ende sonder enege genaden</l>
<l>Was Maxentius die felle.</l>
<l>So was Galerius sijn geselle,</l>
<l n="5">Diemen mede hiet Maximijn.</l>
<l>Met desen regneerde Constantijn,</l>
<l>Diemen Groet bi toenamen heet.</l>
<l>In sijn sevende jaer, men weet,</l>
<l>Nam hi ten geselle sine</l>
<l n="10">Met hem te sine keyser Licine,</l>
<l>Ende gereidde te wige altehant</l>
<l>Jegen Maxentius den tyrant.</l>
<l>Noch was Constantijn ongedoept.</l>
<l>Als menechsins sijn sin nu loept</l>
<l n="15">Om sijn orloge te bereckene wel,</l>
<l>Want hi mechtech ende fel</l>
<l>Sinen viant wale kent,</l>
<l>Also alst hem God anesent,</l>
<l>Heeft hi eens als in droeme gesien</l>
<l n="20">In den hemel een cruce, van wien</l>
<l>Uteginc eenre vlammen scijn,</l>
<l>Ende een ingel die seide: "Constantijn,</l>
<l>Hier in verwinne!" Nu seget ons dus</l>
<l>Die warachtege Eusebius,</l>
<l n="25">Dat hi desen keyser horde</l>
<l>Sweren gelike deser woerde:</l>
<l>"Eens, als die sonne dalen began</l>
<l>Na middage, so sagic an</l>
<l>Den hemel, ende versach al daer</l>
<l n="30">Van lichte des crucen teeken claer;</l>
<l>Ende dese screfture sagic daer bi:</l>
<l>"Hier in verwinne!" Dit sagen met mi</l>
<l>Een deel ridders, die met mi waren."</l>
<l>Dat dit teken wilde hem God verbaren.</l>
<l n="35">Als hi menechsins nu dochte,</l>
<l>Wat die dinc bedieden mochte,</l>
<l>Quam tsnachts, daer hi slapende lach,</l>
<l>Metten teekene, dat hi sach,</l>
<l>Cristus, ende die hem beval,</l>
<l n="40"><pb n="285"/> Dat hi dat teeken overal</l>
<l>Met hem te wige voeren doet:</l>
<l>Het soude hem wesen hulpe goet.</l>
<l>                Nuchtens dede hi vore hem comen</l>
<l>Kerstene papen, ende ginc hen nomen</l>
<l n="45">Dit sonderlinge visioen,</l>
<l>Die hem claer te wetene doen,</l>
<l>Dat dat teeken, daer hi af sprake,</l>
<l>Ware jegen des duvels sake</l>
<l>Van victorien die sege</l>
<l n="50">Bi Jhesus Cristus alle wege.</l>
<l>Als Constantijn dit heeft verstaen,</l>
<l>Dede hi een cruce maken saen</l>
<l>Die gelike dat hi sach</l>
<l>In sine baniere, diemen plach</l>
<l n="55">Vore hem te voerne in den wige.</l>
<l>Ende metten hope ende metten crige</l>
<l>Des segen gereidde hi te wige thant</l>
<l>Jegen Maxentius den tyrant,</l>
<l>Die fellike quam ende die sine</l>
<l n="60">Jegen den keyser Constantine.</l>
<l>Maer ene riviere was tusschen hen beiden.</l>
<l>Daer hadde ene brugge doen gereiden</l>
<l>Maxentius over met scepen vele,</l>
<l>Daerover geleit planken een dele,</l>
<l n="65">Daer men over reet ende ginc.</l>
<l>Hier na men ten stride vinc,</l>
<l>Daer een stuc gestreden es;</l>
<l>Maxentius heer, geloevet des,</l>
<l>Wert cortelike tonderbracht</l>
<l n="70">Bi des heilegen crucen cracht.</l>
<l>Als dat Maxentius heeft versien,</l>
<l>Waende hi over die brugge vlien</l>
<l>Ende also behouden dleven.</l>
<l>So quam sijn pert in selc een sneven,</l>
<l n="75">Dat hi viel in die riviere,</l>
<l>Daer hi in es verdronken sciere;</l>
<l>Ende als men dit wiste claer,</l>
<l>En was nemmeer gevochten daer,</l>
<l>Want dat heerre ginc al in hant.</l>
<l n="80">Aldus belette die tyrant</l>
<l>Onder die liede slachtinge groot</l>
<l>Met siere onsaleger doot.</l>
<l>Dus voer Constantijn enwege,</l>
<l>Ende quam te Rome met sconen sege,</l>
<l n="85">Ende hem wert onderdaen omtrent</l>
<l>Al dat lant van Occident</l>
<l>Toter groter see, na mijn verstaen,</l>
<l>Met Liciniuse sinen compaen.</l>
<l>Saen na dat ontfaen was dus</l>
<l n="90">Als keyser ende Augustus</l>
<l>Te Rome met eren Constantijn,</l>
<l>Maectenne na den state sijn</l>
<l>Ene ymage daer in die stat.</l>
<l>In deere van sinen sege was dat.</l>
<l n="95">Ende hem was in die rechter hant</l>
<l>Een cruce gemaelt, ende, also ict vant</l>
<l>Lesende, was daer onder gescreven</l>
<l>Letteren, die desen sin wel geven:</l>
<l>"Onverwinlijc dunct mi wesen sijn</l>
<l n="100">Des levende Gods teekijn."</l>
<l>Ende dat teekijn dat men al plach</l>
<l>Te wige te voerne vor dien dach</l>
<l>Wert bekeert, ende die banieren</l>
<l>Wilde die keyser oec visieren</l>
<l n="105">Metten cruce verchiert al,</l>
<l>Dat dat heerre grot ende smal</l>
<l>Mochte die banieren sien.</l>
<l>Men es seker oec van dien,</l>
<l>Dat selc die die baniere droech,</l>
<l n="110">Van vare quam in selc ongevoech,</l>
<l>Dat hi die baniere gaf</l>
<l>Anderen te dragene, daer hi af</l>
<l>Waende te bat versekert wesen;</l>
<l><pb n="286"/>Ende alse hi uter vresen bi desen</l>
<l n="115">Waende wesen in den stride,</l>
<l>Quam op hem een quareel so stide,</l>
<l>Dat hem saen die doot quam ane;</l>
<l>Ende diegene die nam den vane,</l>
<l>Die en hadde wonde cleen no groet,</l>
<l n="120">Al sceen hi sijnde in de meeste noet.</l>
<l>Men sach dicke dat die scichte</l>
<l>In die baniere staken gedichte,</l>
<l>Maer den dragere en quamen si niet ane.</l>
<l>Men doet vorwaer oec te verstane,</l>
<l n="125">Dat men wiste noyt ter tijt</l>
<l>Enegen sterven in den strijt</l>
<l>Van wonden die hiere ontfinc,</l>
<l>Noch dat menre noyt enegen vinc,</l>
<l>Die metten cruce die baniere</l>
<l n="130">Droegen te wige in goeder maniere.</l>
<l>Die crucen, daer men ane plach</l>
<l>Die quade tontlivene vor dien dach,</l>
<l>Waren alle wech gedaen.</l>
<l>In munten dede men die crucen slaen.</l>
<l n="135">Aldus in herde menegen keren</l>
<l>Wert dat cruce geset ons Heren.</l>
<l>                Licinius, die an hem droech</l>
<l>Dat rike, also ic eer gewoech,</l>
<l>Bi den wille van Constantine,</l>
<l n="140">Als sijn getrouwe geselle te sine,</l>
<l>Die was noch in poente goet,</l>
<l>Daer hi niet lange in en volstoet,</l>
<l>Ende heeft met sinen geselle begiet,</l>
<l>Dat van Gode al goet gesciet.</l>
<l n="145">Dies maecten si houde ene wet,</l>
<l>Daer in eeren wert geset</l>
<l>Der kerstene God, ende hebben becant,</l>
<l>Dat die sege opten tyrant</l>
<l>Maxencius, dien si verwonnen,</l>
<l n="150">Hen anquam bi Gods jonnen.</l>
<l>Dies so willen si dat hi</l>
<l>Gheeert van al der werelt si.</l>
<l>Desen wille hebben si gesent</l>
<l>Tote Maximine, die Orient</l>
<l n="155">In handen hadde ende die in anscijn</l>
<l>Hare vrient wel wilde sijn,</l>
<l>Dat hi der kerstene God doe ere.</l>
<l>Al waest jegen sinen wille sere,</l>
<l>Hine dorst ontseggen niet oppenbare,</l>
<l n="160">Oec hem dat swaer te doene warc</l>
<l>Sijns ondancs iemens gebode,</l>
<l>Dat hi doen soude herde node.</l>
</div>
<div type="subchapter"><head type="subchapter">Maximijns Galerius doot. XX.</head>
<l>                Hieromme wert in therte sijn</l>
<l>Vele peisende Maximijn,</l>
<l>Die fel was in allen daden,</l>
<l>Ende bleef emmer in dat quaden,</l>
<l n="5">Tote dien dat Gods wrake quam.</l>
<l>Augustus name hi annam</l>
<l>Ende wilde sinen gesellen verhoegen,</l>
<l>Die beter waren in orlogen</l>
<l>Ende in anderen levene mede.</l>
<l n="10">Ten lesten ruerde hi den onvrede</l>
<l>Tusschen die andere keysere ende heme,</l>
<l>Dat hi jegen hen wijch neme.</l>
<l>Doe wert Licinius te rade</l>
<l>Ende voer van Rome, van sinne gestade,</l>
<l n="15">Jegen Maximine ten wige,</l>
<l>Diere jegen quam met groten prige.</l>
<l>Daer wert vreselijc die strijt,</l>
<l>Maer Maximijn in corter tijt</l>
<l>Wert van Licinius tonder gedaen,</l>
<l n="20">Die hem maecte te vliene saen.</l>
<l>Als dat sijn heer heeft versien,</l>
<l>Gaeft hem op Licinius na dien;</l>
<l><pb n="287"/>Ende als Maximijn dat siet,</l>
<l>Dat hem sine gode en helpen niet,</l>
<l n="25">Ende sine liede hem ontbliven,</l>
<l>Liet hi hem scandelijc ontliven.</l>
<l>Daer na heeft hi nochtan gedaen</l>
<l>Selc heer te gadere, dat hi bestaen</l>
<l>Wille met wige sinen viant;</l>
<l n="30">Maer hem quam evel swaer ane te hant</l>
<l>In sine inaderen, dat hi geduren</l>
<l>Niewer en conde in geenre uren,</l>
<l>Ende hi, die in gulsechede</l>
<l>Ende in gelotternien mede</l>
<l n="35">Hadde geset al sinen sin,</l>
<l>En mochte gedoegen no meer no min</l>
<l>Selve dien roke van den wine.</l>
<l>So uutnemende wert sine carine,</l>
<l>Dat hem sijn vuel vleesch ontginc,</l>
<l n="40">Ende niet goets die onsalege en ontfinc,</l>
<l>Dan dat hi in sinen lesten stonden</l>
<l>Sekerlike mochte orconden,</l>
<l>Dat hi bi siere quaetheit groet</l>
<l>Te rechte gedoegede die grote noet.</l>
<l n="45">Ten lesten, alse hi sach wel,</l>
<l>Dat hi hadde geweest te fel</l>
<l>Jegen Cristum ende die sine,</l>
<l>Endde hi dleven in swaerre pine.</l>
<l>                Als dese quade tyran was doot,</l>
<l n="50">Wert onder die kerstene bliscap groot,</l>
<l>Want diese pijnden eer met crachteWorden hen vriendelijc ende sachte,</l>
<l>So dat men tgescrifte quaet,</l>
<l>Daer Maximinus gebot in staet,</l>
<l n="55">Ende sine imagen harentare</l>
<l>Wech al warp in steden onmare,</l>
<l>Daer si altoes verholen bliven.</l>
<l>Sine felle jugen ginc men ontliven;</l>
<l>Sine kindere die so verre comen</l>
<l n="60">Waren, dat hise dede nomen</l>
<l>Sine gesellen in den rike,</l>
<l>Worden ontlivet dies gelike,</l>
<l>Ende sine naeste die sine daden</l>
<l>Holpen vorderen in den quaden,</l>
<l n="65">Worden alle ontlivet mede,</l>
<l>Dat Licinius al doen dede.</l>
</div>
<div type="subchapter"><head type="subchapter">Van den paeus Silvestere ende ander dinc. XXI.</head>
<l>                In desen tiden Silvester helt</l>
<l>Te Rome des paeus gewelt;</l>
<l>Mer, omme der persecutien vaer,</l>
<l>Die noch duerde hier ende daer,</l>
<l n="5">Hadde hi geruumt Rome die stat</l>
<l>Met een deel clerken, ende sat</l>
<l>In ene hagedochte bedect; men weet,</l>
<l>Dat dese berch Serapten heet.</l>
<l>Silvester in sier kintschede</l>
<l n="10">Plach te Rome in der stede</l>
<l>Ene alte scoene dinc,</l>
<l>Dat doe hi was een jongelinc</l>
<l>Plach hi te herbergene goede liede;</l>
<l>So dat teere tijt gesciede,</l>
<l n="15">Dat daer een Thymotheus quam,</l>
<l>Dien hi te herbergen nam,</l>
<l>Omdat hi was predicare,</l>
<l>Ende die selve wert martelare</l>
<l>Ende onthoeft met swaerre pine</l>
<l n="20">Van enen baliu Terquine</l>
<l>Te Rome binnen der port.</l>
<l>Doe Thymotheus was vermort,</l>
<l>So droech Silvester bi nachte</l>
<l>Den doden thuus in stilre wachte,</l>
<l n="25">Ende ontboet den paeus Melchiades,</l>
<l>Dat hi met hem plage des</l>
<l>Dies men te rechte sculdech ware</l>
<l>Te doene met elken martelare.</l>
<l>Dus wert hi gegraven daer,</l>
<l n="30">Daer ene kerke wert daer naer.</l>
<l><pb n="288"/>Terquinius bewaende dat,</l>
<l>Dat Thymotheus hadde scat,</l>
<l>Ende dede Silvestere vaen.</l>
<l>Hi sprac: "Dune does mi verstaen</l>
<l n="35">Waer henen es dies mans rijchede,</l>
<l>Ende anebedes die gode mede,</l>
<l>Di naken groete pine."</l>
<l>Doe verstont hi an die sine,</l>
<l>Dat Thymotheus niet en begherde</l>
<l n="40">Ertsche rijcheit noch werde.</l>
<l>Doe sprac hi dus an Silvesterre:</l>
<l>"Dune anebeeds saen Jupiterre,</l>
<l>Du sels haesten dine doot</l>
<l>Met tormente swaer ende groot."</l>
<l n="45">Silvester hem saen antwort:</l>
<l>"Di naect die ewelike mort,</l>
<l>Dune geloefs in den Gods sone."</l>
<l>Tarquinius dede hem om tgone</l>
<l>Vangen saen om dese dinge</l>
<l n="50">Ende seide: "Alsic sitte ende dinge,</l>
<l>So es di nakende menege wonde."</l>
<l>Silvester sprac uut Gods monde:</l>
<l>"Ic segge di, du sterfs te nacht;</l>
<l>Van den torne ende van der cracht,</l>
<l n="55">Die du den kerstenen heefs gedaen,</l>
<l>Selstu ewelec loen ontfaen."</l>
<l>Silvester es in den kerkere geleit,</l>
<l>Ende Tarquijn ginc eten gereit.</l>
<l>Silvester lach ende bat,</l>
<l n="60">Tarquijn hadde feeste ende at;</l>
<l>Ende daer hi sat in sinen spele,</l>
<l>Scoet hem een vischbeen in die kele,</l>
<l>Ende hi bleef vor den dage doot.</l>
<l>Dus quam Silvester uter noet.</l>
<l n="65">Die kerstene ende Melchiades,</l>
<l>Die paeus, quamen saen na des,</l>
<l>Ende hebben Silvestere gereet</l>
<l>Blide uten kerkere geleet;</l>
<l>Ende als Melchiades starf,</l>
<l n="70">Silvester dat paeusscap verwarf.</l>
<l>                Silvester hadde in sine gelike gedane,</l>
<l>Van spraken suete boven wane;</l>
<l>Van lichamen al volmaect,</l>
<l>In heilegen daden wel geraect,</l>
<l n="75">Dat onder tfolc wert oppenbare.</l>
<l>Metten riken was hi mare,</l>
<l>Als dien dochte dat hi was boven</l>
<l>Der rijcheit, dat si sere loven.</l>
<l>Metten havelosen hi was</l>
<l n="80">Ghemint, want hen dochte das,</l>
<l>Dat hi wilde hare gelike wesen.</l>
<l>Die arme versach hi so te desen,</l>
<l>Dat hi wiste tgetal ter cure</l>
<l>Van weduwen onder die gebure,</l>
<l n="85">Weesen ende clerke van selken staten,</l>
<l>Die noet hadden der caritaten,</l>
<l>Die hi dagelijcs versach</l>
<l>In haerre noet, na dat hi mach;</l>
<l>Ja dat hi dicke hem werp in scouden,</l>
<l n="90">Daer hi mede heeft vergouden</l>
<l>Haveloser sculders scout:</l>
<l>Dus was sine doget menechfout.</l>
</div>
<div type="subchapter"><head type="subchapter">Hoe Constantijn genas ende bekeerde. XXII.</head>
<l>                Lasers wert de keyser Constantijn</l>
<l>Noch doe dat hi was heidijn,</l>
<l>Ende werdt so doreseer,</l>
<l>Men consts geseggen nemmermeer;</l>
<l n="5">So dat tpaepscap van siere wet,</l>
<l>Die van den duvel was geset,</l>
<l>Hem rieden dat hi baden soude,</l>
<l>Oft hi dies genesen woude,</l>
<l>In waerm bloet van jongen kinden,</l>
<l n="10">Diemen soude sonder smette vinden.</l>
<l>Dese raet wert so verre bekent,</l>
<l>Datmen achter lande sent</l>
<l>Ende doet die kindere te Rome bringen,</l>
<l><pb n="289"/>Die men wille hebben te desen dingen,</l>
<l n="15">Daer die moedere volgeden naer</l>
<l>Ende dreven jammer ende mesbaer.</l>
<l>Op dien dach geviel, alsoet God woude,</l>
<l>Dat men die kindere doden soude,</l>
<l>Ende Constantijn, dient was geraden</l>
<l n="20">Dat hi sine lede baden</l>
<l>Soude in haer waerm bloet,</l>
<l>Quaemt so dat hem te vaerne stoet</l>
<l>Te Rome toten Capitole.</l>
<l>Daer hadden si, diene maecten in dole,</l>
<l n="25">Ghemaect een edel diere vat,</l>
<l>Omdat menne baden soude in dat</l>
<l>In dat reine waerme bloet,</l>
<l>Ende hem dlijf soude werden goet.</l>
<l>                Als hi reet dore die Roemsche straten,</l>
<l n="30">Die moedere riepen utermaten,</l>
<l>Die daer hadden geene kinder,</l>
<l>Diemen soude ontliven ginder</l>
<l>Om des hoechs heren boete,</l>
<l>Ende lagen vore sijns parts voete,</l>
<l n="35">Ghescort lijf, cleeder ende haer,</l>
<l>Ende baden genade daer,</l>
<l>So dat die keyser ginder vragede</l>
<l>Wat dat wijfvolc ginder jagede.</l>
<l>Men seit hem: "Het sijn die vrouwen,</l>
<l n="40">Die dat moeten anscouwen</l>
<l>Dat men hare kindere doodt;</l>
<l>Ende ghi moet als een here groot</l>
<l>In hare bloet gebaedt wesen,</l>
<l>Ende also seldi genesen</l>
<l n="45">Van al uwen groeten sere."</l>
<l>"Ja," sprac Constantijn die here,</l>
<l>"Hebben wi die werelt bedi</l>
<l>Tonsen wille bedwongen vri,</l>
<l>Omdat wi in ene corte ure</l>
<l n="50">So menege onnoesele creature,</l>
<l>Om te hebbene onse gesonde</l>
<l>Op ene herde corte stonde,</l>
<l>Sonder redene selen ontliven?</l>
<l>Sonder twifel het moet bliven!</l>
<l n="55">Die mogentheit der Romeine,</l>
<l>Die uter edelre fonteine</l>
<l>Van genaden tiersten spranc,</l>
<l>Gaf die wet, dies es lanc,</l>
<l>Dat waer men wonne lant of stede,</l>
<l n="60">Dat hi hadde sijns levens vrede,</l>
<l>Die ongebardt ware gevaen:</l>
<l>Ende dese wet laten wi staen.</l>
<l>Nu, ghi vrouwen, nemt uwe kinder</l>
<l>Vri ende quite meerre ende minder,</l>
<l n="65">Ende nemt cost van onsen scatte:</l>
<l>U en messciet no dit no datte!"</l>
<l>Men mochte te wondere anescouwen</l>
<l>Wat blisscapen maecten die vrouwen,</l>
<l>Hoe si songen ende loegen,</l>
<l n="70">Die vri wech hare kindere droegen.</l>
<l>Alle rouwe was vergeten,</l>
<l>Dat mach elc bi hem selven weten!</l>
<l>Alle baden si om skeysers leven,</l>
<l>Ende dat hem God ere moeste geven.</l>
<l n="75">                Des nachts daer na so quam in droeme</l>
<l>Constantine den keyser van Rome.</l>
<l>Sente Petere heeft hi in dien</l>
<l>Ende sente Pauwelse versien,</l>
<l>Ende seiden dus: "Omdat dijn moet</l>
<l n="80">Ontsach te stortene onnoesel bloet.</l>
<l>Heeft ons God gesent te di</l>
<l>Om di te gantsene; daer bi</l>
<l>Sende omme den paeus Silvester,</l>
<l><pb n="290"/>Die vore di niet comen en der,</l>
<l n="85">Ende in den berge Serapti</l>
<l>In een hol es gevloen bedi.</l>
<l>Hi sal di wisen Gods pissine,</l>
<l>Daer di gesont bi staet te sine;</l>
<l>Ende als du best dan al genesen,</l>
<l n="90">So danc Gode al van desen,</l>
<l>Dattu does maken ende sterken</l>
<l>Gode in al dinen rike kerken;</l>
<l>Ende dine afgode laet varen</l>
<l>Ende anebede Gode den waren."</l>
<l n="95">Constantijn wert in wake saen,</l>
<l>Ende sach den meester vore hem staen,</l>
<l>Die hem te salvene plach sijn seer,</l>
<l>Ende hi seide: "En doe dies nemmeer;</l>
<l>An Gode houdics mi, niet an goden!"</l>
<l n="100">Sijn volc heeft hi saen ontboden</l>
<l>Ende heet hen saen dat si</l>
<l>Gaen ten berge Serapti,</l>
<l>Ende hem den paeus Silvestere halen.</l>
<l>Si gaen wech met deser talen,</l>
<l n="105">Ende omlagen op dien dach</l>
<l>Dat hol daer die paeus in lach,</l>
<l>So dat Silvester wert geware,</l>
<l>Ende waende werden martelare,</l>
<l>Als menne ten keyser comen hiet.</l>
<l n="110">Al sinen clerken dat hi riet</l>
<l>Willechlike die doot tontfane;</l>
<l>Hi cussetse alle, ende ginc dane.</l>
<l>XXX priesteren volgeden hem naer</l>
<l>Ende V dyaken, die alle daer</l>
<l n="115">Met hem mertielie wilden ontfaen:</l>
<l>Dus es hi ten keyser gegaen.</l>
<l>                Constantijn stont [op] met desen</l>
<l>Ende hietene willecome wesen.</l>
<l>Die paeus seide: "God geve di vrede</l>
<l n="120">Ende zege te siere hogher stede!"</l>
<l>Die keyser telde na dit doen</l>
<l>Den paeus al sijn visioen,</l>
<l>Ende vragede wat gode te waren</l>
<l>Peter ende Pauwels waren.</l>
<l n="125">Die paeus sprac: "En es maer een God,</l>
<l>Maer dese II hilden sijn gebod."</l>
<l>Doe sprac hi: "Van dien heelden</l>
<l>Heefstuere af enege beelden,</l>
<l>Daer ic bi bekinnen mochte,</l>
<l n="130">Oft mi dat selve volc dochte?"</l>
<l>Doe dede enen dyaken saen</l>
<l>Silvester om die beelden gaen.</l>
<l>Als hise sach, riep hi aldaer:</l>
<l>"Negeen dinc en es so waer</l>
<l n="135">Als dit degene sijn, also ict gome,</l>
<l>Die ic sach in minen drome,</l>
<l>Ende seiden: "Tote Silvestere so pine,</l>
<l>Hi sal di wisen die pissine</l>
<l>Van Gode, daer du in genesen</l>
<l n="140">Al dijns evels saen selt wesen."</l>
<l>Silvester seide: "Hore te deser stede:</l>
<l>Dine pissine diere salechede,</l>
<l>Dats dattu geloeves tgone,</l>
<l>Dat Jhesus Cristus, des enechs Gods sone,</l>
<l n="145">Hieromme hier neder comen woude,</l>
<l>Omdat die an hem geloeven soude,</l>
<l>Dat hi hem soude oppenbaren</l>
<l>Hen diere in gesuvert waren."</l>
<l>                Die keyser sprac: "Dit si u bekent,</l>
<l n="150">Icken hadde om di niet gesent,</l>
<l>Icken wilde geloeven deser wort."</l>
<l>Silvester die paeus antwort:</l>
<l>"Nem vastene an van VII dagen;</l>
<l>Dine purpure, die wi di sien dragen,</l>
<l n="155">Doe af, ende doe an ene hare.</l>
<l><pb n="291"/>Ganc in dine camere daer nare,</l>
<l>Ligge op derde, roep an Gode,</l>
<l>Sech dattu jegen sine gebode</l>
<l>Sine vriende heves doot,</l>
<l n="160">Ende lye dies met herten bloet,</l>
<l>Ende gef ute in dine gebode,</l>
<l>Dat men breke die afgode.</l>
<l>Sie dat men die kerkers onttoet,</l>
<l>Den armen sculders doe goet,</l>
<l n="165">Eygenne liede, gebanne mede</l>
<l>Doe weder comen te haerre stede,</l>
<l>Doe aelmoessene geven willechlike."</l>
<l>Dit ende vele dies gelike</l>
<l>Belovede die keyser te doene.</l>
<l n="170">Die paeus, na desen sermoene,</l>
<l>Las over hem daer salege woert,</l>
<l>Ende geboet te vastene voert</l>
<l>Der clercgien van der stede,</l>
<l>Ende aelmoessene te gevene mede</l>
<l n="175">Al dorentore die lange weke.</l>
<l>Dus eest gevallen also ic spreke.</l>
<l>                Die paeus Silvester heeft gewyet</l>
<l>Ene vonte ende gebenedyet</l>
<l>In den palayse te Latrane,</l>
<l n="180">Daer in te doepene ende te dwane</l>
<l>Den Augustus Constantijn.</l>
<l>Hi vraget: "Geloefstu met herten fijn</l>
<l>In den Vader ende in den Sone</l>
<l>Ende in den Heilegen Geest?" Die gone</l>
<l n="185">Seide: "Ja ic," al oppenbare.</l>
<l>"Ende loechenstu der duvel scare?"</l>
<l>- "Ja ic," antwerdde die keyser saen.</l>
<l>Doe doeptene die paeus sonder waen,</l>
<l>Ende seide: "God, die in die Jordane</l>
<l n="190">Naamanne sendets te dwane,</l>
<l>Ende die van laserscape wert rene,</l>
<l>Ende die bi den watere allene</l>
<l>Den blenden daeds sien hier te voren,</l>
<l>Die blent ter werelt was geboren,</l>
<l n="195">Ende metten doepsele te waren</l>
<l>Sijn ogen die verloren waren</l>
<l>Sente Pauwels gaefs te hant,</l>
<l>Ende makets ons van enen viant</l>
<l>Enen predecare gerecht,</l>
<l n="200">Here, doe suveren dinen cnecht,</l>
<l>Der werelt prince, Constantine,</l>
<l>Van siere onreinre swaerre pine.</l>
<l>Ghelijc dattu die siele gewasschen</l>
<l>Heefs van allen vuelen asschen,</l>
<l n="205">Suvere sijn vleesch hier ter stede</l>
<l>Van allen laserscape mede,</l>
<l>Dattu van enen viant dan</l>
<l>Heefs enen geloevegen man,</l>
<l>Ende dine kerke hierbi also</l>
<l n="210">Van enen bescermere wese vro.</l>
<l>Dit doe, God, al der werelt here,</l>
<l>Bi Jhesum Cristum, die emmer meere</l>
<l>Metti leeft in geweldechede</l>
<l>In des Heilechs Geests enechede,</l>
<l n="215">God al der werelt sonder ende."</l>
<l>- "Amen!" seiden si, diere waren gehende.</l>
<l>Ene claerheit quam mettien,</l>
<l>Diemen niet en mochte gesien,</l>
<l>Ende vervaerde haerre alre sin;</l>
<l n="220">Dwater luudde meer no min</l>
<l>Dan ochter een yser heet in lage;</l>
<l>Die vonte, dins geene sage,</l>
<l>Was boven bedect, horen wi tellen,</l>
<l>Als oft ware met vischscellen.</l>
<l n="225">Suver ginc die keyser uut</l>
<l>Ende seide al over luut,</l>
<l>Dat hi Cristum anesach.</l>
<l>Vro waren die kerstene op dien dach.</l>
<l>Ten iersten dage van sinen bekeerne</l>
<l n="230">So begonste hi Gode te eerne:</l>
<l>Ene kerke began hi maken</l>
<l>Te Rome van dieren saken,</l>
<l>Ende droech, den apostelen te werden,</l>
<l>XII manden selve met erden</l>
<l n="235">Daer men maecte dat fondament.</l>
<l>Des anders dages, es bekent,</l>
<l>Fondeerde hi van dieren gewerke</l>
<l><pb n="292"/>In sinen palayse ene kerke,</l>
<l>Ende gaf ute dese wet:</l>
<l n="240">"Omdat kenlijc si te bet,</l>
<l>Dat wi kerstelike geloeven,</l>
<l>In onsen palayse boven</l>
<l>Doewi Kerste ene kerke maken,</l>
<l>Om dat wi hem te bat genaken."</l>
<l n="245">Een ander gebod quam na desen:</l>
<l>Wilde een arm man kersten wesen,</l>
<l>Men soude hem geven cleedere een paer</l>
<l>Ende XX scellinge mede daer.</l>
<l>Dese dinc was dus cleene mede,</l>
<l n="250">Om dat dore gierechede</l>
<l>Niemen, die winnen woude,</l>
<l>Gherne kerstijn niet werden en soude.</l>
<l>Dus worden kerstijn in dat jaer</l>
<l>XII<hi rend='sup'>M</hi> man, dats waer,</l>
<l n="255">Sonder wive ende kinder,</l>
<l>Die waren ongetellet ginder.</l>
<l>Maer der senatore negeen</l>
<l>Diene wert kerstijn over een,</l>
<l>Ende die paeus Silvester benam</l>
<l n="260">Iemene hieromme te werdene gram</l>
<l>Constantine van al den lieden.</l>
<l>Doe dede hi sijn volc ontbieden</l>
<l>Te samen ende die senature,</l>
<l>Ende sprac hen ane dus tier ure:</l>
<l n="265">"Verdoemde, verherde sinne,</l>
<l>Daer Gods claerheit niet en comt inne,</l>
<l>Te horne enegen salegen raet,</l>
<l>Omdatse dat donker quaet</l>
<l>So vaste heeft beseten van binnen!</l>
<l n="270">Men sal onttoen die ogen van sinnen</l>
<l>Ende nerenstelike in waerheit comen,</l>
<l>Dat dese, die men hort gode nomen,</l>
<l>Datter geene redene toe en smaect,</l>
<l>Want si van lieden sijn gemaect.</l>
<l n="275">Het sijn duvele, gode niet;</l>
<l>Dat mercte ic wel doe icse liet,</l>
<l>Ende wille mi an Gode keeren,</l>
<l>Also ghi merken moget ende leeren.</l>
<l>En ware Jhesus Kerst geen God,</l>
<l n="280">Dat mochte proeven wel een sot,</l>
<l>Hi en hadde niet an mi gedaen</l>
<l>Dat gi sien moecht ende verstaen.</l>
<l>Hets tijt dat dese dolinge ende,</l>
<l>Die ons onwetentheit anesendde,</l>
<l n="285">Ende die met dulheiden es geplogen,</l>
<l>Ende anebeden wi Gode den hogen.</l>
<l>Men late dese gode varen,</l>
<l>Die ons niet en mogen bewaren,</l>
<l>Ende die wi selve moesten wreken,</l>
<l n="290">Wildemense ontsteken of breken.</l>
<l>Selen wi hen bidden dat si ons hoeden,</l>
<l>Die so vele niet en bevroeden,</l>
<l>Wine moetense wachten vor de dieve?</l>
<l>Laet staen dit dolen dore Gods lieve;</l>
<l n="295">Ic segt u allen sonder gilen,</l>
<l>Dat Cristus, dien ic loechende wilen,</l>
<l>Mi gesont gemaect heeft ende genesen.</l>
<l>Ghi Romeine, anebeedt desen,</l>
<l>Die u bescermt ende behoedt,</l>
<l n="300">Niet die gi selve wachten moedt.</l>
<l>Dies gebieden wi sonder waen,</l>
<l>Dat kerstene kerken moeten sijn onttaen,</l>
<l>Ende kerstene papen die vrihede</l>
<l>Ontfaen, die hier in die stede</l>
<l n="305">Die heidene papen hebben gehadt.</l>
<l>Der werelt si cont telker stat,</l>
<l>Dat ic den God minne van payse:</l>
<l>Dien hebbic in minen palayse,</l>
<l>Jhesum, ene kerke geset,</l>
<l n="310">Om mi te houdene an sine wet."</l>
<l>                Als dit die keyser aldus bediede,</l>
<l>Die senatore ende ander liede</l>
<l>Riepen lude XL werven:</l>
<l>"Qualijc moeten si bederven,</l>
<l n="315">Die Cristus loechenen ende sijn gebod,</l>
<l><pb n="293"/>Want hi es de gewarege God."</l>
<l>Tien werf riepen si: "Men slute toe</l>
<l>Der afgode tempel, ende men onttoe</l>
<l>Die kerstene kerken, want het bederf."</l>
<l n="320">Daer na riepen si twintech werf:</l>
<l>"Die Cristum niet en bieden die hande,</l>
<l>Sijn der keyserlinge viande!"</l>
<l>Dertech werven riepen si na desen:</l>
<l>"Die den keyser heeft genesen,</l>
<l n="325">Dats die warachtege God Here!"</l>
<l>Twintech werven riepen si sere:</l>
<l>"Die Cristum anebeedt ende mint,</l>
<l>Dats diegene diet al verwint!"</l>
<l>XL werven hebben si geboden:</l>
<l n="330">"Die papen van den afgoden</l>
<l>Salmen uter stat verdriven."</l>
<l>Doe hiet de keyser dat roepen bliven,</l>
<l>Ende hi sprac al dese woert,</l>
<l>Als hi merct dat tfolc al hort:</l>
<l n="335">"Gode te diene ende ertschen heren</l>
<l>Mach men in II sceeden ende keren:</l>
<l>Want men dient Gode om sinen danc</l>
<l>Willechleke sonder bedwanc,</l>
<l>Onbedwongen met wille vri;</l>
<l n="340">Ende desen dienst so wilt hi,</l>
<l>Datmenne boven allen dingen minne;</l>
<l>Maer ertsche heren, also ict kinne,</l>
<l>Hebben met crachte die lande</l>
<l>Ghedwongen in hare hande,</l>
<l n="345">Ende dat men hen moet sijn onderdaen,</l>
<l>Dats met gewilde, sonder waen.</l>
<l>Hieromme willen wi ende bedi,</l>
<l>Dat niemen bedwongen en si</l>
<l>Kerstijn sacrament tontfane,</l>
<l n="350">Maer sijns dancs come elc daer ane.</l>
<l>Nochtan niemen en ontsie,</l>
<l>Dat ickene versteke van mie,</l>
<l>Dat hi kerstendoem ontseget,</l>
<l>Want niemens sin in dogeden pleget</l>
<l n="355">Te keerne te archsten wert;</l>
<l>Maer die kerstenheit beghert,</l>
<l>Die sal in die herte mijn</l>
<l>Liever dan die ander sijn."</l>
<l>                Doe riep al tfolc van der stede,</l>
<l n="360">Heidene ende kerstene mede,</l>
<l>Ende loefden den keyser lange,</l>
<l>So dat hem te wedergange</l>
<l>Die keyser sette in siere sale;</l>
<l>Ende die stat was altemale</l>
<l n="365">Verchiert na dien dat doe was recht,</l>
<l>Ende ontsteken menech lecht;</l>
<l>Want hen allen waes te bet,</l>
<l>Dat gemaect was selke wet,</l>
<l>Dat niemen kersten wesen en soude</l>
<l n="370">Dan diet besochte ende hebben woude.</l>
<l>                Dus quam die kerke te boven;</l>
<l>Dus ginc men eren ende loven</l>
<l>Die grave van den martelaren,</l>
<l>Die dor Gode gepijnt waren;</l>
<l n="375">Die confesso waren gevaen</l>
<l>Ende in carkeren gedaen</l>
<l>Ende gedreven uten lande,</l>
<l>Waren met eren gehaelt te hande.</l>
<l>Bi skeysers gebode oppenbare</l>
<l n="380">Worden in tRoemsche rike harentare</l>
<l>Der gode tempele besloten al dure,</l>
<l>Ende men began met groeter cure</l>
<l>Ende met groten coste werken</l>
<l>An die kersteleke kerken.</l>
<l n="385">Bi desen keyser, geloevets mi,</l>
<l>Wert kerstenheit gemaket vri.</l>
</div>
<div type="subchapter"><head type="subchapter"><pb n="294"/> <hi rend="italic">Hoe de Joden ende de Kerstene disputeerden</hi>. XXIII.</head>
<l>In desen tide was in Surien</l>
<l>Helene met haerre partien,</l>
<l>Die Constantijns moeder was.</l>
<l>Als men hare cont maecte das,</l>
<l n="5">Dat hare sone kersten ware,</l>
<l>Hare en greide niet die mare;</l>
<l>Maer si was wel blide van desen,</l>
<l>Dat hi van laserscape was genesen;</l>
<l>Want an die Joden was si gevest</l>
<l n="10">Dat si hilt hare wet vore best,</l>
<l>Ende heeft haren sone gescreven:</l>
<l>"Dat di gesonde God heeft gegeven,</l>
<l>Dats omdattu merken souts,</l>
<l>Dattu dierste waers die wouts</l>
<l n="15">Van den keyseren te waren,</l>
<l>Die dafgode liet henen varen</l>
<l>Ende houden an ene Godlichede.</l>
<l>Maer wi tyent menschen dulhede,</l>
<l>Dattu geloeven wils allene,</l>
<l n="20">Dat Jhesus van Nazarene</l>
<l>God wesen soude, ende die gone</l>
<l>Soude wesen die Gods sone,</l>
<l>Die was van der Joden scare,</l>
<l>Ende was een vermaert toeverare,</l>
<l n="25">Ende daeromme an een cruce geslegen.</l>
<l>Die hem te Gode wille genegen,</l>
<l>Hem en es anders negeen wech geset,</l>
<l>Dan allene der Joden wet.</l>
<l>Want du dafgode heefs gelaten,</l>
<l n="30">So bestu comen ter baten;</l>
<l>Nu ontfanc die wet ons Heren,</l>
<l>So selstu met groter eren</l>
<l>Hebben Davids mogenthede</l>
<l>Ende Salomons wijsheit mede.</l>
<l n="35">Lieve sone, nu wes gesont,</l>
<l>Gheluc geve di God talre stont."</l>
<l>                Constantijn heeft dit gelesen,</l>
<l>Ende screef der moeder dus na desen:</l>
<l>"Siere moeder, siere vrouwen</l>
<l n="40">Helenen saluut met trouwen!</l>
<l>Te verstane wat God es,</l>
<l>Lieve moeder, des sijt gewes,</l>
<l>Gaet boven allen menschen sin,</l>
<l>Ende daerbi, lieve vrouwe, te min</l>
<l n="45">Selen wi ons bewinden des.</l>
<l>Maer mi dunct dat nuttelic es,</l>
<l>Dat gi die Joedsche meesters bringet;</l>
<l>Ic wille dat men vore ons dinget</l>
<l>Jegen die bisscoppe van kerstenhede,</l>
<l n="50">Ende verstaen dan die waerhede</l>
<l>Wat dat wi geloeven sullen:</l>
<l>So en mach men ons niet verdullen.</l>
<l>Sijt gesont, geluc ende ere</l>
<l>Si met u nu ende emmermeere."</l>
<l n="55">                Die Joden hebben uutvercoren</l>
<l>Hen XII, diemen hilt te voren</l>
<l>Die wijste van der Joedscher wet.</l>
<l>Dese hebben hen daer toe geset,</l>
<l>Dat si te Rome voeren binnen</l>
<l n="60">Met Helenen der keyserinnen,</l>
<l>Daerse die keyser wel ontfinc,</l>
<l>Ende dede maken enen rinc,</l>
<l>Daer men in disputeren soude.</l>
<l><pb n="295"/>Ende omdat hi niet en woude</l>
<l n="65">Dat iemen die Joden mesprise,</l>
<l>Gaf hi hen II heidene wise,</l>
<l>Die te negeenre wet van den tween</l>
<l>En gedroegen over een.</l>
<l>Deen was een philosophien;</l>
<l n="70">Gherechtere en was cume nie gesien,</l>
<l>No die min gaf om rijchede.</l>
<l>Hi seide te meneger stede:</l>
<l>"Al tgoet dat die werelt heeft in</l>
<l>Dunct mi min in minen sin,</l>
<l n="75">Dan dat gestof dat vliecht in der sonnen;</l>
<l>Maer al der werelt willic welvaert onnen,</l>
<l>Want alsic liede welvaren sie,</l>
<l>Dats mine genuechte, dat helpt mie."</l>
<l>Dander juge was een baliu,</l>
<l n="80">So gerecht, dat seggic u,</l>
<l>Dat hi niemene en verdroech,</l>
<l>Noch noyt en hadde hi selc ongevoech,</l>
<l>Als men hem miede anebrochte,</l>
<l>Dat mense hem doen houden mochte.</l>
<l n="85">Dese gaf de keyser hen beeden,</l>
<l>Dat si trecht souden onderscheeden.</l>
<l>                Als die XII Joden quamen</l>
<l>Jegen Silvestere te samen,</l>
<l>Wouden die kerstene, also wijt horen,</l>
<l n="90">Hen XII hebben gecoren;</l>
<l>Maer Silvester sprac weder</l>
<l>Ende seide: "Legt die tale neder.</l>
<l>Der liede helpe die es cleene,</l>
<l>Wi houden ons an Gode allene."</l>
<l n="95">                "Ghi heren", sprac hi, "uut uwen boeken</l>
<l>Willewi vinden ende soeken</l>
<l>Die redene ende doen bekinnen,</l>
<l>Daer wi u mede selen verwinnen;</l>
<l>Want die es vele eren wert,</l>
<l n="100">Die sinen viant afwint sijn swert,</l>
<l>Ende daermede sege vecht."</l>
<l>Die Joden seiden, het ware onrecht.</l>
<l>Maer doe seide Constantijn:</l>
<l>"Hoe mochte beter redene sijn,</l>
<l n="105">Dan dat die paeus uwe partie</l>
<l>Verwint met uwer clercgie,</l>
<l>Ende gi hem met siere wet?</l>
<l>Hoe mochtement gedeilen bet?"</l>
<l>                Abyachar, een Jode vroet,</l>
<l n="110">Sprac vore daer menech stoet:</l>
<l>"Want God sprect bi naturen wel:</l>
<l>Ic ben God ende niemen el,</l>
<l>Hoe geseggen die kerstene Gode drie?</l>
<l>Deen van dien geloeven wie;</l>
<l n="115">Ende den Sone, die onse geslachte</l>
<l>An den cruce hingen onsachte;</l>
<l>Den derden, den Heilegen Geest:</l>
<l>Selken wonder en wert nie verheest,</l>
<l>Hoe dat si drie Gode maken.</l>
<l n="120">Dits wonder boven allen saken:</l>
<l>Dus veronwerden si enen God."</l>
<l>                Silvester sprac: "Verstant mi, sot,</l>
<l>Wi geloeven ende anebeden</l>
<l>Enen God in warechtecheden;</l>
<l n="125">Maer niet so eenlijc, verstant mi,</l>
<l>En seggen wi dat Godlijcheit si,</l>
<l>Dat die Vader si sonder Sone.</l>
<l>Sone, verstant mi, dats die gone,</l>
<l>Daer David af seide so scone</l>
<l n="130"><pb n="296"/> In sinen salm in des Vader persone:</l>
<l>"Du best mijn Sone, ic wan di heden."</l>
<l>Merc dit woert der Godlijcheden,</l>
<l>Ewelijc sonder beghin</l>
<l>Ende sonder inde, dat meer no min</l>
<l n="135">Te rekenne en es vore der Godlecheden</l>
<l>Anders dan een woert van heden;</l>
<l>Want hem en let no hem en mescoemt</l>
<l>Negeen dinc die scaedt of vroemt.</l>
<l>Al dat es, ende was, ende wesen sal,</l>
<l n="140">Es vore hem jegewerdech al.</l>
<l>Den Heilegen Geest heeten wi dien,</l>
<l>Dien wi dicke bescreven sien</l>
<l>In uwen boeken te meneger stonde,</l>
<l>Dat die geest van sHeren monde</l>
<l n="145">Alle dinc houdt staende vast.</l>
<l>Nu merct, onbekinde gast,</l>
<l>Dus toent uwe wet III persone</l>
<l>In enen God recht ende scone."</l>
<l>                Een ander Jode sprac, hiet Joas:</l>
<l n="150">"Onmogelijc eest ende was</l>
<l>Na menscheleke redene meest,</l>
<l>Dat Vader, Sone ende Heilege Geest</l>
<l>Een God soude mogen wesen."</l>
<l>Silvester antwerdde desen:</l>
<l n="155">"Ofte dine boeke lyen tgone</l>
<l>Van den Vader ende van den Sone,</l>
<l>Ende daertoe van den Heilegen Geest,</l>
<l>So moechstuus lyen ongevreest."</l>
<l>Constantijn doe sprac, die here:</l>
<l n="160">"Van desen Jode wondert mi sere:</l>
<l>Hi es verwonnen in allen siden,</l>
<l>Nochtan wilt hire jegen striden;</l>
<l>Want getoent hier es scone</l>
<l>Een God ende drie persone.</l>
<l n="165">Een ander spreke, dese hebbe verde."</l>
<l>                Godolyas sprac die derde:</l>
<l>"Wi meenen dien ende el negeenen,</l>
<l>Dien hare ewangelien meenen,</l>
<l>Die wert geboren, nu merct das,</l>
<l n="170">Ende van den duvel getempteert was,</l>
<l>Ende dien sijn jongere verriet,</l>
<l>Ende menscheleke starf ende versciet,</l>
<l>Ende doot in tgraf was geleit."</l>
<l>                Silvester hi heeft geseit:</l>
<l n="175">"Dit selen wi bi uwen propheten</l>
<l>Proeven, dat al tevoren was beheten:</l>
<l>Dattene de Maget soude dragen,</l>
<l>Hort men Ysayam gewagen,</l>
<l>Ende dat hi onder tfolc soude wanderen.</l>
<l n="180">Vort sprac Baruch metten anderen,</l>
<l>Dattene die viant proeven soude.</l>
<l>Vort sprac Zacharias die oude,</l>
<l>Datmenne verraden soude ende vaen.</l>
<l>Vort sprac Salomon, sonder waen,</l>
<l n="185">Dat bi Judase soude gescien,</l>
<l>Ende menne ontcleeden soude na dien;</l>
<l>Ende dattene die valsche souden bedragen,</l>
<l>Hort men David gewagen.</l>
<l>Dat menne bespotten soude onscone,</l>
<l n="190">Ende oec van der dornecrone,</l>
<l>Ende dat menne groef, wiltu dies lyen,</l>
<l>Dit vintstu in Jeremien.</l>
<l>Moechstu, Jode, redene geven,</l>
<l>Dat dijne propheten dit niet en screven,</l>
<l n="195">So doedt, ende en constuut niet volbringen,</l>
<l>So geloef doch dinen dingen."</l>
<l>                Die keyser sprac: "Mach men besoeken</l>
<l>Ende vinden dit in uwen boeken,</l>
<l>Ghi Joden, gi en cont cleen no groot</l>
<l n="200">Gheseggen jegen Cristus doot,</l>
<l>Si en es gesciet alsoet es vorseit.</l>
<l>Dese tale si wech geleit,</l>
<l>Ende diet gevroedt hi spreke vort an."</l>
<l>                Die vierde sprac, die hiet Aman:</l>
<l n="205">"Die propheten seident alwaer;</l>
<l>Maer du en toens ons niet al claer,</l>
<l>Dat hi dit selve wesen soude,</l>
<l>Cristus, die dit al doegen woude."</l>
<l>Silvester sprac: "Toech enen anderen</l>
<l n="210">Maech den Sone, die wilde wanderen</l>
<l>Ende miraclen doen onder liede,</l>
<l><pb n="297"/>Ende die selke dinc gesciede."</l>
<l>Die keyser sprac: "Gebrect hem dies,</l>
<l>So blijft hi hier int verlies."</l>
<l n="215">                Die vijfte, Doeth, nam an dat woert</l>
<l>Ende seide Silvestere voert</l>
<l>Te toegene redelike ende wel,</l>
<l>Hoe hem dese dinc gevel.</l>
<l>                Silvester sprac: "Nu gi des lyet,</l>
<l n="220">Dat ic waer hebbe gecastiet,</l>
<l>Belyet dat hi si, die gone,</l>
<l>Eumanuel ende die Gods Sone."</l>
<l>Doeth swech. Die keyser siet</l>
<l>Ende seide: "Dese en swege niet,</l>
<l n="225">Wiste hi iet te bringene vort</l>
<l>Jegen spaeus Silvesters woert."</l>
<l>                Chuse, die seste, die tale annam:</l>
<l>"Sech hoe hi van der Maget quam."</l>
<l>                Silvester sprac: "Du heves gelesen,</l>
<l n="230">Dat God Adame wilde doen wesen</l>
<l>Ghemaect van der reinre erden,</l>
<l>Eer si smette van onwerden</l>
<l>Oyt iewer af hadde bejaget.</l>
<l>Dus was die erde maget,</l>
<l n="235">Daer Adaem af dat vleesch ontfinc;</l>
<l>Maer die duvel die bevinc</l>
<l>Adame in sijn valsche spreken,</l>
<l>Ende dede hem sine vastene breken.</l>
<l>Dies moesten si alle smaken die doot</l>
<l n="240">Die van hem quamen clein ende groot.</l>
<l>Dus waest recht al ongevraecht,</l>
<l>Dat ene fine reine maecht</l>
<l>Hem ter werelt moeste bringen,</l>
<l>Die den viant in sinen dingen</l>
<l n="245">Met vastene moeste verwinnen.</l>
<l>Dus mogedi die redene kinnen,</l>
<l>Hoe Cristus moeder maget was,</l>
<l>Ende hoe hi gehingede das,</l>
<l>Dattene die viant proeven soude.</l>
<l n="250">Ende gelijc alse jonc ende oude</l>
<l>Al sterft dat quam van Adame,</l>
<l>Verstant dat nemmermeer en quame</l>
<l>Mensche in dewelike leven,</l>
<l>Hi en ware geboren ende geheven</l>
<l n="255">Uten doepsele ander werf;</l>
<l>Ende hem behoeft ende bederf,</l>
<l>Dat hi Cristus vleesch ende bloet</l>
<l>Metten sinen gesellen moet,</l>
<l>Want hi dat paradijs ontede,</l>
<l n="260">Dat Adam sloet met siere dulhede."</l>
<l>Constantijn ende al dat hof</l>
<l>Gaf Silvestere daer den lof.</l>
<l>                Bonoym es opgestaen</l>
<l>Ende seide: "En loeftene niet te saen,</l>
<l n="265">Want wi noch meer vragen connen.</l>
<l>Als hijt al heeft verwonnen,</l>
<l>Selen wine ierst loven mede."</l>
<l>Silvester sprac: "Dit es hare sede,</l>
<l>Die dinc jagen wette,</l>
<l n="270">Dat si staen om die lette,</l>
<l>Ende soeken gherne verste der eren,</l>
<l>Die si niet en connen gekeren.</l>
<l>Sech dattu vints ende beginne,</l>
<l>Ende mere dat in onsen sinne</l>
<l n="275">Die Heilege Geest heeft woerde genoech</l>
<l>Te werne dijn ongevoech."</l>
<l>                Bonoym sprac: "Dine lesse</l>
<l>Heeft geseit van der geboernesse,</l>
<l>Toech ons sijn proeven ende sine doot."</l>
<l n="280">Silvester sprac: "So eest redene groot</l>
<l>Dattu lyes, want het behoeft,</l>
<l>Dat ic dat wel hebbe geproeft."</l>
<l>                Constantijn sprac: "Dats recht,</l>
<l>So en derf men niet keren echt</l>
<l n="285">Ten dingen die hier sijn vorleden."</l>
<l>Bonoym sprac daer ter steden:</l>
<l>"Jaet, dijn proeven dat mach liden,</l>
<l>Volcomtstu vort nu tesen tiden."</l>
<l>                Silvester sprac: "Heefstu vergeten,</l>
<l n="290">Dat die duvel in dat eten</l>
<l>Verwan onsen vader Adame,</l>
<l><pb n="298"/>Ende dattene verwan te siere scame</l>
<l>Jhesus met vastene, als hine becoerde?</l>
<l>Hier vore seidic dese woerde:</l>
<l n="295">Verstant dat wi en seggen niet,</l>
<l>Dat die Gods Sone becoert was iet,</l>
<l>Maer die menscheit, merke das,</l>
<l>Daer die volmaecte Gods Sone in was;</l>
<l>Want hi was mensche naturlike</l>
<l n="300">Ende Gods Sone geweldelike.</l>
<l>En hadde niet een volmaect man</l>
<l>Den viant verwonnen dan,</l>
<l>So en condemen geproeven niet,</l>
<l>Datter hem af quam verdriet,</l>
<l n="305">Noch dat ons Jhesus Cristus doot</l>
<l>Hadde geholpen clein of groot.</l>
<l>Maer Adam viel eens in den val,</l>
<l>Dat moesten wi ontgelden al;</l>
<l>Ende Cristus verwan drie werven,</l>
<l n="310">Ende dat quam ons te bederven.</l>
<l>Nu wetstu, Jode, al die sake;</l>
<l>Nu geloeve miere sprake,</l>
<l>Dattu den duvel moges ontgaen</l>
<l>Ende met ons Gode sijn onderdaen."</l>
<l n="315">Al tfolc ende Constantijn mede</l>
<l>Loefden Silvesters wijshede.</l>
<l>                Dachtende sprac ende hiet Aroel.</l>
<l>"Silvester," seit hi, "seide wel,</l>
<l>Dat hi soude uut onsen boeken</l>
<l n="320">Proeven al dat wi besoeken:</l>
<l>Nu proeft hijt uuten sinen al."</l>
<l>Silvester sprac: "Maec geen gescal,</l>
<l>Die keyser ende die jugen weten;</l>
<l>Op hen darrics mi wel vermeten,</l>
<l n="325">Dat ic uut uwen boeken proevede</l>
<l>Al dat gi vraget ende mi behoevede</l>
<l>Van Cristus comst, van siere doot."</l>
<l>Constantijn sprac: "Hets recht groot.</l>
<l>Du heefs vergeten, Aroel,</l>
<l n="330">Wat dat hier voren gevel,</l>
<l>Ende wilt dat men weder beginne.</l>
<l>Comet di van dommen sinne,</l>
<l>Men saelt di vergeven dan;</l>
<l>Maer quaemt di van scalcheiden an,</l>
<l n="335">Men salre hoede jegen gecrigen:</l>
<l>Daeromme heeten wi di swigen."</l>
<l>                Jobal, die negende, nam die tale</l>
<l>Ende sprac: "Gi liede altemale,</l>
<l>Ghi geeft Silvestere lof,</l>
<l n="340">Als oft hijs al ware comen of,</l>
<l>Omdat hi heeft allene berecht</l>
<l>Van Sathanasse dat vecht,</l>
<l>Hoe hi becoerde sinen here.</l>
<l>Maer wi hebben te vragene meere,</l>
<l n="345">Hoe dat hi oec was vercocht,</l>
<l>Bespot ende an dat cruce brocht."</l>
<l>                Silvester seide: "Jode, verstant</l>
<l>Dat ic hier te voren ontbant,</l>
<l>Dat die Gods Sone des hogen</l>
<l n="350">Negeen passie en mach gedogen,</l>
<l>Maer die menschelecheit allene.</l>
<l>Jhesus Kerst van Nazarene</l>
<l>Van Abrahame ende van Davite</l>
<l>Beheeten was in doude vite,</l>
<l n="355">Dat hi van hen comen soude,</l>
<l>Die was gepassijt, want hijt woude."</l>
<l>                Jobal sprac: "Dits te wonderne mee:</l>
<l>So sijn dan Gods Sonen twee:</l>
<l>Den enen, van Gode gewonnen,</l>
<l n="360">Sonder begen van Gode begonnen,</l>
<l>Ende dien die wan die Maget."</l>
<l>Silvester sprac: "Merct wat gi vraget.</l>
<l>In Jhesus Kerst es Gods Sone een,</l>
<l>Daer an sterven en es negeen,</l>
<l n="365">Maer die menscheit mochte doegen.</l>
<l>Die volmaecte God van hoegen</l>
<l>Dede volmaecte menscheit an,</l>
<l>Omme te verloessene den man."</l>
<l>                Jobal sprac: "Hoe mach dat wesen,</l>
<l n="370">Oft een was, dat die een van desen</l>
<l>Doegen mochte, ende die ander niet?"</l>
<l>Silvester sprac: "Hore dit bediet:</l>
<l>Ic sal di proeven, dat si twee</l>
<l>Te samen een wesen, dat deen wee</l>
<l n="375">Mach hebben sonder des anders pine."</l>
<l>Jobal sprac: "Dit waer te sine</l>
<l>Dan sal niemen geproeven connen."</l>
<l>Silvester sprac: "Lye verwonnen,</l>
<l>Alsict di proeve daer ict versta."</l>
<l n="380">                Doe sprac die tiende, Thara:</l>
<l>"Proeft ons redelike dan."</l>
<l><pb n="299"/>Silvester sprac: "Thare, hore hier an:</l>
<l>Mach men houwen enen boem</l>
<l>Daer die sonne ane scijnt, nem goem,</l>
<l n="385">Merc, als men thout slaet ende pijnt,</l>
<l>Der sonnen claerheit, diere ane scijnt</l>
<l>Ende van den boeme niet en sceet,</l>
<l>Diere en doet men quaet no leet.</l>
<l>Dus en sciet die godlijchede</l>
<l n="390">Altoes niet van der menschede,</l>
<l>Ende nochtan en quetste niet</l>
<l>Hare der menscheit verdriet."</l>
<l>Al tfolc dat daer was in thof</l>
<l>Gaf Silvestere daer den lof,</l>
<l n="395">Ende die keyser wouds inde maken.</l>
<l>Maer Silvester sprac ter saken</l>
<l>Ende seide: "Here, hier staen bi</l>
<l>Zelo ende Zambri;</l>
<l>Eest dat men hen ontseit tgevecht,</l>
<l n="400">Hen mach duncken men doet onrecht."</l>
<l>                Zelon antwerdde saen:</l>
<l>"Du heefs recht wel gedaen</l>
<l>Dattu porres den slapenden hont.</l>
<l>Nu sech dan ende maec ons cont:</l>
<l n="405">Of die dinc, die hier es verleget,</l>
<l>Van dinen Kerste was voreseget,</l>
<l>Wat dwanckene daertoe, maec ons wijs,</l>
<l>Te doegene so swaer mesprijs?"</l>
<l>                Silvester die sprac dit woert:</l>
<l n="410">"Ay, ghi heren, swijcht ende hoert,</l>
<l>Want ic wille hier ter stede</l>
<l>Onttecken onse salechede.</l>
<l>Doe al die werelt was in dole,</l>
<l>Ende die menschelike scole</l>
<l n="415">Hare warp ane afgode gemeene,</l>
<l>Coes onse Here God allene</l>
<l>Abrahame uut al den lieden.</l>
<l>Hi ende Ysaac ende Jacob scieden</l>
<l>Uten heidenen tien tiden.</l>
<l n="420">In teekene gaf hi hen tbesniden,</l>
<l>Ende heeft hen sacrificie geset</l>
<l>Van beesten, also die oude wet</l>
<l>Bescheeden heeft in haer gebode.</l>
<l>Die duvel dede vore sine afgode</l>
<l n="425">Van der selver manieren mede</l>
<l>Beesten offeren in elke stede,</l>
<l>Ende conterfayte die wet ons Heren.</l>
<l>Noet waest dat dit God wilde keren,</l>
<l>Ende die heilege Gods Sone quam</l>
<l n="430">In die Maget, ende nam</l>
<l>Vleesch an hare sonder man.</l>
<l>Dits dlam dat noyt smette en gewan.</l>
<l>Dit was becoert van den viant,</l>
<l>Om te brekene onser coringen bant;</l>
<l n="435">Dit was vercocht ende verraden,</l>
<l>Om ons te quitene uter scaden;</l>
<l>Ontcleedt was hi om dat hi woude</l>
<l>Ons decken vore des viants coude;</l>
<l>Hi starf omdat wi souden leven;</l>
<l n="440">Te hemele so es hi gecleven,</l>
<l>Omdat wi daer souden comen.</l>
<l>Ten joncsten sal hijt noch al domen,</l>
<l>Ende elken mensche geven croene</l>
<l>Na dat recht van sinen loene.</l>
<l n="445">Hier falgierde des duvels gedochte:</l>
<l>Want dat hi ierst bringen mochte</l>
<l>Selken beeste te sinen outare,</l>
<l>Als doude wet mochte oppenbare,</l>
<l>Hine mochte noch en conde</l>
<l n="450">Dlam sonder smette ende sonder sonde,</l>
<l>Dat ons sijn vleesch ende sijn bloet liet,</l>
<l>Altoes geconterfayten niet,</l>
<l>Dat hi dies gelike mede</l>
<l>Sinen afgod offeren dede."</l>
<l n="455">Zelon antwerdde: "Dine tale</l>
<l>Vervolcht haer selven also wale,</l>
<l>Ende daer es so sterc die redene in</l>
<l>Beide in dinde ende in dbeghin,</l>
<l>Dat wijt geweren niet en connen.</l>
<l n="460">Wi moeten ons selven te wers onnen,</l>
<l>Want wi oyt hebben ende noch heden</l>
<l>Jegen onse salecheit gestreden."</l>
<l>                Zambri blies op ende sprac voert:</l>
<l><pb n="300"/>"Selen ons dan Silvesters woert</l>
<l n="465">Doen onse heilege wet begeven,</l>
<l>Ende an hem houden, dien sijn leven</l>
<l>Onse vaders namen sware</l>
<l>Als enen rechten toeverare?</l>
<l>Desen Silvestere, dien geen man</l>
<l n="470">Met woerden verwinnen en can,</l>
<l>Willic met miraculen verwinnen,</l>
<l>Her keyser, daer ghijt selt bekinnen.</l>
<l>Men bringe mi voert den wreetsten stier,</l>
<l>Die iewerincs es ende onghier:</l>
<l n="475">Ghi selt wonder ansien."</l>
<l>Doe seide daer een mettien,</l>
<l>Dat een stier ware bi der steden,</l>
<l>Die wreetste diemen vant van seden.</l>
<l>Constantijn die dedene halen.</l>
<l n="480">Hierenbinnen ghinc hem an met talen</l>
<l>Silvester, ende sprac: "Zambri,</l>
<l>Wat orboren sal die stier hier bi?"</l>
<l>                Zambri seide: "Dine tale,</l>
<l>Die di bevallet also wale,</l>
<l n="485">Wert hier nu te sere verladen;</l>
<l>Ic sal [di] verwinnen met daden.</l>
<l>Onse vorders, doe si Gode</l>
<l>Offerden na der wet gebode</l>
<l>Beesten siere godheit teeren,</l>
<l n="490">Spraken si den name ons Heren</l>
<l>Der beesten in de oere, ende si bleef doot</l>
<l>Sonder slach clein of groot.</l>
<l>Sijn name die es so sterc,</l>
<l>Dat creature negeene, dat merc,</l>
<l n="495">En can gedoegen te horne dat,</l>
<l>Sine blijft doot op die stat.</l>
<l>Dit willic proeven op desen dach,</l>
<l>Laet sien wat dijns Gods name mach."</l>
<l>                Silvester seide: "Du duncs mi doren.</l>
<l n="500">Dien name, die niemen en mach horen,</l>
<l>Hoe leerestune sonder horen die?"</l>
<l>Zambri seide: "Hout dat an mie,</l>
<l>En es niemen diese horen mach,</l>
<l>En wert daer sijn sterfdach.</l>
<l n="505">Men machse oec in marmersteene</l>
<l>Scriven no in metael negeene;</l>
<l>Daer mense scrijft verderft ter stede</l>
<l>Ende die scrivere stervet mede."</l>
<l>Silvester sprac: "Hoe mochstuut leeren,</l>
<l n="510">Dune moester horen of sien toe keeren?"</l>
<l>Zambri sprac: "Dats ongereet</l>
<l>Di te wetene, want du leet</l>
<l>Die Joden heefs." Die keyser sprac echt:</l>
<l>"Silvester dunct mi hebben recht.</l>
<l n="515">Sech hoe du leeren mochts dien name,</l>
<l>Datter horen no sien toe quame?"</l>
<l>Zambri sprac: "Al sonder sage</l>
<l>Moestic ierst vasten VII dage,</l>
<l>Ende doe benedidemen na dat</l>
<l n="520">Water ende deedt in een vat.</l>
<l>Dus sat mijn meester ter selver uren</l>
<l>Ende teekende die figueren</l>
<l>In dat water vore minen ogen,</l>
<l>Daer men mede spellet den Hogen</l>
<l n="525">Ende die uutvercorne name."</l>
<l>Binnen deser tijt aldus so vane</l>
<l>Den stercken stier, die tier stonden</l>
<l>Cume C man verwinnen conden,</l>
<l>Dat sine bewonden so met linen,</l>
<l n="530">Dat sine cume ende met pinen</l>
<l>Brachten vor den keyser geleet,</l>
<l><pb n="301"/>Daer menech in die plaetse steet.</l>
<l>                Zambri riep: "Siet alle te samen</l>
<l>Die cracht an van Gods namen!</l>
<l n="535">Silvester, hier wert geint</l>
<l>Dijn rioten, dijn parlemint!"</l>
<l>Silvester mercte dese dinc.</l>
<l>Zambri toten stier ginc,</l>
<l>Ende sprac hem in die ore dat woert;</l>
<l n="540">Thant sonder beiden voert</l>
<l>Gaf die beeste enen luut wel groot,</l>
<l>Ende viel op die stede doot.</l>
<l>Alle die liede riepen tsamen,</l>
<l>Dat ware groote cracht van namen,</l>
<l n="545">Ende gaven Zambri groten prijs;</l>
<l>Ende hieromme in geenre wijs</l>
<l>En wanhoepte Silvester groot no smal.</l>
<l>Als al tfolc maecte gescal,</l>
<l>So was hi in sine gebede</l>
<l n="550">Ende anriep Gods genadechede.</l>
<l>Over ene wile hi bat</l>
<l>Constantine, daer hi sat,</l>
<l>Dat men make een gestille.</l>
<l>De keyser hiet doen sinen wille,</l>
<l n="555">Ende dat volc sweech onder hem.</l>
<l>Silvester sprac: "Zambri, vernem!</l>
<l>God die sprect in dinen boeken</l>
<l>(Du vindest daer in, wiltuut soeken):</l>
<l>"Ic sal doen sterven ende doen leven,</l>
<l n="560">Slaen ende gesonde geven."</l>
<l>Spraecstu dan Gods name groot,</l>
<l>Daer die beeste bi leit doot,</l>
<l>Sprecten dan in dander ore,</l>
<l>Dat elc mensche sie ende hore,</l>
<l n="565">Dat dijn God vrai si ende hi geven</l>
<l>Mach beide doot ende leven.</l>
<l>En moechstu dit oec niet volbringen,</l>
<l>So mach men merken in dien dingen,</l>
<l>Dat dit des duvels name was,</l>
<l n="570">Die doot sloech ende niet en genas."</l>
<l>                Zambri die riep lude ende sere:</l>
<l>"Ghenade, keiser! der werelt here!</l>
<l>Dit seide ic te voren wale,</l>
<l>Dat Silvestere in die tale</l>
<l n="575">Niemen onderdoen en can.</l>
<l>                Nu hebbic verwonnen dan</l>
<l>Bi minen God, bi siere cracht.</l>
<l>Mine vorwaerde was vortbracht,</l>
<l>Dat ic disputeren late den clerken</l>
<l n="580">Ende wi streden met gewerken."</l>
<l>                Silvester sprac: "Jode, siet hier,</l>
<l>Wiltu dat ic doe dit dier</l>
<l>In Jhesus Cristus name genesen?"</l>
<l>Zambri sprac: "Dan mach niet wesen,</l>
<l n="585">Al mochstu oec vliegen met vederen."</l>
<l>Constantijn began dit wedren,</l>
<l>Ende seide: "Jode, dits wonder groet.</l>
<l>Du lijs dattu en cans gedoen albloet</l>
<l>Met dinen God dit dier opstaen,</l>
<l n="590">Ende Silvester wilt anvaen.</l>
<l>Rechter eest die dat leven geeft</l>
<l>Dat men dien over God heeft,</l>
<l>Dan hem die geeft de doot."</l>
<l>Doe lieden al die liede albloet</l>
<l n="595">Dat hi God ware sonder waen,</l>
<l>Die die beeste dade opstaen.</l>
<l>Silvester metten kerstenhede</l>
<l>Die viel daer in sinen gebede,</l>
<l>Ende bat Gode nerenstelike,</l>
<l n="600">Dat sine miracule daer blike;</l>
<l>Ende daer na es hi opgestaen,</l>
<l>Ende sprac an gene beeste saen:</l>
<l>"Omdat elc mensche bekinnen sal,</l>
<l>Dat Jhesus Kerst heeft over al</l>
<l n="605">Sine mogentheide groot,</l>
<l><pb n="302"/>Ende dat beide lijf ende doot</l>
<l>Dienen sal na sijn gebot</l>
<l>Als den almechtegen God,</l>
<l>So gebiedic di, creature,</l>
<l n="610">Van siere gewelt, die de nature</l>
<l>Gheset heeft bi redenen groot,</l>
<l>Dattu opstaes van der doot,</l>
<l>Ende du goetlike ende goedertiere</l>
<l>Wederkeers onder dine diere,</l>
<l n="615">Aldaer du af waers gelect,</l>
<l>Sonder felheit ende niet wreet."</l>
<l>Amen! sprac dat kerstenhede.</l>
<l>Die stier stont van der stede,</l>
<l>Ende men heeftene daer ontbonden.</l>
<l n="620">Hi ginc goelijc wech tien stonden</l>
<l>Ter weiden danen menne brochte.</l>
<l>Al dat ginder toesien mochte</l>
<l>Riepen lude ende oppenbare,</l>
<l>Dat Jhesus Cristus vrai God ware.</l>
<l n="625">Die keyserinne vrouwe Helene,</l>
<l>Joden, heidene algemene,</l>
<l>Ende die jugen beide te samen</l>
<l>Om genade te hant quamen</l>
<l>An Silvestere, ende baden</l>
<l n="630">Om doepsele ende genaden,</l>
<l>Ende vele volcs quam doe mede</l>
<l>Te Rome ten kerstenhede,</l>
<l>Dat men sekerleke niet al</l>
<l>En can geweten dat getal.</l>
</div>
<div type="subchapter"><head type="subchapter">Van den drake, dien Silvester besloet. XXIIII.</head>
<l>                Pine van swaren ongemake</l>
<l>Dede te Rome eens een drake,</l>
<l>Dien de heidene van der steden</l>
<l>Over enen god anebeden,</l>
<l n="5">Die in enen berch lach,</l>
<l>Hiet Carpeius op dien dach,</l>
<l>Daer hare beelfroct op stont,</l>
<l>In enen hole dat doe was cont,</l>
<l>Daer men dalende toe ginc met staden</l>
<l n="10">Met CCC ende LX graden.</l>
<l>Daer plagen mageden met toeverers</l>
<l>Toe te gane, singende een vers,</l>
<l>Ende anebeedden genen drake,</l>
<l>Ende droegen hem tetene sine sake.</l>
<l n="15">Maer hi ontreinde so die lucht,</l>
<l>Dat die stede dies hadde ducht,</l>
<l>Want daer menech af bleef doot.</l>
<l>Die heidene daden bede groot</l>
<l>Te Silvestere, ende seiden dese sake:</l>
<l n="20">"Doe cesseren een jaer desen drake,</l>
<l>Dat hi tfolc dus niet en vermoerde,</l>
<l>Wi geloeven dinen woerde."</l>
<l>Silvester geboet dat hi woude,</l>
<l>Datmen III dage vasten soude,</l>
<l n="25">Ende sente Peter dede hem verstaen,</l>
<l>Hoe hi den drake soude vaen.</l>
<l><pb n="303"/>Dus ginc hi neder toten diere</l>
<l>Ende besloetenne daer binnen sciere,</l>
<l>Ende seide dat niemen onttoen en mach</l>
<l n="30">Dat gat vor an den doemsdach.</l>
<l>Om dese miracule, om dese dinc,</l>
<l>Menech kerstendoem ontfinc.</l>
<l>Dus wert dat volc in hopen groot,</l>
<l>Quite van tweerande doot:</l>
<l n="35">Van der doot hier des lichamen,</l>
<l>Daer vele liede teer toe quamen</l>
<l>Bi des draken venine sware,</l>
<l>Ende van der doot, diere volgede nare</l>
<l>Na der sielen, die emmermeere</l>
<l n="40">Gheduren soude, want si eere</l>
<l>Als enen god daden dien drake.</l>
<l>Dus worden gedoept bi deser sake</l>
<l>Binnen den jare der manne ginder,</l>
<l>Sonder wive ende sonder kinder,</l>
<l n="45">Also ict in dware verstande wale,</l>
<l>Dertechducentech bi getale.</l>
</div>
<div type="subchapter"><head type="subchapter">Van Constantijns statuten, die hi bescriven dede. XXV.</head>
<l>                Van dat ic te voren las,</l>
<l>Hoe dat Constantijn genas</l>
<l>Van laserscape, ende hoe dat hi</l>
<l>Al wert van den duvel vri</l>
<l n="5">Bi den doepsele dat hi ontfinc,</l>
<l>Altemale hoe dat verginc,</l>
<l>Dede hi scriven van orde tende</l>
<l>In epistelen, diemen sende</l>
<l>Tallen bisscoppen durenture</l>
<l n="10">Die werelt, so dat te geenre ure</l>
<l>En worde vergeten. Ende hi dede</l>
<l>Die gelike bescriven mede</l>
<l>Bi meneger redenen, dat elc gome,</l>
<l>Dat die heilege kerke van Rome</l>
<l n="15">Si hoeft van allen kerken na desen,</l>
<l>Die sijn of mogen wesen;</l>
<l>Ende hoe hi te Rome die kerke</l>
<l>Vercierde met dieren gewerke;</l>
<l>Ende hoe dat hi woude</l>
<l n="20">Dat Silvester paeus sijn soude</l>
<l>Hoeftbisscop van erterike,</l>
<l>Ende sijn nacomende gemeenlike;</l>
<l>Ende hoe hi den paeus verchiere</l>
<l>Met croenen, met menegere maniere</l>
<l n="25">Van sinen anderen abite;</l>
<l>Ende hoe elc keyser met vlite</l>
<l>Den paeus van rechte dienen sal:</l>
<l>Dit dede hi bescriven al,</l>
<l>So dat hi wilde dat diegone,</l>
<l n="30">Dier na comen, houden de gewone.</l>
<l>Hier af sprect vele dat Latine,</l>
<l>Maer icken can gedoen die pine,</l>
<l>Dat ict te poente in Dietsche gedichte:</l>
<l>Dies so lidict over lichte.</l>
</div>
<div type="subchapter"><head type="subchapter">Hoe Constantijn den stoel van den keyserike sette te Constantinobile. XXVI.</head>
<l>                Tote desen tiden eenperlike</l>
<l>Was die stoel van den keyserike</l>
<l>Te Rome, van dier stonden</l>
<l>Dat ierst keysere begonden;</l>
<l n="5">Maer Constantijn die heeft gelaten</l>
<l>Stoel ende stat den paeus te baten,</l>
<l>Ende voer woenen te Bisant,</l>
<l>Ende hevet na sine name genant;</l>
<l>Die stat es nu, alsoment weet,</l>
<l n="10">Dat nu Constantinople heet.</l>
<l>Hier in maecte hi menege kerke,</l>
<l>Ende van sonderlingen gewerke</l>
<l><pb n="304"/>Maecte hi ene verchiert sere,</l>
<l>Die gewyet was in die ere</l>
<l n="15">Der Heyleger Wijsheit ons Heren,</l>
<l>Daer men Cristus wel mach eren.</l>
<l>Hier brachte hi oec, horic bedieden,</l>
<l>Dmeeste deel van edelen lieden</l>
<l>Ute Rome der goeder stede,</l>
<l n="20">Met wive ende met kinderen mede.</l>
<l>Daeromme wilt hi dat men de stat kent</l>
<l>Hoeft van algader Orient,</l>
<l>Ende daer dat sitten ewelike</l>
<l>Blive van den keyserike.</l>
<l n="25">Maer hier na eest so vergaen,</l>
<l>Dat Bordeaus sware wert bestaen</l>
<l>Van heidenen, ende also wale</l>
<l>Van Harleblanke dlant altemale,</l>
<l>Dat hem die paeus van Rome ontsach,</l>
<l n="30">Dat dat heidene volc wel mach</l>
<l>Den lande van Rome scaden daer na,</l>
<l>Eest dat ment niet en wedersta;</l>
<l>Ende hine hoepte der baten niet</l>
<l>Van den genen die keyser hiet</l>
<l n="35">Te Constantinoble in trike.</l>
<l>Dies so sendde hi cortelike</l>
<l>Sine macht al geheel</l>
<l>Hem die men heet Karel Marteel,</l>
<l>Die Vranckerike doe hadde in hant,</l>
<l n="40">Ende hi als een prince valiant</l>
<l>Versloech die heidene ende verdreef,</l>
<l>Dies hi van Rome als patrijs bleef.</l>
<l>Na hem waest Pippijn, sijn sone;</l>
<l>Groete Karle was na die gone,</l>
<l n="45">Die ontfinc die keyser croene</l>
<l>Van den paeus van Rome te loene,</l>
<l>Die paeus Leo was genaemt.</l>
<l>Nu in desen tiden quaemt,</l>
<l>Dat die Griexe macht ginc dwinen</l>
<l n="50">Ende sciet van den Latinen.</l>
<l>Karle bleef keyser vort sijn leven,</l>
<l>So daden selke die van hem bleven;</l>
<l>Maer sider so verkeeret al,</l>
<l>Want die keyser wesen sal,</l>
<l n="55">Hi moet wesen alte voren</l>
<l>Van den Aelmannen gecoren,</l>
<l>Van den paeus gewiet dan.</l>
<l>Hier laten wi staen watter gaet an.</l>
</div>
<div type="subchapter"><head type="subchapter">Van Licinius quaetheiden. XXVII.</head>
<l>                Een wonder es te seggene dat,</l>
<l>Hoe cortelike in elke stat</l>
<l>Menege kerke wert gereet.</l>
<l>Ende hoe met nerenste so heet</l>
<l n="5">Constantijn doen dede dat.</l>
<l>Hi en spaerde geenen scat.</l>
<l>Elker steden ontboet hi echt,</l>
<l>Dat men gave al sijn recht</l>
<l>Die kerken te doene maken mede.</l>
<l n="10">Al met dus groter sempelhede</l>
<l>Der kerken glorie in erterike</l>
<l>Wies scoenheit sijn ene gelike</l>
<l>Als oft hemelsche dinge sijn,</l>
<l><pb n="305"/>Ende die goede Constantijn</l>
<l n="15">Wies in dogeden menechfoude,</l>
<l>Ende hadde sonderlinge vroude,</l>
<l>Dat die kerke hadde selken spoet.</l>
<l>Hem dunct oec dat hi wesen moet</l>
<l>In dogeden boven der clercgien,</l>
<l n="20">Sal hi op Gode mogen lyen.</l>
<l>Dus dede hi bi Gods gewelt,</l>
<l>Dat menne niet over keyser en helt</l>
<l>Allene, maer over vader</l>
<l>In doechdach[tech]eiden algader.</l>
<l n="25">                Nu en mochte desen groten vrede</l>
<l>Die onsalege nidechede</l>
<l>Ghedoegen niet, want Licinius</l>
<l>(Daer voren af es geseit aldus,</l>
<l>Dat hi verdiende bi dogeden groet</l>
<l n="30">Te wesene Constantijns genoet,</l>
<l>Ende hi te bat sijn vrient blive,</l>
<l>Gaf hi siere suster hem te wive)</l>
<l>Merct dat de keyser Constantijn</l>
<l>Bi machte niet, maer bi dogeden fijn,</l>
<l n="35">Met allen was in goeder maren</l>
<l>Boven allen die stervelec waren,</l>
<l>Ende namelike onder die kerstine,</l>
<l>Dies groot nijt quam in therte sine,</l>
<l>Ende heeft bedectelike gedacht</l>
<l n="40">Hem te bedriegene met alre macht.</l>
<l>Hier af en weet niet Constantijn.</l>
<l>In Gode was al de hope sijn,</l>
<l>Ende was bewaert in allen keren</l>
<l>Metten heilegen cruce ons Heren.</l>
<l n="45">Als Licinius dat versiet,</l>
<l>Dat hi bedectelike niet</l>
<l>Hem gederen en can, wert hi so boude</l>
<l>Dat hi hem ontseide. Also houde</l>
<l>So werp hi op die kerstene sinen nijt;</l>
<l n="50">Ende om hen te doene despijt,</l>
<l>Dien hi saen menege pine dede,</l>
<l>Si die te voren kerstenhede</l>
<l>Pijnden in der tyranne stonde,</l>
<l>Ende dien Licinius wat hi conde</l>
<l n="55">Te voren hadde pine gedaen,</l>
<l>Dien gaf hi macht dat si bestaen</l>
<l>Die kerstene met alre dere,</l>
<l>Diere toe hadden groten ghere.</l>
<l>Eerst verboet hi dat hof sijn</l>
<l n="60">Wie dat hi ware, die ware kerstijn,</l>
<l>Ende es hi riddere, dat hi laet</l>
<l>Alle ridderlike daet;</l>
<l>Daerna hiet hi die kerstene vaen</l>
<l>Ende in karkeren beslaen,</l>
<l n="65">Ende heeft wreeder dinge vonden</l>
<l>Dan die tyranne vore sinen stonden,</l>
<l>Want hi op dlijf verboet</l>
<l>Iemene te voedene in die noet.</l>
<l>Daer na hiet hi die gevane</l>
<l n="70">Met sonderlingen tormente gaen ane;</l>
<l>Ten lesten te stucken slaen ontwee</l>
<l>Ende die stucken werpen in die see.</l>
<l>Kerken, die hi eer maken dede,</l>
<l>Dede hi afbreken, ende mede</l>
<l n="75">In alre quaetheit hi verwan</l>
<l><pb n="306"/>Die vore hem was elken tyran.</l>
<l>Alle sedelike wetten</l>
<l>Dede hi in onseden setten.</l>
<l>Ter vrecheit hi so bekeert,</l>
<l n="80">Dat hi de tribute meert,</l>
<l>Dat vele ackere onbedreven</l>
<l>Altemale ondrechtech bleven.</l>
<l>Waest dat hi enege kerstene sendde</l>
<l>In kativeger ellende,</l>
<l n="85">Hadden si dochtere ende wijf,</l>
<l>Hi gafse den cnechten, die catijf;</l>
<l>Ende hi jegen der naturen gewout,</l>
<l>Nadien dat hi was worden out,</l>
<l>Wilde hi hem tonsuverheiden voegen,</l>
<l n="90">Ende sette sijn genoegen</l>
<l>Ane magede van groter scoenhede</l>
<l>Te nemene hare suverhede.</l>
</div>
<div type="subchapter"><head type="subchapter">Van sente Candus ende Quirioen. XXVIII.</head>
<l>                Nu worden onder desen tyrant</l>
<l>In ene port, Sebasten genant,</l>
<l>XL ridders martelaren,</l>
<l>Daer die vorbaerste af waren</l>
<l n="5">Candus ende Quirioen;</l>
<l>Dat Agricolaus dede doen,</l>
<l>Die baliu was in die stat.</l>
<l>Te sinen gesellen seide hi dat</l>
<l>Quirioen: "Een groot gemeene</l>
<l n="10">Hebben wi met menegen cleene</l>
<l>Ghedaen ter vlocht; te desen tiden</l>
<l>Nochtan si drie ons hier bestriden:</l>
<l>Sathan, die hertoghe Lysie,</l>
<l>Ende die baliu, als ic waer lie,</l>
<l n="15">Ende maer een en sijn dese drie.</l>
<l>Nu elc over hem selven sie,</l>
<l>Ende wese also sterc van sinne,</l>
<l>Dat een van ons si XL niet en verwinne."</l>
<l>Menech torment wert hen gedaen,</l>
<l n="20">Dat si salechleke ontstaen.</l>
<l>Een staende water was bi der stede,</l>
<l>Daer men die mertelaren in dede,</l>
<l>Ende het was winter ende coude swaer;</l>
<l>Een wel getempert bat was daer</l>
<l n="25">Bi geset, dat hiere mochte</l>
<l>In wel gaen dies rochte;</l>
<l>Ende daer esser een af in gegaen,</l>
<l>Die sijn leven daer liet saen.</l>
<l>Die andere bleven gestade in moede.</l>
<l n="30">Ridders waren hier toe ter hoede,</l>
<l>Die alle sliepen sonder een van dien,</l>
<l>Die heeft dalende versien</l>
<l>Van den hemele negenendertech</l>
<l>Croenen. In Gode gehertech</l>
<l n="35">Werp hi sine cleedere uut,</l>
<l>Ende spranc ten anderen; overluut</l>
<l>Riep hi: "Ende ic ben oec kerstijn!"</l>
<l>Den duvel sach men droeve sijn,</l>
<l>Die seide dat hi verwonnen ware.</l>
<l n="40">Doe sprac die joncste van der scare,</l>
<l>Wies moeder hem riet te sine gestade,</l>
<l>Dies hi wel volgede haren rade,</l>
<l>Wies name dat was Mellijt;</l>
<l>Ende niet lange na desen tijt</l>
<l n="45"><pb n="307"/> Worden hen allen tebroken die knien,</l>
<l>Die alle gaven den geest na dien</l>
<l>Sonder die Mellijt vorseit.</l>
<l>Der andere lichamen worden geleit</l>
<l>Omdat mense sal verbranden.</l>
<l n="50">Mellijts moeder nam te handen</l>
<l>Den sone ende droechene ten hoepe,</l>
<l>Ende in dien salegen loepe</l>
<l>Gaf die siele Gode die goede.</l>
<l>Die moeder met bliden moede</l>
<l n="55">Leidene op dandere lichamen,</l>
<l>Ende worden verbrant te samen,</l>
<l>Ende die asschen worden sciere</l>
<l>Ghewoerpen in ene riviere,</l>
<l>Die in dwater te samen rennen.</l>
<l n="60">Ten derden dage dede God kennen</l>
<l>Den bisscop daer van der stede,</l>
<l>Dat hi ende sine clergie mede</l>
<l>Toten heilechdoeme gaet;</l>
<l>Dat hi altehant bestaet,</l>
<l n="65">Ende heeft vonden die heilege asschen,</l>
<l>Daer dwater niet af en conde wasschen,</l>
<l>Ende die een groot licht uutgeven;</l>
<l>Ende wasser iet af verscheeden bleven,</l>
<l>Dat sach men als een licht verbaren.</l>
<l n="70">Dese mertelaren alle ridders waren</l>
<l>Van Capadocien geboren.</l>
<l>Ander dinc mogedi nu horen.</l>
</div>
<div type="subchapter"><head type="subchapter">Van sente Theogenusse. XXIX.</head>
<l>                Bi desen tyran verseit</l>
<l>Wert grote passie anegeleit</l>
<l>Theogenesse, die sone was</l>
<l>Eens bisscops; maer ic niet en las</l>
<l n="5">Wie die bisscop mochte wesen.</l>
<l>An IIII palen bant men desen</l>
<l>Ende sloechene met stocken swaren,</l>
<l>Daer si XVIII toe waren,</l>
<l>Die hen alle moede maken,</l>
<l n="10">Dat die stocke te stucken braken.</l>
<l>Te middewerde in die stat</l>
<l>Omtrent noene wert hi na dat</l>
<l>Ghepaelt also oppenbare.</l>
<l>Men dede hem dese pine sware,</l>
<l n="15">Omdat hi geen riddere en woude wesen.</l>
<l>Neven hem so leet na desen</l>
<l>Van enen legioene een voget,</l>
<l>Die an hem sprac aldus met ondoget:</l>
<l>"Waer es dijn coninc, dies riddere du sijs?</l>
<l n="20">Ic wille dattu des best wijs:</l>
<l>Haddic een swert, ic name di dleven."</l>
<l>Die sant heeft antwerde gegeven:</l>
<l>"Du en moges mi scaden twint;</l>
<l>Maer ic wille dat di si bekint,</l>
<l n="25">Dat dine ende dijns meesters knien</l>
<l>Ghebroken saen selen werden, ende na dien</l>
<l>So selen u die diere teren,</l>
<l>Ende dijn coninc wert met onneren</l>
<l>Ondergedaen saen hier nare,</l>
<l n="30">Ende alle die van uwer scare,</l>
<l>Die niet en geloeven den coninc mijn,</l>
<l>Selen saen verdorven sijn."</l>
<l>Ghekerkert wert hi daerna sniemen,</l>
<l>Ende was gehoedt, so dat hem niemen</l>
<l n="35">Gheven en mochte spise no dranc.</l>
<l>Doe quam Cristus eer iet lanc</l>
<l>Vore hem ende seide: "Theogenes,</l>
<l>In rechter gesonden wes;</l>
<l>Ic ben metti; meer groot no cleene</l>
<l n="40">En ontfaestu spise van menschen geene.</l>
<l>In den hemel es di gereet</l>
<l><pb n="308"/>Spise die nemmermeer en tegeet."</l>
<l>Onse Here voer danen, ende die sant</l>
<l>Loefde Gode met sange; te hant</l>
<l n="45">Hordent die wachters, die daer quamen</l>
<l>Ende den carkere besloten vernamen.</l>
<l>Bi gaten sagen si gereet</l>
<l>Met witten vele volcs gecleet</l>
<l>Singende den sant omtrent.</l>
<l n="50">Den baliu maken si bekent,</l>
<l>Die daer sendde gewapende scaren,</l>
<l>Want hi waende dat kerstene waren.</l>
<l>Die baliu daer mede quam,</l>
<l>Ende als hi niene daer en vernam,</l>
<l n="55">Hiet hi den sant borne ende broet</l>
<l>Gheven, dies niet en wilde; albloet</l>
<l>Seide hi: "Mi heeft mijn coninc genoedt."</l>
<l>Die baliu dat weten doet</l>
<l>Licinium, den tyrant,</l>
<l n="60">Die hem weder ontboet te hant,</l>
<l>Dat hine verdrinke in die see.</l>
<l>Hi dede so no min no mee,</l>
<l>Maer eert daertoe comen mochte,</l>
<l>Onse Here groot wonder an hem wrochte,</l>
<l n="65">Ende sijn vorspreken wert saen vertoget;</l>
<l>Want die baliu ende die voget</l>
<l>Van den legioene vorsproken</l>
<l>Daden enen strijt saen stoken,</l>
<l>Die jegen Licinius ghinc;</l>
<l n="70">Ende daer verginc also die dinc,</l>
<l>Dat si, die niet en hebben geloeft</l>
<l>In Gode, werden slijfs geroeft.</l>
<l>Daer Licinius omme wert erre,</l>
<l>Ende dede sonder enege merre</l>
<l n="75">Dien II vorseit die knien so breken,</l>
<l>Ende voer na Theogenes spreken,</l>
<l>Die genen lieden sepulture</l>
<l>Gaven met wel groter cure.</l>
</div>
<div type="subchapter"><head type="subchapter">Van sente Aggeuse, Naercis ende Marcellinus. XXX.</head>
<l>                Recht eest dat men viert met eren</l>
<l>Van III martelars ons Heren</l>
<l>In Ponten, die gebroedere waren,</l>
<l>Wies namen ic u mach oppenbaren:</l>
<l n="5">Aggeus, Narchisus, Marcellijn,</l>
<l>Die bi Licinius ontlivet sijn.</l>
<l>Dore hen, versta ic oec vorwaer,</l>
<l>........</l>
<l>Sente Ursac ridders leven,</l>
<l n="10">Ende heeft hem te levene begeven</l>
<l>Hermite in enecheden,</l>
<l>Daer hi sijn leven in heeft leden,</l>
<l>Dat hi den duvel rumen dede,</l>
<l>Dien hi besat met siere bede,</l>
<l n="15">Ende ontlijfde so enen drake,</l>
<l>Ende dede menege andere goede sake.</l>
<l>                Als dus Licinius die tyrant</l>
<l>Des quaets een stucke onderwant,</l>
<l>Ende het cont wert Constantine,</l>
<l n="20">Dede hi te gadere theere sine</l>
<l>Ende wilde de quaetheit wederstaen.</l>
<l>In Bitine, sonder waen,</l>
<l>Bi Crisobbe geviel die wijch,</l>
<l>Daer Licinius sinen crijch</l>
<l n="25">Moeste achterlaten an sinen danc.</l>
<l><pb n="309"/>Hi wert verwonnen eer iet lanc,</l>
<l>Ende gevaen voert so vort</l>
<l>Te Thessalonen in die port,</l>
<l>Daer was hem thoeft afgeslegen.</l>
<l n="30">Dus varen si die der quaetheit plegen.</l>
<l>Daer nam inde scandelike</l>
<l>Licinius, doe hi hadde in trike</l>
<l>Gheweest XIIII jaer,</l>
<l>Ende LX jaer out was vorwaer.</l>
<l n="35">Dit was een man van sinne wreet,</l>
<l>Die de spadone hadde leet,</l>
<l>Want hise motten hiet of muse</l>
<l>In palayse ende in huse.</l>
<l>Dus wert die grote Constantijn</l>
<l n="40">Keyser bi der groter doget sijn,</l>
<l>Daer hi bi hadde alle wege</l>
<l>Menegen sonderlingen groten sege.</l>
</div>
<div type="subchapter"><head type="subchapter">Van eenre consilien van Arriuse. XXXI.</head>
<l>                Over ene wile mochti horen,</l>
<l>Hoe sente Peter seide te voren</l>
<l>Wie bisscop na hem soude sijn.</l>
<l>Dat was die bisscop Alexandrijn.</l>
<l n="5">Achilles soude dierste wesen,</l>
<l>Ende Alexander na desen.</l>
<l>Achilles hadt nu gesijn,</l>
<l>Ende nu was in die stede sijn</l>
<l>Alexander die bisscop goet.</l>
<l n="10">Nu die wilde dat die kerke stoet</l>
<l>In goeden peyse ende in vreden,</l>
<l>So wert in werrechtecheden</l>
<l>Recht ocht quame van den haren;</l>
<l>Want een priestere wert binnen den jaren</l>
<l n="15">TAlexandrien binnen der steden,</l>
<l>Ende scheen van buten van goeden seden</l>
<l>Ende van levene bequame</l>
<l>(Arrius was sinen name),</l>
<l>Maer van binnen was hi venijn.</l>
<l n="20">Van desen Arriusse sijn</l>
<l>Hier voren gesproken woert,</l>
<l>Daer men heresie in hoert,</l>
<l>Die hi dede te verstane;</l>
<l>Want hi wilde dat bringen ane</l>
<l n="25">Onder die kerstene met gewoude,</l>
<l>Dat men die godheit sceeden soude</l>
<l>Van Gode den Vader ende den Sone</l>
<l>Ende den Heilegen Geest. Diegone</l>
<l>Wert om dese dinc verwaten</l>
<l n="30">Hier vore van den prelaten,</l>
<l>Ende van der kerken al gesteken,</l>
<l>Also gi hier voren moecht horen spreken,</l>
<l>Hoe dattene sente Peter verstac</l>
<l>Van Alexandrien, ende vorsprac</l>
<l n="35">Diegene die na hem wesen souden</l>
<l>Bisscop, dat sine houden</l>
<l>Alsoe, si raden met eren.</l>
<l>Als Alexander niet en conde bekeren</l>
<l>Desen Arrius van den quaden,</l>
<l n="40">Verstac hine sonder genaden;</l>
<l>Doch heeft Arrius so gedaen,</l>
<l>Dat hi menegen brachte gevaen</l>
<l>Met nide op den bisscop goet.</l>
<l>Als dit Constantijn verstoet,</l>
<l n="45">Maecte hi enen zeent gemeene</l>
<l>In die stede te Nichene</l>
<l>In tjaer ons Heren, na minen siene,</l>
<l>CCC ende daertoe sestiene,</l>
<l><pb n="310"/>Om te verclaerne die saken,</l>
<l n="50">Die Arrius wilde gerechtech maken.</l>
<l>CCC bisscoppe ende XVIII mede</l>
<l>Quamen te deser consilien stede.</l>
<l>Nu was de paeus Silvester doot:</l>
<l>Na hem quam in eren groet</l>
<l n="55">Marcus, want hi paeus was;</l>
<l>Na Marcus Julius, also ict las,</l>
<l>Die noch was in paeus gewelt</l>
<l>Daer men dese consilie helt;</l>
<l>Maer die oudde ginc hem so naer,</l>
<l n="60">Dat hi niet en mochte wesen daer.</l>
<l>Twee vroede priestere heeft hi gesent,</l>
<l>Vitus hiet deen, dander Vincent;</l>
<l>Van der apostelen kerken</l>
<l>Waren daer oec die patriarken:</l>
<l n="65">Macharis van Jherusalem,</l>
<l>Eustaes wasser oec met hem,</l>
<l>De bisscop van Anthiochen die stede,</l>
<l>Van Alexandrien was daer mede</l>
<l>Die goede bisscop Alexander,</l>
<l n="70">Ende meer patriarken menech ander.</l>
<l>Maer also ons dat gescrefte telt,</l>
<l>Dat hier te voren Silvester helt</l>
<l>Ene consilie te Rome</l>
<l>Bi skeysers Constantijns begome,</l>
<l n="75">Daer CC bisscoppe waren</l>
<l>Ende LXXXVIII met diere scaren;</l>
<l>So wert met anderen Arrius</l>
<l>Verdoemt ende een hiet Sixtus.</l>
<l>Dese heilege paeus woude,</l>
<l n="80">Dat engeen leec enegen clerc en soude</l>
<l>Bedragen met enegen leeliker saken;</l>
<l>Hi dede oec dat elc dyaken</l>
<l>Ten outare hadde an dabijt</l>
<l>Selc als si dragen in deser tijt,</l>
<l n="85">Dat heet een dalmatike;</l>
<l>Ende hi wilde des gelike,</l>
<l>Dat niemen der leeker vierescare</l>
<l>Te rechte en stoede die clerc ware;</l>
<l>Oec wilde hi van den corporale,</l>
<l n="90">Dat wit linen ware altemale,</l>
<l>No siden no gevaruwet twint,</l>
<l>Dan alsoet deerde ende de locht sint;</l>
<l>Want Jhesus was in linijn gewonden</l>
<l>In siere sepulturen stonden,</l>
<l n="95">Dat anders niet gevaruwet en was</l>
<l>Dan dander daer ic af las.</l>
</div>
<div type="subchapter"><head type="subchapter">Van den selven consilien. XXXII.</head>
<l>                Opten dach dat in Gods namen</l>
<l>Die bisscoppe alle waren tsamen,</l>
<l>So dede onder die prelate,</l>
<l>Als die duchte van nederen state,</l>
<l n="5"><pb n="311"/> Die keyser. Dan dede hi maken</l>
<l>Sijn sitten bat nederre om dese saken,</l>
<l>Ende satter op met cleenre scaren,</l>
<l>Om dese consilie te bewaren.</l>
<l>Nu es daer menege tale opcomen,</l>
<l n="10">So dat die keyser heeft vernomen,</l>
<l>Dat in die menegerande woerde</l>
<l>Comen mochte enege discoerde,</l>
<l>Waer bi die sonderlinge sake,</l>
<l>Daer hi dien zeent om wilde maken,</l>
<l n="15">Te negeenen ende soude keren,</l>
<l>So bat hi elken van den heren,</l>
<l>Dat elc bi brieve sinen wille gave</l>
<l>Ten dage diemen settet daer ave.</l>
<l>Ten dage die daer was genomen,</l>
<l n="20">Sijn si alle weder comen:</l>
<l>Daer wert gegeven Constantine</l>
<l>Van elken dat gescrefte sine.</l>
<l>Die brieve hilt hi in sinen scoet,</l>
<l>Ende sprac hen allen dus an albloet:</l>
<l n="25">"God heeft u papen gemaect,</l>
<l>Ende heeft u in die macht gestaect</l>
<l>Ons te jugeerne ende onse gelike;</l>
<l>Hieromme sijn wi in erterike</l>
<l>Bi rechte gedoemt in deser tijt.</l>
<l n="30">Ghi, die van Gode als gode sijt</l>
<l>Ons menschen hier gegeven,</l>
<l>En moget van menschen in dit leven</l>
<l>Altoes gejugeert niet wesen,</l>
<l>Want niet gevoech en ware in desen,</l>
<l n="35">Dat mensche gode jugeren soude,</l>
<l>Want dats allene van Gods gewoude</l>
<l>Dat hi u vonnesse sent.</l>
<l>Daeromme ontbeidt sijn jugement,</l>
<l>Ende laet hier onder u u discoert,</l>
<l n="40">Ende wat te Gods geloeve behoert</l>
<l>Dat besceedt in rechter saken."</l>
<l>Als endde was van deser spraken,</l>
<l>Dede hi die brieve al verbranden,</l>
<l>Dat geen mensche en soude verstanden</l>
<l n="45">Der heilegere bisscoppe discorderen.</l>
<l>Dus wilde hi die confusie beweren</l>
<l>Der vadere, ende daerbi ontgaen</l>
<l>Die maledixie, die ontfaen</l>
<l>Moeste die quade sone Cham,</l>
<l n="50">Die niet en decte als hi vernam</l>
<l>Die scande van den vader sijn.</l>
<l>Men leest elre, dat Constantijn</l>
<l>Sprac gelike deser spraken:</l>
<l>"Vernamic enege quade saken</l>
<l n="55">An hem, die pape of monec ware,</l>
<l>Eer ict liete oppenbare,</l>
<l>Sekerlike, condict volstrecken,</l>
<l>Ic soudt met minen mantele eer decken."</l>
</div>
<div type="subchapter"><head type="subchapter">Noch van den selven. XXXIII.</head>
<l>                Sienlijc wert oppenbare</l>
<l>In die werelt harentare</l>
<l>Dese consilie niet cleene,</l>
<l>Die lange stont ende algemeene.</l>
<l n="5">Philosophe van groten doene</l>
<l>Ende van menegen opinioene</l>
<l>Quamen te deser consilien binnen,</l>
<l>Daer selc dede sinen sin bekinnen.</l>
<l>Nu wasser een meester sonderlinge,</l>
<l n="10">Die so scoene sine dinge</l>
<l>Toegen conste ende so subtilike</l>
<l>Bi sijnre subtijlre logike,</l>
<l>Dattene niemen daer en conde</l>
<l><pb n="312"/>Wederstaen al uten gronde;</l>
<l n="15">Nochtan was sine sprake</l>
<l>Jegen kerstijnlike sake.</l>
<l>Maer nu wilde God die goede</l>
<l>Toegen, dat onse geloeve stoede</l>
<l>Bi dogeden, niet bi spreken,</l>
<l n="20">Ende heeft in den sin gesteken</l>
<l>Daer enen goeden sempelen man,</l>
<l>Die van clercgien als niet en can,</l>
<l>Die Jhesus Kerste al hadde in conden</l>
<l>Ende dien gecruust om onse sonden,</l>
<l n="25">Dat hi van sprekene viel in geren</l>
<l>Ende bat al den anderen heren,</l>
<l>Dat het si hare wille wale,</l>
<l>Dat hi ten meester hebbe die tale.</l>
<l>                Die bisscoppe, die den bisscop wel</l>
<l n="30">Simpel kinden, maer goet man el,</l>
<l>Ende in talen niet wel vroet,</l>
<l>Duchten sere in haren moet,</l>
<l>Dat sine heilege sempelheit</l>
<l>In scerne mochte sijn geseit</l>
<l n="35">Onder die philosophe subtile.</l>
<l>Doch, alsoet God wilde, ter wile</l>
<l>Die bisscop goet, die simpel man,</l>
<l>Vinc deser gelike dat spreken an:</l>
<l>"Philosophe," seit hi, "hore hare</l>
<l n="40">In Jhesus Cristus name dat ware:</l>
<l>Een God es die maecte alle dinge</l>
<l>Met sijns Woerts cracht sonderlinge,</l>
<l>Ende met sinen Heilegen Geest</l>
<l>Versekerde in al voleest.</l>
<l n="45">Dit Woert seggen wi den Sone;</l>
<l>Van der Maget was geboren die gone,</l>
<l>Die op tsmenschen dolen ontfarm</l>
<l>Hadde, ende ons, die sijn arm,</l>
<l>Verloeste met siere doot</l>
<l n="50">Uter eweleker noet.</l>
<l>Desen, die verresen es,</l>
<l>Sijn wi ontbeidende tote des</l>
<l>Hi recht juge comen sal</l>
<l>Van onsen gewerken al.</l>
<l n="55">Gheloefstu dat aldus si,</l>
<l>Philosophe? dat segt mi."</l>
<l>Ende hi, als die noyt een woert</l>
<l>Hier jegen bracht hadde voert,</l>
<l>Wert also vervaert van sinne</l>
<l n="60">Bi crachte, die dandere woerde hadden inne,</l>
<l>Dat hi dien antwerdde allene,</l>
<l>Dat hem dochte dinc negene</l>
<l>So waer als hi hadde geseit.</l>
<l>Doe wert daer also bereit,</l>
<l n="65">Dat die meester logicien</l>
<l>Kersten wert thant na dien,</l>
<l>Ende lyede dat hi verwonnen was,</l>
<l>Ende sere blide was hi das.</l>
<l>                Nu waren daer meesters andre,</l>
<l n="70">Die bisscop Alexandre</l>
<l>Van Constantinoble der stede</l>
<l>Die wilde disputeren; nu dede</l>
<l>Die keyser, dat die goede man</l>
<l>Die dinge wilde vangen an;</l>
<l n="75">Dat die bisscop gerne dede,</l>
<l>Nochtan was groot sine simpelhede.</l>
<l>Doe sprac hi ten meesters gemenen:</l>
<l>"Laet over u allen spreken enen,"</l>
<l>Dat die anderen hebben gedaen.</l>
<l n="80">Die bisscop sprac ten genen saen:</l>
<l>"In den name van Jhesus Kerste</l>
<l>Ghebiedic di, in desen tweste</l>
<l>Ten beginne en sprec vele no som,"</l>
<l>Ende diegene bleef al stom.</l>
</div>
<div type="subchapter"><head type="subchapter"><pb n="313"/> <hi rend="italic">Van den selven noch</hi>. XXXIIII.</head>
<l>                Heilech ende van rade vroet</l>
<l>Was te deser consilien, die menech goet</l>
<l>Dede ende daer toe beriet,</l>
<l>Een die Athanasius hiet;</l>
<l n="5">Een die Phasiutius was genant,</l>
<l>Bisscop uut Egypten lant;</l>
<l>Dese hadde in dien tijt gesijn,</l>
<l>Dat Galerius Maximijn</l>
<l>Tormente die kerstene liede,</l>
<l n="10">Waer bi desen bisscop gesciede,</l>
<l>Dat hi verloes ene siere ogen.</l>
<l>Oec moeste hi andere pine gedoegen</l>
<l>Ende bleef te live. Desen heilegen man</l>
<l>Wies die gracie Gods so an,</l>
<l n="15">Dat miracleren bi hem gescieden</l>
<l>Niet min dan men mach bedieden</l>
<l>Van den apostelen ons Heren.</l>
<l>Want die duvele te haren onneeren</l>
<l>Met woerden allene heeft [hi] verdreven;</l>
<l n="20">Den sieken heeft hi gegeven</l>
<l>Hare gesonde met siere bede;</l>
<l>Blenden gaf hi hare sien mede,</l>
<l>Vele ander wonders dede hi meere:</l>
<l>Desen minde die keyser seere.</l>
<l n="25">Daer was oec Spiridoen,</l>
<l>Bisscop van Cypers, wies doen</l>
<l>Wonder es te horne sere.</l>
<l>Als bisscop wert dese here,</l>
<l>Was hi scaepherde ende eest oec bleven.</l>
<l n="30">Op enen nacht, vindic bescreven,</l>
<l>Quamen dieve om sine scaep stelen,</l>
<l>Ende als si waenden des getelen,</l>
<l>Ende si boden daer toe die handen,</l>
<l>Dochte hen dat si met banden</l>
<l n="35">Ghebonden worden al ongesien,</l>
<l>Ende en conden niet ontflien.</l>
<l>Tsmergens quam die heilige oude,</l>
<l>Als die sine scaep leiden woude</l>
<l>Ter weiden, ende sach die dieve so staen.</l>
<l n="40">Hoet met hen was, verstont hi saen,</l>
<l>Ende ontbantse van dien banden</l>
<l>Met sinen woerden al te handen,</l>
<l>Ende gaf hen enen hamel mede,</l>
<l>Dat si met pinen hare besechede</l>
<l n="45">Sonder bate niet liden en souden.</l>
<l>Noch hort meer van desen ouden.</l>
<l>                Hi hadde ene dochter, die liet dit leven;</l>
<l>Maer een hadde hare eer gegeven</l>
<l>Dinge te hoedene of geleent.</l>
<l n="50">Die vader die dies verheent,</l>
<l>Want hi van der dinc niet en weet,</l>
<l>Alst die ander heescht gereet</l>
<l>Die dinc na der dochter doot.</l>
<l>Als ment sochte met nerenste groot,</l>
<l n="55">Ende ment vinden niet en can,</l>
<l>So es gegaen die heilege man</l>
<l>Ten grave van der dochter sijn,</l>
<l>Ende riep bi name sijn dochterkijn.</l>
<l>"Vader," sprac si, "wat wiltu?"</l>
<l n="60">Hi sprac: "Berecht ter werelt ons nu,</l>
<l>Waer du die dinc heefs gedaen,</l>
<l>Dattu van desen heefs ontfaen."</l>
<l>Ende si wijsde hem die stede;</l>
<l>Si gingen daer ende vondent mede.</l>
<l n="65">Ander dinc te wonderne sere</l>
<l>Dede dese heilege here.</l>
<l>Andere meneech heilech man,</l>
<l>Daer ic hier niet af gespreken en can,</l>
<l>Waren te deser consilien gemeene,</l>
<l n="70">Daer nutscap af quam menech eene.</l>
</div>
<div type="subchapter"><head type="subchapter">Hoe Arrius wert gescent. XXXV.</head>
<l>                Sonderlinge wert gescent</l>
<l><pb n="314"/>Arrius in dat parlement</l>
<l>Met redenen vele scone ende goet,</l>
<l>So dat men dies geloeven moet,</l>
<l n="5">Dat die Gods Sone si metten Vader</l>
<l>Van eenre substantien. Maer algader</l>
<l>En lyeden dat niet die daer waren.</l>
<l>XVII warenre te dier scaren,</l>
<l>Die Arrius sware ongeloven</l>
<l n="10">Gherne gehouden hadden boven,</l>
<l>Waer af die VI in al sijn comen</l>
<l>Met Arrius in al verdomen;</l>
<l>Si die XI toegeden tgelaet</l>
<l>Te houdene recht sgeloeven staet</l>
<l n="15">Metten monde, niet metten sinne;</l>
<l>Waer af deen was, also ict kinne,</l>
<l>Eusebius, die in der steden</l>
<l>Bisscop was van Nychomeden.</l>
<l>Van den goeden geloeve die sin,</l>
<l n="20">Dat die consilie hadde in,</l>
<l>Dats: "<hi rend="italic">Credo in unum</hi>," die men seecht</l>
<l>Ter messen na dat mens pleecht.</l>
<l>Andere vele goeder statute</l>
<l>Waren daer gegeven ute,</l>
<l n="25">Die den bisscoppen gaen an,</l>
<l>Papen ende clerken, daer ic van</l>
<l>Nu hier make een gestille,</l>
<l>Want ander dinc ic scriven wille.</l>
</div>
<div type="subchapter"><head type="subchapter">Van senter Nyclause men dan een capitel. XXXVI.</head>
<l>                In die Griexe hystorie ware</l>
<l>Vint men bescreven oppenbare,</l>
<l>Dat senter Nyclaus was te Nychene</l>
<l>In de consilie gemene,</l>
<l n="5">Out van dagen, ende was</l>
<l>Bisscop van Myrren; also ict las,</l>
<l>So en leefde hi niet lange daer naer.</l>
<l>Dese Nyclaus was vorwaer</l>
<l>Van edelen geslechte geboren</l>
<l n="10">Van eenre stede die wi horen</l>
<l>Patere nomen; dese stede</l>
<l>Es in Lycien; edelhede</l>
<l>Was wilen groot in dese stat,</l>
<l>Maer die sonden daden dat,</l>
<l n="15">Dat haer name sere es vergeten</l>
<l>Ende van lettel lieden beseten.</l>
<l>Een velt esser bi gelegen,</l>
<l>Dat berrent, ende dit es sijn plegen,</l>
<l>Dat altoes ruuscht als een cleet</l>
<l n="20">Dat men al onttwee scuurt gereet,</l>
<l>Ende geeft sdaechs uut vuelen roec;</l>
<l>Tsnachts so machmer scouwen oec</l>
<l>Vlamme na eens fornays maniere.</l>
<l>Die nature van desen viere</l>
<l n="25">Es, quamer een an metter hant,</l>
<l>Hi gevoelde hitte alse brant,</l>
<l>Maer hi en soude verberren twint.</l>
<l>Dus dede onse Here sijn bekint</l>
<l>Dien lieden der sonden wrake,</l>
<l n="30">Dat elc ter beteringen trake.</l>
<l>Dese stat, daer af es die tale,</l>
<l>Noch doe si was beseten wale,</l>
<l>Waren vader ende moeder rike</l>
<l>Senter Claes, ende sere eerlike</l>
<l n="35">Waren si metten meesten seer in werden;</l>
<l>Maer si waren die begerden</l>
<l>Meer hemelsche dan ertsche ere,</l>
<l>Ende met manieren te wonderne sere</l>
<l>So hilden si haren sone jonc,</l>
<l n="40"><pb n="315"/> Dien si in harre meinningen spronc</l>
<l>Wonnen, hoe sine in hare stede</l>
<l>Laten souden hare rijchede</l>
<l>Te besittene in die doget,</l>
<l>Ende waren altoes gehoget</l>
<l n="45">Hieromme te sine in der bede</l>
<l>An Gode, die haren wille dede,</l>
<l>Ende heeft hen tilike verbaert,</l>
<l>Wies haer sone sal werden waert;</l>
<l>Want, noch doe hi soech die borst,</l>
<l n="50">Nochte hongere nochte dorst</l>
<l>Die en dedene sugen mer eens den dach</l>
<l>Tweewerf de weke, also men mach</l>
<l>Bescreven sien al sonder sage,</l>
<l>Ten Goensdage ende ten Vrindage.</l>
<l n="55">                Als sine kintsche dage leden,</l>
<l>En plach hi niet der ydelre seden,</l>
<l>Die meest plegen jongelinge;</l>
<l>Maer hi hilt sine wandelinge</l>
<l>Met vader ende moeder ter kerken,</l>
<l n="60">Ende dies hi daer conde gemerken</l>
<l>Van der heilegere screfturen,</l>
<l>Dies en vergat hi te ghere uren.</l>
</div>
<div type="subchapter"><head type="subchapter">Van sente Jacoppe den bisscop. XLIIII.</head>
<l>                Een bisscop van levene goet,</l>
<l>Ende die bi toenamen hiet vroet,</l>
<l>Sente Jacob, bisscop sat</l>
<l>In Persen te Nisebis teere stat,</l>
<l n="5">Die mede Anthiochen heet.</l>
<l>Dese heilege bisscop street</l>
<l>Te Nichene in die stede</l>
<l>Jegen die ongeloevechede</l>
<l>Van den Arrianen quaet.</l>
<l n="10">Ter consilien, hier voren staet,</l>
<l>Daer hi salechleke in wrachte.</l>
<l>Eens besat sijn port met crachte</l>
<l>Van Persen Sapor die coninc,</l>
<l>Ende alst der port met vresen ginc,</l>
<l n="15">Troeste die bisscop wel de sine,</l>
<l>So dat si met stercker pine</l>
<l>Ten muere hen stoutelike scaren,</l>
<l>Daer hen die viande af vervaren.</l>
<l>Ja selve Sapor die here</l>
<l n="20">Dien dunct, dat hi siet staen ter were</l>
<l><pb n="316"/>Selve den coninc Constantine.</l>
<l>Doe sprac hi dus an die sine:</l>
<l>"God vecht over die Romeine!"</l>
<l>Ende hem quam gramscap an niet cleine.</l>
<l n="25">Een scicht scoet hi met gewoude</l>
<l>Opwert, oft hi Gode scieten soude.</l>
<l>Nu alse gevallen dese saken,</l>
<l>Quam ten bisscop sijn dyaken,</l>
<l>Die hem bat dat hi gereit</l>
<l n="30">Ten muere ga ende hi anleit</l>
<l>Die maledixie ten vianden.</l>
<l>Die bisscop ginc ten muere te handen,</l>
<l>Ende als sine heilege bede endde,</l>
<l>Onse Here onder die viande sendde</l>
<l n="35">Mosien ende vliegen so vele,</l>
<l>Dat met hen ginc al uten spele;</l>
<l>Want si den perden ende den olyfanten</l>
<l>So wee daden, dat ridders, serjanten</l>
<l>En constenre op geduron niet.</l>
<l n="40">Als Sapor dit claer versiet,</l>
<l>Vloe hi metten sinen tsamen</l>
<l>Van der stat met groter scamen.</l>
<l>                Jeronimus ons oec weten doet,</l>
<l>Dat dese heilege bisscop vroet</l>
<l n="45">Bescudde dicwile sine stede</l>
<l>Al met siere heileger bede,</l>
<l>Ende screef menege salege lere,</l>
<l>Die de heilege kerke prijst sere.</l>
<l>In skeysers Constantijns tiden</l>
<l n="50">Starf hi ende voer metten bliden,</l>
<l>Ende wert begraven in sine stat,</l>
<l>Want Constantijn bevolen hadde dat,</l>
<l>Die Constantius vader was.</l>
<l>Dit was de redene, also ict las,</l>
<l n="55">Omdat bi hem die stede goet</l>
<l>Vort meer te bat soude sijn verhoet.</l>
</div>
<div type="subchapter"><head type="subchapter">Van Enursis, <hi rend="italic">bisscop van Orliens.</hi> XLV.</head>
<l>                Het was in desen tiden mede</l>
<l>Een man van groter heilechede,</l>
<l>Enursis, die in die stat</l>
<l>TOrliens heilech bisscop sat.</l>
<l n="5">Hoe dat toequam, vanc mijn verstaen.</l>
<l>Als die heilege Desiniaen,</l>
<l>Die vore hem daer bisscop was,</l>
<l>Van desen levene leet den pas,</l>
<l>Ende men die elexie dede</l>
<l n="10">Bisscop te hebbene in sine stede,</l>
<l>Worden gecoren daer toe si twee</l>
<l>Bi werelekere vrientscap mee</l>
<l>Dan bi der geestelijchede,</l>
<l>Dat groot vernoy brochte in die stede,</l>
<l n="15">Want men daeromme storte menech bloet,</l>
<l>Daer geween af quam ende seerech moet.</l>
<l>Als die keyser dat bekent,</l>
<l>Enen baliu hi daer sent</l>
<l>Om te settene in payse die stat,</l>
<l n="20">Die vredelike dede dat,</l>
<l>Want hi dede comen met allen</l>
<l>Die bisscoppe daer van Gallen,</l>
<l>Die vastene setten van III dagen</l>
<l>Onder die liede, dat si bejagen</l>
<l n="25">Die bede mogen an onsen Here</l>
<l>Enen bisscop te siere ere.</l>
<l>Te dien vastenen op dien anderen dach</l>
<l>So quam daer, alsoet God versach,</l>
<l>Enursis, daer wi eer af spraken,</l>
<l n="30">Van Rome, ende hi was subdyaken;</l>
<l>Ende dat hi den wech vinc ane,</l>
<l>Dat was te suekene II gevane,</l>
<l>Die waren sine gebruedere beede.</l>
<l>Dus quam hi in oetmoedege cleede</l>
<l n="35"><pb n="317"/> In die stede van Orliens,</l>
<l>Ende in die kerke was sijn gepens</l>
<l>Te gane, daer hi in dede</l>
<l>Tonsen Here sine gebede.</l>
<l>Na die bede es hi gegaen</l>
<l n="40">Buten der kerken, ende es gestaen</l>
<l>Ommesiende oft hi iet</l>
<l>Wiene herberget om Gode versiet.</l>
<l>Die dorwaerdere van der kerken</l>
<l>Leide an hem sere sijn merken,</l>
<l n="45">Ende heeft hem om sijn doen gevraget,</l>
<l>Dies hem die ander dwaerre gewaget,</l>
<l>Ende es met hem so thuus gegaen,</l>
<l>Van wien hi vriendelijc was ontfaen.</l>
<l>Des ander daechs wilde dane</l>
<l n="50">Enursis, ende sijn wert sprac hem ane:</l>
<l>"En wetstu niet van der besechede,</l>
<l>Die nu es in dese stede?"</l>
<l>Enursis seide: "Neennic niet!"</l>
<l>Ende die ander hem claer bediet</l>
<l n="55">Van der elexien den gront.</l>
<l>Vort seit hi: "Blijft hier ene corte stont;</l>
<l>Bi avonturen onse Here</l>
<l>Sal vertoegen sinen ghere,</l>
<l>Wien men hier bisscop hebben sal."</l>
<l n="60">Enursis loefde dit al</l>
<l>Dat hem raden dorste sijn wert,</l>
<l>Ende ginc met hem ongespert</l>
<l>Ter kerken, ende bleef hem bi,</l>
<l>Daer onbekint was hi,</l>
<l n="65">Dan van sinen wert, van allen.</l>
<l>Nu sijn die dinge also gevallen,</l>
<l>Dat die bisscoppe lagen in beden</l>
<l>Ende tmeeste deel van der steden,</l>
<l>Ende baden Gode om teekine clare,</l>
<l n="70">Wie hen te bisscoppe nutte ware.</l>
<l>Ende cortelike hier naer</l>
<l>Quam ene duve, als een licht claer,</l>
<l>Op Enursis hoeft gevlogen,</l>
<l>Daer si menech teeken togen</l>
<l n="75">Moeste, eer het daer toe quam,</l>
<l>Dat menne daer te bisscoppe nam</l>
<l>Bi concente van al den lieden,</l>
<l>Die dit van hem alle wel bedieden:</l>
<l>"Dese es werdech ende gerecht!</l>
<l n="80">Gods wille gescie nu ende echt!"</l>
<l>                Alse Enursis hadde daer</l>
<l>Bisscop gesijn omtrent een jaer,</l>
<l>Scheen oft die port ware een gloet;</l>
<l>Maer die heilege bisscop vroet</l>
<l n="85">Blusschede den brant met siere bede.</l>
<l>Omdat hem God die ere dede,</l>
<l>So wilde hi Gode weder eren,</l>
<l>Ende wilde sine kerke meerren,</l>
<l>Ende brachte die liede al daer an,</l>
<l n="90">Dat elc bringe dat hi jan</l>
<l>Die kerke te meerne met.</l>
<l>Ten dage, diere toe was geset,</l>
<l>Ghinc hi met eenre spaden selve</l>
<l>Van den fondamente ten gedelve,</l>
<l n="95">Ende dalf oec metter hant</l>
<l>Also lange, dat hi vant</l>
<l>Enen utenemenden groten scat.</l>
<l>Cortelike sendde hi al dat</l>
<l>Den keyser, dat hiere mede dade</l>
<l n="100">Sinen wille; die wert te rade,</l>
<l>Dat hi den scat hem weder sendde.</l>
<l>Daer toe mede hi hem gehendde</l>
<l>Tweewerf also groten scat,</l>
<l>Ende diere in vele te bat,</l>
<l n="105"><pb n="318"/> Daer die bisscop mede doet maken</l>
<l>Sierlike die kerke, ende die saken</l>
<l>In die kerke blivende sijn.</l>
<l>Dit wilde die keyser Constantijn,</l>
<l>Datmen altoes sonder ontsinken</l>
<l n="110">In goede soude sijns gedinken.</l>
</div>
<div type="subchapter"><head type="subchapter">Van den selven Enursis. XLVI.</head>
<l>                Omtrent desen tijt geviel dit doen,</l>
<l>Dat die bisscop van Sissoen</l>
<l>Quam om an die bede vaen,</l>
<l>Daer Crispijn ende Crispiniaen</l>
<l n="5">Die martelaren begraven waren.</l>
<l>Met dat hi ter beden sal varen,</l>
<l>Heeft hi verstandelike gehort</l>
<l>Die gelike deser woert:</l>
<l>"Orconden ende vriende ons Heren!</l>
<l n="10">Ghestaedt ons lieden der eren,</l>
<l>Dat wi vore onse doot genaken</l>
<l>Ende bescouwen den dyaken</l>
<l>Enursis, onsen lieven broeder."</l>
<l>Die bisscop, dies sijn wilde vroeder,</l>
<l n="15">Hief op die ogen, ende versach dan</l>
<l>Twee religioese man,</l>
<l>Ende hi vragede hen wie si waren.</l>
<l>Dus gingen sijt hem oppenbaren:</l>
<l>"Porters van Rome so sijn wie,</l>
<l n="20">Ende wi waren gebruedere drie.</l>
<l>Wi twee worden eens gevaen</l>
<l>Van vianden, ende daer na saen</l>
<l>Waren wi al hier brocht</l>
<l>Ende eenre goeder vrouwen vercocht,</l>
<l n="25">Diere wi dienen, heet Juliane.</l>
<l>Groete begerte leit ons ane,</l>
<l>Te siene onsen brueder vrome</l>
<l>Enursis, die wi lieten te Rome."</l>
<l>Dese bisscop deedt in corter stont</l>
<l n="30">Den bisscop Enursis cont,</l>
<l>Die sere blide was der maren,</l>
<l>Ende sendde weder sonder sparen</l>
<l>Goets so vele, daer men bi</l>
<l>Sine twee brueders cochte vri,</l>
<l n="35">Ende quamen te hem daer elc begherde,</l>
<l>Daer elc anderen aneverde</l>
<l>Met meerre vrouden, met meerre lieve,</l>
<l>Dan men gescriven soude in brieve.</l>
<l>                Enursis, die heilege man,</l>
<l n="40">Leide selken erenst daer an</l>
<l>Te volmakene sine kerke,</l>
<l>Dat lettel gebrac van sinen gewerke,</l>
<l>Si en wert ten derden dage gewiet,</l>
<l>Daer onse Here gebenediet</l>
<l n="45">Selke miracule heeft gedaen,</l>
<l>Dat daer doepsele hebben ontfaen</l>
<l>Seven dusentech paiene.</l>
<l>Het en leet so niet metten gesciene,</l>
<l>Daer en wonnen die doeve haer horen,</l>
<l n="50">Die blende haer sien, ende die verloren</l>
<l>Hadden hare sprake spraken wel,</l>
<l>Ende die croepele worden gesont ende snel.</l>
<l>                Dese heilege man die dede</l>
<l>Menegen groot nuttelijchede.</l>
<l n="55">So dat hi van Gode verstoet,</l>
<l>Dat hi dit leven laten moet,</l>
<l>Die cleregie dede hi te samen</l>
<l>Ende bracht so toe in Gods namen</l>
<l>Bi sconen miraculen oppenbare,</l>
<l n="60">Van wien dat het nutte ware</l>
<l>Die den stoel na hem soude ontfaen:</l>
<l>Dat was die heilege Aniaen.</l>
<l>Ende saen in die heilechede fine</l>
<l><pb n="319"/>Gaf hi Gode de siele sine,</l>
<l n="65">Van Pietmaent ter sevender yde.</l>
<l>In sente Silvesters tide</l>
<l>Wert bisscop die heilege man.</l>
<l>Na dat ict verstanden can,</l>
<l>So was te dien tide Firmiaen,</l>
<l n="70">Daer ic af hebbe verstaen</l>
<l>Dat Lactatis was sine name.</l>
<l>Dese dede menege vrame</l>
<l>Der clergien met siere leere.</l>
<l>Van hem so versta ic meere,</l>
<l n="75">Dat hi Crispus meester was,</l>
<l>Die keyser in Gallen was. Also ict las,</l>
<l>So was dese Crispus sone</l>
<l>Grote Constantijns, ende die gone</l>
<l>Wert van den vader sint verslagen.</l>
<l n="80">Van desen wi nemmeer en gewagen.</l>
</div>
<div type="subchapter"><head type="subchapter">Van den bisscop Eusebius. XLVII.</head>
<l>                Van Cesarien in Palestine</l>
<l>Was in heilecheiden fine</l>
<l>Te dien tide bisscop Eusebius</l>
<l>Dat keyser was Constantijn. Aldus</l>
<l n="5">Vindic bescreven van desen goeden,</l>
<l>Dat menne mach loven boven menegen vroeden,</l>
<l>Want hi gescreften vele utermaten</l>
<l>Screef van vele sonderlingen baten,</l>
<l>Ende menege ware ystorie</l>
<l n="10">Dede hi bliven in memorie,</l>
<l>Ende menege passie der martelaren</l>
<l>Dede hi met sine gescrefte verclaren.</l>
<l>Vort bescreef hi leven ende namen</l>
<l>Van den bisscoppen alte samen,</l>
<l n="15">Die apostelen kerken</l>
<l>Besaten. Dit seldi merken,</l>
<l>Tote siere tijt dat waren dese:</l>
<l>Rome, Anthiochen ende Ephese,</l>
<l>Jherusalem ende Alexandrien.</l>
<l n="20">Den gescrefte horic lyen,</l>
<l>Dat dese Eusebius prijsde sere</l>
<l>Origenes doen ende leere.</l>
<l>                Van desen Eusebius</l>
<l>Scrijft ons Jeronimus,</l>
<l n="25">Dat eens in die stede sijn</l>
<l>Te Cesarien quam Constantijn,</l>
<l>Ende heeft den bisscop dit geseit:</l>
<l>Dat hi hem heesche, hets hem gereit,</l>
<l>Wat siere kerken vordeel ware.</l>
<l n="30">Eusebius seide oppenbare:</l>
<l>Hi en bade siere kerken geene rijchede,</l>
<l>Maer dade hier af sine bede;</l>
<l>Datmen al die werelt dure</l>
<l>Oppenbare met groter cure</l>
<l n="35">Die grave van den martelaren,</l>
<l>Hare namen, ende wie die jugen waren</l>
<l>Die hen die martielie daden,</l>
<l>Die provincien ende die staden</l>
<l>Daer si in leden al meswende,</l>
<l n="40">Ende den dach van haren ende,</l>
<l>Ende men dit claer doe bekant</l>
<l>Den erdschen bisscop in elc lant,</l>
<l>Diet Eusebiuse vort bedieden;</l>
<l>Ende dit die keyser doe gebieden.</l>
<l n="45">Dit was gedaen na sinen ghere,</l>
<l>Also dat dese vroede here</l>
<l>Die hystorien dede verclaren</l>
<l>Wel na van allen martelaren.</l>
</div>
<div type="subchapter"><head type="subchapter">Van den grolen sente Anthonise ende van sinen levene. XLVIII.</head>
<l>                Eens salechs moencs salic gewagen</l>
<l>Hierin, die in langen dagen</l>
<l>Herde wide es becant:</l>
<l>Dats Antonijs, die grote sant,</l>
<l n="5"><pb n="320"/> Die leefde herde salechlike</l>
<l>In Constantijns des Groten rike,</l>
<l>Die monec was ende abt daer naer,</l>
<l>Wies leven bescreef wel ende claer</l>
<l>Athanaes, die bisscop sat</l>
<l n="10">TAlexandrien in die stat.</l>
<l>Dese Anthonijs, also wijt horen,</l>
<l>Was in Egypten geboren</l>
<l>Van vader ende van moeder kerstijn goet,</l>
<l>Manierlike opgevoet.</l>
<l n="15">Als si beide verstorven waren,</l>
<l>Out omtrent van XX jaren</l>
<l>Es hi eens in die kerke comen,</l>
<l>Daer hi lesende heeft vernomen</l>
<l>Die ewangelie, daer men in</l>
<l n="20">Mach verstaen desen sin:</l>
<l>"Wiltu volmaect sijn," ende die woert</l>
<l>Also te dier ewangelien behoert;</l>
<l>Ende saen wert hi bedocht,</l>
<l>Dat hi al tsine heeft vercocht,</l>
<l n="25">Ende heeft den armen tgelt gegeven,</l>
<l>Ende vinc an hermiten leven</l>
<l>Niet verre van siere port,</l>
<l>Daer hi swarlike wert gecoert</l>
<l>Beide stille ende oppenbare</l>
<l n="30">Van der duveliker scare,</l>
<l>So dat niemen twivelen en darf,</l>
<l>Hine vacht wel menechwarf</l>
<l>Swaerlike jegen den viant.</l>
<l>Eens quam die duvel in samblant</l>
<l n="35">Van enen swerten kinde vore hem</l>
<l>Ghestrect neder, ende seide: "Ic bem</l>
<l>Verwonnen," want hi al onderdede</l>
<l>Den geest der onsuverhede</l>
<l>Met des geloeven cracht onbesmet,</l>
<l n="40">Met abstinentien daer met.</l>
<l>Hierna wert hi in rade daer af,</l>
<l>Dat hi hem decte als in een graf;</l>
<l>Dat den duvelen so verdroet,</l>
<l>Ende quamen met menechten groet</l>
<l n="45">Ende gaven hem so menechen slach,</l>
<l>Dat hi rechte als doot daer lach,</l>
<l>Dien sijn jongere also vant,</l>
<l>Diene droech in die port te hant.</l>
<l>Als dat wisten die gebure,</l>
<l n="50">Daden si, alse ten like, cure;</l>
<l>Ende als si sliepen ter middernacht,</l>
<l>Quam Antonise an cen deel cracht,</l>
<l>Die sinen jongere so dies gewoech,</l>
<l>Dat hine weder ten grave droech,</l>
<l n="55">Dats die andere en wisten niet.</l>
<l>Daer lach hi noch in swaer verdriet</l>
<l>Van der smerte, die hi eer doegede;</l>
<l>Maer sijn herte dat altoes poegede</l>
<l>Hoe hi die duvele verstrede.</l>
<l n="60">Vermaent heeft hise ten stride daer mede.</l>
<l>Daer quamen si hem weder ane</l>
<l>In messeliker beesten gedane,</l>
<l>Daer gingen si hem an met tanden,</l>
<l>Met hoernen, met clauwen, als met scanden</l>
<l n="65">Tontlivene aldaer ter stat.</l>
<l>Ende cortelike na dat</l>
<l>So quam een licht so doreclaer,</l>
<l>Dat die duvele jagede van daer,</l>
<l>Ende hi wert te hant genesen.</l>
<l n="70">Jhesus Kerste siet hi met desen.</l>
<l>Doe sprac Antonijs: "Goede Jhesu,</l>
<l>Waer waerdi, waer waerdi nu?</l>
<l>Twine haddi mi gemaect gesont</l>
<l>Doe ic ierst so was gewont?"</l>
<l n="75">Doe horde dese woerde hi:</l>
<l>"Antonijs," seide hi, "ic was hier; bedi</l>
<l>Ontbeiddie tote deser tijt,</l>
<l>Dat ic wilde sien desen strijt.</l>
<l>Nu omdattu heefs gestreden</l>
<l n="80">Wel met groter manlijcheden,</l>
<l><pb n="321"/>So makic di in corter stont</l>
<l>Die werelt dore namecont."</l>
<l>                Nu alse dese heilege man</l>
<l>XXXV jaer gewan,</l>
<l n="85">So stercte hem an Gode de sin.</l>
<l>Daer hi ter woestinen bat in</l>
<l>Trac, in sinen wege hi sach</l>
<l>Waer een plateele groot selverijn lach.</l>
<l>Om sduvels hoenne peisde hi dan,</l>
<l n="90">Ende sprac dus hem selven an:</l>
<l>"Wanen mach hier sijn dit comen?</l>
<l>Der menschen voetspore hier niet sijn vernomen;</l>
<l>Het es so groot, en mochte ontfallen</l>
<l>Niemene onwetende sijn met allen.</l>
<l n="95">Duvel, dit es dijn werc, dijn strec!</l>
<l>Mijn wille en wert van di niet belet!"</l>
<l>Ende alse hi dit heeft geseit,</l>
<l>Verginc die dinc als roec gereit.</l>
<l>                Daerna vant hi gouts enen hoep,</l>
<l n="100">Daer hi af nam sinen loep,</l>
<l>Als ochte hi vlo van stercken viere.</l>
<l>Doe leet hi saen ene riviere</l>
<l>Ende vant an enen berch een gat;</l>
<l>XX jaer woende hi in dat,</l>
<l n="105">Daerne die menege sint versochte</l>
<l>Ende daer hi vele miraculen wrochte.</l>
<l>                Selke wile so quam vor desen</l>
<l>De duvel, die so groot sceen wesen,</l>
<l>Dat hi thoeft toten hemele draget;</l>
<l n="110">Ende als hem Antonijs vraget</l>
<l>Wie hi es, hi seget: "Sathan."</l>
<l>Vort vraget hi den heilegen man:</l>
<l>"Waeromme eest dat so op mi striden</l>
<l>Die moenke, ende in allen tiden</l>
<l n="115">Die kerstene mi vermaledien?"</l>
<l>Antonijs sprac, hort sijn belien:</l>
<l>"Wel te rechte doen si dat,</l>
<l>Want dicwile ende te menegher stat</l>
<l>Werden si gepijnt met dijnre lagen."</l>
<l n="120">Sathanas heeft dit gewagen:</l>
<l>"Hem selven distorberen hi sal.</l>
<l>Icken doe dies groot no smal,</l>
<l>Want ic van niente ben gewracht;</l>
<l>Overal regneert Cristus cracht,</l>
<l n="125">Gods name maect overal geclanc."</l>
<l>Doe seide Antonijs Gode danc,</l>
<l>Ende die vuele quade Sathan</l>
<l>Voer als een vuel roec van dan.</l>
<l>Dese sant hadde so groten gare</l>
<l n="130">Om te sine martelare,</l>
<l>Dat hi den martelars volgede ane,</l>
<l>Die van den keyser Maximiane</l>
<l>Worden gepijnt hier ende ghinder;</l>
<l>Maer niemen wilde doen hem hinder,</l>
<l n="135">Dies hi droefde herde sere,</l>
<l>Want hi gherne om onsen Here</l>
<l>Ghedoecht hadde der mertielien verdriet,</l>
<l>Maer wie dat dade en vant hi niet.</l>
<l>Confessor es hi dus bleven.</l>
<l n="140">In meneger wijs leidde hi scerp leven,</l>
<l>So dat sijnre miraculen lof</l>
<l>So blickende wert, dat hi daer of</l>
<l>Die ydel glorie heeft ontsien.</l>
<l>Ter woestere steden trac hi na dien,</l>
<l n="145">Daer hi doegede menege plage</l>
<l>Van der heltscher viande lage,</l>
<l>Hierna daden an hem hare bede</l>
<l>Moenke, die hem volgeden mede,</l>
<l>Dat hise versage in haren dorste,</l>
<l n="150">Want si waters hadden borste.</l>
<l>Daer brachte hi vort ene fonteine</l>
<l>Met siere beden, suete ende reine;</l>
<l>Ende alse hi dit hadde gedaen,</l>
<l>Es hi ten monecken blide gegaen,</l>
<l n="155"><pb n="322"/> Daer hi om goet doe wert genoet,</l>
<l>Ende dede menege nutscap groet.</l>
</div>
<div type="subchapter"><head type="subchapter">Van den selven. XLIX.</head>
<l>                Te noenen daechs eer men at,</l>
<l>Wert gedragen in hoger stat</l>
<l>Van den ingelen dese heilege man.</l>
<l>Duvele quamenre jegen dan,</l>
<l n="5">Die beletten wilden die vaert,</l>
<l>Ende hebben geoppenbaert</l>
<l>Van siere geboernessen die sonden;</l>
<l>Maer die ingele in corten stonden</l>
<l>Hebbent met goeder proeven onttaen.</l>
<l n="10">Metten ingelen daelde hi vri saen,</l>
<l>Ende vant hem also hi was eer.</l>
<l>Op enen tijt gesciede meer,</l>
<l>Dat sijnre monecke spraken gevielen</l>
<l>Vragende van den wesene der sielen.</l>
<l n="15">Ter naester nacht Antonijs hort,</l>
<l>Hoe dattene ene stemme roept vort</l>
<l>Ende seit: "Stant op ende sie;"</l>
<l>Ende cortelike so sach hie</l>
<l>Enen langen, wies hoeft gerochte</l>
<l n="20">Toten wolken, also hem dochte,</l>
<l>Dat hi met armen, met handen lanc</l>
<l>Benam te vliegene den ganc</l>
<l>Selke die gevedert waren</l>
<l>Ende te vliegene te hemele begaren,</l>
<l n="25">Ende selke en mochte hi niet gehouden,</l>
<l>Sine vlogen daer si wouden.</l>
<l>Daer horde Antonijs bliscap groet</l>
<l>Ende rouwe sonder genoet</l>
<l>Ghemingt van diere verwonnen waren</l>
<l n="30">Ende van der verwinners scaren.</l>
<l>Ende Antonijs heeft bekent,</l>
<l>Dat dit was der sielen concent,</l>
<l>Ende die duvel heeft gewert</l>
<l>Van doegeden die hem te sonden kert,</l>
<l n="35">Ende heeftse met hem gehouden,</l>
<l>Ende die heilegen, die wouden</l>
<l>Te Gode senden haren ghere,</l>
<l>Daer jegen en hadde hi geene were,</l>
<l>Daer hi rouwe groot omme vortbrochte.</l>
<l n="40">                Eens sat Antonijs ende wrochte</l>
<l>Met sinen brueders, ende mettien</l>
<l>Heeft hi te hemele wert gesien,</l>
<l>Ende sach een visioen verswaert.</l>
<l>Neder so viel hi ter vaert,</l>
<l n="45">Ende bat Gode dat hi verkeere</l>
<l>Dat quaet toecomende tontsiene seere.</l>
<l>Dit horden die bi hem waren,</l>
<l>Ende begonden hen vervaren,</l>
<l>Ende baden hem dat hi wilde doen</l>
<l n="50">Bekinnen dat visioen.</l>
<l>Doe seide hi weenende dese woert:</l>
<l>Dat een quaet al ongehort</l>
<l>Te comene ware naer.</l>
<l>"Ic sach," seit hi, "Gods outaer</l>
<l n="55">Ommeringt met menege mule,</l>
<l>Die met haren hoeven vuele</l>
<l>Die dinc al scieden van den outare.</l>
<l><pb n="323"/>Hierbi weetic oppenbare,</l>
<l>Dat dat rechte geloeve kerstijn</l>
<l n="60">Met groter plagen gequetst sal sijn,</l>
<l>Ende dat, gelijc dat beesten dullen,</l>
<l>Die liede al verscoren sullen</l>
<l>Die sacramente van onsen Here:</l>
<l>Dits dat mi doet versuchten sere."</l>
<l n="65">Als dit aldus was gehort,</l>
<l>So sprac Gods stemme daer dese woert:</l>
<l>"Veronwerdt sere wert mijn outaer!"</l>
<l>Ende dat wert cortelike waer,</l>
<l>Want na twee jaer die Arriane</l>
<l n="70">Ghingen so der kerken ane,</l>
<l>Dat si sceen van al ontset.</l>
<l>Niet allene en worden besmet</l>
<l>Magede goede, vrouwen gemeene,</l>
<l>Maer die vonten worden onreene,</l>
<l n="75">Ende men versloech goede kerstene scaren</l>
<l>Bi den outaren oft scape waren.</l>
<l>                Balicius, een Arriaen,</l>
<l>Die in therscap was gegaen</l>
<l>Van algader Egypten lant,</l>
<l n="80">Dede den kerstenen selken pant,</l>
<l>Dat hi magede ende monecke mede</l>
<l>Al moedernaect dede alle die lede</l>
<l>Te stucken blouwen al oppenbaer.</l>
<l>Tote desen tyrant fel ende swaer</l>
<l n="85">Screef sente Antonijs dus: "Ic sie</l>
<l>Die gramscap Gods comende op die.</l>
<l>Die kerstene te pinene afsta,</l>
<l>Datti Gods gramscap niet en beva,</l>
<l>Die di naect ende es gehende</l>
<l n="90">Ende di dreiget met quaden ende."</l>
<l>Die onsalege heeft gelesen</l>
<l>Die lettere ende loech; te desen</l>
<l>Spau hi daer in tonwerden</l>
<l>Ende warpse vor hem ter erden,</l>
<l n="95">Ende die de lettere brachte daer</l>
<l>Dede hi menege pine swaer.</l>
<l>Ende daer toe die felle tyran</l>
<l>Ontboet dus den heilegen man:</l>
<l>"Om dattu draechs so groote cure</l>
<l n="100">Ten monecken, so sal in corter ure</l>
<l>Te di comen, hebbic gedacht,</l>
<l>Die discipline van onser macht."</l>
<l>Maer die rechte ons Heren wrake</l>
<l>Die sloech saen dese dreigende sprake,</l>
<l n="105">Want den dreigere gesciede,</l>
<l>Dat hi onder ander liede</l>
<l>Reet een pert saechte ende tam,</l>
<l>Dattene metten tanden nam</l>
<l>Ende warpene vor hem op die erde</l>
<l n="110">Ende berechtene sere onwerde.</l>
<l>Binnen den vijfsten dage was dat</l>
<l>Dat hi hem qualike vermat.</l>
<l>In die port was hi gedragen,</l>
<l>Ende starf saen in swaerre plagen.</l>
<l n="115">Menege andere miracule scone</l>
<l>Dede onse Here van den trone</l>
<l>In des groets Antonijs ere.</l>
<l>Oec was hi besceeden sere</l>
<l>Te kinnenne goede geeste ende quade.</l>
<l n="120">Groet in daden, vroet in rade,</l>
<l>So galt hi der doot hare scout,</l>
<l>Hondert ende vijf jaer out,</l>
<l>Troestende sine bruedere ter doget,</l>
<l>Daer hise maecte al in verhoget;</l>
<l n="125">Ende na dat hise alle custe,</l>
<l>Voer hi ter eweliker ruste.</l>
<l>                Die jeesten van den heilegen lieden,</l>
<l>Die in desen tijt gescieden;</l>
<l>Hebbic u een deel verclaert;</l>
<l n="130">Nu treckic ter hystorien waert</l>
<l>Van den keyser Constantine</l>
<l><pb n="324"/>Ende van Helenen, der moeder sine.</l>
</div>
<div type="subchapter"><head type="subchapter">Hoe ons Heren cruce vonden wert. L.</head>
<l>                Lange ende alte swaer een dolen</l>
<l>Hilt bedect ende verholen</l>
<l>Dat cruce ons Heren gebenedijt.</l>
<l>Nu geviel in desen tijt,</l>
<l n="5">Dat Helenen der keyserinne</l>
<l>Bi visioene quam in den sinne</l>
<l>Te besuekene die stede,</l>
<l>Daer ons Heren Cristus lede</l>
<l>An dat cruce genagelt waren,</l>
<l n="10">Ende om dat te doene verclaren.</l>
<l>Dus voer si te Jherusalem,</l>
<l>Ende heeft gevraget hem,</l>
<l>Daer si af berecht sijn waent;</l>
<l>Maer niet lichte en wert si vermaent,</l>
<l n="15">Want die tyranne over langen tijt,</l>
<l>Die op kerstenheit hadden nijt,</l>
<l>Hadden te dier stede een beelde gesat;</l>
<l>In Venus ere so was dat,</l>
<l>Ende dit was daeromme gedaen,</l>
<l n="20">Oft eenech kersten wilde bestaen</l>
<l>Te comene al daer ter steden</l>
<l>Om Jhesum Cristum anebeden,</l>
<l>Dat het also schinen soude</l>
<l>Of hi Venus anebeden woude.</l>
<l n="25">Dus wert die stede ene lange stont</l>
<l>Onversocht ende al oncont.</l>
<l>                Hieromme ontboet vrouwe Helene</l>
<l>Te samen die vroetste Joden gemene,</l>
<l>Die te Jherusalem doe waren,</l>
<l n="30">Als oft ware hare begaren,</l>
<l>Dat si antwerdden van haerre wet.</l>
<l>Als sise in talen hadde geset</l>
<l>Ende gelachtert haer dolen swaer,</l>
<l>Ende si geproeft hadde claer</l>
<l n="35">Cristus geloeve bi den propheten,</l>
<l>Heeft si hen anderwerf geheeten,</l>
<l>Dat si uutgaen ende kiesen dan</l>
<l>De vroetste onder alle hare man.</l>
<l>Si gingen dus ende spraken onder hen lieden:</l>
<l n="40">"Wat saken maecht bedieden,</l>
<l>Dat ons dus moyt de keyserinne?"</l>
<l>Een Jode was daer, vroets van sinne,</l>
<l>Die Judas geheeten was.</l>
<l>Hi sprac: "Ic make u vroet das:</l>
<l n="45">Si wille vragen om dat hout,</l>
<l>Daer onse vorders met gewout</l>
<l>Wilen Jhesum hingen ane.</l>
<l>Mi dede dus te verstane</l>
<l>Mijn vader Symoen, eer hi starf:</l>
<l n="50">"Siet, sone, te welker warf</l>
<l>Dat men ondersoec sal doen</l>
<l>Om thout, daer an wilden verdoen</l>
<l>Jhesus Cristus die vore ons waren,</l>
<l>Du sels dat eer oppenbaren,</l>
<l n="55">Eer du di sels laten pinen;</l>
<l>Want dat Joedsche rike sal dan dwinen,</l>
<l>Ende si werden in mogentheden</l>
<l>Die den gecruusten anebeden,</l>
<l>Ende die gecruuste sal regneren</l>
<l n="60">Ewelike sonder verkeren</l>
<l>Boven al, want die gone</l>
<l>Es des levende Gods sone.""</l>
<l>Die andere spraken uut enen monde:</l>
<l>"Wi en horden dies te geenre stonde.</l>
<l n="65">Wiltmen di dan om tcruce vragen,</l>
<l>Siet dat van di niet en si gewagen."</l>
<l>Nu worden si geroepen voert,</l>
<l>Ende si en wilden niet een woert</l>
<l>Dies men hen vragede antwerden dware.</l>
<l n="70">Doe wert bevolen al die scare,</l>
<l>Datmense ten viere brachte saen.</l>
<l>Van vreesen worden si so bevaen,</l>
<l>Dat si Judasse gaven daer,</l>
<l>Ende seiden oppenbaer:</l>
<l n="75">"Dits een man, sijt seker des,</l>
<l>Die rechte spropheten sone es;</l>
<l><pb n="325"/>Hi weet van onser wet al dware."</l>
<l>Helene riep dien tote hare</l>
<l>Ende seide: "Nu kies al bloet</l>
<l n="80">So dleven, so de doot.</l>
<l>Wiltu leven op erterike</l>
<l>Ende in den hemel, sech mi waerlike,</l>
<l>Waer es bedect dat cruce ons Heren?"</l>
<l>Judas waende dit ontkeren,</l>
<l n="85">Ende sprac: "Icken kinne niet die stede,</l>
<l>Want icken was niet daer mede</l>
<l>Aldaer hi gecruust was."</l>
<l>Helene antwerdde: "Wat das?</l>
<l>Bi den gecruusten sweric di,</l>
<l n="90">Oftune en segts de waerheit mi,</l>
<l>Ic sal di met hongere verslaen."</l>
<l>Ende si heeft geheeten saen,</l>
<l>Datmenne in enen droegen pit</l>
<l>Doe sonder spise, daer hi in sit</l>
<l n="95">Soe VII dage. Doe riep Judas</l>
<l>Opwert, die bekeert so was,</l>
<l>Dat hi seggen wille gereet</l>
<l>Dat hi van Gods cruce weet.</l>
<l>Men dedenne uten putte saen,</l>
<l n="100">Ende hi es thant gegaen</l>
<l>Ter stede daer dat cruce lach.</l>
<l>Tote onsen Here hi opwert sach</l>
<l>Ende seide dese gelike:</l>
<l>"Here God van hemelrike,</l>
<l n="105">Oft si dijn wille dat regnere</l>
<l>Marien sone, die van di, Here,</l>
<l>Wert gesent - ende en hadde hi</l>
<l>Niet geweest ute di,</l>
<l>Hi en hadde gedaen die wondere niet,</l>
<l n="110">Die bi hem al sijn gesciet,</l>
<l>Du en hads hem oec niet van der doot</l>
<l>Doen verrisen met crachte groot -,</l>
<l>Nu doe ons een teeken, Here.</l>
<l>Also als du wilen ere</l>
<l n="115">Wouds Moysen Josephs beene toegen,</l>
<l>Also toech vore onsen oegen</l>
<l>Desen tresoer sere diere.</l>
<l>Doe van der steden die maniere</l>
<l>Van roken comende riekende wel,</l>
<l n="120">So dat ic geloeve niet el</l>
<l>Dan in den gecruusten Here,</l>
<l>Die es ende sal sijn emmermeere</l>
<l>Over Israel coninc."</l>
<l>Saen als die tale teghinc,</l>
<l n="125">So verbevede die stede,</l>
<l>Ende vele roecs so quammer mede</l>
<l>Al van specien riekende wale.</l>
<l>Doe seide Judas dese tale:</l>
<l>"Warechtechlec, Cristus, du sijs</l>
<l n="130">Der werelt behoudere in alre wijs.</l>
<l>Ic segge di danc, lieve Here,</l>
<l>Al benic dies onwerdech sere,</l>
<l>Du en heefs in mijns levens spacie</l>
<l>Niet onthouden dine gracie."</l>
<l n="135">Ene spade nam hi doe selve,</l>
<l>Ende sette hem manlec ten gedelve.</l>
<l>XX voete diep dalf hie,</l>
<l>Ende vant daer crucen drie,</l>
<l>Diemen in die stat saen draecht.</l>
<l n="140">Sente Helene heeft gevraecht</l>
<l>Welc ons Heren cruce ware,</l>
<l>Want si wiste al oppenbare,</l>
<l>Dat der dieve waren twee.</l>
<l>Doe en was daer an te doene nemmee,</l>
<l n="145">Om te wetene die waerheit,</l>
<l>Dan datmen ons Heren wille ontbeit.</l>
<l>Omtrent noene, horic gewagen,</l>
<l>Brachtmenre enen dooden gedragen,</l>
<l>Dat Judasse sere wel greide,</l>
<l n="150">Diere die II crucen op leide,</l>
<l>Ende die doode bleef onverwect.</l>
<l>Doe wert het also berect,</l>
<l>Dat mer ons Heren cruce op leide:</l>
<l>Die doode stont op sonder beide,</l>
<l n="155">Ende alle die dit wonder scouwen</l>
<l>Loven Gode met goeder trouwen.</l>
<l><pb n="326"/>Maer die duvel, die alle tijt</l>
<l>Op die doget hevet nijt,</l>
<l>Wert hier af gram ende tongemake,</l>
<l n="160">Ende men horde dus sine sprake:</l>
<l>"O Jhesus van Nazarene,</l>
<l>Du trecs te di al gemene.</l>
<l>Ic, die bi Judasse dede</l>
<l>Wilen die verradechede,</l>
<l n="165">Werde uutgewoerpen suere</l>
<l>Bi Judasse in dese ure."</l>
<l>                Doe dede die heilege Helene</l>
<l>Bestaden in een selveren vat rene</l>
<l>Dat cruce, ende dede maken ene kerke</l>
<l n="170">Te Calvarien van sconen gewerke,</l>
<l>Ende dede nerenstelike gebieden</l>
<l>Allen goeden kerstenen lieden,</l>
<l>Dat men den dach viere met eren</l>
<l>Dat vonden was dat cruce ons Heren:</l>
<l n="175">Van Meye op die none vijfte.</l>
<l>Nu vinden wi oec in gescrijfte:</l>
<l>Als deser keyserinnen vroede</l>
<l>Wille dus was vergaen te goede,</l>
<l>Dede si ene kerke maken</l>
<l n="180">Van dieren sonderlingen saken</l>
<l>Ter stede daer si tcruce vant.</l>
<l>Gods nagele quamen oec hare te hant;</l>
<l>Die heeft si haren sone bracht,</l>
<l>Die van somen heeft gewracht</l>
<l n="185">Breidele, daer hi mede wilde riden</l>
<l>Als hi viande wilde bestriden,</l>
<l>Ende van some dede hi maken</l>
<l>An sinen helm ten selven saken.</l>
<l>Een deel oec van den cruce ons Heren</l>
<l n="190">Bracht si den sone, ende met eren</l>
<l>Heeft si dander deel gelaten</l>
<l>Te Jherusalem ter baten</l>
<l>Dien lieden, daer men hem dede</l>
<l>Menege groete werdechede.</l>
</div>
<div type="subchapter"><head type="subchapter">Van Metrodorius ende van Metrapius. LI.</head>
<l>                Een philosophe was wilen eere,</l>
<l>Die om erenst van groter leere</l>
<l>In dat uterste India voer,</l>
<l>Om van den lande te weten tboer:</l>
<l n="5">Dese hiet Metrodorius.</l>
<l>Seder so verstont aldus</l>
<l>Een ander philosophe vroet,</l>
<l>Ende hem quam in sinen moet</l>
<l>Die selve vaert te vangene ane</l>
<l n="10">(Metrapius hiet hi, ic wane),</l>
<l>Ende heeft hem in die vaert geset.</l>
<l>II kindere voert hi hem met,</l>
<l>Die hi van letteren instruweerde:</l>
<l>Der kindere name ic dus leerde,</l>
<l n="15">Dat deen hiet Edesius</l>
<l>Ende dander Frumentius.</l>
<l>Nu waest der Barbariene sede,</l>
<l>Als si jegen Rome hadden onvrede,</l>
<l>Dat si versloegen groot ende cleine</l>
<l n="20">Waer si betraepten die Romeine.</l>
<l>                Nu wert onvrede tusschen die Inden</l>
<l>Ende die Romeine, so dat si vinden,</l>
<l>Die Inden, den philosophe vorsproken</l>
<l>Ende die andere. Si gingen stoken</l>
<l n="25">Dat scep, daer si mede quamen,</l>
<l>Ende hen allen dleven namen,</l>
<l>Sonder die II kinderkine,</l>
<l>Daer eer af was die tale mine.</l>
<l>Haerre tweer hebben si afdocht</l>
<l n="30"><pb n="327"/> Ende hebbense haren coninc brocht,</l>
<l>Die onder den coninc also dyen,</l>
<l>Dat si quamen ter heerscapien.</l>
<l>Edesius wert des conincs scinke</l>
<l>Ende Frumentius, also ic dinke,</l>
<l n="35">Die sere vroet was ende niet ghier,</l>
<l>Wert des conincs tresorier;</l>
<l>Ende si dienden so den here,</l>
<l>Dat hise eerde ende minde sere.</l>
<l>Die coninc starf cortelike,</l>
<l n="40">Ende liet oer van sinen rike</l>
<l>Sijn wijf met enen jongen sone;</l>
<l>Ende eer hi starf, so gaf die gone</l>
<l>Den tween jongelingen vorseit</l>
<l>Orlof te doene wat hen greit:</l>
<l n="45">So te blivene, so wech te vaerne.</l>
<l>Maer dat wech varen sage ongerne</l>
<l>Die coninginne, die hen bat sere,</l>
<l>Dat si bleven dor hare ere</l>
<l>Tote dat hare sone werde bat out,</l>
<l n="50">Want si vore allen menechfout</l>
<l>Hen betroude van den lande,</l>
<l>Ende gaf hen al de macht in hande,</l>
<l>Daer Frumentius af was thoeft.</l>
<l>Ende alse hi dus wert geloeft,</l>
<l n="55">Dede hi besueken wie kerstijn waren</l>
<l>Onder die Roemsche coomanne scaren;</l>
<l>Dien hi dede maken sameninge,</l>
<l>Ende na kerstelike dinge</l>
<l>Dede hi maken in vele steden</l>
<l n="60">Als kerken, daer men in soude beden,</l>
<l>Ende gaf den cost al diere toe ginc.</l>
<l>Nu quam tsinen dagen die coninc,</l>
<l>Dien wel hadden berect van kinde</l>
<l>Dese twee, daer ic af vinde,</l>
<l n="65">Dat si weder te lande quamen,</l>
<l>Nochtan dat hen beiden tsamen</l>
<l>Dat bliven baden die coninginne</l>
<l>Ende hare sone met nerensten sinne.</l>
<l>Te Tyren quam Edesius,</l>
<l n="70">TAlexandrien Frumentius,</l>
<l>Elc aldaer hi was geboren.</l>
<l>Frumentius brachte te voren,</l>
<l>Dat het ongevoege ware,</l>
<l>Dat men Gods werc niet en oppenbare,</l>
<l n="75">So dat hi ginc al belien</l>
<l>Den bisscop van Alexandrien</l>
<l>Wat God heeft gedaen in Ynden,</l>
<l>Ende bidt hem dat hi wille sinden</l>
<l>Aldaer enegen werden man</l>
<l n="80">Met anderen kerstenen, oft hem God an,</l>
<l>Dat hi dien onbekinden lieden</l>
<l>Salechlike Gods wet mach bedieden.</l>
<l>Athanasius die here,</l>
<l>Die niewelinge des bisscops ere</l>
<l n="85">TAlexandrien hadde ontfaen,</l>
<l>Wert saen met goeden rade bevaen,</l>
<l>Dat hi Frumentius bisscop maect</l>
<l>Ende daer te vaerne staect,</l>
<l>Dien, als hi bisscop quam in Ynden,</l>
<l n="90">God selke gracie wilde anesynden,</l>
<l>Dat wonder gesciede bi hem te staden,</l>
<l>Ende also si van den apostelen daden,</l>
<l>Daer die menege bi wert bekeert,</l>
<l>Dien hi salechlike leert.</l>
<l n="95">Edesius, die heilege man,</l>
<l>Wert pape ende volgede an</l>
<l>Frumentiuse, ende die dede</l>
<l>Menege vrome ten kerstenhede.</l>
<l>In tiden was dit van Constantine.</l>
<l n="100"><pb n="328"/> Te dien selven tiden gaf God te sine</l>
<l>Ghevane een heilech wijf kerstijn</l>
<l>In een rike, die name sijn</l>
<l>In Latijn Hyberia si.</l>
<l>Daer was costume, seit men mi,</l>
<l n="105">Worde siec daer enech kint,</l>
<l>Datment van huse te huse sint,</l>
<l>Oft het iewer gecrege wel.</l>
<l>Enen wive nu gevel,</l>
<l>Dat si hare sieke kint dus droech</l>
<l n="110">Om te vindene hare gevoech,</l>
<l>So dat si ten huse quam ane,</l>
<l>Daer was die kerstine gevane,</l>
<l>Die over tkint dede hare bede,</l>
<l>Ende het genas thant ter stede.</l>
<l n="115">Hier af so spranc uut die mare,</l>
<l>So dat die coninginne sendde omme hare,</l>
<l>Die si van siecheit grot genas,</l>
<l>Ende ons Heren wet oec las,</l>
<l>Dat die vrouwe haren man</l>
<l n="120">Vortseide. Nu geviel daer an,</l>
<l>Dat die coninc in ene stede</l>
<l>Quam in selker donckerhede,</l>
<l>Dat hi niet uut en conde geraken.</l>
<l>Hi seide met herten dese spraken:</l>
<l n="125">"Oft Cristus God warechtech si,</l>
<l>Also als mijn wijf seget mi</l>
<l>Dat hare die gevane seget,</l>
<l>So werdic hier bi hem geweget,</l>
<l>Ende ic wilne anebeden</l>
<l n="130">Met al den minen in al den steden."</l>
<l>Dit wert cortelike voldaen.</l>
<l>In ene niewe kerke saen</l>
<l>Wert opgerecht van der gevane</l>
<l>Ene columne, dat te wederstane</l>
<l n="135">Daer niemen en dorste met geenre macht:</l>
<l>Dus baerde haer daer ons Heren cracht.</l>
</div>
<div type="subchapter"><head type="subchapter">Des groets Constantijns doot. LII.</head>
<l>                Te dien tiden dat die heilege Helene</l>
<l>Leden hadde dese doot gemene,</l>
<l>So wert heimelijcst met Constantine</l>
<l>Constantia, die suster sine,</l>
<l n="5">Die den keyser onstech was,</l>
<l>Licinius weduwe, also ict las.</l>
<l>Met deser Constancien was bekent</l>
<l>Een priestere, die sijn concent</l>
<l>Met Arriuse al stille droech.</l>
<l n="10">Maer niemene dat hijs gewoech,</l>
<l>Maer an Constantien, diene hadde waert,</l>
<l>Heeft hi alleiskine hem gebaert,</l>
<l>Ende began te sprekene vore hare</l>
<l>Van Arriuse, dat hi sware</l>
<l n="15">Bi groten nide ware gepijnt,</l>
<l>Want hi seide, also het scijnt,</l>
<l>So ware Arrius gemint wale</l>
<l>Metten volke altemale.</l>
<l>Dus brachte hi der vrouwen moet,</l>
<l n="20">Dat si sine dinc hilt over goet.</l>
<l>Doe quam hare tsterven bi,</l>
<l>Ende hare brueder, die keyser vri,</l>
<l>Quam siere suster visenteren.</l>
<l>Daer bat si hem in der Gods eren,</l>
<l n="25">Dat hi den pape, daer wi af spraken,</l>
<l>Bi hem hilde, ende hi die saken,</l>
<l>Die hi raden wilde, wrochte</l>
<l>Also als hem nutte dochte.</l>
<l>Den brueder so riet si des,</l>
<l n="30">Als die om hem besorget es.</l>
<l>Der suster betrouwede hi genoech,</l>
<l>Dat si om hem so sorge droech,</l>
<l>Ende nam dien pape alse tsinen rade,</l>
<l>Diet daer toe brachte bi stade,</l>
<l n="35">Dat Arrius bi den keyser went</l>
<l><pb n="329"/>Van daer hi was verellent.</l>
<l>Doe screef Arrius sijn geloeve,</l>
<l>Daer hi den keyser in maecte doeve,</l>
<l>Want het niet en hadde onsen sin,</l>
<l n="40">Al hadt onse woerde al in,</l>
<l>Na dat die keyser gemerken can,</l>
<l>Dien des wonder groot quam an,</l>
<l>Ende waent dat Arrius al meene</l>
<l>Na de consilie van Nicheene.</l>
<l n="45">Maer hi en willet so laten niet:</l>
<l>Ene consilie hi gebiedt,</l>
<l>Dat si te Jherusalem</l>
<l>Die bisscoppe vergaderen hem</l>
<l>Van der werelt altemale,</l>
<l n="50">Om te verclaerne Arrius tale.</l>
<l>Dus wert Arrius wel ontfaen</l>
<l>Van menegen dies hem anegaen.</l>
<l>Maer eer de consilie quam te samen,</l>
<l>Constantijn, die bi toenamen</l>
<l n="55">Groet hiet, starf te Nychomeden,</l>
<l>Als hi keyser met mogentheden</l>
<l>Gheweest hadde XXXI jaer.</l>
<l>Sine kindere ontfingen daer naer</l>
<l>Trike, also alst de vader</l>
<l n="60">Voren ordineerde alte gader.</l>
<l>Noch die pape, daer wi af spraken,</l>
<l>Die sere vorderde Arrius saken,</l>
<l>Wert met Constantius so wale,</l>
<l>Dat hi wel na altemale</l>
<l n="65">Dede die begherte sine.</l>
<l>Dit was een sone van Constantine.</l>
<l>Desen heeft die pape so bracht,</l>
<l>Dat hi Arrius heeft herdacht</l>
<l>Te bringene te hoegher sake,</l>
<l n="70">Ende wie datter jegen stake,</l>
<l>Die soude men also sware dwingen,</l>
<l>Dat hijt gherne soude gehingen.</l>
<l>                In desen tiden was sente Vincent,</l>
<l>Daer menege miracule af es bekent.</l>
<l n="75">Sente Florent was tien tiden,</l>
<l>Daer wi hier voren af lieten liden,</l>
<l>Daer wi spraken van Floriane,</l>
<l>Die bi Dyoclesiane</l>
<l>Martelare was gemaect,</l>
<l n="80">Met wien Florent was gestaect</l>
<l>Om Gode martelie te ontfane;</l>
<l>Maer Gods ingele leiddenne dane</l>
<l>Ende hietene gaen te Gallen waert.</l>
<l>Ter Roenen quam hi in die vaert,</l>
<l n="85">Daer over so voer hi dan</l>
<l>Met enen scepe sonder stierman,</l>
<l>Dat sceen hebben menech gat.</l>
<l>Enen besiecten ganste hi na dat,</l>
<l>Ende menege miracule oppenbare</l>
<l n="90">Dede God dor hem harentare.</l>
<l>Te sente Martine quam hi saen,</l>
<l>Diene vriendelec heeft ontfaen;</l>
<l>Want eer dat hi tote hem quam,</l>
<l>Martijn van den ingel vernam</l>
<l n="95">Sinen staet ende sine gedane</l>
<l>Ende wat hem stoede te bestane.</l>
<l>Priestere so heeft hine gewihet,</l>
<l>Daer hi salechleke in dyet.</l>
<l>Doe wert hem bi siere bede</l>
<l n="100">Van Gode gewijst ene stede,</l>
<l>Daer hi leiden soude sijn leven.</l>
<l>Serpente heeft hi vele verdreven:</l>
<l>Die stede was bi der Lore,</l>
<l>Glonna icse nomen hore.</l>
<l n="105">Daer stichte hi een huus van beden</l>
<l>Van sente Peters werdecheden</l>
<l>Ende van vele anderen heilegen mede.</l>
<l><pb n="330"/>Nu was dit des goets mans sede,</l>
<l>Dat hi te Toers ginc eens in tjaer</l>
<l n="110">Om sine gebede te doene daer.</l>
<l>Eens als hi desen wech bestaet,</l>
<l>Quam hi ter stede die heet Condaet;</l>
<l>Daer vant hi een blent droeve wijf,</l>
<l>Wies kint hadde verloren dlijf</l>
<l n="115">Ende was verdronken in die riviere.</l>
<l>Dat kint gaf hi hare levende sciere</l>
<l>Ende dat wijf wert siende mede.</l>
<l>Dus leefde Florent in heilechede</l>
<l>LX jaer ende drie daer ane,</l>
<l n="120">Sint dat hi sciet van Floriane.</l>
<l>Hondert ende XXIII jaer</l>
<l>Hadde hi, doe hi starf, vorwaer.</l>
<l>Van October ter tiender kalende</l>
<l>Voer hi te Gode sonder scende,</l>
<l n="125">Die dor hem dede na sine doot</l>
<l>Menege miracule groet.</l>
<l>                Een clerc, die sinen oem versloech,</l>
<l>Selke penitencie droech,</l>
<l>Met yserre gebonden sine lede.</l>
<l n="130">Dese quam daer ter stede,</l>
<l>Daer sente Florent was begraven:</l>
<l>Sine bande ontsprongen bi Gods gaven</l>
<l>So verre van hem, dat si vonden</l>
<l>Cume worden in langen stonden.</l>
</div>
<div type="subchapter"><head type="subchapter">Van Porphiriuse. LIII.</head>
<l>                Te dien tiden, eer noch liet sijn leven</l>
<l>Grote Constantijn, so heeft bescreven</l>
<l>Jeronimus, was in Affrike</l>
<l>Arnobius meester in rethorike.</l>
<l n="5">                Juventus, een pape vroet</l>
<l>Van versene, alsomen ons doet</l>
<l>Te wetene, ja uutvercoren,</l>
<l>Ende van Spaengenlant geboren.</l>
<l>Al ongetellet volc verdarf</l>
<l n="10">In dien tiden op selke warf</l>
<l>Van evele, van hongere, sonder gile,</l>
<l>In Surien ende oec in Cisile.</l>
<l>                In dien tiden was verellent</l>
<l>Porphyrius, die gescrifte sent</l>
<l n="15">So scone den keyser Constantine,</l>
<l>Dat hine dede comen uter pine.</l>
<l>                Dese Porphyrius was ierst heidijn,</l>
<l>Daerna so wert hi kerstijn;</l>
<l>Daerna so liet hi kerstine sede,</l>
<l n="20">Want te Cesarien in die stede,</l>
<l>Datmen seit in Palestine,</l>
<l>Daden hem de kerstene pine;</l>
<l>Daer af hadde hi selc verdriet,</l>
<l>Dat sceen dat hi daeromme liet</l>
<l n="25">Kerstene wet altemale.</l>
<l>Dat toeget Eusebius, die sine tale</l>
<l>Ter destructien bedreef.</l>
<l>Dese Porphirius bescreef</l>
<l>Jegen onse geloeve vele dingen,</l>
<l n="30">Daer met redenen jegen gingen</l>
<l>Eusebius ende Apollinaris,</l>
<l>Ende sente Augustijn, dat waer is,</l>
<l><pb n="331"/>Screef daer jegen vele nuttelijchede</l>
<l>In den boec van Gods stede.</l>
<l n="35">Den vroetsten seit hi oec wesen</l>
<l>Van allen philosophen desen,</l>
<l>Ende den bittersten viant,</l>
<l>Die den kerstenen oyt wert becant.</l>
<l>                Noch seit ons sente Jeronimus</l>
<l n="40">Van den groten Constantine aldus,</l>
<l>Dat hi bi siere kindere concent</l>
<l>Eerlijc letteren heeft gesent</l>
<l>Tote Anthonise den heilegen man.</l>
<l>Van hem scrijft hi noch vort an,</l>
<l n="45">Dat hi Crispuse, sinen sone,</l>
<l>Als keyser in Gallen was die gone,</l>
<l>Wredelike dede nemen dlijf,</l>
<l>Ende dede ontliven Fausten sijn wijf;</l>
<l>Ende dat hi vore sine doot niet lanc</l>
<l n="50">Hem hilt an der Arrianen ganc</l>
<l>Bi Eusebium, die bisscops stede</l>
<l>Hilt in die stat, hiet Nichomede,</l>
<l>Die een Arriaen was claer</l>
<l>Ende den keyser doepte daer.</l>
<l n="55">Jegen dese Jeronimus woert</l>
<l>Es een herde groet discoert</l>
<l>Die boec van sente Silvesters leven,</l>
<l>Het en si also bedreven,</l>
<l>Dat die keyser Constantijn</l>
<l n="60">II werf soude gedoept sijn.</l>
<l>Dat were so algader dede</l>
<l>Eusebius, de bisscop van Nicomede,</l>
<l>Die rechte was als van den vane</l>
<l>Dragere der Arriane,</l>
<l n="65">Ende die Constantine dien here</l>
<l>Ten lesten heimelijc was sere.</l>
<l>                In wondere mach men seggen dus,</l>
<l>Hoe dat sente Jeronimus</l>
<l>In sine coronike niet en gewaget das</l>
<l n="70">Dat tcruce ons Heren vonden was,</l>
<l>En wilde hi ofte en wiste hijs niet claer,</l>
<l>Dat nochtan was so oppenbaer.</l>
<l>                Ende waeromme dat de keyser Constantijn</l>
<l>Sijn wijf ende den sone sijn</l>
<l n="75">Versloech, dat en condic niet gelesen</l>
<l>Wat die redene mochte wesen.</l>
<l>                Dit ende oec ander quaet,</l>
<l>Dat op Constantine staet,</l>
<l>Laten bedect met swigene bliven</l>
<l n="80">Alle andere die hystorien scriven:</l>
<l>Soe en doe dies niemen ondersoec.</l>
<l>Hier indic den vijfsten boec</l>
<l>In dat men dandere partie noemt.</l>
<l>Gode, daer al goet af coemt,</l>
<l n="85">Biddic, dat ic moet ten besten</l>
<l>Volinden bi hem den sesten.                Amen. Amen. Amen.</l>
<p><hi rend="italic">Hier es de vijfste boec van der andere partien ute, die LIII capitele heeft, mer si en staen hier alle niet.</hi> </p>
</div>
</div>
<div type="chapter"><head type="chapter"><pb n="332"/> DANDER PARTIE. DE SESTE BOEC.</head>
<div type="subchapter"><head type="subchapter">De vorredene van den sesten boeke.</head>
<l>                Die seste boec besceedt te waren</l>
<l>Dien tijt van XLI jaren,</l>
<l>In welken tiden mogendelike</l>
<l>Hilden tRoemsche keyserike</l>
<l n="5">Dies goets Constantijns drie kinder,</l>
<l>Die selke daden groten hinder</l>
<l>Der kerstenheit, ende waren genant</l>
<l>Constantinus, Constantius, Constant;</l>
<l>Na hen die quade Juliaen,</l>
<l n="10">Jovinianus ende Valentiniaen</l>
<l>Ende Valens, die keyser was mede</l>
<l>Te siere grotere onsalechede.</l>
<l>Der IIII ierstere heeft hi bescreven</l>
<l>Hare jeesten ende haer leven;</l>
<l n="15">Der drie echterster heeft hi mede</l>
<l>Ghewaecht van haerre vromechede.</l>
<l>Dese boec heeft te sinen deele</l>
<l>LXXXII der capiteele.</l>
</div>
<div type="subchapter"><head type="subchapter comment">[Titellijst]</head>
<l><hi rend="italic">Van den keyseren, die Constantijns kindere waren</hi> ... I.</l>
<l><hi rend="italic">Van Eusebius, den buggere quaet</hi> ... II.</l>
<l><hi rend="italic">Van Athanase, bisscop van Alexanderien, ende ander dinc</hi> ... III.</l>
<l><hi rend="italic">Van den quaden Arrianen</hi> ... IIII.</l>
<l><hi rend="italic">Van den heilegen Athanase</hi> ... V.</l>
<l><hi rend="italic">Van sente Maximine ende ander dinge</hi> ... VI.</l>
<l><hi rend="italic">Van Sapore, coninc van Persen</hi> ... VII.</l>
<l><hi rend="italic">Hoe Constantius wilde wreken Constants doot</hi> ... VIII.</l>
<l><hi rend="italic">Van Lyberius den paeus</hi> ... IX.</l>
<l><hi rend="italic">Van Eusebius den pape</hi> ... X.</l>
<l><hi rend="italic">Van den keyser Gallus</hi> ... XI.</l>
<l><hi rend="italic">Van den abd Anthonise</hi> ... XII.</l>
<l><hi rend="italic">Van sente Anthonijs jonghers</hi> ... XIII.</l>
<l><hi rend="italic">Van enen heilegen Egyptien</hi> ... XIIII.</l>
<l><hi rend="italic">Van II Macharisen, sente Anthonijs jonghers</hi> ... XV.</l>
<l><hi rend="italic">Van den selven</hi> ... XVI.</l>
<l><hi rend="italic">Van den heilegen Hylarioene</hi> ... XVII.</l>
<l><hi rend="italic">Van den selven</hi> ... XVIII.</l>
<l><hi rend="italic">Van den selven</hi> ... XIX.</l>
<l><hi rend="italic">Van enen Victorine van Rome</hi> ... XX.</l>
<l><hi rend="italic">Van den heilegen Hylaris</hi> ... XXI.</l>
<l><hi rend="italic">Van skeysers Constantius besceede</hi> ... XXII.</l>
<l><hi rend="italic">Van enen swaren tempeeste</hi> ... XXIII.</l>
<l><pb n="333"/><hi rend="italic">Van den keyser Juliane</hi> ... XXIIII.</l>
<l><hi rend="italic">Van siere sacrificien</hi> ... XXV.</l>
<l><hi rend="italic">Van den bisscop Arriaen</hi> ... XXVI.</l>
<l><hi rend="italic">Hoe Juliaen voer op Orienten</hi> ... XXVII.</l>
<l><hi rend="italic">Van den selven</hi> ... XXVIII.</l>
<l><hi rend="italic">Van den selven</hi> ... XXIX.</l>
<l><hi rend="italic">Van sente Gallicaens passie</hi> ... XXX.</l>
<l><hi rend="italic">Van den selven</hi> ... XXXI.</l>
<l><hi rend="italic">Van den pape Pigmenius ende ander dinc</hi> ... XXXII.</l>
<l><hi rend="italic">Van den bisscop Donate</hi> ... XXXIII.</l>
<l><hi rend="italic">Van Gordiane, Juliaens vicarijs</hi> ... XXXIIII.</l>
<l><hi rend="italic">Van somegen martelaren, die onder Juliane gedoodt waren</hi> ... XXXV.</l>
<l><hi rend="italic">Van den keyser Juliane</hi> ... XXXVI.</l>
<l><hi rend="italic">Van den selven</hi> ... XXXVII.</l>
<l><hi rend="italic">Van den selven</hi> ... XXXVIII.</l>
<l><hi rend="italic">Van Juliaens quader subtijtheit</hi> ... XXXIX.</l>
<l><hi rend="italic">Van sente Baselise ende ander dinc</hi> ... XL.</l>
<l><hi rend="italic">Hoe Juliaens doot geboetscaept was</hi> ... XLI.</l>
<l><hi rend="italic">Van enen Adriane, Hylarions jongere</hi> ... XLII.</l>
<l><hi rend="italic">Hoe Hylarion den roevers ontginc</hi> ... XLIII.</l>
<l><hi rend="italic">Hoe Joviniaen keyser wert</hi> ... XLIIII.</l>
<l><hi rend="italic">Hoe Valentiniaen keyser wert</hi> ....XLV.</l>
<l><hi rend="italic">Van den paeus Damasus</hi> ... XLVI.</l>
<l><hi rend="italic">Van Valente, Valentiniaens brueder</hi> ... XLVII.</l>
<l><hi rend="italic">Van den heilegen Hylaris</hi> ... XLVIII.</l>
<l><hi rend="italic">Van den heilegen Eusebius</hi> ... XLIX.</l>
<l><hi rend="italic">Van den selven</hi> ... L.</l>
<l><hi rend="italic">Van den selven</hi> ... LI.</l>
<l><hi rend="italic">Wat gesciede in Valentiniaens tiden</hi> ... LII.</l>
<l><hi rend="italic">Van enen bisscop Petere</hi> ... LIII.</l>
<l><hi rend="italic">Van heilegen lieden ende ander dinc</hi> ... LIIII.</l>
<l><hi rend="italic">Hoe Arabien ende Palestine verstreden wert</hi> ... LV.</l>
<l><hi rend="italic">Van ene abt, Pastor genant</hi> ... LVI.</l>
<l><hi rend="italic">Noch van heilegen lieden</hi> ... LVII.</l>
<l><hi rend="italic">Van sente Ysydorus cloestere</hi> ... LVIII.</l>
<l><hi rend="italic">Van den abt Ammonius</hi> ... LIX.</l>
<l><hi rend="italic">Van Serapioene ende ander dinc</hi> ... LX.</l>
<l><hi rend="italic">Van Pyamone, den heilegen man</hi> ... LXI.</l>
<l><hi rend="italic">Van den abt Silvane</hi> ... LXII.</l>
<l><hi rend="italic">Van Appollonius, den heilegen man</hi> ... LXIII.</l>
<l><hi rend="italic">Van den selven</hi> ... LXIIII.</l>
<l><hi rend="italic">Van Evagrius ende ander dinc</hi> ... LXV.</l>
<l><hi rend="italic">Van Or, den heilegen man</hi> ... LXVI.</l>
<l><hi rend="italic">Van sente Copres</hi> ... LXVII.</l>
<l><hi rend="italic">Van den selven</hi> ... LXVIII.</l>
<l><hi rend="italic">Van enen heilegen man Helenus</hi> ... LXIX.</l>
<l><hi rend="italic">Van den heilegen Paphintius</hi> ... LXX.</l>
<l><hi rend="italic">Van Tays den gemeenen wive</hi> ... LXXI.</l>
<l><hi rend="italic">Van sente Baselis vite</hi> ... LXXII.</l>
<l><hi rend="italic">Van Protherius de senaturs dochter</hi> ... LXXIII.</l>
<l><hi rend="italic">Van Athanase ende ander dinc</hi> ... LXXIIII.</l>
<l><hi rend="italic">Van II bruederen, Peter ende Gregorius</hi> ... LXXV.</l>
<l><hi rend="italic">Van Effren, enen heilegen hermite</hi> ... LXXVI.</l>
<l><hi rend="italic">Van Gregorius, bisscop van Nazansen</hi> ... LXXVII.</l>
<l><hi rend="italic">Van sente Ambrosise van Melane</hi> ... LXXVIII.</l>
<l><hi rend="italic">Van Valentiniaens doot</hi> ... LXXIX.</l>
<l><hi rend="italic">Van den keyzer Valente</hi> ... LXXX.</l>
<l><hi rend="italic">Van skeysers Valents ongeloeve</hi> ... LXXXI.</l>
<l><hi rend="italic">Skeysers Valents doot</hi> ... LXXXII.</l>
</div>
<div type="subchapter"><head type="subchapter"><pb n="334"/> HIER BEGENT DE SESTE BOEC VAN DER ANDER PARTIEN VAN DEN SPIEGELE HYSTORIALE. <hi rend="italic">Van drien keysers, die Constantijns kindere waren</hi>. I.</head>
<l>                Rome gewan nu keysere drie,</l>
<l>Constantijns kindere waren sie:</l>
<l>Constantijn was deen genant,</l>
<l>Constancius dander, de derde Constant.</l>
<l n="5">Dese begonden regneren</l>
<l>CCCXL in djaer ons Heren.</l>
<l>Den stoel hilt van sinen rike</l>
<l>Te Rome Constantius, ende tkeyserike</l>
<l>Te Constantinobele Constantijn;</l>
<l n="10">Constant hilt dat rike sijn</l>
<l>THanthiochen in die stede.</l>
<l>Nu was dit Constantijns sede,</l>
<l>Dat hi sdages was alle tijt</l>
<l>In sijn keyserlec abijt,</l>
<l n="15">Verciert met preciosen steenen,</l>
<l>Op sijn hoeft die croene alteenen;</l>
<l>Nochtan hi emmer leerende was</l>
<l>Goede arten ende screef ende las.</l>
<l>                Constantius, alse hi keyser wort,</l>
<l n="20">Wert al van den sinne verdort,</l>
<l>Ende liet ons geloeven lecht.</l>
<l>                In sinen anderen jare recht</l>
<l>So disputeerde, niet als een dwaes,</l>
<l>Die heilege vroede Athanaes</l>
<l n="25">Jegen Arrius, den buggere fel;</l>
<l>Te Laodicien dit gevel.</l>
<l>Bi den keyser daer toe verstoet</l>
<l>Alse juge Probus, een here vroet.</l>
<l>Daer bleef die buggere sere verscroven,</l>
<l n="30">Ende onse salege geloeven</l>
<l>Was geproeft daer herde scone</l>
<l>Elken in properen persone,</l>
<l>Vader, Sone, Heilech Geest,</l>
<l>Ende ene nature ende een volleest.</l>
<l n="35">Nochtan Arrius die quade</l>
<l>Bleef al in sijn quaet gestade.</l>
</div>
<div type="subchapter"><head type="subchapter">Van Eusebiuse, den buggere. II.</head>
<l>                Eusebius, die buggere quaet,</l>
<l>Die al volgede Arrius raet,</l>
<l>Brachte die dinc toe aldus</l>
<l>Bi den keyser Constantius,</l>
<l n="5">Datmen wederroepe gemene</l>
<l>Wat in de consilie van Nychene</l>
<l>Over recht was uutgegeven.</l>
<l>Dus wert Arrius verheven,</l>
<l>Ende die keyser die geboet</l>
<l n="10">Ene consilie herde groet</l>
<l><pb n="335"/>Te Constantinoble in die stede.</l>
<l>Daer quamen meest diegene mede</l>
<l>Daert Arrius ende Eusebius af wilden,</l>
<l>Die herde menech striden hilden</l>
<l n="15">Jegen den heilegen Alexander,</l>
<l>Die meer dan enech ander</l>
<l>Street jegen Arrius heresien.</l>
<l>Dese was bisscop tAlexandrien,</l>
<l>Dien de quade wel daden verstaen,</l>
<l n="20">Ofte hine wille Arrius ontfaen,</l>
<l>Hi wert siere kerken los gescent</l>
<l>Ende swareleke verellent.</l>
<l>Een dach van diere consilien quam.</l>
<l>Tsnachts te voren met herten nam</l>
<l n="25">Dat bidden an die bisscop goet</l>
<l>An Gode, dat hi wel behoet</l>
<l>Siere heilegher kerken staet.</l>
<l>Smargens, als die dach opgaet,</l>
<l>So es Eusebius gegaen</l>
<l n="30">Tote Arrius, die hem doet verstaen,</l>
<l>Dat sijn wille sal gescien.</l>
<l>Volgen heet hi hem mettien</l>
<l>Ter kerken wert, daer ginc hi voren;</l>
<l>Menech was daer, diet wilde horen</l>
<l n="35">Hoe die dinc daer soude vergaen.</l>
<l>Cortelike heeft den wech bestaen</l>
<l>Arrius ter kerken waert,</l>
<l>Die met hem hadde in sine vaert</l>
<l>Menegen bisscop, here groet.</l>
<l n="40">Nu quam van menscheliker noet</l>
<l>Arrius so groten lust an,</l>
<l>Dat hi ja niet gebeiden en can</l>
<l>Hine moet al in toppenbare</l>
<l>Daer gaen sitten vore al die scare,</l>
<l n="45">Also die noet eyscht des lichamen.</l>
<l>Darme ende ander dinc te samen,</l>
<l>Dat hi inhadde, hem daer ontscoet,</l>
<l>Ende starf scandelike doot.</l>
<l>Te rechte dede hi desen endde,</l>
<l n="50">Wies gepeys was meer dan scende.</l>
<l>Alse Eusebius wiste die mare,</l>
<l>Ende die andere, die pine sware</l>
<l>Den goeden Alexandere daden,</l>
<l>Omdat hi soude met hen raden</l>
<l n="55">Datmen Arrius ontfa,</l>
<l>Deen vore ende dander na</l>
<l>Sijn si alle danen gekeert,</l>
<l>Sere confuus ende tebarenteert.</l>
</div>
<div type="subchapter"><head type="subchapter">Van Athanase, bisscop van Alexanderien, ende ander dinc. III.</head>
<l>                Nu na Alexanders leven</l>
<l>Wert te bisscoppe verheven</l>
<l>TAlexandrien in die stede</l>
<l>Athanaes, van wies kintschede</l>
<l n="5">Een deel nu hier wert vertelt.</l>
<l>Eens alse feestelike helt</l>
<l>Alexander, die bisscop mare,</l>
<l>Van sente Petere den martelare</l>
<l>Den dach in Alexandrien,</l>
<l n="10">Die in sbisscops herscapien</l>
<l>Daer te voren hadde gewesen,</l>
<l>Als men mach hier voren lesen,</l>
<l>Ende als die dienst al was volent,</l>
<l>Ende Alexander sijn covent</l>
<l n="15">Ontbeidt te comene ten male,</l>
<l>So sach hi uutwert tsiere sale</l>
<l>Ende heeft kindere versien,</l>
<l>Die hem spelen duncken in dien</l>
<l>Dat kindere met haren bisscop spel</l>
<l n="20">Houden, ende also versach hi wel,</l>
<l><pb n="336"/>Dat si daden in selc doen</l>
<l>Also men in kerken heeft geploen.</l>
<l>Daer na so versach hi mede,</l>
<l>Dat si daden alse heimelichede</l>
<l n="25">Den sacramente van der kerken.</l>
<l>Tebarenteert wert hi in dat merken.</l>
<l>Die kindere dede hi vore hem bringen,</l>
<l>Dien hi vragede van haren dingen,</l>
<l>Wat hare spel hadde gewesen.</l>
<l n="30">Die kindere vervaerden hen ierst van desen,</l>
<l>Ende seiden, sine daden niet.</l>
<l>Ten lesten hebben si al bediet,</l>
<l>Wat dat hadde gesijn haer spel,</l>
<l>Ende lieden oppenbare wel,</l>
<l n="35">Dat Athanaes hare bisscop ware,</l>
<l>Ende hi selke van haerre scare</l>
<l>Ghedoept hadde in dien spele.</l>
<l>Doe vragede die bisscop so vele</l>
<l>Den genen, daer hi af horde</l>
<l n="40">Die waren gedoept, om die woerde</l>
<l>Die men hen vragede, ende wat si spraken,</l>
<l>Ende verstont al claer die saken,</l>
<l>Dat si daden ende seiden mede</l>
<l>Al trechte van den kerstenhede.</l>
<l n="45">Daer wert hi met goeder stade</l>
<l>Met siere clercgien te rade,</l>
<l>Dat si tdoepsel so hebben beloepen,</l>
<l>Dat mense anderwerf niet en sal doepen,</l>
<l>Maer dat menre enech dinc toe doe</l>
<l n="50">Die den papen recht horen toe.</l>
<l>Doe nam die heilege bisscop ginder</l>
<l>Athanase ende dandere kinder,</l>
<l>Die alse papen sijn in tspel</l>
<l>Ofte anders geordijnt also wel,</l>
<l n="55">Ende sendde om moedere ende om vaderen,</l>
<l>Ende beval hen allen gaderen</l>
<l>Om Gode, dat si die kindere wouden</l>
<l>Altoes in die kerke houden.</l>
<l>Ende cortelike gevel,</l>
<l n="60">Alse geinstruweert was wel</l>
<l>Van gramarien in der scolen</l>
<l>Athanaes, wert hi bevolen</l>
<l>Enen pape diene leerde wel;</l>
<l>Daer hi wert rechte alse Samuel</l>
<l n="65">In den tempel ons Heren opgevoet.</l>
<l>Met Alexandere, den bisscop goet,</l>
<l>Was hi ter consilien groet,</l>
<l>Want hi daer groete noet</l>
<l>Daer sijns hadde, Alexander,</l>
<l n="70">Want hi vroeder was dan menech ander,</l>
<l>Ende was altoes sbisscops rade,</l>
<l>Diene coes in sinen grade</l>
<l>Te sine na sinen endde.</l>
<l>Daer hi in dogede so groot meswende,</l>
<l n="75">Dat men te hem wert wel mach keren</l>
<l>Dat staet gescreven dwoert ons Heren:</l>
<l>"Ic sal toegen wat hi al</l>
<l>In minen name gedoegen sal."</l>
</div>
<div type="subchapter"><head type="subchapter">Van den quaden Arrianen. IIII.</head>
<l>                Cortelike II jaer na das</l>
<l>Dat Constantius keyser was,</l>
<l>Began starc op te gane</l>
<l>De quaetheit der Arriane,</l>
<l n="5">Ende bi des keysers gemoede,</l>
<l>So dat die kerstene bisscoppe goede</l>
<l>In die karkeren moesten gaen,</l>
<l><pb n="337"/>Ende andere menege pine ontfaen</l>
<l>Moesten, Athanasius voren;</l>
<l n="10">Want den keyser staken in doren</l>
<l>Die Arriane in hare baraet</l>
<l>Van Athanase al dat quaet,</l>
<l>Dat si consten gevisieren,</l>
<l>Dat sine in gramscapen so bestieren,</l>
<l n="15">Dat hi saen versamenen dede</l>
<l>Te Tyren in die stede</l>
<l>Ene consilie, waer met</l>
<l>Athanaes al si ontset.</l>
<l>Daer hi bracht was al gevaen,</l>
<l n="20">Ende men woude op hem doen staen,</l>
<l>Dat hi hadde een wijf vercracht;</l>
<l>Ende dwijf was vor ogen bracht,</l>
<l>Diet hem al bloet sal opleggen,</l>
<l>Alse ment hare beval seggen.</l>
<l n="25">                Nu was metten bisscop goet</l>
<l>Thymotheus, een priestere vroet,</l>
<l>Die antwerdde hier ter stale.</l>
<l>Als dwijf geseit hadde altemale,</l>
<l>So keerde hem Thymotheus te hare</l>
<l n="30">Ende sprac ten wive al oppenbare:</l>
<l>"In waerheiden, noyt teeneger stont</l>
<l>En woendic met di, dits di cont,</l>
<l>Ende cracht ic di noyt en dede."</l>
<l>Ende ter vaert, na deser wive sede,</l>
<l n="35">Tyet sijt den pape meer dan te voren,</l>
<l>Ende sprac dat men wel mochte horen:</l>
<l>"Du daeds mi cracht in dese stede</l>
<l>Ende besmetteds mine suverhede."</l>
<l>Doe keresi hare ten juge waert</l>
<l n="40">Ende heeft met starken eede verclaert,</l>
<l>Dat si hadde geseit al waer.</l>
<l>Scande quam elken an aldaer</l>
<l>Die sere te belachgene was,</l>
<l>Die viseerre was al das,</l>
<l n="45">Dat, dien si wilden sculdere maken,</l>
<l>Quite bleef met so lichten saken.</l>
<l>Nochtan so en mochte die goede man</l>
<l>Also niet quite gaen van dan.</l>
<l>Sine seiden op hem oppenbare,</l>
<l n="50">Dat hi ware een toeverare,</l>
<l>Ende dat die liede in hare ogen</l>
<l>Also van hem waren bedrogen</l>
<l>Ende waenden sien anders dan si sagen.</l>
<l>Dus wert so grot der quader clagen,</l>
<l n="55">Dat sine wilden sonder verboren</l>
<l>Met haren handen te stucken scoren;</l>
<l>Ende so hadden si oec gedaen,</l>
<l>En hadt met crachte niet wederstaen</l>
<l>Archelaus metten sinen,</l>
<l n="60">Diene hen nam met groter pinen,</l>
<l>Die bi den keyser daer was geset</l>
<l>Dat hi al onrecht belet.</l>
<l>Dus brachte hi den heilegen man</l>
<l>Met pinen ende heimelike van dan.</l>
<l n="65">Die quade quamen weder te samen</l>
<l>Als of si de consilie annamen,</l>
<l>Ende seggen dat niet en es geproeft</l>
<l><pb n="338"/>Op Athanase, maer, als behoeft,</l>
<l>So heeft hi selve willen lyen</l>
<l n="70">Van alte groter dorpernien,</l>
<l>Daer sine af hebben gedoemt,</l>
<l>Ende doen so dat te wetene coemt</l>
<l>Bi skeysers gebode oppenbare</l>
<l>In die werelt harentare.</l>
</div>
<div type="subchapter"><head type="subchapter">Van den heilegen Athanase. V.</head>
<l>                Om saken van den valschen kere</l>
<l>Wert Athanasius, die heilege here,</l>
<l>Vluchtech overal in dlant,</l>
<l>Dat hi geen seker stede en vant</l>
<l n="5">Daer hi mochte onthouden dleven;</l>
<l>Want die keyser dede uutgeven</l>
<l>Baljuwen, proesten ende graven,</l>
<l>Dat sine vangen als enen ongaven.</l>
<l>Vort belovedemen grote miede</l>
<l n="10">Elkerliken, wien dat gesciede</l>
<l>Athanase te bringene in live,</l>
<l>Oft sijn hoeft, eer dan het blive.</l>
<l>Dus waest jegen hem al sere</l>
<l>Met wien dat was God, onse Here,</l>
<l n="15">Diene brachte an diene gherne</l>
<l>Bedect hilden in ene cisterne,</l>
<l>Daer hi VI jaer so in lach</l>
<l>Dat hi die sonne niet en sach.</l>
<l>Ten lesten wert hi gewijst</l>
<l n="20">Bi den joncwive, diene spijst</l>
<l>Bi den wetene van haren heren;</l>
<l>Maer God, die dat conde verkeren,</l>
<l>Den heilegen bisscop weten dede,</l>
<l>So dat hi ruumde tsnachts die stede,</l>
<l n="25">Daer menne sdages soude soeken.</l>
<l>Ende als si, die des wilden roeken,</l>
<l>Den bisscop niet en vonden daer,</l>
<l>Dochte hen allen overwaer.</l>
<l>Dat men met hen scheren houde,</l>
<l n="30">Dat dat joncwijf sware ontgoude,</l>
<l>Als die valscheit jagen can.</l>
<l>                Nu ducht dese heilege man,</l>
<l>Dat sijn sculen ende sijn decken</l>
<l>Iemene qualike mach berecken,</l>
<l n="35">Dat hem ware herde leet;</l>
<l>Ende geene stede en es die hi weet</l>
<l>In skeysers Constantijns of Constantius rike,</l>
<l>Daer hi mach wesen sekerlike,</l>
<l>Ende trac, also hi in rade vant,</l>
<l n="40">In skeysers Constants lant,</l>
<l>Diene werdelike ontfinc.</l>
<l>Als hi wiste sine dinc,</l>
<l>Heeft hi te sinen brueder gescreven,</l>
<l>Dat hiere omme soude sneven,</l>
<l n="45">Dat hi den groten pape ons Heren</l>
<l>Dade pine ende so vele onneren,</l>
<l>Athanase; nu hi hem bade,</l>
<l>Dat hi worde saen te rade,</l>
<l>Dat hine sonder moylijchede</l>
<l n="50">Weder sette in sine stede;</l>
<l>En dade hijs niet, sekerlike,</l>
<l>Hi soude comen in sijn rike</l>
<l>Ende op hem sware wrake ontfaen,</l>
<l>Bi wien dat quade al ware gedaen.</l>
<l n="55">Constantius, die dese letteren las,</l>
<l>Want hi den brueder ontsach, wert das</l>
<l>Te rade, dat hi den bisscop goet</l>
<l>Weder in sine stede wesen doet,</l>
<l>Maer een deel woerde gaf hi hem swaer.</l>
<l n="60">Nu geviel niet lange hier naer</l>
<l><pb n="339"/>TAlexandrien in die port,</l>
<l>Ene craye vloech daer, diemen hort</l>
<l>Maken herde groet geluut.</l>
<l>Die heidene vrageden wat beduut</l>
<l n="65">Der crayen roepen, recht als dwase,</l>
<l>Den heilegen bisscop Athanase,</l>
<l>Want sine waenden toeverare.</l>
<l>Ende hi antwerdde hen oppenbare</l>
<l>Lachende: "Die craie roept "<hi rend="italic">cras,</hi>"</l>
<l n="70">Dat in Latine es ende was</l>
<l>Die dach die naest comende es.</l>
<l>Dus roept si, sijt seker des,</l>
<l>Heden den droeven dach van morgen,</l>
<l>Die u wesen sal vol sorgen".</l>
<l n="75">Des naests dages eest so comen,</l>
<l>Datmen letteren daer heeft vernomen</l>
<l>Toten juge van der stede,</l>
<l>Die de keyser senden dede,</l>
<l>Dat hi die heidene in geenen kere</l>
<l n="80">In haren tempel en late comen meere</l>
<l>Feeste te doene haren goden.</l>
<l>Dus wert den heidenen daer verboden</l>
<l>Van haerre wet die hoechste feesten.</l>
<l>Nu vinden wi aldus in jeesten,</l>
<l n="85">Dat hierna die keyser Constant</l>
<l>Verloes beide lijf ende lant</l>
<l>Bi enen die Magnentius hiet.</l>
<l>Doe rees weder op tferdriet</l>
<l>Op Athanase in corter tijt;</l>
<l n="90">Want die op hem hadden nijt,</l>
<l>Brachtenne metten prince in haten,</l>
<l>Dat hi gejaget was siere straten,</l>
<l>Ende daden sijn in sine stede</l>
<l>Die in ongeloevechede</l>
<l n="95">Rechtelike was hare geselle,</l>
<l>Gorgius so hiet dese felle.</l>
<l>Athanaes, dese heilege man,</l>
<l>Dore al tferdriet dat hem quam an,</l>
<l>So screef hi menege nuttelijchede,</l>
<l n="100">Alse hi tijt hadde ende stede.</l>
<l>Noch seldi mogen van hem hier naer,</l>
<l>Hoe hem die quade waren swaer,</l>
<l>Horen, ende wat hem God goets dede,</l>
<l>Want hem die doget altoes bleef mede.</l>
</div>
<div type="subchapter"><head type="subchapter">Van sente Maximine ende ander dinc. VI.</head>
<l>                Nu in dien tijt, daer ic af scrive,</l>
<l>Was bisscop in heilege live</l>
<l>Sente Maximijn te Trieren,</l>
<l>Die in eerliker manieren</l>
<l n="5">Ontfinc den heilegen Athanase,</l>
<l>Alse hi bi den quaden dwase,</l>
<l>Den keyser Constantius, vluchtech was,</l>
<l>Alsomen hier voeren las.</l>
<l>Maximijn, also wijt horen,</l>
<l n="10">Die was van Poytau geboren</l>
<l>Van edelre comst, wies brueder mede</l>
<l>Te Poytiers hilt bisscops stede.</l>
<l>Dese heilege Maximijn</l>
<l>Liet dlantscap ende tgeslechte sijn,</l>
<l n="15">Alse onse Here wilde visieren,</l>
<l>Ende woende in de stat te Trieren,</l>
<l>Daer hi eleregie leerde in der joget.</l>
<l>Ende alse hi sere wies in die doget,</l>
<l>Quaemt bi Gods wille dus,</l>
<l n="20">Dat een heilech man, hiet Quiriacus,</l>
<l>Quam tsnachts in sente Acharis kerke,</l>
<l>Daer hi verstont bi Gods gewerke,</l>
<l>Dat Maximijn des bisscops stede</l>
<l>Ontfangen soude om salechede,</l>
<l n="25">Na dat Agririus doot ware,</l>
<l>Die doe aldaer was bisscop mare.</l>
<l>Agririus oec dic bisscop goet</l>
<l>An den ingel also verstoet,</l>
<l>Dat hi Maximine in state</l>
<l n="30">Sette in sinen achtersate.</l>
<l>Agririus over niet lanc</l>
<l>Dede te Gode den salegen ganc,</l>
<l>Ende die heilege Maximijn</l>
<l><pb n="340"/>Wert bisscop in die stede sijn.</l>
<l n="35">                Dese heilege man voer eens te Rome,</l>
<l>Daer hi vant, also ict gome,</l>
<l>Sente Mertenne in den pas,</l>
<l>Die noch doe geen bisscop en was,</l>
<l>Ende hi wilde mede te Rome waert.</l>
<l n="40">Daer si dus quamen in die vaert,</l>
<l>Verbeet een eyselijc welt bare</l>
<l>Den esel, die droech hare ware,</l>
<l>Ende Maximijn die heilege sant</l>
<l>Gheboet den bere altehant,</l>
<l n="45">Dat hi anva des esels doen;</l>
<l>Dat die bere wel heeft geploen</l>
<l>Tote dat si keerden tote ere port,</l>
<l>Dier van den bere bleef een wort.</l>
<l>Daer gaf die heilege Maximijn</l>
<l n="50">Den bere na doude seden sijn</l>
<l>Orlof te gane, maer dat hi niet</l>
<l>Vort iemene dade verdriet.</l>
<l>Sente Martenne bat hi met beden,</l>
<l>Dat hi met hem ginge tsiere stede</l>
<l n="55">Te Triere, ende saen daer naer</l>
<l>Voer hi in heilecheiden claer</l>
<l>Te Gode ter vierder kalende</l>
<l>Van Wedemaent, ende also ict kende,</l>
<l>So starf hi onder die Poytevine.</l>
<l n="60">Om te visenteerne die sine</l>
<l>Was hi daer comen, ende na das</l>
<l>Was hi daer hi bisscop was</l>
<l>Ghevoert te Triere met groter ere,</l>
<l>Te wies grave onse Here</l>
<l n="65">Scone miraclen doet dicke sien.</l>
<l>Hort hier ene scone van dien:</l>
<l>Binnen des conincs Zegebrechts tijt</l>
<l>Was een pape, die hadde strijt</l>
<l>Van pleyte jegen enen Fransoys</l>
<l n="70">Vore den coninc van desder noys</l>
<l>Vele gehandelt; ende in der stont,</l>
<l>Dat hi es comen, also mi es cont,</l>
<l>Te Triere, om anebeden</l>
<l>Gode in die heilege steden,</l>
<l n="75">Den pape so sprac an dus hi:</l>
<l>"Jof dijn eysch warachtech si,</l>
<l>Swere dat hier op den grave</l>
<l>Maximijns, des bisscops gave."</l>
<l>Die pape sprac: "Ic doe gereet."</l>
<l n="80">Daer dede hi altehant den eet,</l>
<l>Dat sijn eysch warachtech ware.</l>
<l>Die Fransoys wert in mesbare</l>
<l>Op den heilegen Maximine,</l>
<l>Als dien dochte dat hi trecht sine</l>
<l n="85">Bi hem verlore; ende hier na saen</l>
<l>Sijn si uter kerken gegaen,</l>
<l>Die Fransoys, die pape met.</l>
<l>Onlange wert daer gelet,</l>
<l>Die pape en viel neder doot.</l>
<l n="90">Die Fransoys vortmeer albloet</l>
<l>Sente Maximine lof anleide.</l>
<l>Wat dat hi te voren seide.</l>
<l>                Te Triere wert om hoerdoems saken</l>
<l>Verstoeten een archidyaken</l>
<l n="95">Van sinen bisscop, die doen woude</l>
<l>Bi sinen eede sine onscoude</l>
<l>Op sente Maximijns graf.</l>
<l>Den bisscop genoechde hier af.</l>
<l>Die ander ginc ter kerken waert:</l>
<l n="100">Ter ierster dore wert hi vervaert,</l>
<l>Daer hi beidde ene ure;</l>
<l><pb n="341"/>Doe ginc hi ter ander dure,</l>
<l>Ende als hi wilde ter derder gaen,</l>
<l>Wert hi met sterken cortse bevaen</l>
<l n="105">Ende en dorste vortmeer setten voet.</l>
<l>Hem dunct dat hi sterven moet,</l>
<l>Ende heeft in biechten belyet</l>
<l>Die sonde, diemen hem antyet.</l>
<l>Vort bat hi den volke met staden,</l>
<l n="110">Dat si over hem alle baden</l>
<l>Gode ende sente Maximine</l>
<l>Ende daer toe den bisscop sine;</l>
<l>Ende cortelike na dat dit was,</l>
<l>Van alre siecheit hi genas,</l>
<l n="115">Ende gewan sijns bisscops vrede</l>
<l>In rechter caritaten sede.</l>
</div>
<div type="subchapter"><head type="subchapter">Van Sapore, coninc van Persen. VII.</head>
<l>                Sapor, coninc der Persiene,</l>
<l>Maecte dusent werven tiene</l>
<l>In dien tiden martelaren</l>
<l>Binnen sinen rike, ende in dier scaren</l>
<l n="5">Was die heilege Symeoen,</l>
<l>Die hielt ardsbisscops doen</l>
<l>Te Seleutien, te Tesifonten mede:</l>
<l>Elc es ene coninclike stede.</l>
<l>Desen dede Sapor vore hem bringen,</l>
<l n="10">Die altoes om geene dingen</l>
<l>Den coninc anebeden en woude</l>
<l>Ende toender toe so scone onscoude.</l>
<l>Doe wildemen dat hi anebede</l>
<l>De sonne; dat ontseide hi mede.</l>
<l n="15">In den carkere wert hi gedaen,</l>
<l>Daerne gemoette in tgaen</l>
<l>Eustasadis, die altemale</l>
<l>Meester was van des conincs sale,</l>
<l>Die eens kerstijn was gedaen,</l>
<l n="20">Maer daerna also bevaen</l>
<l>Ende daertoe also verwonnen,</l>
<l>Dat hi alse gode ere dede der sonnen.</l>
<l>Dese quam nigen Symeoene,</l>
<l>Die onwert hadde van dien doene.</l>
<l n="25">Doe wert die ander in groten weene;</l>
<l>Sine diere cleedere reene</l>
<l>Dede hi af, ende dede daer nare</l>
<l>Een cleet an vuel ende onmare.</l>
<l>Als die coninc dat versiet</l>
<l n="30">Ende hine mach verkeren niet,</l>
<l>Hiet hine onthoefden. Eer hi dat dede,</l>
<l>Dede hem die coninc ene bede;</l>
<l>Dit was die bede die hi woude,</l>
<l>Dat des conincs amman roepen soude</l>
<l n="35">Oppenbare, dat hi die doot</l>
<l>En ontfinge dor sake no cleene no groot</l>
<l>Dan om Cristum den Gods sone.</l>
<l>Hieromme dede hi roepen tgone,</l>
<l>Dat si an Gode souden weder vaen,</l>
<l n="40">Die an tdolen waren gegaen</l>
<l>Bi den exemple dat hi gaf,</l>
<l>Daer hijs onsen Here ginc af.</l>
<l>Als die heilege Symeoen</l>
<l>In den kerkere verstont dit doen,</l>
<l n="45">Lovede hi Gode in groter vroude.</l>
<l>Een kersten, Ananie, een oude,</l>
<l>Was bevolen te doene ten swaerde,</l>
<l>Diere hem een deel af vervaerde.</l>
<l>Pusichius wert geware das,</l>
<l n="50">Die metten coninc grot here was,</l>
<l>Ende en mochte langere dat niet gedoegen,</l>
<l>Ende sprac, als die hem troest wille toegen:</l>
<l>"O oude, een lettelkijn</l>
<l>So luuc nu die ogen dijn,</l>
<l n="55"><pb n="342"/> Ende wes seker dattu sout sien</l>
<l>Cristus ansichte thant na dien."</l>
<l>Dese ende andere, dies geloeft,</l>
<l>Worden daer salechleke onthoeft;</l>
<l>Ende Symeoen, die heilege man,</l>
<l n="60">Bi martielien hi gewan</l>
<l>Ter ellefster kalende</l>
<l>Van Mey te doene enen salegen ende,</l>
<l>Ende tsander daechs vele siere gesellen.</l>
<l>Der Martyrlogien horen wi tellen,</l>
<l n="65">Datmen in Persen dient of diende,</l>
<l>In Meye ter kalenden tiende,</l>
<l>Van der feesten der martelaren,</l>
<l>Die bi den coninc Sapore waren</l>
<l>Om Gode gedaen ten swerde.</l>
<l n="70">Onder dese menechte werde</l>
<l>Waren, die elc bisscop was,</l>
<l>Melesius ende Accepsimas,</l>
<l>Ende een pape, Jacob genant;</l>
<l>Mereas ende Higor, dits becant</l>
<l n="75">Dat si beide bisscoppe waren,</l>
<l>Met CC clerken; teere scaren</l>
<l>Behorden L moenke wele,</l>
<l>Daer toe heilege magede vele,</l>
<l>Onder de welke was Carbua,</l>
<l n="80">Symeoens suster, also ic versta,</l>
<l>Daer wi af spraken niet lanc ees leden,</l>
<l>Met eenre harre geselneden.</l>
</div>
<div type="subchapter"><head type="subchapter">Hoe Constantius wilde wreken Constants doot. VIII.</head>
<l>                Die doot van den keyser Constant</l>
<l>Wilde wreken opten tyrant</l>
<l>Constantius, om wat hi quam</l>
<l>In Occident; hi dus annam</l>
<l n="5">Allene al dat keyserike,</l>
<l>Want sijn viant [starf] cortelike.</l>
<l>Doe rieden hem die Arriane,</l>
<l>Die goede bisscoppe te bestane</l>
<l>Van algader Occident,</l>
<l n="10">Hoe dat si mochten sijn gescent.</l>
<l>Doe si begonsten, hare ierste caes</l>
<l>Was dat die heilege Athanaes</l>
<l>Moeste sijn gedoemt te voren,</l>
<l>Want hi dochte hen meest haer toren.</l>
<l n="15">Dus quam bi den keyser ane</l>
<l>Ene consilie te Melane,</l>
<l>Daer vele bisscoppen waren gescent</l>
<l>Uut haren steden ende verellent:</l>
<l>Denijs, Eusebius ende Paulijn,</l>
<l n="20">Tholcanaus ende Lucifer sijn</l>
<l>Verellent, so es oec die goede</l>
<l>Hylaris die bisscop vroede.</l>
<l>                Noch dede die keyser teere ander stat</l>
<l>Ene consilie maken; in dat</l>
<l n="25">Worden bisscoppe vele bedrogen</l>
<l>Bi sempelheiden, want vore ogen</l>
<l>Leiden hen an dat si niet en verstonden</l>
<l>Die Orientale, die vele conden.</l>
<l>Dus wert der kerken anschijn clare</l>
<l n="30">Leelijc ende sere onmare:</l>
<l>Deen jagede achter, dander jagede vort,</l>
<l>Nochtan dat elc ter kerken hort.</l>
<l>Lyberius die paeus was</l>
<l>In ellenden gesent; na das</l>
<l n="35">Die Arriane Felixe maken</l>
<l><pb n="343"/>Paeus in sine stede, sinen dyaken.</l>
<l>Ende also in vele anderen staden,</l>
<l>Also die Arriane baden,</l>
<l>Worden bisscoppe verkeert,</l>
<l n="40">Daer ongeloeve bi wert gemeert.</l>
<l>                Nu wert der Arriane wet</l>
<l>In manieren III geset,</l>
<l>Want Eunomius, die catijf</l>
<l>Lasers wert in siele ende in lijf,</l>
<l n="45">Maer meester groet in logyke,</l>
<l>Screef vele ende subtilike</l>
<l>Jegen onse geloeve recht.</l>
<l>An hem esser vele gehecht,</l>
<l>Dies es die name comen ane</l>
<l n="50">Die heresie Eunomiane.</l>
<l>                Een ander Machedonius hiet,</l>
<l>Dien, als men die goede verstiet</l>
<l>Te Constantinoble, brachten ane</l>
<l>Dat bisscopdoem die Arriane,</l>
<l n="55">Die seide beide lude ende stille</l>
<l>Jegen onse geloeve na sinen wille.</l>
<l>Aldus ene eyselike beeste,</l>
<l>Die bi Arrius volleeste</l>
<l>Alse uter hellen brachte vort</l>
<l n="60">Een hoeft, van III vormen woert:</l>
<l>                Bi Arrius, die seide dat sine,</l>
<l>Dat ongeloevecheit was fine;</l>
<l>                Bi den Eunomianen mede</l>
<l>Een ander ongeloevechede;</l>
<l n="65">                Die derde die Machedoniane.</l>
<l>Nu geboet, na minen verstane,</l>
<l>Constantius na den wille sine</l>
<l>Te Nychena in Bithine,</l>
<l>Datmen daer ene consilie houde.</l>
<l n="70">Dat moeste bliven, alsoet God woude,</l>
<l>Want van erdbeven verdarf die stat.</l>
<l>Arsartius vorseide dat,</l>
<l>Die riddere was, hermite daer naer,</l>
<l>Die, als hi seide den lieden waer,</l>
<l n="75">Si niet en geloeveden die dinc.</l>
<l>In enen torre hi weder ginc,</l>
<l>Daer hi in sat vor dien stonden,</l>
<l>Ende wert saen daer doot vonden.</l>
<l>Men seget, hi bat Gode om sterven,</l>
<l n="80">Dat hi die port niet en sage verderven.</l>
<l>Enen die beseten was</l>
<l>Dese Arsartius genas</l>
<l>Ende doodde enen vreseliken drake.</l>
<l>De consilie, daer nu af was sprake,</l>
<l n="85">Leidemen ter port die es genant</l>
<l>Seleucien in Ysaurien lant.</l>
</div>
<div type="subchapter"><head type="subchapter">Van Liberiuse den paeus. IX.</head>
<l>                Van Liberius sprakic eer,</l>
<l>Daer ic noch af spreke meer</l>
<l>Ende van den paeus sinen vorsate,</l>
<l>Hiet Julius. In swaren state</l>
<l n="5">Was hi ende menege pine</l>
<l>Doegede hi om die doget sine:</l>
<l>X maende was hi in cllende,</l>
<l>Ende dede salegen ende</l>
<l>Op die yde van Aprel.</l>
<l n="10">Liberius den paeus gevel</l>
<l><pb n="344"/>Dat hi quam in sine stede;</l>
<l>Die wert oec in ellendechede</l>
<l>Van Constantiuse gesent,</l>
<l>Omme dat hi niet sijn concent</l>
<l n="15">En wilde doen na die Arriane.</l>
<l>III jaer lach hem ellende so ane.</l>
<l>Dese dede heimelike te samen</l>
<l>Die papen van goeder namen,</l>
<l>Ende ordineerde bi haren rade</l>
<l n="20">Enen pape goet ende gestade,</l>
<l>Felixe paeus in sine stede,</l>
<l>Die ene consilie te samen dede,</l>
<l>Daer hi in II papen vant,</l>
<l>Die waren van Constantius hant,</l>
<l n="25">Deen hiet Ursatius, dander Valent.</l>
<l>Dese worden beide gescent</l>
<l>Ende verdoemt bi rade, bi machte</l>
<l>Van bisscoppen XL ende achte.</l>
<l>Valent ende Ursatius</l>
<l n="30">Vielen in groten nide aldus,</l>
<l>Ende hebben Constantius gebeden,</l>
<l>Dat hi uter ellendecheden</l>
<l>Liberiuse comen doe.</l>
<l>Dat hi dede; so sprac men toe</l>
<l n="35">Liberius, dat hi aneginc</l>
<l>Den keyser, so dat hi ontfinc</l>
<l>Dat paeuscap ende men verstac</l>
<l>Felixe, die was sonder lac.</l>
<l>Dus liet Liberius die doget</l>
<l n="40">Ende voer, of hi ware verhoget,</l>
<l>Te Rome in siere heerscapien,</l>
<l>Dwalende in heresien.</l>
<l>Dus wert die clercgie goede</l>
<l>In die jacht, in daermoede,</l>
<l n="45">So dat papen ende clerke waren</l>
<l>In de kerken gemaect martelaren.</l>
<l>Felix, die dus ontset wort,</l>
<l>Sette hem heilechlike vort</l>
<l>Te woenenne op sijns selfs erve,</l>
<l n="50">Daer hi wel tsiere bederve</l>
<l>Dede enen salegen ende</l>
<l>Van Oechst op de vierde kalende.</l>
</div>
<div type="subchapter"><head type="subchapter">Van Eusebius den pape. X.</head>
<l>                Scriven willen wi hier dus</l>
<l>Hoe dat die heilege Eusebius,</l>
<l>Die pape was in Rome der stat,</l>
<l>Claerlike oppenbaerde dat</l>
<l n="5">Liberius een recht buggere ware.</l>
<l>Dit togede hi so oppenbare,</l>
<l>Dat herde vele van den lieden</l>
<l>Van Liberius leerne scieden,</l>
<l>Ende Eusebius met siere leere</l>
<l n="10">Troeste die liede in onsen Here.</l>
<l>Ten lesten hi gevangen wart</l>
<l>Ende vore den keyser bracht ter vaert,</l>
<l>Bi wien Liberius was die paeus,</l>
<l>Die an Eusebius sprac al aeus:</l>
<l n="15">"Du best allene in Rome der stat</l>
<l>Kerstijn?" Eusebius sprac op dat:</l>
<l>"Onse betrouwen es boven al</l>
<l>An onsen Here, dat hi ons sal</l>
<l>Ghetrouwe vinden na der vouden,</l>
<l n="20"><pb n="345"/> So dat wi die benedixie houden,</l>
<l>Die ons hier vore es comen an</l>
<l>Van Julius den heilegen man."</l>
<l>Liberius antwerde dede:</l>
<l>"En houden wi niet Julius stede?"</l>
<l n="25">                Eusebius antwerdde saen:</l>
<l>"Hadstu in dat geloeve volstaen,</l>
<l>Daer du in scheens hier voren sijn,</l>
<l>Dat hadde verclaert tgeloeve dijn."</l>
<l>Constantius antwerdde te desen:</l>
<l n="30">"Ende wat mach tusschen tgeloeve wesen</l>
<l>Ende geloeve?" Eusebius sprac:</l>
<l>"Wi, die van sonden hebben lac,</l>
<l>Houden nochtan tgeloeve te rechte;</l>
<l>Ulieden houdt in die hechte</l>
<l n="35">Verwoedtheit des duvels fel</l>
<l>Ende der hoverden nijt also wel,</l>
<l>Die Felix, die paeus waert</l>
<l>Ende in dogeden al verclaert,</l>
<l>Als in ellenden wesen daet,</l>
<l n="40">Ende u heeten ende u raet</l>
<l>Die kerstene ontliven dede,</l>
<l>Papen, dyakone, clerke mede."</l>
<l>Doe wert die keyser gram ende dede</l>
<l>Besluten in ene nauwe stede,</l>
<l n="45">Cume wijt of hoge IIII voeten,</l>
<l>Eusebius den heilegen soeten,</l>
<l>Daer hi een stic so was inne</l>
<l>In bedingen met gestaden sinne.</l>
<l>Over VI maent daer naer</l>
<l n="50">Voer hi tonsen Here al claer</l>
<l>Ter kalenden negentiende</l>
<l>Van Pietmaent, dat hi wel verdiende.</l>
<l>Ghenomen hebben den lichame</l>
<l>II papen, waren sonder blame,</l>
<l n="55">Gregorius, Orosius hieten si,</l>
<l>Ende some sine mage warenre bi,</l>
<l>Ende dadenne met groter werde</l>
<l>Bi sente Sixtus graven ter erde,</l>
<l>Daer si sinen titel setten tsiere eren:</l>
<l n="60">"Eusebius, mensche Gods ons Heren."</l>
<l>Constantius, die dit verstoet,</l>
<l>Gregorise hi besluten doet</l>
<l>Levende in so nauwe een crochte,</l>
<l>Dat hi onlange leven mochte.</l>
<l n="65">Doe quam bi nachte toten sant</l>
<l>Die pape Orosius, diene vant</l>
<l>Bi der doot, ende alse hi gaf</l>
<l>Gode sine siele, maecte hi sijn graf</l>
<l>Neven den heilegen Eusebius.</l>
<l n="70">Dese Orosius, ic laest aldus,</l>
<l>Liet ons dese dinc bescreven.</l>
<l>Bi gebode wert uutgegeven</l>
<l>Bi den keyser, waer dat men vint</l>
<l>Enegen mensche, diemen kint</l>
<l n="75">Dat hi andersins geloeft</l>
<l>Dan Liberius die paeus verdoeft,</l>
<l>Datmenne ontlive thant ter stede.</l>
<l>In straten, in huse, in kerken mede</l>
<l>Worden kerstene verslagen</l>
<l n="80">Herde vele in genen dagen</l>
<l>Bi Constantius, den keyser fel,</l>
<l>Bi den paeus Liberius also wel.</l>
<l>Die Martyrlogie ons vermaent:</l>
<l>Ter sevender yden van Wedemaent</l>
<l n="85">Viertmen sente Pauwels dach</l>
<l>Te Constantinoble, an wien lach</l>
<l>Des bisscops cure daer in die stede.</l>
<l>Desen de keyser Constantius dede</l>
<l>In dlant van Capadocien senden</l>
<l n="90"><pb n="346"/> In een stedeken verellenden,</l>
<l>Om sijn geloeve sonder blame.</l>
<l>Oncusa es des stedekijns name,</l>
<l>Daer hi was bi valscher lagen</l>
<l>Der Arriane, die hem anlagen,</l>
<l n="95">Verworget sere wreedelike,</l>
<l>Ende voer so te hemelrike.</l>
<l>[In] Pietmaent ter kalende te Trieren</l>
<l>Pleecht men sente Pauwels dach vieren,</l>
<l>Die bisscop was ende heilech man,</l>
<l n="100">Die Constantius die tyran</l>
<l>In ellendecheit verdreef</l>
<l>In dlant van Frigien, daer hi bleef</l>
<l>Tote dat hi ontfinc die croene</l>
<l>Van siere pinen van Gode te loene.</l>
<l n="105">Van Merte op die sevende yde</l>
<l>Viert [men] sente Andries dach wide,</l>
<l>Apostel Gods ons Heren bequame,</l>
<l>Van dat men sinen heilegen lichame</l>
<l>Te Constantinoble hevet bracht,</l>
<l n="110">Ende was binnen skeysers Constantijns macht.</l>
<l>Oec scrivet hi ons diet wiste,</l>
<l>Dat sente Luucs ewangeliste</l>
<l>Beene daer mede quamen gemeene,</l>
<l>Met sente Thymotheus beene,</l>
<l n="115">Die jongere was in salegher leeren</l>
<l>Sente Pauwels des apostels ons Heren.</l>
</div>
<div type="subchapter"><head type="subchapter">Van den keyser Gallus. XI.</head>
<l>                Een keyser was na mijn verstant</l>
<l>Ghemaect, die Gallus was genant,</l>
<l>In desen tiden, ende die gone</l>
<l>Was Constantijns Leonis sone,</l>
<l n="5">Die menech dusent van den Joden</l>
<l>Versloech, want die quade roeden</l>
<l>Versloegen eens nachts ridderen vele</l>
<l>Ende setten hen te wapenspele,</l>
<l>Dat si al metten live ontgouden</l>
<l n="10">Die waren boven onnoeselre ouden.</l>
<l>Hare stat heeft Gallus oec verbrant,</l>
<l>Dyocesarien genant,</l>
<l>Tyblade, Diospolim,</l>
<l>Ende andere steden vele met him.</l>
<l n="15">Dese Gallus versloech mede</l>
<l>TAnthiochen in die stede</l>
<l>Een deel van den edelen lieden.</l>
<l>Hystorien horic bedieden,</l>
<l>Alse hi daer eens was in die port,</l>
<l n="20">Dat men oestwert siende wort</l>
<l>Ene columme den hemele ane</l>
<l>Onder ere crucen gedane.</l>
<l>Te dier tijt dat het geviel aldus,</l>
<l>Was daer bisscop Leontius,</l>
<l n="25">Die daer bisscop wert na dat leven</l>
<l>Van den bisscop die hiet Steven.</l>
<l>Dese bisscop was gedaen</l>
<l>Van priesterscape, eer hi ontfaen</l>
<l>Heeft dbisscopdoem, ende omme ondaet</l>
<l n="30">Van wive sonderlinge quaet,</l>
<l>Ende omme die blame te velne daermede</l>
<l>Sneet hi af sine manlijchede.</l>
<l>Nochtan daerna gevielt dus,</l>
<l>Dattene de keyser Constantius</l>
<l n="35">Bisscop ordineren dede.</l>
<l>In des Leontius tiden mede,</l>
<l>Alse Gode te eren in die kerke</l>
<l>Die salmen plagen lesen die clerke,</l>
<l>Als die salm ten ende quam</l>
<l n="40">Dat menech <hi rend="italic">Pater Noster</hi> annam,</l>
<l><pb n="347"/>Ende seiden die wel geloveden so:</l>
<l>"<hi rend="italic">Gloria Patri et Filio</hi>"</l>
<l>Ende "<hi rend="italic">et Spiritui Sancto</hi>" mede.</l>
<l>Maer der Arriane sede</l>
<l n="45">Was te seggene: "<hi rend="italic">Gloria Patri</hi> </l>
<l><hi rend="italic">In Filio,</hi>" omme dat si</l>
<l>Mindere, alse ongeloevege lieden,</l>
<l>Dan den Vader den Sone bedieden.</l>
<l>Leontius, die was Arriaen,</l>
<l n="50">Wilde dies die goede wederstaen;</l>
<l>Ende als hijt niet gedoen en conde,</l>
<l>So sprac hi, seitmen, teere stonde,</l>
<l>Sine hant houdende an sijn haer,</l>
<l>Dat van oudden wit was vorwaer:</l>
<l n="55">"Als gesmolten es dese snee,</l>
<l>Sal modren blicken vele te mee,"</l>
<l>Als die wilde dat bedieden,</l>
<l>Dat na sine doot onder die lieden</l>
<l>Soude wesen discort stranc</l>
<l n="60">Omme den diversen sanc.</l>
<l>                Onder Leontius, hebbic verstaen,</l>
<l>Dyodorus ende Flaviniaen</l>
<l>Waren dierste, die so rieden,</l>
<l>Dat si den singenden choer scieden</l>
<l n="65">In tween, elken ene side,</l>
<l>Ende dore al dlant na dien tide</l>
<l>Heeft men gehouden desen sede.</l>
<l>Dese II si plagen mede,</l>
<l>Dat si ten vigilien waren</l>
<l n="70">Ten graven van den martelaren</l>
<l>Doe riepen die minneren Gods gestade,</l>
<l>Dat elc dies gelike dade.</l>
<l>                Nu scrijft sente Jeronimus,</l>
<l>Dat tesen tiden Magnentius</l>
<l n="75">Met siere hant hem heeft vermort</l>
<l>In tpalays van Lyons der port,</l>
<l>Ende sijn brueder, die hiet Decent,</l>
<l>Dien hi in Gallen hadde gesent</l>
<l>Te achterwaerne, liet alse catijf</l>
<l n="80">Te Senone met enen stroppe dlijf.</l>
<l>De keyser Gallus die wert verslegen,</l>
<l>Ende te hant so heeft gedregen</l>
<l>Juliaen, sijn brueder, trike hem ane</l>
<l>In die stede te Melane.</l>
<l n="85">In desen tiden, also wi vroet sijn,</l>
<l>Was riddere die heilege Mertijn,</l>
<l>Onder den keyser Juliaen,</l>
<l>Met oetmoedecheiden so bevaen,</l>
<l>Dat hi maer enen cnape en woude,</l>
<l n="90">Dien hi nochtan diende menechfoude.</l>
<l>Van sente Mertene dat scriven</l>
<l>Latewi aldus hier bliven,</l>
<l>Maer in de derde partie hier naer</l>
<l>Mogediere af lesen wonder ende waer.</l>
<l n="95">Jeronimus in sine coronike:</l>
<l>Te desen tiden in rethorike</l>
<l>Was Victorijn die meester staet,</l>
<l>Ende in gramarien Donaet;</l>
<l>Dese waren te Rome waert,</l>
<l n="100">Ende, also Jeronimus oppenbaert,</l>
<l>So was Donaet die meester sine.</l>
<l>Den boec, die de kinderkine</l>
<l>Eerst in gramarien scolen leeren,</l>
<l>Ende Donaet heet, maecte met eeren</l>
<l n="105"><pb n="348"/> Meester Donaet, daer wi af spreken.</l>
<l>Dus latewijt hier van hem gebreken.</l>
</div>
<div type="subchapter"><head type="subchapter">Van den abt Anthonius. XII.</head>
<l>                Regnerende in tnegentiende jaer</l>
<l>Constantius, sterf in dogeden claer</l>
<l>Die abt Antonijs tesen live</l>
<l>C jaer out ende vive.</l>
<l n="5">Hort hier een deel wies hi plach</l>
<l>Te sprekene, na dat ict vermach:</l>
<l>"Waer dattu gaes, emmermeere</l>
<l>Hebbe Gode vor handen, onsen Here;</l>
<l>Ende in wattu does, so doe</l>
<l n="10">Emmer orcontscap daertoe</l>
<l>Van der heileger screfturen.</l>
<l>Du en selsti niet saen verrueren,</l>
<l>Waer du sits in elke stede."</l>
<l>Van enen jongelinc, die dede</l>
<l n="15">Miraculen, dus was sine tale:</l>
<l>"Dese duncke mi geliken wale</l>
<l>Enen scepe, vol goets geladen,</l>
<l>Waer af het doet onseker raden</l>
<l>Ocht iet sal behouden landen."</l>
<l n="20">Weenen began hi altehanden,</l>
<l>Ende seide: "Ene groete colomme</l>
<l>Der kerken die viel nu omme."</l>
<l>Een brueder, een jongelinc,</l>
<l>Viel in sondeleke dinc,</l>
<l n="25">Ende sterf in den vijften dage</l>
<l>Dat hi viel in sonden plage.</l>
<l>                Een was in dogeden gelovet sere,</l>
<l>Die nochtan was buten kere</l>
<l>Alsmen hem enech onrecht dede.</l>
<l n="30">Te desen sprac Antonijs mede:</l>
<l>"Enen huse gelijc du sijs,</l>
<l>Voren verciert in groter wijs,</l>
<l>Dien achter bi dieven en es bleven niet."</l>
<l>                Het was een die Helyas hiet,</l>
<l n="35">Die ene sonde hadde gedaen,</l>
<l>Die penitencie hi niet en wilde ontfaen.</l>
<l>Dien heeft Antonijs anegesproken:</l>
<l>"Een scep geladen, bi der see stoken</l>
<l>Verloest van dies tgeladen was,</l>
<l n="40">Ende landde ydel cume na das.</l>
<l>Sint dat es verloest so comen,</l>
<l>Waeromme so wildijt doen verdomen?"</l>
<l>                Eens waren der heilegere vadere</l>
<l>Met Antonise vele te gadere,</l>
<l n="45">Ende elken vragede hi te diere stat</l>
<l>Van der heileger screfturen wat,</l>
<l>Ende elc antwerdde na dat hi can.</l>
<l>Ten lesten enen goeden man,</l>
<l>Hiet Joseph, heeft hi gevraget,</l>
<l n="50">Die hem niet connende bedraget;</l>
<l>Ende Antonijs sprac te dien stonden:</l>
<l>"Dese heeft allene den wech vonden,</l>
<l>Die hem niet connende gewagen."</l>
<l><pb n="349"/>                Antonise dochte eens dat hi tragen</l>
<l n="55">In dogeden began; tier stat</l>
<l>Dat hi hem hulpe Gode hi bat,</l>
<l>Dat hi hem vertoege in desen</l>
<l>Hoe hi behouden moge wesen.</l>
<l>Nu siet, cortelike na dien</l>
<l n="60">Heeft hi enen ingel gesien,</l>
<l>Als enen man drayende ene line</l>
<l>Ende afstaende als van der pine,</l>
<l>An Gode vallende dan ter bede,</l>
<l>Tote Antonise seggende mede:</l>
<l n="65">"Antonijs, doe in deser wijs,</l>
<l>Du werds behouden, seker sijs."</l>
<l>Sente Antonijs seget mede:</l>
<l>"Pine, oetmoet ende gebede</l>
<l>Behouden den moenc al;</l>
<l n="70">Hierjegen bringen in den val</l>
<l>Ruste, proper wille albloet</l>
<l>Ende betrouwenesse te groet."</l>
<l>Noch seget Antonijs, also ic hier toge:</l>
<l>"Also die vissche, als si in troge</l>
<l n="75">Alte lange in merren, sterven,</l>
<l>Also die moenke in doget verderven,</l>
<l>Merren si te lange uut haerre cellen</l>
<l>Ende si an ruste hen versellen."</l>
<l>                Oec seget hi: "Die in heimelijchede</l>
<l n="80">Rust, hi verliest III stride daer mede:</l>
<l>In horne, in sprekene ende in siene.</l>
<l>Een strijt allene staet hem te pliene,</l>
<l>Dats die strijt van siere herte."</l>
<l>Noch seget hi: "Wient vroemt of smerte,</l>
<l n="85">Mocht sijn elc moenc sculdech ware</l>
<l>Sinen abt maken oppenbare,</l>
<l>Hoe menegen voetspore dat hi gaet,</l>
<l>Ende wat hi drinkende waters ontfaet,</l>
<l>Op dat hi niet uten wege en ga</l>
<l n="90">In wat dat hi aneva."</l>
<l>Een brueder sprac tote desen sant:</l>
<l>"Bidt vore mi!" Hi antwerdde thant:</l>
<l>"Gode en ontfaermt dijns no mi,</l>
<l>Dune sets ter beden nerenstelike di."</l>
<l n="95">Hier latewi sente Antonijs woert</l>
<l>Ende scriven van sinen jongers vort.</l>
</div>
<div type="subchapter"><head type="subchapter">Van sente Antonijs jongers. XIII.</head>
<l>                In rechter onderhorecheit</l>
<l>Hebben hen jongers vele geleit</l>
<l>Onder Antonise, den heilegen sant,</l>
<l>Van den welken wert wide becant</l>
<l n="5">Een die sempel Pauwels hiet,</l>
<l>Daer men af bescreven siet</l>
<l>Scone miraculen ende claer</l>
<l>In die derde partie hier naer.</l>
<l>Dies ic daer gescreven sach</l>
<l n="10">Ende ic hier vinde doe ic gewach.</l>
<l>Dese sach elx sin van binnen,</l>
<l>Also wi elc anders anscijn kinnen.</l>
<l>                In die kerke gingen teere tijt</l>
<l>Die bruedere scone ende verblijt</l>
<l n="15">Van aensichte, ende elx hoede</l>
<l>Sijn ingel sceen in bliden moede.</l>
<l>Paulus sach dat; mettien</l>
<l>Heeft hire enen brueder gesien,</l>
<l>Die swaer was ende ongedaen,</l>
<l n="20">Ende met duvelen omme bestaen,</l>
<l>Diene trocken te hen wert;</l>
<l>Sijn ingel alse sere verveert</l>
<l><pb n="350"/>Volgede hem van verren naer.</l>
<l>Pauwels wert van herten swaer,</l>
<l n="25">Sine borst sloech hi weenende sterke</l>
<l>Ende en wilde niet gaen in die kerke,</l>
<l>Maer bleef sittende vor die dore ende woude</l>
<l>Beiden tote datmen keren soude.</l>
<l>Ende als si keerden, hi versach</l>
<l n="30">Den brueder, wies wi daden gewach,</l>
<l>Met claren ansichte gelijc den anderen,</l>
<l>Ende sinen ingel neven hem wanderen</l>
<l>Blide sere, van verren volgen</l>
<l>Die duvele droeve ende verbolgen.</l>
<l n="35">Doe spranc hi op in vrouden groet,</l>
<l>Lude roepende sprac hi albloet:</l>
<l>"Onvertellijc ontfermechede</l>
<l>Gods ons Heren ende godheit mede!</l>
<l>Comt ende siet Gods werc met vrouden,</l>
<l n="40">Die elken mensche wille behouden</l>
<l>Ende bringenne te kennen tware!"</l>
<l>Wat hi al sach seide hi daer nare.</l>
<l>So was die broeder gedwongen daer,</l>
<l>Dat hi sijn leven maecte claer:</l>
<l n="45">Besculdecht van sonden hi hem geeft.</l>
<l>"Lange," seit hi, "hebbic geleeft</l>
<l>In luxurien gewerke</l>
<l>Tote nu dat ic quam in de kerke;</l>
<l>Daer hordic datmen dicke leset:</l>
<l n="50">"Dwaet u, ende suver weset,"</l>
<l>Ende anders dat daertoe hort.</l>
<l>Te handen in die heilege wort</l>
<l>Quam mi berou van sonden an,</l>
<l>Ende sprac tote onsen Here dan:</l>
<l n="55">"Here, du quaems neder hare</l>
<l>Om te behoudene den sondare:</l>
<l>Vervulle dat nu in mi.</l>
<l>Siet, Here, ic belove di,</l>
<l>Dat ic willc alle sonden laten,</l>
<l n="60">Ende mi also gesaten,</l>
<l>Dat ic di dienen wille hier naer</l>
<l>Altoes in conscientien claer.</l>
<l>Ontfanc, Here, te desen stonden</l>
<l>Mi, dien berouwen mine sonden,</l>
<l n="65">Ende die nerensteleke roept ane</l>
<l>Nemmermeer sonden ane te vane."</l>
<l>In dbelof van deser dinc</l>
<l>Met willen ic uter kerken ginc."</l>
<l>Die dit horden ende verstonden,</l>
<l n="70">Loefden Gode met herten, met monden.</l>
<l>Eens heeft dese Pauwels gevraget</l>
<l>Dat sente Antonise niet en behaecht,</l>
<l>Diene vriendelike hiet swigen.</l>
<l>Daer en was geen jegenprigen;</l>
<l n="75">Hi sweech, hi dede al datmen woude.</l>
<l>Sente Antonijs sprac also houde:</l>
<l>"Die cume een ure, dat es herde smal,</l>
<l>So es hi behouden al,</l>
<l>Ghehorsam sijn dat gebiedt God,</l>
<l n="80">Ende dese doet al onse gebod</l>
<l>Sonder wederseggen yet."</l>
<l>Antonijs dicke hem oec gebiet</l>
<l>Te doene dinge al sonder noet:</l>
<l>Water te sceppenne dat hi uutgoot,</l>
<l n="85">Ontnayen ende nayen weder een cleet;</l>
<l>Dat hi dede al gereet</l>
<l>Met goeden wille in alre wijs,</l>
<l>Dat hem Antonijs an selken prijs</l>
<l><pb n="351"/>Leide, dat hi te selker stont</l>
<l n="90">Sendde te makene gesont</l>
<l>Sieke, daer hem wel af dochte</l>
<l>Dat het hem ontfechten mochte.</l>
</div>
<div type="subchapter"><head type="subchapter">Van enen heilegen Egyptien. XIIII.</head>
<l>                Een heilech man was gesien</l>
<l>Te dien tiden, een Egyptien,</l>
<l>Amos so was sijn name.</l>
<l>Van desen Amos so verstame,</l>
<l n="5">Dat hi een wijf heeft genomen,</l>
<l>Dat bi bedwange toe es comen</l>
<l>Bi sinen vader, bi siere moeder;</l>
<l>Maer hi was also behoeder</l>
<l>Siere suverheit, dat si onbekent</l>
<l n="10">Van hem bleef, daer si hare concent</l>
<l>Toe dede bi sinen heilegen rade.</l>
<l>XVIII jaer bleven si dus gestade</l>
<l>Te samen; doe scieden si</l>
<l>Bi goeden moede: so voer hi</l>
<l n="15">Woenen an den berch die heet</l>
<l>Nitrie, ende, alsomen weet,</l>
<l>Woende hiere XXII jaer,</l>
<l>Ende in elc jaer tweewerf vorwaer</l>
<l>Ghinc hi sijn wijf visenteren.</l>
<l n="20">Discipulen van groter eren</l>
<l>Volgeden hem die na hem bleven.</l>
<l>Eens quam te hem, vandic gescreven,</l>
<l>Man ende wijf, die brachten gewont</l>
<l>Hare kint van enen verwoedden hont,</l>
<l n="25">Ende sceen wesen bi der doot.</l>
<l>Si baden hem in mesbare groet,</l>
<l>Dat hi hare kint genese;</l>
<l>Ongerechtege liede waren dese.</l>
<l>Amos antwerdde daer ter stat:</l>
<l n="30">"Mijns genesens heeft wat,</l>
<l>Want wildi den osse keren,</l>
<l>Dien ghi roevet sinen heren,</l>
<l>Dijn kint sal genesen saen."</l>
<l>Nu eest also vergaen,</l>
<l n="35">Dat die osse gekeert was,</l>
<l>Dat kint altehant genas.</l>
<l>Men seget, als die heilege Amos</l>
<l>Wert van desen live los,</l>
<l>Sach sente Anthonijs die siele sine</l>
<l n="40">Te hemele varen uut alre pine,</l>
<l>Den godleken potestaten</l>
<l>Salme singende scone utermaten.</l>
<l>Van enen Ammonne scrivet dus</l>
<l>In <hi rend="italic">Vitas Patrum</hi> Jeronimus,</l>
<l n="45">Dat hine abt hadde gesien</l>
<l>Van monecken dusentwerven drien.</l>
<l>Desen eens dieve te steelne plagen</l>
<l>Dbroet, daer hi dlijf bi plach tontragen.</l>
<l>Hi haelde uten woude II draken</l>
<l n="50">Ende beval hen met siere spraken</l>
<l>Die dore te huedene, daer quamen in</l>
<l>Die dieve. Rechte oft si hadden sin,</l>
<l>Bleven si sijn gebod te doene.</l>
<l>Die dieve quamen na hare gewoene,</l>
<l n="55">Ende so saen als si hebben vernomen</l>
<l>Die draken, es hen selc vaer ancomen,</l>
<l>Dat si vielen in onmacht daer van.</l>
<l>Dit sach wel die heilege man,</l>
<l>Diese ophief ende leidese vort</l>
<l n="60">In sine celle, ende in fine woert</l>
<l>Begreep hise seggende sonder nijt:</l>
<l><pb n="352"/>"Siet wat ghi herdere dan beesten sijt!</l>
<l>Si doen bi Gode onse gebode,</l>
<l>Ende ghi en ontsiet en twint niet Gode,</l>
<l n="65">Ende ghi en acht niet op hare leven,</l>
<l>Die hen ten dienste ons Heren geven."</l>
<l>Doe dede hise eten alse gaste lieve.</l>
<l>Te hant bekeerden hen die dieve</l>
<l>Ende worden beter in corter spacien,</l>
<l n="70">Dan selke die eer waren in gracien,</l>
<l>So dat bi hen gesciede daer naer</l>
<l>Dier gelike van wonderen claer.</l>
</div>
<div type="subchapter"><head type="subchapter">Van II Macharisen, sente Antonijs jongers. XV.</head>
<l>                Noch hort van den jongers mee</l>
<l>Sente Antonijs: Macharise twee</l>
<l>Waren sine jongers. Deen van dien</l>
<l>Was een over-Egyptien,</l>
<l n="5">Die ander was Alexandrijn.</l>
<l>Dese twee bescreven sijn</l>
<l>Wesende al van enen seden,</l>
<l>Sonder in ontfangelijcheden</l>
<l>Van diese versochte sceen blider sijn</l>
<l n="10">Dan dander die Alexandrijn.</l>
<l>God gaf dien Macharise verstanden</l>
<l>Boven den helschen vianden,</l>
<l>Ende hem quam eerst ane salechede</l>
<l>Bi manslachte, want kintsch teere stede</l>
<l n="15">Speelde hi, daer hi heeft gedoot</l>
<l>Rampelijc sijn speelgenoet.</l>
<l>In woestinen vloe hi van vare,</l>
<l>Ende was III volle jare</l>
<l>Also buten allen daken.</l>
<l n="20">Hierna ginc hi een huseken maken</l>
<l>Daer hi salechleke in heeft</l>
<l>XXV jaer geleeft.</l>
<l>Dicke gaf hi der manslacht lof,</l>
<l>Want sine salecheit quam daer of.</l>
<l n="25">Macharijs hadde te siere stede</l>
<l>Ene leeuwinne tsiere geburhede,</l>
<l>Die jonge hadde die waren blent.</l>
<l>Si doet so dat sise gehent</l>
<l>Vore sine voete, die jongelkine.</l>
<l n="30">Doe gaf hi hen tferstanden sine,</l>
<l>Dat hi vore hare blentheit bade.</l>
<l>Gode te biddene wert hi in rade,</l>
<l>Dat hi den jongen gave hare sien,</l>
<l>Ende siende worden si mettien.</l>
<l n="35">Doe ginc die leeuwinne van daer</l>
<l>Ende die jonge volgeden naer.</l>
<l>                Hierna niet lange, alsomen ons leert,</l>
<l>Es si met haren jongen gekeert,</l>
<l>Ende heeft also met hare bracht</l>
<l n="40">Wel gewoldt menech scaeps vacht,</l>
<l>Die si leide vor tsgoets mans dure,</l>
<l>Als die hem gelden wilde sine hure.</l>
<l>Macharijs die Egyptien</l>
<l>Behilt enen dleven, wien</l>
<l n="45">Men ene manslacht tiede an;</l>
<l>Want hi ginc aldaer die man</l>
<l>Verslagen begraven was,</l>
<l>Ende beswoerne dat hi das</l>
<l>Die waerheit seide, of hi hem nam</l>
<l n="50">Dlijf dien, dor wien hi daer quam.</l>
<l>Ende als die doode seide "neen,"</l>
<l>Wilden sine vriende over een,</l>
<l>Dat hi segge bi wien hi liet</l>
<l><pb n="353"/>Sijn leven. "Dat en vragic niet,"</l>
<l n="55">Sprac Macharijs, "het genuecht mi,</l>
<l>Dat die onnoesele verloest si,</l>
<l>Ende en es niet van minen behoeve,</l>
<l>Dat ic den besculdechden proeve."</l>
<l>Ander wonder dede hi mede,</l>
<l n="60">Dat gi moget proeven tanderre stede.</l>
<l>                Den anderen Macharise eens waert</l>
<l>Ghesent ene druve van enen wijngaert.</l>
<l>Enen brueder hise gehendde,</l>
<l>Diese vort enen anderen sendde,</l>
<l n="65">Ende hi sendedse anderen noch vort.</l>
<l>So lange ginct dus, dat si wort</l>
<l>Macharise weder gesent.</l>
<l>Merct wat feesten om dat present.</l>
<l>                Tote desen sprac eerst die viant:</l>
<l n="70">"Stant op, Macharijs, gawi te hant</l>
<l>Daer menech brueder sal sijn tegader."</l>
<l>Ende doe sprac die heilege vader:</l>
<l>"Wat es daer van den doene dijn,</l>
<l>Daer die heilegen vergadert sijn?"</l>
<l n="75">Die viant sprac: "En wetstu dat niet?</l>
<l>Negeene vergaderinge sonder ons en gesciet.</l>
<l>Com ende sie onse gewerke."</l>
<l>Dus ginc Macharijs in die kerke;</l>
<l>Daer versach hi overal</l>
<l n="80">Als vuele Morkine kindere smal</l>
<l>Loepende nu neder ende nu op,</l>
<l>Makende metten bruederen scop,</l>
<l>Die daer hare salmen lasen;</l>
<l>Ende die si mochten so verdwasen,</l>
<l n="85">Dat si II vingerkine gebruken,</l>
<l>So dat si hen die ogen luken,</l>
<l>Die worden slapende also saen,</l>
<l>Ende dien sise in de monde hebben gedaen,</l>
<l>Worden sprekende anders dan salechede.</l>
<l n="90">Na die salme, alse si ter bede</l>
<l>Vielen, liepen die quade wichte</l>
<l>Omtrent elken wel gedichte,</l>
<l>Vore den enen als een wijf gedaen,</l>
<l>Vore den anderen als die bestaen</l>
<l n="95">Wille te doene werc enegertiere,</l>
<l>Ende na dien dat sceen hare maniere,</l>
<l>Woerpen si den bruederen in,</l>
<l>So besech makende haren sin.</l>
<l>Hi sachse oec wenen op selker hals,</l>
<l n="100">Die worden gewoerpen wech als ende als.</l>
<l>Als die brueders gingen daer nare</l>
<l>Ten sacramente van den outare,</l>
<l>In selker monde hi siende waert</l>
<l>Die Morkine stekende colen swart,</l>
<l n="105">Ende Gods lichame keren op den outaer,</l>
<l>Diemen hen sceen geven daer.</l>
<l>Hi sach den ingel Gods oec staen</l>
<l>Ten outare, ende sine hant slaen</l>
<l>An spapen hant; daer gaf hi mede</l>
<l n="110">Gode, als die hem helpe dede.</l>
</div>
<div type="subchapter"><head type="subchapter">Van den selven. XVI.</head>
<l>                Tote desen here groet</l>
<l>Quam eens van dorste in groter noet,</l>
<l>In groter hitten opten middach,</l>
<l>Een die maecte groot geclach</l>
<l n="5"><pb n="354"/> Ende hem sere om water bat.</l>
<l>Macharijs antwerdde hem op dat:</l>
<l>"Der boeme scadue genuege di,</l>
<l>Want die menege in wege nu si,</l>
<l>Die dier lavenessen en hebben plat</l>
<l n="10">Bi lande, bi seuwen, in meneger stat."</l>
<l>                Die Macharise te samen beide</l>
<l>Sagen eens enen wonderliken man, die seide:</l>
<l>"Salech so sidi geteelt,</l>
<l>Dat gi dus metter werelt speelt,"</l>
<l n="15">Als hise vuelleke sach gecleet.</l>
<l>Een van den tween antwerdde gereet:</l>
<l>"Sekerlike, die heeft ommare</l>
<l>Dese werelt, die speelt met hare;</l>
<l>Maer ons ontfermt uwer liede nu,</l>
<l n="20">Want die werelt speelt met u."</l>
<l>Te hant so bekeerde hi daer</l>
<l>Ende volgede den heilegen naer.</l>
<l>                Den abt Macharise vragede een, twi</l>
<l>Sijn lichame so droege si,</l>
<l n="25">Ende hi antwerdde: "Die vrese ons Heren</l>
<l>Die can beene mede verteren."</l>
<l>Den abt Macharise wert gebeden</l>
<l>Te sermonerne teere steden.</l>
<l>Ten bruederen sprac hi toe met weene:</l>
<l n="30">"Bruedere, weenen wi al gemeene,</l>
<l>Eer wi gangen aldaer die trane</l>
<l>Den lichame branden ane."</l>
<l>Doe vielen si neder seggende alle gader</l>
<l>Ende weenende: "Bidt over ons, vader!"</l>
<l n="35">Den abt Macharise quam te jegen</l>
<l>Die duvel, diene wilde hebben geslegen</l>
<l>Met eenre sekelen sere scerp,</l>
<l>Maer hi en mochte; lude hi uutwerp</l>
<l>Dat deser talen gelijc si:</l>
<l n="40">"Groete cracht doegic van di,</l>
<l>Macharijs, du vasts menege stont,</l>
<l>Ende mi en es van negeenen etene cont;</l>
<l>Du best dicwile in dat waken,</l>
<l>Ende mi en mach geen slaep genaken;</l>
<l n="45">Dine oetmoedecheit niet cleene</l>
<l>Die verwinnet mi allene."</l>
<l>Macharijs viel in die bede,</l>
<l>Ende die viant ruumde die stede.</l>
<l>Macharijs heeft eens vernomen</l>
<l n="50">Ghelijc enen mensche den duvel comen</l>
<l>Met enen cleede, hadde menech gat,</l>
<l>Linijn; hi versach na dat</l>
<l>Uut elken van dien gaten</l>
<l>Hangen vele cleenre vaten.</l>
<l n="55">Hi sprac: "Quade, waer gaestu?"</l>
<l>Die viant sprac: "Ic gange nu</l>
<l>Die bruedere monegen, die hier bi sijn."</l>
<l>Macharijs sprac: "Wats dmeenen dijn,</l>
<l>Dattu drages so menech vat?"</l>
<l n="60">Die viant antwerdde op dat:</l>
<l>"Ic drage in der bruedere smake</l>
<l>Dranc, ende comt also die sake</l>
<l>Dat hen die een en genueget niet,</l>
<l>So benic diet enen anderen biet.</l>
<l n="65">Dus dragic met mi vele der vaten."</l>
<l>Als Macharijs bi caritaten</l>
<l>Metten bruederen eten soude,</l>
<l>Ende waest dat hi wijn drinken woude.</l>
<l>So was siere costumen ganc,</l>
<l n="70">Also menegen toge als hi dranc,</l>
<l>So vaste hi also menegen dach</l>
<l>Van al dat hi te drinkene plach.</l>
<l>Dus als men hem gaf den wijn,</l>
<l>Sceen hi in groter bliscap sijn;</l>
<l n="75">Dat was omdat hi daerbi daer naer</l>
<l>Sinen lichame soude sijn swaer.</l>
<l>Als dit een sijn jongere care</l>
<l>Vernam, bat hi elken daer nare,</l>
<l><pb n="355"/>Dat si hem meer negeenen wijn</l>
<l n="80">En geven, want sine daermede bringen in pijn.</l>
<l>Van desen Macharisen tween</l>
<l>Laten wijt hier dus over een;</l>
<l>Maer hier na in der derder pertien</l>
<l>Machmer af wonder horen belien.</l>
</div>
<div type="subchapter"><head type="subchapter">Van den heilegen Hylarioene. XVII.</head>
<l>                Een leven van sonderlingen doene</l>
<l>Mochte men van sente Hylarioene</l>
<l>Vertrecken, dat lanc soude risen,</l>
<l>Alsoet van Jeronimus den wisen</l>
<l n="5">Bescreven es; maer teser stede</l>
<l>Moeten wijt corten. Dese was mede</l>
<l>Van sente Antonijs discipelen een,</l>
<l>Daer Gods gracie ute scheen.</l>
<l>Van bi Gazen in Palestine</l>
<l n="10">Waren heiden die vorders sine:</l>
<l>Dus quam die rose van den dorne.</l>
<l>Om grammarie te horne</l>
<l>Was hi tAlexandrien gesent.</l>
<l>Hine sette niet sinen atent</l>
<l n="15">Met anderen dullen jongelingen,</l>
<l>Maer in die kerke was al sijn mingen.</l>
<l>Doe horde hi van Antonijs name,</l>
<l>Hoe goet hi was ende hoe bequame.</l>
<l>Den wech te hem wert hi annam,</l>
<l n="20">Also dat hi tot hem gequam</l>
<l>Ende was met hem der maende twee.</l>
<l>Daer sach hi wonders vele mee</l>
<l>Dan ic u mach doen verstaen.</l>
<l>Te sinen lande keerde hi saen</l>
<l n="25">Ende vant doot moeder ende vader.</l>
<l>Sijn erve vercochte hi algader</l>
<l>Ende hevet tgelt salechlike gegeven,</l>
<l>Selve en es hem een twint niet bleven.</l>
<l>XV jaer was doe doude sine,</l>
<l n="30">Ende trac doe in die woestine,</l>
<l>Naect, wel gewapent in onsen Here,</l>
<l>Ende leidde een leven te wonderne sere,</l>
<l>Daer hi den duvel mede vererret,</l>
<l>Die hem pijnt sere hoe hine verwerret;</l>
<l n="35">Want hem torent dattene een kint</l>
<l>Also scarpeleke verwint.</l>
<l>Dies es hi hem gegaen an</l>
<l>Met temptatien so hi meest can.</l>
<l>Als hi beseft des viants stoken,</l>
<l n="40">Heeft hi hem dus angesproken:</l>
<l>"Ic sal di recken so, eselkijn,</l>
<l>Dune sels niet wederspoerech sijn;</l>
<l>Met ghersten en sal ic di voeden niet,</l>
<l>Maer metten cave, ende selc verdriet</l>
<l n="45">Salic di doen met laste swaer</l>
<l>In hitten, in coude, dat di vorwaer</l>
<l>Gheenre ongevoeger joien en sal lusten."</l>
<l>Die duvele lietenne noede gerusten,</l>
<l>Want si hem dicke als naecte wive</l>
<l n="50">Vore hem toegeden, scone van live,</l>
<l>Ende in sinen hongher brachten si hem voren</l>
<l>Leckere spise uutvercoren;</l>
<l>Ende alse hi dan viel ter bede,</l>
<l>So ruumde die viant die stede</l>
<l n="55">Dolende als wolf of vos.</l>
<l>Noch en was hijs also niet los,</l>
<l>Ende quam weder in eenre stont</l>
<l>Of hi enen anderen met swerden gewont</l>
<l>Hadde, ende die gewonde valt vor sine voete</l>
<l n="60">Ende bidt hem met woerden soete,</l>
<l>Dat hi hem geve sepulture.</l>
<l>Ter beden viel hi ter ure,</l>
<l>Sijn hoeft liggende op die erde;</l>
<l>Na menschelike nature onwerde</l>
<l n="65">Dat sijn sin die bede begaf,</l>
<l><pb n="356"/>Ende peynsde anders, in weet waer af,</l>
<l>Ende die haestege viant</l>
<l>Spranc hem op de scouderen te hant;</l>
<l>Met hielen dede hi ten siden hem leide,</l>
<l n="70">Met geesselen ten halse, ende seide:</l>
<l>"O omdattu nu sijs in slape, du!"</l>
<l>Verweten heeft hi hem oec nu,</l>
<l>Of hi der ghersten iet hebben woude.</l>
<l>Onlange geduerde des duvels vroude,</l>
<l n="75">Want die heilege Hylarioen</l>
<l>Verscerpte also sijn doen,</l>
<l>Dat groot wonder te seggene ware.</l>
<l>Eens quamen tot hem dieve hier nare.</l>
<l>"Of dieve quamen tote di,</l>
<l n="80">Wat soutstu doen?" seiden si.</l>
<l>Hi sprac: "Die naecte en ontsiet</l>
<l>Roevers ochte dieve niet."</l>
<l>"Men mochte di dooden," seiden si.</l>
<l>"Dat mochte, dat mochte," antwerdde hi,</l>
<l n="85">"Ende dies en ontsie ic niet hen,</l>
<l>Want ic gereet te stervene ben."</l>
<l>Dus met siere gestadechede</l>
<l>Ende sinen starken geloeve mede</l>
<l>Hebben die dieve quaetheit begeven,</l>
<l n="90">Ende beterden hare leven.</l>
</div>
<div type="subchapter"><head type="subchapter">Van den selven. XVIII.</head>
<l>                Pine groot van den viant</l>
<l>Doegede een, die wert desen sant</l>
<l>Ghebracht met ysere gebonden sere.</l>
<l>Icken weet niet met wat kere</l>
<l n="5">Es hi ontbonden, ende vinc an</l>
<l>Hylarioene den heilegen man</l>
<l>Van achter ende heeftene opgeheven.</l>
<l>Si die waren hem beneven</l>
<l>Riepen ende vreesden sijn ongemac.</l>
<l n="10">Al lachende die heilege sprac:</l>
<l>"Swijcht ende en weset niet vervaert."</l>
<l>Sine hant sloech hi achterwaert,</l>
<l>Ende nam den verwoedden man</l>
<l>Bi den hare, ende also dan,</l>
<l n="15">Ende werpenne vor sine voete.</l>
<l>Doe sprac hi dese woerde soete:</l>
<l>"Ontbent, God, Here, desen gevane.</l>
<l>Te verwinne gaet di ane,</l>
<l>Enen ende vele es di al een."</l>
<l n="20">Die man sonder letten negeen</l>
<l>Die ginc danen al gesont,</l>
<l>Maer hi keerde in corter stont</l>
<l>Met wive, met kinderen. Met gichten scone</l>
<l>Wilde hi den sant geven te loene,</l>
<l n="25">Die hem weder werp vore ogen,</l>
<l>Wat swaerheiden moeste gedogen</l>
<l>Giezi ende Symoen albloet:</l>
<l>Die een nam ende dander boet,</l>
<l>Deen wilde vercoopen de gracie ons Heren,</l>
<l n="30">Dander wiltse coopen leeren.</l>
<l>Al weenende so sprac die man:</l>
<l>"Nemt ende gevet den armen dan."</l>
<l>Hort hier die antwerde sine:</l>
<l>"Ic, die hebbe gelaten dmine,</l>
<l n="35">En sal geen vremt goet anevaen.</l>
<l>Men vinter vele die ontfaen</l>
<l>Der armer name, daer si mede</l>
<l>Hebben occusuen der vrechede;</l>
<l>Ontfermecheit en heeft geen baraet;</l>
<l n="40">Niemen en es bat in der armer staet,</l>
<l>Dan die te sijns selfs behoef en behout twint."</l>
<l>Hylarion maect ons bekint,</l>
<l>Dat die duvel selke hate</l>
<l>Draecht ten mensche utermate,</l>
<l n="45"><pb n="357"/> Dat hine niet en haet allene,</l>
<l>Maer dat sine al gemeene.</l>
<l>Dit mogen wi hier bi kinnen wale:</l>
<l>Sijn goet verdarf hi altemale,</l>
<l>Eer hi den heilegen Job iet dede,</l>
<l n="50">Bi Gods orlove, an sine lede.</l>
<l>Den moenken seide hi scande groet,</l>
<l>Die iet behilden om enege noet,</l>
<l>Die hen namaels toecomen mochte.</l>
<l>Een brueder, vrec in sijn gedochte,</l>
<l n="55">Sendde van crude een gebont</l>
<l>Hylarione teere stont,</l>
<l>Dies de bruedere tetene plagen.</l>
<l>Ter tafelen wert het gedragen,</l>
<l>Ende Hylarion eer iet lanc</l>
<l n="60">Besief daer al selken stanc,</l>
<l>Dat hijs niet en conde verdragen.</l>
<l>Wanen dat quam began hi vragen;</l>
<l>Ysichius dede hem bekent</l>
<l>Den brueder, diet daer hadde gesent.</l>
<l n="65">Die ander sprac: "Besefstu dan</l>
<l>Den vuelen stanc niet, diere comt van,</l>
<l>Ende die vrecheit die stinct in teruut?</l>
<l>Nu draget den ossen daer uut,</l>
<l>Ende oft sijt eten willen, sie."</l>
<l n="70">Hi deedt, ende men sach nie</l>
<l>Die ossen met loyenne gebaren so:</l>
<l>Elc brac sinen bant ende vlo.</l>
<l>Dese gracie hadde Hylarioen,</l>
<l>Dat hi wiste elx menschen doen,</l>
<l n="75">Daer hi quam an dus vremde dinc</l>
<l>Bi roken die hi daer af ontfinc.</l>
</div>
<div type="subchapter"><head type="subchapter">   Van den selven. XIX.</head>
<l>                Om dwonder van menegen doene,</l>
<l>Dat God dede dor Hylarioene,</l>
<l>So wert die stede daer hi sat,</l>
<l>Die sere woeste was vore dat,</l>
<l n="5">So vol bruedere ende andere lieden,</l>
<l>Dat ict u niet en can bedieden;</l>
<l>Want wie dat van hem vernam</l>
<l>Ende siecheit noesde, derwert quam.</l>
<l>Dat den heilegen man was swaer,</l>
<l n="10">Die out was LXIII jaer,</l>
<l>Ende weende menechwerven,</l>
<l>Ende hi peisde om die bederven</l>
<l>Die hem dochte die hi dede</l>
<l>Wilen in die eenlijchede,</l>
<l n="15">So dat men vraget wat hem deert.</l>
<l>"Ter werelt," seit hi, "benic gekeert;</l>
<l>Minen loen ic hier ontfa</l>
<l>Men waent van mi verre ende na</l>
<l>Iet goets, dat mi wel mach deren,</l>
<l n="20">Bi den bruederen die mi eren:</l>
<l>Dus hebbic een onwert deccleet."</l>
<l>Die brueders verstaen nu gereet,</l>
<l>Dat hi hen emmer sal ontflien.</l>
<l>Grote huede doen si te dien,</l>
<l n="25">Daer Ysichius meest toe dede,</l>
<l>Want hine meest hadde in werdechede.</l>
<l>Dus bleef hi droevende IX jaer,</l>
<l>So dat een wijf quam aldaer,</l>
<l>Die hem seide dat si sochte</l>
<l n="30">Dat si Antonise vinden mochte.</l>
<l>Weenende sprac hi tier stede:</l>
<l>"Ic ginge gherne selve mede,</l>
<l>En hilde mi dese kerkere niet gevaen.</l>
<l>II dage eest heden, sonder waen,</l>
<l n="35">Dat die werelt es algader</l>
<l>Verwoest van so heilegen vader."</l>
<l><pb n="358"/>Ende saen quam die sekere mare,</l>
<l>Dat de abt Antonijs doot ware.</l>
<l>Soe en was Hylarion niet gewacht,</l>
<l n="40">Hine hevet daertoe bracht,</l>
<l>Dat hi gescheeden es van dan.</l>
<l>Si X dusentech nochtan</l>
<l>Daden daer toe al hare macht:</l>
<l>In dinde dat het hen ontfacht.</l>
<l n="45">Met groter pinen es hi ontgaen.</l>
<l>Van II bisscoppen heeft hi verstaen,</l>
<l>Van Draconause ende Philoene,</l>
<l>Die bi der Arrianc hoene</l>
<l>Van den keyser Constantius waren verellent.</l>
<l n="50">Hylarion heeft dese bekent</l>
<l>So goede liede, dat hise beghert</l>
<l>Te siene, ende heefse gevisentert,</l>
<l>Dies si wel te gemake waren.</l>
<l>Doe versochte hi sonder sparen</l>
<l n="55">Des heilechs sente Antonijs stede;</l>
<l>Met II brueders, volgeden hem mede,</l>
<l>Keerde hi te Affroditoen.</l>
<l>Om eenlijcheit was al sijn doen,</l>
<l>So dat hi in die naeste woestine</l>
<l n="60">Voer woenen, daer hi menege pine</l>
<l>Doegede, so dat hem dochte dan,</l>
<l>Dat hi ierst Gode dienen began.</l>
<l>Nu en hadt in den lande daer</l>
<l>Nie gereint, was wel III jaer,</l>
<l n="65">Dat den lieden dede pine sware.</l>
<l>Van heilecheiden spranc grote mare</l>
<l>In dlant van Hylarioene.</l>
<l>Dat volc was in swaren doene</l>
<l>Van hongere quamen gemeene</l>
<l n="70">Man wijf; met nerenste niet cleene</l>
<l>Hebben si hem om regen gebeden.</l>
<l>Droeve van haerre droefheden</l>
<l>Hief hi [die] hande, die ogen met,</l>
<l>Ten hemele, ende dede sijn gebet.</l>
<l n="75">Doe wert thant vol van reine sciere.</l>
<l>Serpenten ende gevenijnde diere</l>
<l>Quamen onversien, die ongetelt</l>
<l>Volc toter doot hebben gequelt;</l>
<l>Ja die niet genesen en mochten,</l>
<l n="80">Dan die Hylarioene versochten.</l>
<l>Doe seynde hi olie, diemen thant</l>
<l>Sendde al dorendore in dlant,</l>
<l>Ende wie datter mede besmaert</l>
<l>Was, hi en hadde negeen ruwaert.</l>
<l n="85">Dus dedemen daer eere so groet</l>
<l>Den goeden man, dats hem verdroet,</l>
<l>Ende ruumde daer oec die stede.</l>
<l>Een stuc swigen wi van hem hiermede.</l>
</div>
<div type="subchapter"><head type="subchapter">Van enen Victorine van Rome. XX.</head>
<l>                In tiden dat Constantius trike</l>
<l>Hilt, was geboren uut Affrike</l>
<l>Victorijn te Rome, die daer</l>
<l>Rethorike leerde vorwaer;</l>
<l n="5">Maer in dinde van siere ouden</l>
<l>Heeft hijs hem an Kerste gehouden,</l>
<l>Ende screef boeke die scone spraken</l>
<l>Jegen Arrius quade saken.</l>
<l>                Nu was een ander Victorijn,</l>
<l n="10">Die bisscop was in dogeden fijn,</l>
<l>Die menech heilech waerc bescreef;</l>
<l>Ten lesten hi martelare bleef.</l>
<l>                Nu was na desen, na dat ict can gegissen,</l>
<l>Eusebius, bisscop van Emissen,</l>
<l n="15">Die vele goets screef binnen sinen tiden</l>
<l>Ende moeste die doot hier liden.</l>
<l>Te Anthiochen dedemenne ten grave.</l>
<l><pb n="359"/>Nemmeer en seggicker hier nu ave.</l>
</div>
<div type="subchapter"><head type="subchapter">Van den heilegen Hylarise. XXI.</head>
<l>                Nu hort hier dat seker waer is</l>
<l>Van den heilegen Hylaris,</l>
<l>Die tesen tiden bisscop was</l>
<l>Te Poytiers; also ict las,</l>
<l n="5">Was hi portere daer te voren</l>
<l>Dat hi te bisscoppe was vercoren,</l>
<l>Ende hadde een wijf ende dochter ene,</l>
<l>Die bi sinen rade bleef maget rene.</l>
<l>Goet kerstijn was hi van beginne</l>
<l n="10">Ende was van sere scarpen sinne</l>
<l>In de heilege screfture,</l>
<l>Ende hi was in alre ure</l>
<l>Staende jegen die buggers quaet,</l>
<l>Waeromme der goeder liede raet</l>
<l n="15">Droech dat sine bisscop coren.</l>
<l>Hadde hi nerenstech geweest te voren</l>
<l>Jegen die buggers te disputeerne,</l>
<l>Nu was hi nerenstegere te verweerne,</l>
<l>Ende heefse verwonnen redelike</l>
<l n="20">Al dore dlant van Vranckerike.</l>
<l>Maer II bisscoppe Arriane</l>
<l>Lagen so den keyser ane,</l>
<l>Die een Arriaen was mede,</l>
<l>Dat in die ellendechede</l>
<l n="25">In ellenden moeste sijn gesent.</l>
<l>Ende alse hi IIII jaer was verellent,</l>
<l>Dede die keyser dat si quamen,</l>
<l>Die bisscoppe, daer si waren tsamen,</l>
<l>Om dat men al oppenbare</l>
<l n="30">Dat geloeve Gods verclarc.</l>
<l>Als die bisscoppe alle waren te gader,</l>
<l>Hylaris, die heilege vader,</l>
<l>Eescht te sprekene den orlof,</l>
<l>Daerne die bisscoppe warenden of</l>
<l n="35">Die II, daer wi eer af spraken;</l>
<l>Maer si rieden also ten saken,</l>
<l>Dat Hylaris te siere stede</l>
<l>Weder voer in goeden vreden,</l>
<l>Daer hi gemoette in sinen kere</l>
<l n="40">Een wijf weenende herde sere</l>
<l>Om hare kint sonder doepsel doot.</l>
<l>Hi hads ontfermecheit so groot,</l>
<l>Dat hi dat kint met siere bede</l>
<l>Weder ten live comen dede.</l>
<l n="45">Eens als die Arriane waren</l>
<l>So mechtech, dat was van den haren</l>
<l>De paeus Leo, die dede te samen</l>
<l>Alle die hadden bisscops namen,</l>
<l>Daer quam Hylaris, die heilege vroede,</l>
<l n="50">Met Gods geloeve wel in die hoede;</l>
<l>Nochtan was hi trage in teomen.</l>
<l>Als die paeus heeft vernomen,</l>
<l>Dat hi was als vore der duren,</l>
<l>Hadt hem ommare, ende als bi curen</l>
<l n="55">Hiet hi den bisscoppen al gemeene,</l>
<l>Dat si hem rumen stede negeene.</l>
<l>Als hi onder hen es comen,</l>
<l>Want die steden hem waren genomen,</l>
<l>So es Hylaris nu comen inne.</l>
<l n="60">Werdeleke met vroeden sinne</l>
<l>Heeft hi die heren alle gegroet.</l>
<l>Die paeus in sinen overmoet</l>
<l>Sprac hem ane onwerdelike,</l>
<l>Ende als cen man van sinne rike</l>
<l n="65">Antwerdde hem die bisscop vroet,</l>
<l>Dat hi den paeus noch grammer doet,</l>
<l>Die danen ginc dreigende sere,</l>
<l>Dat hi hem pine sal doen ten kere.</l>
<l>Ende doe sprac die heilege man:</l>
<l n="70">"Oftu niet en keers, wat saelt sijn dan?"</l>
<l>Doe gereidde hi hem te sittene op derde,</l>
<l>Seggende aldus sonder hoverde:</l>
<l><pb n="360"/>"sHeren die erde si</l>
<l>Ende hare volheit!" Also houde als hi</l>
<l n="75">Dit hadde geseit, so rees die erde</l>
<l>Ende gaf hem een sitten werde</l>
<l>In midden daer dandere saten,</l>
<l>Als hoge als enech der prelaten.</l>
<l>Dat den quaden wonderde sere,</l>
<l n="80">Maer de goede loefdens onsen Here.</l>
<l>Nu quam daer een groot gecri,</l>
<l>Dat die paeus thant doot si.</l>
<l>Doe scieden die bisscoppe van den hove</l>
<l>In sente Hylaris groten love.</l>
<l n="85">Als thoeft der ongeloevecheden</l>
<l>Te niente was, voer elc tsiere steden.</l>
<l>Dore desen sant dede besonder</l>
<l>Onse Here menech wonder.</l>
<l>Hi screef oec menege salege leere,</l>
<l n="90">Dat die buggers crancte seere,</l>
<l>Ende menegerande nuttelijchede.</l>
<l>Hi starf te Poytiers in die stede,</l>
<l>Als Valentiniaen, weest vroet das,</l>
<l>Met Valente keyser was.</l>
</div>
<div type="subchapter"><head type="subchapter">Van skeysers Constantius bescheede. XXII.</head>
<l>                Teere stat, die wi horen nomen</l>
<l>Mopsocrene, so es comen</l>
<l>De keyser Constantius, besiect sere</l>
<l>Van sware gepeise ende meere</l>
<l n="5">Van apoplexien swaer,</l>
<l>Daer hi omme moeste sterven daer.</l>
<l>Constantius dese keyser quaet</l>
<l>Dede menege grote ondaet</l>
<l>Op die rechte kerstine goet;</l>
<l n="10">Dies hadde hi menegen swaren wedermoet,</l>
<l>Want God gaf hem te sine altoes</l>
<l>In sijn regneren rusteloes.</l>
<l>Na hem wert keyser Juliaen;</l>
<l>Verstaet wats hem mach bestaen:</l>
<l n="15">Constantius vader, Constantijn,</l>
<l>Groet was die toename sijn,</l>
<l>Hadde II bruedere, die hem liet</l>
<l>Sijn vader, van siere moeder niet.</l>
<l>Delmachius ende Constantius</l>
<l n="20">Hieten si. Ic laest aldus,</l>
<l>Dat Constantius, Constantijns broeder</l>
<l>Van den vader, niet van der moeder,</l>
<l>II sonen liet, dat sonder waen</l>
<l>Waren Gallus ende Juliaen,</l>
<l n="25">Van wien Gallus, also men hier las,</l>
<l>Onder Constantius keyser was,</l>
<l>Sinen neve, niet wel lanc.</l>
<l>Van Juliane die ierste anvanc</l>
<l>Was dat hi ter scolen ghinc;</l>
<l n="30">Daerna verkeerde so die dinc,</l>
<l>Dat Constantius sijn neve</l>
<l>Wert te rade, dat hi hem geve</l>
<l>Keyser te sine onder hem van Gallen:</l>
<l>Dus es hem heerscap angevallen.</l>
<l n="35">Constantien, die suster sijn,</l>
<l>Nam hi te wive. Op den Rijn</l>
<l>Heeft hi die Gallen verwonnen;</l>
<l>Sine ridders, die hem wel jonnen,</l>
<l>Hietenne Augustus dan.</l>
<l n="40">Die niemare quam saen an</l>
<l>Constantiuse, den neve sine,</l>
<l>Dies in therte hadde grote pine;</l>
<l>Want hi dorloge liet ter vaert,</l>
<l>Dat was gereet te Persen waert,</l>
<l n="45">Ende wilde jegen Juliane.</l>
<l>In den wege quam hem de doot ane,</l>
<l>Als hi XLV jaer</l>
<l>Out was, verstaic vorwaer.</l>
</div>
<div type="subchapter"><head type="subchapter">Van enen swaren tempeeste. XXIII.</head>
<l>                Een swaer tempeest hier began</l>
<l>Te comene der werelt an,</l>
<l><pb n="361"/>Als keyser wert Juliaen.</l>
<l>Keyser wert hi, na mijn verstaen,</l>
<l n="5">Als men die jare van onsen Here</l>
<l>CCC screef ende LXIIII meere.</l>
<l>Keyser so was hi van machte</l>
<l>Een jaer ende maende achte.</l>
<l>                Te Constantinoble hi ghinc</l>
<l n="10">Ter scolen, doe hi was jongelinc.</l>
<l>So welsprekende hi waert,</l>
<l>Dat selke hebben geoppenbaert,</l>
<l>Dat hi noch keyser wel mochte wesen.</l>
<l>So liep die niemare van desen,</l>
<l n="15">Datse die keyser vernam</l>
<l>Constantius, wien dat mesquam,</l>
<l>So dat hine senden dede</l>
<l>In die stat te Nycomede.</l>
<l>Daer heeft hi philosophie gehort,</l>
<l n="20">Maer altoes was hi becort</l>
<l>Te comene ten keyserike;</l>
<l>Ende omdat hi dies ontwike</l>
<l>Dat niet die keyser en versta die saken,</l>
<l>Liet hi hem enen moenc maken;</l>
<l n="25">Ende hi die ierst kerstijn was,</l>
<l>Wert een verradere na das,</l>
<l>Want hi horde in toppenbare</l>
<l>Die heilege screfture clare,</l>
<l>Maer bedect was al sijn sin</l>
<l n="30">Der philosophien in.</l>
<l>Nochtan was hi in leser stede</l>
<l>In die kerke te Nycomede.</l>
<l>In dit abijt tegaen hi doet</l>
<l>Des keysers groten grammen moet.</l>
<l n="35">Al es bi vresen hem dit gesciet,</l>
<l>Van der hopen en sciet hi niet,</l>
<l>Want hi seide sinen vrienden somen,</l>
<l>Dat souden salege tide comen</l>
<l>Als hi keyser soude wesen.</l>
<l n="40">Noch es die keyser vergramt op desen,</l>
<l>Dat hi moeste van danen vlien.</l>
<l>Des keysers wijf vantenne na dien,</l>
<l>Diet nauwelike so bedrivet,</l>
<l>Dat hi niet en es ontlivet,</l>
<l n="45">Maer was tHathenen gesent</l>
<l>Om leeren te settene sinen atent.</l>
<l>Als hi daer quam hi saen besochte</l>
<l>Enen die bi den duvel wrochte,</l>
<l>Ende heeft hem duvele te voren bracht.</l>
<l n="50">Juliaen sachse ende wert bedacht</l>
<l>Dat hi hem seinde: die duvele vloen.</l>
<l>Juliaen prijsde des crucen doen.</l>
<l>Alsene scalt die toeverare,</l>
<l>Dat hi hem seinde, "niet van vare</l>
<l n="55">En vloen si, mer dat si hebben onwaert</l>
<l>Dat tekijn;" ende die keytijf musaert</l>
<l>Liet hem altemale verduwen</l>
<l>Ende met des crucen hate vernuwen.</l>
<l>                Hier na quamen so die saken,</l>
<l n="60">Dattenne Constantius wilde maken</l>
<l>Onder hem keyser, omme in Gallen</l>
<l>Te sendene, want in dlant gevallen</l>
<l>So was menech barbarien.</l>
<l>Gesent wert hi daer in dien</l>
<l n="65">Te werene der barbariene scaren.</l>
<l>In ene stat quam hi gevaren,</l>
<l>Daer hem op thoeft viel ene crone,</l>
<l>Van lauwerboeme was die gone,</l>
<l>Die bi enen drade hinc</l>
<l n="70">Teenre veisteren. Met selker dinc</l>
<l><pb n="362"/>Heeft men somwile stat verciert.</l>
<l>Ofte mense daer toe hadde gevisiert,</l>
<l>Was si gevoeget ten hoefde sijn,</l>
<l>Also als brac dat dradekijn,</l>
<l n="75">Daer si mede gehangen was,</l>
<l>Ende viel hem op thoeft. Na das</l>
<l>Riepen keyser Augustus de sinc,</l>
<l>Dats doverste name, al die mine.</l>
<l>Die barbariene heeft hi verwonnen:</l>
<l n="80">Dus es sijn regneren nu begonnen.</l>
</div>
<div type="subchapter"><head type="subchapter">Van den keyser Juliane. XXIIII.</head>
<l>                Dese keyser, daer wi af bedieden,</l>
<l>Wilde bequame sijn allen lieden.</l>
<l>Hi dede weder roepen ten haren</l>
<l>Die goede kerstene, die waren</l>
<l n="5">Bi den keyser Constantius verellent,</l>
<l>Ende den heidenen al omtrent</l>
<l>Gaf hi orlof wel te doene</l>
<l>Sacrificie na hare gewoene.</l>
<l>Hine wilde in sijn palays niet gehingen</l>
<l n="10">Meer der gehuweder camerlingen,</l>
<l>Ende doe sijn wijf doot was</l>
<l>Engeene andere en nam hi na das.</l>
<l>Bartmakere en wilde hi geenen,</l>
<l>Want vele gedoenre met enen;</l>
<l n="15">Vele der coke verstac hi mede,</l>
<l>Want hi met sempelre spisen gedede.</l>
<l>Ander dinc te verwonderne sere</l>
<l>So plach dese verdoemde here.</l>
<l>Van Nazansen Gregorius</l>
<l n="20">Scrijft ons van Juliane aldus</l>
<l>Wat hi aen hem versach,</l>
<l>Alse hi tAthenen ter scolen lach:</l>
<l>"Icken sach, also mi dochte, negeen</l>
<l>Teeken an hem dat nuttelijc scheen;</l>
<l n="25">Den hals ongevoegelijc in stijfhede,</l>
<l>Die scouderen ontwerpende mede,</l>
<l>Oegen loepende hier ende daer,</l>
<l>Scouwende den verwoedden naer,</l>
<l>Voete ongestade, nesegate</l>
<l n="30">Blasende al tongemate</l>
<l>Met pruschene ende sere scachen,</l>
<l>Ende altoes onhebbelijc lachen,</l>
<l>Al burlende; dede hi sijn concent,</l>
<l>Sijn loechenen es so gehent;</l>
<l n="35">Sonder redene wat hi dede,</l>
<l>Sonder ordene sijn vragen mede,</l>
<l>Antwerde altoes negeene.</l>
<l>Alsic sach dese seden onreene,</l>
<l>So seide ic wel haestelike:</l>
<l n="40">"O wat quade voedet tRoemsche rike"!"</l>
<l>Een andere hystorie verclaert,</l>
<l>Dat hi hadde enen langen baert,</l>
<l>Jof hi phylosophe si.</l>
<l><pb n="363"/>Andere seden so plach hi,</l>
<l n="45">Daer alle quaetheit an gelach.</l>
<l>Noch seldi horen wies hi plach.</l>
</div>
<div type="subchapter"><head type="subchapter">Van siere sacrificien. XXV.</head>
<l>                Van der sacrificien sijn</l>
<l>Machmen merken te groot venijn</l>
<l>Van quaetheiden, diet al wiste.</l>
<l>Wat hi dede, wat hi ghiste</l>
<l n="5">Met siere duveleker offerande</l>
<l>Ende sacrificie menegerande,</l>
<l>Die hi al bi den duvel dede,</l>
<l>Was al omme tkerstenhede</l>
<l>Ende onse doepsel te niente te maken.</l>
<l n="10">Hier toe dede hi so vele saken,</l>
<l>Dat ict al niet vertrecken en can.</l>
<l>Van buten toegede hem dese tyran</l>
<l>Goedertieren, maer van binnen</l>
<l>Visierde hi met allen sinnen</l>
<l n="15">Hoe hi donnoesele bedriegen mochte.</l>
<l>Merct wat quade hi vort brochte:</l>
<l>In die ymagen oppenbare</l>
<l>Dede hi pingeren harentare</l>
<l>Sine afgode, omdat hi woude</l>
<l n="20">Dat tfolc bedecteleke soude</l>
<l>Die afgode anebeden.</l>
<l>Vele geliken van goeden seden</l>
<l>Brachte hi op, maer al sijn raet</l>
<l>Was om te vorderne sijn quaet.</l>
<l n="25">Hi visierde coste menechfoude,</l>
<l>Die men an die arme leggen soude</l>
<l>Ende an die pelgrime met;</l>
<l>Desen cost heeft hi geset</l>
<l>Op die kerstenheit, die hem was</l>
<l n="30">Al te swaer, ende alse si das</l>
<l>Hem clageden, datment gegelden en can,</l>
<l>Antwerdde hen die valsche man:</l>
<l>"U God in sijn gebod u toeget,</l>
<l>Dat ghi gedoechsamlec gedoeget."</l>
<l n="35">                Een ymage van onsen Here,</l>
<l>Die gemaect was in die ere</l>
<l>Dat hi een wijf genas,</l>
<l>Die van der bloetsucht siec was,</l>
<l>Als si sijn cleet gereen so saen,</l>
<l n="40">Dede dese tyran af ende dede staen</l>
<l>Daer sijn beelde, also ict versta,</l>
<l>In Philips Cesarea,</l>
<l>So hiet die stede daert gevel.</l>
<l>Vier quam van den hemele snel,</l>
<l n="45">Dat neven der borst dat beelde sciet</l>
<l>Hoeft ende hals af ende liet</l>
<l>An dander teeken van den viere.</l>
<l>Van beesten na sine maniere</l>
<l>Soude hi eens sacrificie maken;</l>
<l n="50">Daer sach men wonderlike saken:</l>
<l>In dinaderen eenre beesten scone</l>
<l>Eens crucen teeken met eenre crone,</l>
<l>Dat hem selc bedieden woude,</l>
<l>Dat de gecruuste verwinnen soude.</l>
<l n="55">Maer hi keerde dat wel saen</l>
<l>Ende sprac: dat hi soude gaen</l>
<l>Den gecruusten also naer,</l>
<l>Hine soude weten sculen waer.</l>
<l>Dese felle tierant nu woude</l>
<l n="60">Bejagen der Joden houde,</l>
<l>Ende hiet dat si daer toe traken,</l>
<l>Dat si haren tempel maken,</l>
<l>Daer si nerenstelike vingen an.</l>
<l>Maer wat men sdaechs gemaken can,</l>
<l n="65">Wert te niente binnen der nacht.</l>
<l>Als si dus III dage hebben gewracht,</l>
<l>So sach men sfierds in den troene</l>
<l>Eens crucen teeken blicken scoene,</l>
<l>Ende oec worden met eenre druust</l>
<l n="70">Daer in den eleederen binnen al gecruust.</l>
<l><pb n="364"/>                Teere stede dede dese tyrant fel</l>
<l>Eens sacrificie; daer gevel</l>
<l>Den heilegen Maris dat hire quam bi;</l>
<l>Bisscop van Calcedone was hi,</l>
<l n="75">Blent was hi van der outhede.</l>
<l>Ten tyran hi hem leiden dede</l>
<l>Ende seide tote hem, dat hi ware</l>
<l>Een apostaet al oppenbare,</l>
<l>Ende hem antwerdde die quade sot:</l>
<l n="80">"Ende die Galyleeus, dijn God,</l>
<l>Die en mach di niet genesen."</l>
<l>Die heilege man antwerdde te desen:</l>
<l>"Ic danke Gode in goeder trouwen,</l>
<l>Dat ic di niet en mach bescouwen,</l>
<l n="85">Die naect van allen dogeden sijs."</l>
<l>Die clercgie in alre wijs</l>
<l>Van al haren rechte hi ontset,</l>
<l>Ende maecte menege verdoemde wet.</l>
<l>Mageden ende weduwen goet,</l>
<l n="90">Die van der kerken waren gevoet,</l>
<l>Dede hi al derven der lijfneren.</l>
<l>Kerken dede hi al destrueren,</l>
<l>Al nemen die ornamente.</l>
<l>Dus sette hi al sijn attente</l>
<l n="95">Om te vorderne alle ondade,</l>
<l>Waest in daden, waest in rade.</l>
</div>
<div type="subchapter"><head type="subchapter">Van den bisscop Arriaen. XXVI.</head>
<l>                Selke beroeringe so woert</l>
<l>TAlexandrien in die port</l>
<l>Opten bisscop Arriaen:</l>
<l>Die bisscop was, die was gedaen</l>
<l n="5">In sente Athanaes stede</l>
<l>Bi der Arrianen quaethede,</l>
<l>Verdreven was ende nu quam boven,</l>
<l>Ende die ander wert al verscroven.</l>
<l>Twee bisscoppe, wi lesent dus,</l>
<l n="10">Van Vercellen Eusebius</l>
<l>Ende Lucifer Calaritaen,</l>
<l>Worden ute ellenden gedaen.</l>
<l>In Egypten was hare ellende;</l>
<l>Ende eer elc tsiere stede wende,</l>
<l n="15">So wilde Eusebius dat si traken</l>
<l>Tote Athanase, om claer maken</l>
<l>Met hem enegerande dinc,</l>
<l>Die jegen onsen geloeve ginc.</l>
<l>Lucifer en wilder selve niet wesen,</l>
<l n="20">Maer sinen dyaken sendde hi te desen.</l>
<l>Eusebius ende Athanaes</l>
<l>Ende selc ander, die niet en was dwaes,</l>
<l>Verclaerden wel tAlexandrien</l>
<l>Gabellius grote heresien.</l>
<l n="25">                Lucifer, die eer scheen goet,</l>
<l>Ghewan ten lesten selken moet,</l>
<l>Dat bi hem es comen ane</l>
<l>Dat dolen der Luciferiane.</l>
<l>Eusebius, die heilege man,</l>
<l n="30">Die begreep dat wandelen an</l>
<l>In die kerken van Ytale,</l>
<l>Daer hi tgeloeve leerde wale</l>
<l>Ende menegen uten dolene bracht heeft,</l>
<l>Also mi dunct dat tgescrefte geeft.</l>
<l n="35">                Doe quam die heilege Hylaris mede</l>
<l><pb n="365"/>Ute siere ellendechede,</l>
<l>Die eenparleke wilde weren</l>
<l>Der ongeloevegere buggers leeren,</l>
<l>Daer hi altoes jegen screef ende sprac.</l>
<l n="40">Dus waren dese II sonder lac</l>
<l>Twee lichte claer, die daden vallen</l>
<l>In Ytale ende in Gallen</l>
<l>Des ongeloeven dempsterhede,</l>
<l>Die doe was in menege stede.</l>
</div>
<div type="subchapter"><head type="subchapter">Hoe Juliaen op Orienten voer. XXVII.</head>
<l>                Omme op die van Persen striden</l>
<l>Began te Orienten tiden</l>
<l>Juliaen, ende in die vaert</l>
<l>Heeft hi al geoppenbaert</l>
<l n="5">Sine quade verwoedthede,</l>
<l>Met dat hi sacrificie dede</l>
<l>Sinen goden, dat hi eer</l>
<l>Bedecteleke gedaen hadde meer,</l>
<l>Ende wert wreedere op kerstenen lieden</l>
<l n="10">Dan iemen daer wi af bedieden.</l>
<l>Dat en was bi crachte niet allene,</l>
<l>No bi tormente gemeene,</l>
<l>Maer bi smeekene ende bi mieden</l>
<l>Verkeerde hi vele meer der lieden,</l>
<l n="15">Dan hi met pinen soude hebben gedaen.</l>
<l>Menege wet dede hi opgaen,</l>
<l>Die jegen alle doget ginc.</l>
<l>Hi verboet vore alle dinc</l>
<l>Kerstene clercgie te leerne;</l>
<l n="20">Hi seide, si plagen hen te verwerne</l>
<l>Metten wapenen van den sinen.</l>
<l>Hi verboet allen kerstinen,</l>
<l>Dat si nemmeer ridderscaeps en plien.</l>
<l>Baliuwen, jugen hiet hi te dien,</l>
<l n="25">Die kersten waren, datmense afdoe,</l>
<l>Ende men meer negeene en roepe daer toe.</l>
<l>In menegen saken hi dus dochte,</l>
<l>Hoe hi kerstenheit cranken mochte.</l>
<l>Ende alse hi dus deser wetten plach,</l>
<l n="30">So wien dat quaetheit groot anlach</l>
<l>Ende hem des duvels doen trac an,</l>
<l>Quam tote desen valschen man;</l>
<l>Also dat si over een dragen</l>
<l>Ende gemeenleke hem gewagen,</l>
<l n="35">Dat es al niet dat hi begint,</l>
<l>Het en si dat hi verwint</l>
<l>Athanase, dien si wel micken</l>
<l>Dat si contraric te sinen sticken.</l>
<l>Enen baliu sendde hi ter vaert</l>
<l n="40">Om dit tAlexandrien waert,</l>
<l>Den bisscop Athanase te vane,</l>
<l>Dat den lieden quam te verstane,</l>
<l>Die omtrent den bisscop stonden,</l>
<l>Ende droevelike weenen begonden;</l>
<l n="45">Ende hi, als een prophete vroet,</l>
<l>Troeste dus haren droeven moet:</l>
<l>"O kindere! en sijt niet tebarenteert</l>
<l>Van dat gi nu siet, dat u deert.</l>
<l>Dit en es maer een swerelkijn cleene,</l>
<l n="50">Dat tegaen sal saen al reene."</l>
<l>In een scep so ginc hi daer,</l>
<l>Om tontgane die hem quamen naer,</l>
<l>Ende voer in Nilus die riviere.</l>
<l>Die andere sijn gevolget sciere,</l>
<l n="55"><pb n="366"/> Die sijn wechvaren hebben verstaen,</l>
<l>Ende sijn hem bicomen saen,</l>
<l>Dat die andere hebben versien.</l>
<l>Den bisscop raden si alle dat vlien</l>
<l>Op dat lant ten woesten waert.</l>
<l n="60">"Kindere," seit hi, "en sijt niet vervaert;</l>
<l>Varen wi jegen die ons volgen an,</l>
<l>Dat si mogen weten dan,</l>
<l>Dat onse behuedere heeft meere macht</l>
<l>Dan die op ons doet de jacht."</l>
<l n="65">Doe setten si dat scep in tkeeren</l>
<l>Jegen die hen wilden deeren;</l>
<l>Ende als si so na sijn gestreken</l>
<l>Dat elc jegen anderen mach spreken,</l>
<l>Vragede die een om Athanase;</l>
<l n="70">Die andere antwerdden niet als dwase:</l>
<l>Si sagenne vlien, niet lanc en was.</l>
<l>Si die hen niet en vermoeden das,</l>
<l>Dat hi daer quame in hare gemoet,</l>
<l>Voeren vort met groeter spoet</l>
<l n="75">Soeken dien si niet venden en conden.</l>
<l>Die heilege man hilt hem tien stonden</l>
<l>Bedect, so dat overleet</l>
<l>Die jacht van dien tyran wreet.</l>
</div>
<div type="subchapter"><head type="subchapter">Van den selven. XXVIII.</head>
<l>                Van desen tyrant hort noch meere:</l>
<l>Eens daer hi wilde doen groote eere</l>
<l>Met sacrificien Apoline,</l>
<l>Met alder duvelien sine</l>
<l n="5">En can hi geene antwerde bejagen</l>
<l>Van den duvel wat hi wille vragen.</l>
<l>Des afgods papen sprac hijs ane,</l>
<l>Die hem daden te verstane,</l>
<l>Dat het bi den grave ware</l>
<l n="10">Bavillen, die was martelare,</l>
<l>Want dat graf hem ware bi.</l>
<l>Altehant geboet hi</l>
<l>Den kerstenen, dat si doen al reene</l>
<l>Van danen der martelaren beene.</l>
<l n="15">Al dat kerstene covent</l>
<l>Ende die kerstene al omtrent</l>
<l>Namen den mertelare metter spoet,</l>
<l>Ende droegenne daert hen dochte goet</l>
<l>Met sange, die so hoege opclam,</l>
<l n="20">Dattene die felle tyran vernam,</l>
<l>Nochtan was hi danen verre.</l>
<l>Hare bliscap maectenne so erre,</l>
<l>Dat hi ten anderen dage beval,</l>
<l>Dat men die kerstene va al</l>
<l n="25">Ende mense met tormente doede.</l>
<l>Een sijn baliu, diet dede noede</l>
<l>Ende nochtan heidijn was,</l>
<l>Die moeste hem onderwinden das.</l>
<l>Enen kerstenen jongelinc,</l>
<l n="30">Hiet Theodorus, hi vinc,</l>
<l>Dien hi van smergens tilike dede</l>
<l>Tormenteren al sine lede</l>
<l>Tote over noene also sware,</l>
<l>Dat cume te geloeven ware,</l>
<l n="35">Al mochte iemen dware vertellen.</l>
<l>Ende in dat sonderlinge quellen</l>
<l>Sceen die jongelinc blide sere,</l>
<l>Ende loefde met sange onsen Here.</l>
<l>Die baliu, die Salustius hiet,</l>
<l n="40">Siet, wat hi doet dats al om niet.</l>
<l>Toten keyser es hi gegaen</l>
<l>Ende vraecht hem, wat hi wille bestaen,</l>
<l>Want doet hi meer den kerstenen pine,</l>
<l>Dats hare glorie, die lachter sine.</l>
<l n="45">Dat tormenteren dus teginc.</l>
<l>Theodoruse den jongelinc</l>
<l>Vraechdemen daer na, hoe hem dochte</l>
<l>Doemenne pijnde so onsochte.</l>
<l>Hi seide, cleene pine hi gedoegede,</l>
<l n="50">Want een jongelinc hem afdroegede</l>
<l>Sijn sweet, wat men hem dede te leede,</l>
<l><pb n="367"/>Met enen sere witten cleede,</l>
<l>Ende goet op hem water cout,</l>
<l>Dattene hilt in sele gewout,</l>
<l n="55">Dat hem was meerre verdriet</l>
<l>Als menne te tormentene liet,</l>
<l>Dan hi was in den torment.</l>
<l>Als dese dinc dus was gehent,</l>
<l>So wert dat tempel verbrant sciere</l>
<l n="60">Ende Apolijn van den hemelschen viere.</l>
</div>
<div type="subchapter"><head type="subchapter">Van den selven. XXIX.</head>
<l>                Dese vernoyeerde Juliaen</l>
<l>Dede der kerken vate anevaen</l>
<l>Ende ornamente gesacreert.</l>
<l>Hier toe was geordineert</l>
<l n="5">Des keysers oem, hiet Juliaen.</l>
<l>In Anthiochen hadde hi gedaen</l>
<l>Te hoepe der kerken gewaden;</l>
<l>Daer ghinc hi sitten op bi staden,</l>
<l>Als in der kerken onwerdecheden.</l>
<l n="10">Sine manlijcheit ende al die steden</l>
<l>Daer omtrent worden al vol woermen,</l>
<l>Diene tormenteren ende stoermen</l>
<l>Tote siere verscubder doot.</l>
<l>Menege jammerheide groet</l>
<l n="15">Den kerstenen gedaen nu is.</l>
<l>Die heidene van Cleopolis</l>
<l>Daden die kerstene mageden naect,</l>
<l>Ende hebbenre hare spot mede gemaect,</l>
<l>Ende sloegense dan te stuckelinen,</l>
<l n="20">Ende gavense dan tetene den swinen.</l>
<l>Te Ascalonen, te Gazen mede</l>
<l>Men der mageden lichamen onttede,</l>
<l>Ende vulletse met gersten dan,</l>
<l>Ende leidse so den swinen an.</l>
<l n="25">                In Sebasten nam men gemeene</l>
<l>Des heilechs Jans Baptisten beene,</l>
<l>Verbrandt te pulvere werpmense te winde;</l>
<l>Maer, also ic bescreven vinde,</l>
<l>So waren daer kerstene, die gewonnen</l>
<l n="30">Een deel der beene ende so geronnen,</l>
<l>Dat sise Philippe geven,</l>
<l>Die doe was, vindic bescreven,</l>
<l>Bisscop te Jherusalem;</l>
<l>Die also bedachte hem,</l>
<l n="35">Dat hi niet wert en was selken seat</l>
<l>Te hoedene, ende omme dat</l>
<l>Sendde hise te Alexandrien</l>
<l>Athanase, den heilegen vrien,</l>
<l>Diese bemaecte in ene maysiere</l>
<l n="40">Heimelike. In heilegere maniere</l>
<l>Wiste hi watter af soude gescien;</l>
<l>Want in den salegen tijt na dien</l>
<l>Als Theodosius keyser was,</l>
<l>Ende Theophilus, also ict las,</l>
<l n="45">Bisscop te Alexandrien sat,</l>
<l>Verbaerde dese heilege scat;</l>
<l>Want in die ere van sente Janne</l>
<l>Wiede die bisscop danne</l>
<l>Ene kerke, als Serapis</l>
<l n="50">Tempel gedestruweert al is.</l>
<l>                In Cleopolis der stat</l>
<l>Ghesciede den heidenen dat</l>
<l>Si cruusten enen heilegen dyaken;</l>
<l>Den buuc onttaden si ende traken</l>
<l n="55"><pb n="368"/> Uten buke die levere sine,</l>
<l>Ende atense onder hare mine.</l>
<l>Wie datter af at, verloes na dien</l>
<l>Tande ende tonge ende sijn sien.</l>
<l>                Die van Gasen in desen doene</l>
<l n="60">Sochten den bisscop Hylarioene,</l>
<l>Die in Cecilien es gevloen,</l>
<l>Daer hi anevinc dit doen:</l>
<l>Hi gaderde hout ende droecht vort</l>
<l>Daer hijt vercochte in de port,</l>
<l n="65">Daer hi sine lijftocht af nam,</l>
<l>So dat sine doget utequam,</l>
<l>Want die duvele, die hadden beseten</l>
<l>Die liede, dadent daer weten.</l>
<l>Doe vloe hi danen ende es comen</l>
<l n="70">Dat wi Dalmachien horen nomen,</l>
<l>Daer hi met siere bede</l>
<l>Enen see wechvaren dede,</l>
<l>Die den lieden dede scade swaer.</l>
<l>Ten lesten voer hi van daer,</l>
<l n="75">Ende heeft ene stede vermint</l>
<l>Bi enen berge, daer men af vint,</l>
<l>Die Caribdis te namen heeft,</l>
<l>Daer heeft hi salechleke geleeft.</l>
<l>                In Anthiochen so quam nu</l>
<l n="80">Van Orienten die baliu,</l>
<l>Die geheeten was Juliaen.</l>
<l>Met hem quam, na mijn verstaen,</l>
<l>Felix, die hadde onder handen</l>
<l>Des keysers scat; na mijn verstanden</l>
<l n="85">So hadde dese geweest kerstijn.</l>
<l>In die kerke si comen sijn.</l>
<l>Juliaen piste an den outaer.</l>
<l>Felix die versach aldaer</l>
<l>Die kerkelike vate diere;</l>
<l n="90">Doe sprac hi in quader maniere:</l>
<l>"Siet dese vate! men es gewone</l>
<l>Daer mede te dienne Marien sone!"</l>
<l>Hier na niet lanc, na minen verstane,</l>
<l>Vorten dinadere al in Juliane,</l>
<l n="95">So dat hem al sine vuelheit binnen</l>
<l>Moeste al ute sinen monde rinnen,</l>
<l>Tote dat hi dede sinen inde.</l>
<l>Felix, also ict bekinde,</l>
<l>Wert spuwende nacht ende dach sijn bloet,</l>
<l n="100">Tote dat hi sinen inde doet.</l>
<l>                Valentiniaen die here,</l>
<l>Die seder hadde des keysers ere,</l>
<l>Ende nu van M ridderen voecht,</l>
<l>Heeft sijn kerstendoem getoecht;</l>
<l n="105">Want hi gaf enen enen plat</l>
<l>Metter vuest, wiens dienst was dat</l>
<l>Hi stont vore des tempels dure</l>
<l>Ende sparste na der heidene cure</l>
<l>Met watere, dat was daer toe belesen,</l>
<l n="110">Wie dat in den tempel ginc. Van desen</l>
<l>Wert besparst Valentiniaen,</l>
<l>Daer hi in den tempel soude gaen.</l>
<l>Doe seide hi dat hine hadde besmet,</l>
<l>Doe sloech hine. Doe wert omset</l>
<l n="115">Die here Valentiniaen</l>
<l>Ende in ellenden versent saen.</l>
</div>
<div type="subchapter"><head type="subchapter">Van sente Gallicaens passien. XXX.</head>
<l>                Die passie van sente Gallicane</l>
<l>Sal ic u hier doen te verstane,</l>
<l>Die met Constantine den groeten</l>
<l>Die vorbarste was van den genoeten,</l>
<l n="5">Noch doe dat hi was heidijn,</l>
<l>Ende eyschte hem die dochter sijn</l>
<l>Te wive, die Constantie hiet;</l>
<l>Dat den keyser dede verdriet</l>
<l>Omme dat hi heidijn was,</l>
<l n="10">Ende van siere dochter was seker das,</l>
<l>Dat si beloeft hadde suverheit.</l>
<l><pb n="369"/>Die dochter toten vader seit,</l>
<l>Dat hi seker betrouwe Gode,</l>
<l>Ende hare te wive te gevene node</l>
<l n="15">Gallicane, alse hi heeft tonder</l>
<l>Die Syten gedaen, die doe wonder</l>
<l>Ghedaen hadden den Roemschen rike.</l>
<l>Gallicaen voer blidelike</l>
<l>Ten Syten wert op dat beheet,</l>
<l n="20">Die derwert met hem heeft bereet</l>
<l>Twee sonderlinge vroede man,</l>
<l>Ende die vorbarste die gingen an</l>
<l>Constantien als van meisenieden:</l>
<l>Jan, Pauwels hieten die goede lieden.</l>
<l n="25">                Nu es Gallicaen weder comen</l>
<l>Metten sege ende heeft vernomen</l>
<l>So dat hi ginc ter kerken ons Heren</l>
<l>Gode te dankene van diere eren,</l>
<l>Die hi hem in den sege dede.</l>
<l n="30">Den keyser wonderde van dien sede,</l>
<l>Ende hoe dat toecomt hi hem vraget,</l>
<l>Daer hem dus Gallicaen af waget:</l>
<l>"Als ic was in dat orloge</l>
<l>Ende al die mine, neder ende hoge,</l>
<l n="35">Mi afgingen, en wistic doen wat.</l>
<l>Pauwels ende Jan seiden mi dat,</l>
<l>Wildic geloeven getrouwelike</l>
<l>An den Here van hemelrike,</l>
<l>Ic soude den sege daer af ontfaen.</l>
<l n="40">Dat si mi rieden dedic saen.</l>
<l>Doe quam een jongelinc vore mi,</l>
<l>Op sine scouderen een cruce, ende hi</l>
<l>Seide: "Nem thant dijn swaert,</l>
<l>Ende volch mi metter vaert!"</l>
<l n="45">Thant hadde ic an elke side</l>
<l>Enen riddere, wel geleert ten stride,</l>
<l>Die mi troesten te handen</l>
<l>Ende leidden mi in midden den vianden,</l>
<l>Daer ic haren coninc vant,</l>
<l n="50">Dien ic met sinen II ridderen bant,</l>
<l>Ende voer na minen wille dane</l>
<l>Sonder iemene te verslane.</l>
<l>Kerstendoem beloefdic daer,</l>
<l>Ende altoes te sine daer naer</l>
<l n="55">Sonder wijf in suverhede.</l>
<l>Groete bliscap was te dier stede,</l>
<l>Ende bliscap was daer noch mee,</l>
<l>Want dies Gallicaens dochtere II</l>
<l>Hadde Constantie bekeert</l>
<l n="60">Ten kerstenheide ende geleert</l>
<l>Wel Gods woert van hemelrike:</l>
<l>Deene hiet Archemie, dandere Archike.</l>
<l>Hier af was blide Gallicaen,</l>
<l>Die danen es gevaren saen,</l>
<l n="65">Ende quam te Hostien in die poert,</l>
<l>Daer een godshuus gesticht woert</l>
<l>Bi hem, ende daer hi inne</l>
<l>Den armen diende met heilegen sinne.</l>
<l>Hierna hi gedaen wort</l>
<l n="70">Bisscop te sine in die port;</l>
<l>Hi wederseidt, maer hi wert doe</l>
<l>Diere Gallicane coes toe.</l>
<l>So heilech wert Gallicaen,</l>
<l>Dat die besetene genasen saen</l>
<l n="75">Van den duvelen met sine siene allene.</l>
<l><pb n="370"/>Miraculen andere menech ene</l>
<l>Heeft dore hem onse Here gedaen.</l>
<l>IIII huse hadde hi, hebbic verstaen,</l>
<l>Daer hem af quam daer hi mede helt</l>
<l n="80">Die arme. Dede iemen gewelt</l>
<l>An dat dien husen toebehort,</l>
<l>Altehant hi lasers wort</l>
<l>Ofte van den viant beseten.</l>
<l>Die duvele daden dat wel weten,</l>
<l n="85">Oftemen dade Gallicane</l>
<l>Die gode anebeden, die plage ginge ane</l>
<l>Elken die den huse mesdade.</l>
<l>Maer niemen en was so stout van rade,</l>
<l>Die an hem dat dorste bestaen,</l>
<l n="90">Sonder die keyser Juliaen,</l>
<l>Die hem heeft aldus ontboden,</l>
<l>Dat hi offerande doe den goden</l>
<l>Ofte dat hi rume daer die stede,</l>
<l>Dat hi cortelike dede.</l>
<l n="95">TAlexandrien voer hi van daer,</l>
<l>Daer hi woenende bleef een jaer</l>
<l>Met heilegen lieden in dogeden fine.</l>
<l>Daer na trac hi in die woestine,</l>
<l>Daer menne wilde anebeden dwingen</l>
<l n="100">Afgode, ende alse hi die dingen</l>
<l>Wederseide stoutelike,</l>
<l>Wert hi onthoeft ende voer in trike</l>
<l>Ende in die bliscap sonder endde.</l>
<l>                Hylarijn, daer ic af bekende,</l>
<l n="105">Daer Gallicaen, alse hi in die stede</l>
<l>Van Hostien quam, woende mede,</l>
<l>Wert in desen tijt geboden</l>
<l>Sacrificie te doene den goden,</l>
<l>Ende hi ontseide dat oppenbare.</l>
<l n="110">Doe wert hi heilech martelare,</l>
<l>Want men sloechgene met stocken doot.</l>
<l>Die kerstene groevenne met werdden groot.</l>
<l>Van Oechst ter XVII<hi rend='sup'>d</hi><hi rend='sup'>e</hi><hi rend='sup'>r</hi> kalende</l>
<l>Viert men van sinen salegen ende.</l>
</div>
<div type="subchapter"><head type="subchapter">Van den selven. XXXI.</head>
<l>                Eer mochti mi horen bedieden,</l>
<l>Hoe dat II van der meisenieden</l>
<l>Joffrouwen Constancien Gallicane</l>
<l>Ten kerstenheiden brachten ane:</l>
<l n="5">Dat waren Pauwels ende Jan.</l>
<l>Noch waren dese II heilege man</l>
<l>In dien tijt van Juliane,</l>
<l>Wien van hen quam te verstane,</l>
<l>Dat si kersteleke leven</l>
<l n="10">Ende hare goet den armen geven.</l>
<l>Die hen dese gelike ontboet:</l>
<l>"Also als ghi in werden groet</l>
<l>Met minen vorsaten waert te voren,</l>
<l>Also souddi mi toebehoren."</l>
<l n="15">Si ontboden hem oppenbare:</l>
<l>"Als Constantijn, die keyser mare,</l>
<l>Ende sine kindere waren in trike,</l>
<l>Ende si leveden kerstenlike,</l>
<l>So waren wi te haren dienste gereet;</l>
<l n="20">Maer di, daer men wel af weet</l>
<l>Dat heefs gelaten alle doget,</l>
<l>En sijn wi te dienne niet verhoget,</l>
<l>Ende hebben di al onwaert."</l>
<l>Weder ontbiedt hi aldus ter vaert:</l>
<l n="25">"In die kerke was ic clere,</l>
<l>Ende hadde mi goet gedocht dat werc,</l>
<l>Ic ware wel comen ten oversten grade;</l>
<l>Maer ic vant te minen rade,</l>
<l>Dat niet en was dan ledecheit,</l>
<l n="30">Ende hebbe minen sin geleit</l>
<l>Ten ridderscape ende doe den goden</l>
<l>Offeranden na haren geboden,</l>
<l>Daer ic ten keyserike bi ben comen,</l>
<l>Te groter eren, te groter vromen;</l>
<l n="35"><pb n="371"/> Waeromme ghi, die sijt, wetic wale,</l>
<l>Opgevoedt in skeysers sale,</l>
<l>Soudt mi sijn altoes beneven</l>
<l>Ende van den meesten opverheven.</l>
<l>Ic doe so, veronwaerddi mi,</l>
<l n="40">Dat ic niet veronwaerdt en si."</l>
<l>Hare antwerde was dese gelike:</l>
<l>"Onsen Here van hemelrike</l>
<l>Leggen wi di vore ogen wale.</l>
<l>Wi en ontsien niet altemale,</l>
<l n="45">Dat wi smenschen vrientscap iet kiesen,</l>
<l>Dat wi Gods vrientscap niet en verliesen."</l>
<l>                Nu dede hen Juliaen gewagen:</l>
<l>"Veronwerddi binnen X dagen</l>
<l>Uwes danes te comene te mi,</l>
<l n="50">Met bedwange doen seldi</l>
<l>Dat gi uwes danes en wilt doen niet."</l>
<l>Si antwerdden: "Wats gesciet,</l>
<l>Dattu doen sout, alse sijn leden</l>
<l>Der dage X, dat doe heden!"</l>
<l n="55">Doe ontboet hen Juliaen:</l>
<l>"Ghi wert martelaren, seit u u waen;</l>
<l>Maer maecti mijn gebod ommare,</l>
<l>Ghepijnt niet alse martelare</l>
<l>En werddi, mer met groter scande,</l>
<l n="60">Als mijn oppenbare viande."</l>
<l>Dus bleef staende dat respijt.</l>
<l>Die heilegen binnen dier tijt</l>
<l>Hebben den armen al gegeven</l>
<l>Dat si mochten, ende hen en es niet bleven.</l>
<l n="65">Also als behiet Juliaen,</l>
<l>So es comen Therentiaen</l>
<l>Toten heilegen in den avont</l>
<l>Des selfs daechs. Als hem es cont,</l>
<l>Dat si die gode al veronwerden,</l>
<l n="70">Dede hi maken in der erden</l>
<l>Binnen haren huse enen pit;</l>
<l>Onthoefden dede hise na dit,</l>
<l>Ende deedse in den pitte decken.</l>
<l>Vore die liede dede hi vertrecken,</l>
<l n="75">Datse die keyser hadde gesent</l>
<l>Daer si souden sijn verellent.</l>
<l>Ende als verslegen was Juliaen</l>
<l>Ende keyser wert Joviniaen,</l>
<l>Die kerken men al overal onttede,</l>
<l n="80">Ende sere verblijdde tkerstenhede,</l>
<l>So daden die duvele weten,</l>
<l>Die de liede hadden beseten,</l>
<l>Van deser heileger liede state,</l>
<l>Ende ruumden also die vate</l>
<l n="85">In thuus van den martelaren,</l>
<l>So dat in swaer mesbaren</l>
<l>In thuus Therentiaens sone</l>
<l>In mesbare riep diegone,</l>
<l>Dattenne die mertelaren verbranden.</l>
<l n="90">Therentiaen hevet verstanden,</l>
<l>Die hem bekeerde saen ter stede,</l>
<l>Ende sijn sone genas saen mede.</l>
<l>                Eens quam ene vrouwe van goeder maren</l>
<l>Ter kerken deser mertelaren,</l>
<l n="95">Omme te doene hare gebede,</l>
<l>Also dicke hadde gesijn hare sede.</l>
<l>Als si der kerken eens ute es comen,</l>
<l>Heeft si III pelgrime vernomen,</l>
<l>Dien si beval altehant</l>
<l n="100">Aelmoesene te gevene haren serjant.</l>
<l>Binnen dat hi dat te doene gereit,</l>
<l>Quam si bat na ende hebben geseit:</l>
<l>"Du wilt ons nu visiteren;</l>
<l>Ten lesten vonnesse ons Heren</l>
<l n="105">Selen wi di wesen bi,</l>
<l>Ende goet doen wat wi mogen di."</l>
<l><pb n="372"/>Als dit geseit was, also saen</l>
<l>Sijn si hare uten ogen ontgaen.</l>
</div>
<div type="subchapter"><head type="subchapter">Van den pape Pigmenius ende ander dinc. XXXII.</head>
<l>                Rechte vroetscap in die doget</l>
<l>Leerde te Rome in siere joget</l>
<l>Van enen pape, die Pigmenius hiet,</l>
<l>Sente Donaet, ende waer hi sciet</l>
<l n="5">Van Rome, als keyser was Juliaen,</l>
<l>Die vader ende moeder dede verslaen</l>
<l>Van den heilegen Donaet;</l>
<l>Die vlo om des keysers quaet</l>
<l>Teenre port, hiet Arechine,</l>
<l n="10">Ende quam an enen Hylarine,</l>
<l>Enen moenc, leidde een heilech leven,</l>
<l>Daer hi een stic mede es bleven.</l>
<l>So heilechlec leefden si beede,</l>
<l>Dat si menegen gereede</l>
<l n="15">Van siecheiden gansten met haerre bede.</l>
<l>Te Arechine in die stede</l>
<l>Hilt Satirus des bisscops staet,</l>
<l>Die den heilegen Donaet</l>
<l>Dyaken wiede, priestere daer naer.</l>
<l n="20">In dien tide was in dlant daer</l>
<l>Baliu die Eustaes was genant,</l>
<l>Die sheren recht ontfinc in dlant</l>
<l>Ende hads ene somme te samen.</l>
<l>Binnen dier tijt orlogen quamen,</l>
<l n="25">Dat Eustaes van danen sciet</l>
<l>Ende al sinen wive liet,</l>
<l>Die tgelt groef op enen dach,</l>
<l>Als si so grote vreese sach,</l>
<l>Ende dwijf starf om den onvrede.</l>
<l n="30">Eustaes quam te siere stede</l>
<l>Na den onvrede, ende vant dwijf doot,</l>
<l>Ende en vant dies gelts clein no groot.</l>
<l>Sijn here wilde hebben tsine</l>
<l>Ende beval Eustase ter pine,</l>
<l n="35">Hi en gave dat hi hadde ontfaen.</l>
<l>Eustaes quam tote Donate saen,</l>
<l>Ende seide hem sinen noet.</l>
<l>Sente Donaet seide hem albloet,</l>
<l>Dat hi hem wise sijns wijfs graf,</l>
<l n="40">Daer sente Donaet niet en sciet af,</l>
<l>Vore si wijsde uten grave</l>
<l>Waer si gegraven hadde die have.</l>
<l>Waer si wijsde, was si vonden.</l>
<l>Dus wert die baliu ontbonden.</l>
<l n="45">Satirus die bisscop sterf,</l>
<l>Ende dat bisscopdoem verwerf</l>
<l>Bi der liede biddene stranc</l>
<l>Donaet, sere jegen sinen danc,</l>
<l>Daer hi vele goets in dede.</l>
<l n="50">Een kelct brac teere stede,</l>
<l>Also hi ontfiel enen sinen dyaken,</l>
<l>Also hem die heidene staken.</l>
<l>Dien maecte al geheel Donaet</l>
<l>Met siere beden, dat verstaet,</l>
<l n="55">Daer LXXX heidene bi sijn bekeert.</l>
<l>Quadratiaen, alsomen ons leert,</l>
<l>Die hadde des keysers macht,</l>
<l>Die dede dat vor hem was bracht</l>
<l>De bisscop Donaet ende Hylarijn,</l>
<l n="60">Ende nu was dat heeten sijn,</l>
<l><pb n="373"/>Dat si den goden doen offerande.</l>
<l>Sente Donaet antwerdde te hande:</l>
<l>"Den goden doen offerande die gone</l>
<l>Cative, die niet en kinnen den Gods sone."</l>
<l n="65">Doe wert gram Quadratiaen</l>
<l>Ende dede sinen mont te sticken slaen,</l>
<l>Die seide, daert horde Hylarijn:</l>
<l>"Dit was oyt dbegeren mijn."</l>
<l>Hier na men Hylarine dede</l>
<l n="70">Al naect ende al sine lede</l>
<l>Met stocken slaen, ende in dat slaen</l>
<l>Gaf hi Gode die siele saen.</l>
<l>Als Quadratiaen sach dat,</l>
<l>Wert hi confuus ende hiet ter stat,</l>
<l n="75">Dat men bisscop Donate</l>
<l>Houde in vangenesse state.</l>
</div>
<div type="subchapter"><head type="subchapter">Van den bisscop Donate. XXXIII.</head>
<l>                Van Donate hort noch mee.</l>
<l>Wie dat hadde van siecheiden wee,</l>
<l>Kerstijn, ende hi tote hem quam,</l>
<l>Sine gesonde hi saen nam.</l>
<l n="5">                Nu hier na die dinc so gaet,</l>
<l>Dat uter hechten was Donaet,</l>
<l>Wien bi hoerne was becant,</l>
<l>Dat ene fonteine was in dlant,</l>
<l>Wie datter af dranc, hi starf saen,</l>
<l n="10">Die bisscop maecte derwert sijn gaen;</l>
<l>Ende alse hi daer bi es comen,</l>
<l>Heeft hi comen daeruut vernomen</l>
<l>Jegen hem enen vreseliken drake,</l>
<l>Dien hi met eenre cleenre sake</l>
<l n="15">Na sijn beden heeft gedoodt.</l>
<l>Met ere geesselen niet groet</l>
<l>Gaf hi hem als enen slach.</l>
<l>Groet volc, dat daer al toesach,</l>
<l>Warper vele houts omtrant</l>
<l n="20">Ende staken daer in den brant,</l>
<l>Daer hen dorst groot bi quam an.</l>
<l>Si en dursten drinken niet nochtan</l>
<l>Van der fonteinen. Als dat bekent</l>
<l>Die heilege man, heeft hi gesent</l>
<l n="25">Omme des waters, dies men hem gaf.</l>
<l>Hi seinet ende dranc daer af,</l>
<l>Ende gaefs drinken den anderen vort,</l>
<l>Daer elc bi gelavet woert</l>
<l>Van der mesquame enegerande.</l>
<l n="30">Die mogenste heiden van den lande,</l>
<l>Wies dochter besat die viant,</l>
<l>Theodosis was hi genant,</l>
<l>Die den bisscop Donate ontboet,</l>
<l>Die tote hem ginc; in vrouden groet</l>
<l n="35">Heeftene die heiden ontfaen.</l>
<l>Alse hi in thuus quam, also saen</l>
<l>Riep die duvel: "Donaet! spare,</l>
<l>Twi volgestu mi an so sware?"</l>
<l>Sente Donaet sprac gereet:</l>
<l n="40">"Onsuver geest, van hare nu sceet!"</l>
<l>"So gef mi uutganc," sprac hi saen,</l>
<l>"Ende waer dat ic moet gaen."</l>
<l>Orlof heeft hi hem gegeven</l>
<l>Te gane daer hi niemene en doe sneven.</l>
<l n="45">Doe sciet hi danen so onsochte,</l>
<l>Dat het huus hen beven dochte.</l>
<l>                Nu droech men enen ten grave waert,</l>
<l><pb n="374"/>Daer mede ginc in die vaert</l>
<l>Dragende een lettere een man,</l>
<l n="50">Daer al selke dinc lach an,</l>
<l>Datmen den dooden niet graven en sal,</l>
<l>Die man en hebbe sinen eysch al.</l>
<l>Des dooden vriende waren tongemake.</l>
<l>Donaet wiste dese sake,</l>
<l n="55">Ende es toten dooden comen,</l>
<l>Ende heeftene bi der hant genomen</l>
<l>Ende riepene, seggende: "Opstant,</l>
<l>Ende sie wattu heefs onder hant</l>
<l>Met desen, die di niet graven en laet."</l>
<l n="60">Die doode rechte hem op ende vaet</l>
<l>An die lettere, ende toeget vergouden</l>
<l>Claerleke al sine scouden,</l>
<l>Ende scoerde die letteren. Dan</l>
<l>Heeft hi geseit toten godsman:</l>
<l n="65">"Dat ic weder slape, nu heet!"</l>
<l>Die heilege man sprac al gereet:</l>
<l>"Ganc in dewelike raste, sone!"</l>
<l>Soe grote droechte wert na tgone</l>
<l>In dlant, dat bloeme ende crude</l>
<l n="70">Verdroechden, so dat die lude</l>
<l>Swaerlec waren gepijnt daer mede.</l>
<l>Sente Donaet viel in die bede</l>
<l>Ende thant viel waters vele,</l>
<l>Dat den lieden quam ten spele.</l>
<l n="75">Dese sant ginc gecleedt lichte:</l>
<l>Welc tijt dat reinde ende hoe gedichte,</l>
<l>Hi en bereinde niet een twint.</l>
<l>Quadraciaen heeft noch bekint</l>
<l>Wat God dor hem al heeft gedaen;</l>
<l n="80">Anderwerf dede hine vaen:</l>
<l>Niet lanc daerna dede hine onthoefden.</l>
<l>Doe groevenne die wel geloefden</l>
<l>Neven den heilegen Hylarine,</l>
<l>Bi den muere Arechine,</l>
<l n="85">Dor wien onse Here menege doget</l>
<l>Te siere eren daer heeft getoget.</l>
</div>
<div type="subchapter"><head type="subchapter">Van Gordiane, Juliaens vicarijs. XXXIV.</head>
<l>                Ter tijt dat de keyser Juliaen</l>
<l>Die kerstene al wilde verslaen,</l>
<l>So was Gordiaen sijn vicarijs.</l>
<l>Een pape was, hiet Januarijs,</l>
<l n="5">Dien was bevolen van Gordiane</l>
<l>Der afgoden dienste te bestane.</l>
<l>Maer die heilege Januare</l>
<l>Die toeget Gordiane so dware,</l>
<l>Dat hine bekeerde met sinen wive,</l>
<l n="10">Ende worden van heilegen live.</l>
<l>                Die keyser ene stonde na dien</l>
<l>Heet Clementiane besien,</l>
<l>Ofte Januaer eerde die gode,</l>
<l>Ende doet hijs niet, dat hine dode.</l>
<l n="15">Clementiaen wert saen geleert,</l>
<l>Dat Gordiaen al es bekeert</l>
<l>Bi Januare, ende te hant</l>
<l>Gheet hi dat seggen den tyrant,</l>
<l>Dies gram was sere, ende in ellenden</l>
<l n="20">Doet hi Januarise senden;</l>
<l>Ende Clementiane hi dede</l>
<l>Sijn in Gordiaens stede,</l>
<l>Die Gordiane dede thoeft afslaen,</l>
<l>Als hijs den goden niet en wilde angaen.</l>
<l n="25">Ten honden lach hi dage vive</l>
<l>Ongequetst van allen live.</l>
<l>Tsnachts groevenne sine meisenieden dan</l>
<l>Bi Epymachen, den heilegen man,</l>
<l>Dien Juliaen, die quade catijf,</l>
<l n="30">Te voren dede nemen dlijf.</l>
</div>
<div type="subchapter"><head type="subchapter"><pb n="375"/> <hi rend="italic">Van somegen martelaren, die onder Juliane gedoodt waren</hi>. XXXV.</head>
<l>                Somege martelaren waren,</l>
<l>Daer de jeesten mi niet af en verclaren,</l>
<l>Meer onder den keyser Juliane,</l>
<l>Dan ic u mach doen te verstane,</l>
<l n="5">Dies die martyrlogie vermaent.</l>
<l>                Op die none van Laumaent</l>
<l>Viertmen te Rome, na minen wane,</l>
<l>Van Priscus, van Prissiliane,</l>
<l>Deen was pape, dander clerc,</l>
<l n="10">Ende een Benedicte, dit merc,</l>
<l>Dat si van religioene was.</l>
<l>Dese leden der mertelaren pas</l>
<l>Bi Juliane den keyser fel.</l>
<l>                Ter negender kalenden van Aprel</l>
<l n="15">Hout men te Rome van Pigmene.</l>
<l>Dese leerde, doe hi was clene,</l>
<l>Ende voedde den quaden Juliaen,</l>
<l>Van wien hi was, na mijn verstaen,</l>
<l>In die Tybre gewoerpen sint</l>
<l n="20">Om Jhesum Cristum, dats bekint.</l>
<l>                Van Demetrien der maget</l>
<l>Viertmen te Rome, wie dats vraget,</l>
<l>Ter ellefster kalende</l>
<l>Van Julius, die salegen ende</l>
<l n="25">Dede om tgeloeve ons Heren.</l>
<l>Martelaren van groter eren</l>
<l>Worden bi den keyser Juliane.</l>
<l>Dies meer miet te verstane,</l>
<l>Ter martirlogien dat hi ga.</l>
<l n="30">Ander dinc ic nu aneva.</l>
</div>
<div type="subchapter"><head type="subchapter">Van den keyser Juliane. XXXVI.</head>
<l>                Juliane den Apostaet</l>
<l>Droech so sijn verscubde raet,</l>
<l>Dat hi wille te Persen waert.</l>
<l>Doe sendde hi bi quader aert</l>
<l n="5">Enen duvel in Occident,</l>
<l>Dat hi hem danen doe bekent</l>
<l>Hoe hem die vaert sal vergaen.</l>
<l>Nu es die duvel comen saen</l>
<l>Daer hi enen monec vant in beden,</l>
<l n="10">Daer hi bliven moeste ter steden,</l>
<l>Ende bleef so tien dage na dat,</l>
<l>Want die moenc so lange bat.</l>
<l>Die duvel keert te Juliane</l>
<l>Ende doet hem te verstane,</l>
<l n="15">Hoe dattene niet liden en liet</l>
<l>Een heilech moenc, die Publius hiet.</l>
<l>"Ic wreke mi," sprac die felle here,</l>
<l>"Als ic van Persen met sege kere."</l>
<l>En quam so niet, hi bleef doot daer.</l>
<l n="20">Een sijn baliu verstont dit claer,</l>
<l>Die liet al dat hem bestoet,</l>
<l>Ende ginc tote dien moenc goet</l>
<l>Ende leidde met hem een salech leven.</l>
<l>In Anthiochen, es bescreven,</l>
<l n="25">Was een jongelinc dorgoet.</l>
<l>Als Juliaen die vaert bestoet</l>
<l>Te Persen wert, ende als hi leet</l>
<l>In Anthiochen, dede hi beheet,</l>
<l>Dat hi die kerstene al soude onteeren,</l>
<l n="30">Als hi ware metten sege in tkeeren.</l>
<l>Doe sprac een an den jongelinc</l>
<l>Als in scerenliker dinc:</l>
<l>"Wat waenstu dat nu doet smets sone?"</l>
<l>Als een prophete antwerdde die gone:</l>
<l n="35">"Hi diet al maecte dat es te samen,</l>
<l>Dien du smeets sone geefs te namen,</l>
<l>Smedet Juliane te deser ure</l>
<l>Die stede van siere sepulture."</l>
<l>In welker steden dat hi wort</l>
<l n="40"><pb n="376"/> Doot comende in dagen cort.</l>
<l>Sijn duvel hem dus vermaende</l>
<l>Van den sege dien hi bewaende:</l>
<l>                "Nu alle wi gode varen wi in wegen,</l>
<l>Weder dragende den lof des segen</l>
<l n="45">Neven Tyeren der rivieren,</l>
<l>Dat ytalis hertoge sal bestieren,</l>
<l>Mars, die here ben in orlogen."</l>
<l>Dus wert die katijf bedrogen.</l>
</div>
<div type="subchapter"><head type="subchapter">Van den selven. XXXVII.</head>
<l>                Eer Juliaen in Persen quam,</l>
<l>Lach sijn wech, also ict vernam,</l>
<l>Ter port van Jherusalem.</l>
<l>Daer dede hi comen vore hem</l>
<l n="5">Quiriacus, den heilegen man,</l>
<l>Die bysscop in die stat was dan,</l>
<l>Dien die keyser geboet te handen,</l>
<l>Dat hi Jupiterre doe offeranden;</l>
<l>Ende als hi dat niet doen en woude,</l>
<l n="10">Was hem die mont onttaen so houde,</l>
<l>Daer men cortelike in goet</l>
<l>Bi skeysers gebode gesmolten loet.</l>
<l>Hi, die dit doegede bi Gods cracht,</l>
<l>Sach opwert swigende bi Gods macht;</l>
<l n="15">Ende als sine doot waenden ter curen,</l>
<l>Ende leden waren twee uren,</l>
<l>Sprac hi deser gelike echt:</l>
<l>"Cristus, ewelijc onvergangelijc lecht,</l>
<l>Ic love ende gebenedie di,</l>
<l n="20">Want du wert gemaect heefs mi</l>
<l>Te deilne metten santen dijn.</l>
<l>Nu es te di die bede mijn,</l>
<l>Dat mi verwinnen niet dese quade,</l>
<l>Maer houdt mi met dijnre macht gestade."</l>
<l n="25">                Doe sprac hem an dat felle diet:</l>
<l>"Quiriace, en mercstu niet</l>
<l>Hoe ic dijn spreken hore wale?</l>
<l>Dicke horic deser tale;</l>
<l>Maer doe Jupiterre nu ere."</l>
<l n="30">Doe antwerdde die heilege here:</l>
<l>"Den vrayen God sal ic doen werde,</l>
<l>Die distruweren sal dine hoverde."</l>
<l>Een yserijn bedde was daer gereit,</l>
<l>Daer hi naect op was geleit,</l>
<l n="35">Groet vier daer onder, ende sout</l>
<l>Werp men op hem ende smout,</l>
<l>Ende sloechene met roeden scarp,</l>
<l>Dies hi nie gramscap uut en warp,</l>
<l>Maer in Hebreeusche hi Gode bat.</l>
<l n="40">Als die felle tyrant sach dat,</l>
<l>Wonderde hem siere gedoechsamhede.</l>
<l>Doe dede hine leggen in swaerre stede,</l>
<l>Om te peisene met wat noeden</l>
<l>Dat hine scarpelecst mochte doen dooden.</l>
<l n="45">Na II dage quam ten heilegen manne</l>
<l>Sijn moeder, die heilege Anne,</l>
<l>Diene troeste gestade te sine.</l>
<l>Dit wert den keyser saen aenschine,</l>
<l>Diese wilde doen anebeden</l>
<l n="50">Die gode. Si en wouder niet toe. Ter steden</l>
<l>Wert si gehangen naect bi den hare;</l>
<l>Met crauwels was hare daer nare</l>
<l>Des vleeschs vele getrocken af.</l>
<l>Een woert si niet daeromme en gaf.</l>
<l n="55">Doe sprac die keyser dese talc:</l>
<l>"Anne, wat eest? becomen di wale</l>
<l>Die crauwele?" Hem antwert ter stont</l>
<l>Dat heilege wijf: "O verwoedt hont,</l>
<l>Ende van allen quade wercman!</l>
<l n="60">Constu meer pinen, bring dat an:</l>
<l>Te stridene benic gereet algader</l>
<l>Jegen Sathanas dinen vader.</l>
<l>Dien verwinnic, hopic, te samen</l>
<l>Bi Jhesus Cristus heilege namen."</l>
<l n="65"><pb n="377"/> Doe dede hare die quade catijf</l>
<l>Berrende lampten houden an dlijf.</l>
<l>Bedende gaf die heilege vrouwe</l>
<l>Gode die siele sonder rouwe.</l>
<l>Kerstene dadense ten grave.</l>
<l n="70">Hier na die tyran ongave</l>
<l>Dede vore hem comen den heilegen man,</l>
<l>Dien hi dus heeft gesproken an:</l>
<l>"Quiriace, nu wille lyen,</l>
<l>Met wat stercker toeverien</l>
<l n="75">Speelstu aldus met onsen lieden,</l>
<l>Dat geene pine an di mach dieden?"</l>
<l>Ende hi antwerdde ter stont:</l>
<l>"Verwaten, onwert hont,</l>
<l>Die in toeverien wilt keren</l>
<l n="80">Die sonderlinge doeget ons Heren!</l>
<l>Du werts in wel corten dagen</l>
<l>Gheslegen van der hemelscher plagen."</l>
<l>Die felle tyrant dede na dit</l>
<l>Maken enen diepen pit,</l>
<l n="85">Dien hi serpente vol dede wesen</l>
<l>Met toeverien al belesen.</l>
<l>Daer dede men in den heilegen man;</l>
<l>Die gelike deser talen hi began:</l>
<l>"Ic segge di danc, Here Criste Jhesu,</l>
<l n="90">Du heefs wel vervullet nu</l>
<l>Die woerde, die seide Davijt:</l>
<l>"Siet, wi verterden in deser tijt</l>
<l>Die liebaerde ende die draken.""</l>
<l>Als die keyser sach die saken,</l>
<l n="95">Dede hi die beesten al verbranden.</l>
<l>Dit sach een riddere ende sprac te handen:</l>
<l>"O coninc verwoedt ende onttaen,</l>
<l>Du wils desen heilegen man verslaen.</l>
<l>No toeverers, no quade beesten,</l>
<l n="100">No valsche gode en connen geleesten</l>
<l>Dat hi doet. Dat weetic bloet,</l>
<l>Dat der kerstene God es groet."</l>
<l>Alse dat horde Juliaen,</l>
<l>Hiet hi hem dat hoeft afslaen;</l>
<l n="105">Ende eer men hem dat dede,</l>
<l>Sprac hi gelike deser bede:</l>
<l>"Jhesus Cristus, God ende Here,</l>
<l>Dien Quiriacus doet ere,</l>
<l>Mine siele in payse ontfa."</l>
<l n="110">Amon hiet hi, also ict versta,</l>
<l>Die den hals recte ten swerde,</l>
<l>Daer hi bi voer in die Gods werde.</l>
</div>
<div type="subchapter"><head type="subchapter">Van den selven. XXXVIII.</head>
<l>                Noch heeft die tyrant verwoedt</l>
<l>Vore hem doen comen den bisscop goet,</l>
<l>Ende hem nerenstelike raet,</l>
<l>Dat hi den gecruusten laet.</l>
<l n="5">Die bisscop antwerdde him:</l>
<l>"O herte verkeert ende verdoert sin,</l>
<l>Raetstu mi dien God afgaen,</l>
<l>Die mi so vele goets heeft gedaen,</l>
<l>Ende ic catijf werde om di,</l>
<l n="10">So dat ic dijn gelike si!"</l>
<l>Doe hiet die tyran doen sciere</l>
<l>Enen ketel vol olyen te viere,</l>
<l>Daer hi te doene in heeft geboden</l>
<l>Den sant, als hi lange hadde gesoden.</l>
<l n="15">Die hem seinde ten beginne.</l>
<l>Seggende dus ghinc hi daer inne:</l>
<l>"Here Jhesus Cristus, die die Jordane</l>
<l>Heilechde ende mi brachts ane</l>
<l>Dat doepsele bi den watere, sie,</l>
<l n="20">Anderwerf doepmen hier mie</l>
<l>In olyen; na dat doepsels darde,</l>
<l>Dat ic lange beghert hebbe harde,</l>
<l>Ontbeidic in goeden moede:</l>
<l><pb n="378"/>Dats doepsele van minen bloede."</l>
<l n="25">Die tyran verwoedde ende hiet,</l>
<l>Dat men enen groten spiet</l>
<l>In die borst stake den sant,</l>
<l>Dat gedaen was alte hant.</l>
<l>Doe bat hi Gode dat hine ontfa,</l>
<l n="30">Alse hi dede te hant daer na.</l>
<l>In Meye waest ter vierder none</l>
<l>Dat hi ontfinc die hemelsche crone.</l>
<l>Dit was die Judas was genant,</l>
<l>Bi wien Helene tcruce vant,</l>
<l n="35">Daer hi bi so ten docpsele quam.</l>
<l>Quiriacus te namen hi nam,</l>
<l>Ende Helena beval doe hem</l>
<l>Den bisscop van Jherusalem,</l>
<l>Ende dat bisscopdoem hi verwarf,</l>
<l n="40">Als die goede man verstarf,</l>
<l>Ende wert so heilech dat bi siere beden</l>
<l>Worden verjaecht in vele steden</l>
<l>Die duvele van die si besaten.</l>
<l>Vele sieke brachte hi ter baten.</l>
<l n="45">Sine passie vorseide hem tien stonden</l>
<l>Die duvel, als dat cruce was vonden.</l>
<l>Hi riep lude: "O Juda, du</l>
<l>Does mi utewerpen nu.</l>
<l>Ic sal enegen raet noch slaen,</l>
<l n="50">Die di sere sal jegen gaen.</l>
<l>Enen coninc ic op u wecken sal,</l>
<l>Die den gecruusten sal laten al,</l>
<l>Die di pinen sal so sware</l>
<l>Bi minen rade, dattu daer nare</l>
<l n="55">Den gecruusten laten sout."</l>
<l>Die goede sprac in Gode stout:</l>
<l>"Cristus, die verwect die doode, hi</l>
<l>Verdoeme int ewelike vier di!"</l>
</div>
<div type="subchapter"><head type="subchapter">Van Juliaens quader subtijlheide. XXXIX.</head>
<l>                Van der subtijlheide quaet,</l>
<l>Die Juliaen hadde in sinen raet</l>
<l>Om te bedriegene allen lieden,</l>
<l>Machmen wonder groot bedieden.</l>
<l n="5">De Joden te bedriegene was sijn mecken,</l>
<l>Die hi alle dede vore hem trecken,</l>
<l>Dien hi vraechde wat dat meene</l>
<l>Dat si doen sacrificie negeene.</l>
<l>In antwerdene si hier op roen:</l>
<l n="10">Sine mochten negeen sacrificie doen</l>
<l>Dan in den tempel van Jherusalem.</l>
<l>Daer gaf hi goeden orlof hen,</l>
<l>Dat si daer weder haren tempel maken.</l>
<l>Si verblijdden van desen saken</l>
<l n="15">Die Joden, dat hen dochte sijn comen</l>
<l>Een recht prophete te haerre vromen.</l>
<l>Dus quamen die Joden uut allen landen</l>
<l>Om haren tempel, die met branden</l>
<l>Wilen was gewoerpen neder,</l>
<l n="20">Cierlike te makene weder.</l>
<l>Die keyser hen orloefde dat</l>
<l>Men name den oppenbaren scat,</l>
<l>Ende daer menne vonde bedect,</l>
<l>Ende men daermede den tempel berect.</l>
<l n="25">Dus worden die Joden fier,</l>
<l>Die de kerstene dreigeden onghier,</l>
<l>Als dat die tide waren comen</l>
<l>Van haren regeerne vromen.</l>
<l><pb n="379"/>                In desen tiden bisscop sat</l>
<l n="30">Te Jherusalem in die stat</l>
<l>Cyrillus, een heilech man.</l>
<l>Nu es die dinc so comen an,</l>
<l>Dat die Joden hebben berect</l>
<l>Dat fondament ende so ontteet,</l>
<l n="35">Dat menre in sal mortere steene</l>
<l>Leggen. Des anders daechs gemeene</l>
<l>Die bisscop goet, die dit versach,</l>
<l>Nochtan niet geloeven en mach</l>
<l>Na den heilegen prophetien,</l>
<l n="40">Dat hare were so iet sal gedyen,</l>
<l>Dat si leggen steene op steene.</l>
<l>Daer en was ander dinc negeene</l>
<l>Dan te beidene enen nacht,</l>
<l>Ende om te werkene hebben si gedacht</l>
<l n="45">Des daechs quam tsnachts ertbeve groet,</l>
<l>Dat elc steen verre verscoet</l>
<l>Dat behorde in tfondament;</l>
<l>Ja al tgestichte daer omtrent</l>
<l>Slechts ter erden al bequam,</l>
<l n="50">Dat menegen mede dleven nam.</l>
<l>Sdages, als moeste baren,</l>
<l>Die Joden diere levende waren,</l>
<l>Die hadden in anderen stede gewesen,</l>
<l>Comen loepende met desen</l>
<l n="55">Oft si den anderen iet helpen mogen;</l>
<l>So comt jegen hen gevlogen</l>
<l>Ene vlamme, een groot vier,</l>
<l>Dat liep nu ginder nu hier,</l>
<l>Ende heefter mede vele ontlivet,</l>
<l n="60">So dat dat volc sere verkeytivet.</l>
<l>Dat daer levende bleven was</l>
<l>Moeste ondancs lyen das,</l>
<l>Ende bi anxteliken vare,</l>
<l>Dat Jhesus Cristus die vraye God ware.</l>
<l n="65">Ende omdat niemen en soude hebben in wane,</l>
<l>Dat dat bi avonturen quam ane,</l>
<l>So worden in den nacht daer nare</l>
<l>Der Joden cleedere al oppenbare</l>
<l>Ghecruust, so dat die crucen niet</l>
<l n="70">Af en gingen, wats gesciet,</l>
<l>Want het was geproeft van somen,</l>
<l>Die tonsen geloeve niet en sijn comen.</l>
<l>Joden ende heidene mede</l>
<l>Ruumden in groten vare die stede.</l>
</div>
<div type="subchapter"><head type="subchapter">Van Baselise ende ander dinc. XL.</head>
<l>                Als Juliaen voer te Persen waert</l>
<l>Was Cesarie in sine vaert,</l>
<l>Daer sente Baselijs bisscop was,</l>
<l>Die in rade wert al das</l>
<l n="5">Dat hi jegen den keyser quam.</l>
<l>Ende als die keyser hem vernam,</l>
<l>Sprac hi: "Baselijs, ic hebbe vorgaen</l>
<l>In philosophyen di!" So saen</l>
<l>Antwerdde Baselijs: "Vergave God,</l>
<l n="10">Dattu daeds philosophien gebod!"</l>
<l>Sijn present hi thant boet</l>
<l>Den keyser, dat waren III gerstene broet,</l>
<l>Die keyser dat broet nemen hiet,</l>
<l>Ende men hem weder hoy geve hi gebiet,</l>
<l n="15">Ende seide: "Gherste es beesten spise,</l>
<l><pb n="380"/>Dat hi ons gaf; in diere wise</l>
<l>Neme weder hoy." Dat heeft ontfaen</l>
<l>Baselijs ende seide saen:</l>
<l>"Keyser, gegeven hebben wi</l>
<l n="20">Ghelike dies wi eeten di;</l>
<l>Dattu ons geefs daer du voets mede</l>
<l>Naturen ongeredenthede."</l>
<l>De keyser, die dit verstoet,</l>
<l>Sprac hem an als al verwoet:</l>
<l n="25">"Dat voetsel van den hoye</l>
<l>Wert di gegeven sonder joye.</l>
<l>Als ic die Persen hebbe ondergedaen</l>
<l>Ende ic al hier kere saen,</l>
<l>So salic maken dine port,</l>
<l n="30">Dat si en wert meer drechtech vort</l>
<l>Van hoye dan van lieden.</l>
<l>Ic hebbe horen wel bedieden,</l>
<l>Dattu mine gode versmaeds,</l>
<l>Ende du al den volke raeds</l>
<l n="35">Te veronwerdene al mijn gebod."</l>
<l>Doe sciet danen die quade sot.</l>
<l>Baselijs keerde in die port,</l>
<l>Ende dede dat volc al comen vort,</l>
<l>Ende seide hen des keysers sprake.</l>
<l n="40">Vort riet hi ene nutte sake:</l>
<l>"Kindere," seit hi, "dit gelt en rekent niet,</l>
<l>Maer tuwer nutscap u vorsiet,</l>
<l>Oft God geeft dat die tyrant</l>
<l>Wederkere hier in dlant,</l>
<l n="45">Datmenne met erdsche goede versmeeke."</l>
<l>Het ginc al thuus, rike ende weeke,</l>
<l>Ende wat dat si gecrigen conden,</l>
<l>Waest in merken of in ponden</l>
<l>Oft in steene daer ane lach cracht,</l>
<l n="50">Dat hebben si den bisscop bracht,</l>
<l>Die elcs name screef op elcs deel,</l>
<l>Ende in die tresore geheel</l>
<l>Heeft hi geleit genen scat.</l>
<l>Toten volke seide hi na dat:</l>
<l n="55">"God es machtech den quaden here</l>
<l>Te belettene sinen ghere,</l>
<l>Ende dat uwe weder geven."</l>
<l>Clerke ende leeke heeft hi bedreven,</l>
<l>Wijf ende kindere, al te gane</l>
<l n="60">Op enen berch, niet verre van dane,</l>
<l>Daer onser Vrouwen kerke op staet.</l>
<l>II dage te vastene was sijn raet</l>
<l>Ende te wesene in der beden,</l>
<l>Dat God dor sine genadechede</l>
<l n="65">Des quaets keysers sin versceede.</l>
<l>Ter beden viel dat volc gereede.</l>
<l>Binnen dat si waren in dien doene,</l>
<l>Sach Baselijs in visioene</l>
<l>Menegen hemelschen riddare</l>
<l n="70">Op den berch, ende in midden der scare</l>
<l>Vernam hi sittende sere scone</l>
<l>Ene gloriose persone</l>
<l>In een wivelijc abijt.</l>
<l>Die bi hare stonden in dier tijt,</l>
<l n="75">Ende scenen hoege werde man,</l>
<l>Sprac si deser gelike an:</l>
<l>"Roept Mercurium, die sal gaen</l>
<l>Juliane te hant verslaen,</l>
<l>Die minen sone ende den God mijn</l>
<l n="80"><pb n="381"/> Versmaedt ende al tgewerke sijn."</l>
<l>Daer quam die sant gewapent wel,</l>
<l>Die hare gebod te doene was snel,</l>
<l>Ende es gescheeden so van dare.</l>
<l>Baselise riep si doe te hare</l>
<l n="85">Ende gaf hem enen boec na das,</l>
<l>Daer hi een deel vore hare in las,</l>
<l>Ende quam te hem selven in dier tijt,</l>
<l>In vreesen ende in hopen verblijt</l>
<l>Daer ter stont, ende ginc allene</l>
<l n="90">Tote Euboluse, daer hi gemeene</l>
<l>In die port mede ginc ten grave</l>
<l>Mercurius, daer wi spraken ave,</l>
<l>Die een riddere hadde gesijn,</l>
<l>Ende wert martelare fijn</l>
<l n="95">Ende gegraven daer ter stede.</l>
<l>Sine wapenen waren daer mede</l>
<l>Ghehouden hem ter groter ere.</l>
<l>Baselijs sochtse, die heilege here,</l>
<l>Maer hine heefse vonden niet.</l>
<l n="100">Den costere vraecht hi wat bediet,</l>
<l>Waer die wapene sijn gevaren.</l>
<l>Die costere gaet met eeden verclaren,</l>
<l>Dat si te vespertide waren daer,</l>
<l>Daer si gesijn hadden menech jaer.</l>
<l n="105">Sere verblijdt van desen doene</l>
<l>Gheloefde Baselijs den visioene.</l>
<l>Hi ende sijn geselle liepen</l>
<l>Ten berge, daer die andere sliepen,</l>
<l>Die hi weete metter vaert,</l>
<l n="110">Ende heeft hen allen geoppenbaert</l>
<l>Des tyrants doot ende tfisioen clare,</l>
<l>Ende dat hi in dier nacht verslegen ware.</l>
<l>Si seiden alle Gode danc,</l>
<l>Ende keerden ter port. Eer iet lanc</l>
<l n="115">Te Mercurius grave quam</l>
<l>Baselijs, die sinen scacht vernam</l>
<l>Aen dinde van bloede nat.</l>
<l>Een scone miracule so was dat.</l>
</div>
<div type="subchapter"><head type="subchapter">Hoe Juliaens doot geboetscaept was. XLI.</head>
<l>                Nu gaet Baselijs echter ten lieden</l>
<l>Om Gode te lovene dit bedieden,</l>
<l>Ende hietse comen ter hoeftkerke,</l>
<l>Om an te vane Gods gewerke,</l>
<l n="5">Den dienst des daechs an te vane.</l>
<l>Ende daer hi was in sinen stane</l>
<l>Ende die hostie ophief,</l>
<l>Vernam hi wel ende besief</l>
<l>Die guldene duve verporren niet,</l>
<l n="10">Also als si van rechte pliet,</l>
<l>Daer dat sacrament in hinc</l>
<l>Boven den outare. Van deser dinc</l>
<l>Peist hi wat mogen sijn die saken.</l>
<l>Doe versach hi enen dyaken</l>
<l n="15">Weyven teenen wive waert;</l>
<l>Van den outare dede hine ter vaert,</l>
<l>Maer in die kerke hout hine behoet.</l>
<l>Die duve hare gewoente doet.</l>
<l>Doe bat hi algemeene den lieden,</l>
<l n="20">Dat si danen niet en scieden,</l>
<l>Maer dat si bleven daer in der bede</l>
<l>Onthier ende hi al voldede</l>
<l>Na sinen heilegen wille die dinc,</l>
<l>Die ten besten al verghinc.</l>
<l n="25">Daer die feeste geduerde bi</l>
<l>Vier dage, ende noch als si</l>
<l>Daer sijn te samen, als gi wel hort,</l>
<l>So quam daer vluchtech in die port</l>
<l>Een Libanius sophiste,</l>
<l n="30">Die Juliaens doen vele wiste.</l>
<l>Dat volc heeft hi al vernomen</l>
<l>In die kerke, daer hi es comen</l>
<l><pb n="382"/>Orconden die onsalege doot</l>
<l>Des tyrants ende seide al bloet:</l>
<l n="35">"Als wi waren op die Eufrate,</l>
<l>Ende Juliaen waende in sekeren state</l>
<l>Van sinen ridderen sijn behoedt wel,</l>
<l>Quam een onbekint riddere snel</l>
<l>Ghewapent, diene met sinen spere</l>
<l n="40">Met groter vaert dorstac sonder were,</l>
<l>Ende voer, niemen en wiste waer.</l>
<l>Die catijf gaf ute aldaer</l>
<l>Enen vreseliken luut, als die mesbaerde,</l>
<l>Ende roepende in Gods onwaerde</l>
<l n="45">Dede hi ene onsalege doot."</l>
<l>Dese Libanius vertrac albloet</l>
<l>Dat visioen, dat Baselijs sach,</l>
<l>Dies ic hier vore dede gewach,</l>
<l>Dat hijt so hadde gesien,</l>
<l n="50">Ende doe viel hi hem op die knien</l>
<l>Ende dede hem om doepsel bede,</l>
<l>Dat die bisscop gherne dede.</l>
<l>Des anders dages dagede hi te samen</l>
<l>Die liede ende si hare gelt namen.</l>
<l n="55">Over een droegen jonge metten ouden:</l>
<l>"Oft wi dat goet geven wouden</l>
<l>Enen sterveleken here,</l>
<l>Omdat hi ons niet en dere,</l>
<l>So mogewijt vele lievere geven</l>
<l n="60">Den Here, die altoes sal leven,</l>
<l>Die ons heeft verloest van dien,</l>
<l>Daer wi ons sere af mochten ontsien."</l>
<l>Den bisscop hebben si dus geseit,</l>
<l>Ende tgoet al in sijn hant geleit,</l>
<l n="65">Ende dat hijt geve also hem God wijst.</l>
<l>Den bisscop wondert ende prijst</l>
<l>Sere dese doecht van crachten.</l>
<l>Terden deel dede hi bi machten</l>
<l>Dat die liede weder namen;</l>
<l n="70">Die twee deele altesamen</l>
<l>Heeft hi salechleke bestaet,</l>
<l>Also als droech sijn heilege raet,</l>
<l>Als te versierne die kerke daer mede</l>
<l>Ende andere nuttelichede.</l>
<l n="75">In anderen steden vintmen bescreven,</l>
<l>Als endde sijn onsalege leven</l>
<l>Juliaen, die quade tyran,</l>
<l>Dat hi met talen dus Gode ginc an:</l>
<l>"Du heefs verwonnen, Galylee,</l>
<l n="80">Du heefs verwonnen!" Ende in dat wee</l>
<l>Starf hi, versta ic vore waer,</l>
<l>Alse hi out was XL jaer.</l>
<l>                In ene port, die Cartas heet,</l>
<l>Was vonden, alsomen bescreven weet,</l>
<l n="85">In den tempel daer hi ierst was gewoene</l>
<l>Sine sacrificie bedeet te doene,</l>
<l>Een wijf hangende bi den hare,</l>
<l>Haer hande onttaen harentare,</l>
<l>Den buuc onttaen, ende was sijn plien,</l>
<l n="90">Dat hi in hare levere soude sien</l>
<l>Sine victorie altemale.</l>
<l>TAnthiochen in sine sale</l>
<l>Waren vonden scrinen velc</l>
<l>Vol hoefde van lieden, also wele</l>
<l n="95">Putten vele vol van lichamen.</l>
<l>Als die van der stat vernamen,</l>
<l>Dat die felle tyrant was doot,</l>
<l>Maecten si die feeste groot</l>
<l>Ende songen van hem dit liedekijn:</l>
<l n="100">"Groet dullaert, waer sijn, waer sijn Sone!"</l>
<l>Dine prophetien gewone?</l>
<l>God heeft verwonnen ende Cristus sijn</l>
</div>
<div type="subchapter"><head type="subchapter">Van enen Adriane, Hylarions jongere. XLII.</head>
<l>                   Sente Hylarion, daer wi eer</l>
<l>Af spraken ende spreken meer,</l>
<l><pb n="383"/>Hadde enen jongere, hiet Adriaen,</l>
<l>Die de doget al liet gaen</l>
<l n="5">Ende sciet van den heilegen man,</l>
<l>Ende es hem nu weder comen an</l>
<l>Boetscapende Juliaens doot.</l>
<l>Wel te levene hi daer boet,</l>
<l>Maer geveist was therte sine,</l>
<l n="10">So dat hi menege sware pine</l>
<l>Dede van onrasten den heilegen man,</l>
<l>Tote dat hem quam ene sware doot an.</l>
<l>                Nu heeft Hylarion die vaert</l>
<l>Bestaen te Cecilien waert</l>
<l n="15">Bi scepe. In midden van der see</l>
<l>Began te roepene in lanc so mee</l>
<l>Die duvel uut des scepmans sone,</l>
<l>Want beseten was die gone:</l>
<l>"Hylarion, cnape ons Heren,</l>
<l n="20">Wi en weten ons werwert bekeren,</l>
<l>Dat ons selfs sekerheit ict si,</l>
<l>In die see, ende al bi di."</l>
<l>Doe antwerdde Hylarioen:</l>
<l>"Ofte di mijn God dit wille doen,</l>
<l n="25">Oftu nu hier blijfs, so blive;</l>
<l>Oft hi di uutwerpt, kative,</l>
<l>Waeromme heefstu nidecheit te mi dan,</l>
<l>Enen armen sondegen man?"</l>
<l>Om hem te deckene heeft hijt geseit,</l>
<l n="30">Ende dat kint genas gereit;</l>
<l>Maer die vader ende dandere mede</l>
<l>Beloefden hem bi sekerhede,</l>
<l>Dat si swigen selen al te samen,</l>
<l>Als si te lande comen, sijns namen.</l>
<l n="35">Te lande comen si na dit doen,</l>
<l>Ende die heilege Hylarioen</l>
<l>Boet over sciprecht oppenbare</l>
<l>Den sciphere sinen ewangeliare</l>
<l>Over hem ende sinen compaen,</l>
<l n="40">Die geheeten was Zanaen,</l>
<l>Die noede van hem soude nemen iet.</l>
<l>                Nu es te Rome gesciet</l>
<l>Binnen sente Peters kerke,</l>
<l>Dat een duvel riep so stercke</l>
<l n="45">Uut enen, dien hi besat:</l>
<l>"Het es comen, niet lanc es dat,</l>
<l>Cristus enape Hylarioen</l>
<l>In Cecilien, ende waent sijn doen</l>
<l>Algader houden daer bedect.</l>
<l n="50">Ic vare ende ben also berect,</l>
<l>Dat ic hem verraden sal."</l>
<l>Ende thant na dat gescal</l>
<l>Besat hi vore Hylarions dure</l>
<l>Enen, ende dien genas hi ter ure.</l>
<l n="55">Hiermede wert hi so vermaert,</l>
<l>Dat het trac al derwaert,</l>
<l>Die siec was ende van hem verstoet.</l>
<l>Ysichius, een sijn jongere goet,</l>
<l>Sochte desen heileghen vader</l>
<l n="60">Drie jaer allomme teenen gader.</l>
<l>Ten lesten vant hine, vore wien</l>
<l>Hi lange weende op de cnien.</l>
<l>Daer verstont hi van Zanane,</l>
<l>Dat die sant miete te bestane</l>
<l n="65">Uut dien rike saen te vliene,</l>
<l>Ende te treckene onder die Barbariene,</l>
<l>Daer sijn name es onbekint.</l>
<l>In ene stede quam hi sint,</l>
<l>Daer een vreselijc drake was,</l>
<l n="70">Die bi namen hiet Boas,</l>
<l>Want hi verswalch enen osse geheel,</l>
<l>Ende dies lants meeste deel</l>
<l><pb n="384"/>Hadde hi gewoest. Met sijnre bede</l>
<l>Hi den drake sterven dede.</l>
<l n="75">Doe dedemen hem daer grote werde.</l>
<l>Nu ende hi el niet en gherde</l>
<l>Dan eenlijcheit, so sochte hi die vlucht.</l>
<l>In deser tijt wert grote ducht</l>
<l>Van erdbevene, ende die see</l>
<l n="80">Dede menegen lande wee,</l>
<l>Want si ginc over hare termine,</l>
<l>Ende was een deel anscine</l>
<l>Ofte God die werelt anderwerven</l>
<l>Metter diluvien wilde bederven.</l>
<l n="85">Die van Epydauren sagen</l>
<l>Die groten anest van deser plagen,</l>
<l>Ende quamen tote Hylarioene,</l>
<l>Want hen cont was van sinen doene,</l>
<l>Ende setten ten oevere van der see.</l>
<l n="90">III crucen [screef hi] ende nemmee</l>
<l>Jegen die vloet al daer in tsant.</l>
<l>Een wonder waert al onbecant</l>
<l>Te seggene, hoe dat die vloet</l>
<l>Jegen hem so hoege stoet,</l>
<l n="95">Ende hoe dat si vore hem scheen</l>
<l>Bi vreesen nederende al in een;</l>
<l>So dat den volke al wondert sere,</l>
<l>Dat hem wilt doen utenemende ere.</l>
</div>
<div type="subchapter"><head type="subchapter">Hoe Hylarion den roevers ontginc. XLIII.</head>
<l>                In dien doene en wilde hi niet</l>
<l>Bliven, so dat hi danen sciet</l>
<l>Ende voer met scepe te Cypers waert.</l>
<l>Dat scep versagen in die vaert</l>
<l n="5">Roevers, diere traken nare.</l>
<l>Die van den scepe wordens geware</l>
<l>Ende worden drivende mesbaer.</l>
<l>Hylarion saecht ende sprac daer naer:</l>
<l>"Cranc in tgeloeve, waeromme twifeldi?</l>
<l n="10">Ende van desen niet meer en si</l>
<l>Dan des conincs Pharons heere groet?"</l>
<l>Ende als si waren als in die noet,</l>
<l>So ginc hi staen ten sceeps boerde</l>
<l>Ende sprac ten roevers dese woerde:</l>
<l n="15">"Laet u genoegen te comene hare!"</l>
<l>Ende hare scepe oppenbare</l>
<l>Setten hen vardelike ten kere,</l>
<l>Dies den roevers wonderde sere,</l>
<l>Ende die andere quamen op dlant.</l>
<l n="20">In ene port, Paphen genant,</l>
<l>Es die heilege Hylarion comen,</l>
<l>Daert cortelike wert vernomen,</l>
<l>Want die besetene van vianden</l>
<l>Worden roepende alte handen:</l>
<l n="25">Hylarion die ware daer comen,</l>
<l>Cristus cnape, te haren onvromen.</l>
<l>Oec wilde hi te Egypten waert;</l>
<l>Maer dat hem benam die vaert</l>
<l>Ysichius met stercker bede,</l>
<l n="30">Dat hi besochte enege stede</l>
<l>In dat eylant, dat eenlijc ware,</l>
<l>Daer si omme sochten harentare,</l>
<l>So dat si vonden ene stede wilen</l>
<l>Van der see wel XII milen,</l>
<l n="35">Wilde berge onneffene sere,</l>
<l>Daer si cume met enegen kere</l>
<l>Op clemmen mochten; ende nochtien</l>
<l>Clommen siere boven ende hebben versien</l>
<l>Ene stede scone genoech,</l>
<l n="40">Die boeme scone ende goet water droech,</l>
<l>Daer een tempel wilen hadde gesijn.</l>
<l>Groet geroep ende groet hustijn</l>
<l>Van duvelen hebben siere gehoert,</l>
<l><pb n="385"/>Datten sant bequamelijc woert.</l>
<l n="45">Vijf jaer heeft hi gewoent daer.</l>
<l>Ende als hi out was LXXX jaer,</l>
<l>Naecte hem sine salege doot,</l>
<l>Ende in crancheit herde groet</l>
<l>Droech hi die ogen te hemelrike,</l>
<l n="50">Ende seide dese gelike:</l>
<l>"Vare uut, siele; wat ontsiestu?</l>
<l>Vare ute, wat twifelstu nu?</l>
<l>Du heefs Kerste herde naer</l>
<l>Ghedient volle LXX jaer,</l>
<l n="55">Ende die doot du nu ontsies?"</l>
<l>Die siele gaf hi Gode na dies.</l>
<l>Ysichius, die heilege man,</l>
<l>Die in Palestinen was dan,</l>
<l>Ende hi dese doot verstoet,</l>
<l n="60">Quam hi in Cypers metter spoet</l>
<l>Ende brachte den sant met groter pine</l>
<l>Als diefteleke in Palestine.</l>
<l>Constantia, een heilege maget,</l>
<l>Also tgescrefte mi gewaget,</l>
<l n="65">Wies svaeslinc ende die dochter sine</l>
<l>Ghequijt hadde van der doot pine</l>
<l>Hylarion, die man vermaert,</l>
<l>Als si dies geware waert,</l>
<l>Dat in Palestinen lant</l>
<l n="70">Sijn lichame ware, altehant</l>
<l>Starf si, pruevende metter doot</l>
<l>In hem hare minne groot.</l>
</div>
<div type="subchapter"><head type="subchapter">Hoe Joviniaen keyser wert. XLIIII.</head>
<l>                Recht na die doot van Juliane,</l>
<l>Doet men ons te verstane,</l>
<l>Wert te keysere vercoren</l>
<l>Joviniaen, daer wi af horen</l>
<l n="5">Dat hi van M ridders voget</l>
<l>Was. Als Juliaen heeft getoget</l>
<l>Den kerstenen, dat elc laten moet</l>
<l>Ridderscap, die niet en doet</l>
<l>Sacrificie sinen goden,</l>
<l n="10">Dese en liets hem niet verbloden:</l>
<l>Dat ridderscap liet hi eer staen,</l>
<l>Eer hijs Gode wilde avegaen.</l>
<l>Dese was edel, stere ende groet,</l>
<l>Waer bi om des orlogen noet</l>
<l n="15">Moeste hi met Juliane varen</l>
<l>Te Persen metten ridders scaren,</l>
<l>Diene te haren keyser kiesen.</l>
<l>Hi antwerdde den heidenen riesen:</l>
<l>Hi, die kersten ware, gebieden</l>
<l n="20">En wilde geenen heidenen lieden.</l>
<l>Si seiden, si wilden kersten wesen.</l>
<l>Den last ontfinc hi na desen,</l>
<l>Want het stont doe so campelike</l>
<l>Den Roemschen here int Perssche rike</l>
<l n="25">Na die doot van Juliane,</l>
<l>Datter cume hope was van ontgane;</l>
<l>Want sere gecranct was hare here,</l>
<l>Ende hare viande waren mechtech sere,</l>
<l>Daer si allomme af waren beseten.</l>
<l n="30">Bi Gods genaden, mach men weten,</l>
<l>Ghewan de keyser Joviniaen</l>
<l>Enen vrede, die soude staen</l>
<l>Seker XXIX jaer.</l>
<l>Die coninc van Persen dede hen daer</l>
<l n="35">Bringen dat hen bedorste gevoech,</l>
<l>Ende dat om coep genoech,</l>
<l>Want si hadden in groter breken</l>
<l>Ghesijn in dingen messeleken.</l>
<l><pb n="386"/>Dus voer danen Joviniaen,</l>
<l n="40">Die met sinne was bevaen</l>
<l>Te makene alle nutte sake.</l>
<l>Hi maecte wet: so wie die trake</l>
<l>Te huweleke een heilege maget,</l>
<l>Ja die te hare sijn ogen draget</l>
<l n="45">Onsuverlike, of die oppenbare</l>
<l>Becoert an hare te vane ware,</l>
<l>Dat hi bi rechte sijn hoeft verbore.</l>
<l>Athanase, daer ic af hore</l>
<l>Menege doget ende af mach lesen,</l>
<l n="50">Dede hi te sijnre steden wesen,</l>
<l>Om met hem te hebbene raet</l>
<l>Wel te bereckene der kerken staet.</l>
<l>Als dese goede niewe here</l>
<l>Aldus van Persen was in den kere,</l>
<l n="55">Ende hi tote Ylirite quam,</l>
<l>Die ongetidege doot hem nam</l>
<l>Dat goede ende dat blide beghin</l>
<l>Der werelt vort te doene gaen in,</l>
<l>Als hi niet langere dan maende achte</l>
<l n="60">En hadde gesijn in keysers machte.</l>
</div>
<div type="subchapter"><head type="subchapter">Hoe Valentiniaen keyser wert. XLV.</head>
<l>                Een, hiet Valentiniaen,</l>
<l>Wert te keysere gecoren saen</l>
<l>Na Joviniaens doot.</l>
<l>Dese Valentiniaen heet groet,</l>
<l n="5">Ende hi was, alsomen eer seide,</l>
<l>Die ere des ridderscaeps wech leide</l>
<l>Bi den quaden Juliane,</l>
<l>Om Gode niet af te gane.</l>
<l>Te Nychene ontfinc hi tRoemsche rike</l>
<l n="10">Van den ridderen gemeenlike,</l>
<l>Ende regneerde XI jaer.</l>
<l>In sijn begin screef men vorwaer</l>
<l>Die jare van onsen Here</l>
<l>CCC ende LXVII meere,</l>
<l n="15">Ende hi coes te sinen geselle Valente,</l>
<l>Sinen brueder, dat hi Oriente</l>
<l>Berecke. Selve hilt hi Occident.</l>
<l>Dese, na dat mi es bekent,</l>
<l>En was niet allene grot van lichame,</l>
<l n="20">Maer vroet, sterc, scone, bequame;</l>
<l>Ghemate ende gerechtech sere</l>
<l>Was hi boven menegen here.</l>
<l>                In sijn ander jaer wert becant</l>
<l>Ertbevinge groet in menech lant.</l>
<l n="25">Boven oeveren ginc die see</l>
<l>In Cecilien, daer groot wee</l>
<l>Af in herde meneger stat gesciede</l>
<l>Ende verdorven vele liede.</l>
<l>                In desen tiden, also ict las,</l>
<l n="30">Te Laodicien bisscop was</l>
<l>Een die Apollinaris hiet,</l>
<l>Die vele bescreven liet</l>
<l>Jegen Porphyrius heresien.</l>
<l>Nochtan willen somege lyen</l>
<l n="35">Van Apollinarise dat,</l>
<l>Die bisscop te Laodicien sat,</l>
<l>Dat hi doelde in somege sake.</l>
<l>Hieraf latic staen die sprake.</l>
</div>
<div type="subchapter"><head type="subchapter">Van den paeus Damasus. XLVI.</head>
<l>                Nu in dit jaer so wert gecoren</l>
<l>Damasus paeus, die was geboren</l>
<l>Van Spaengen, ende waest XVIII jaer.</l>
<l>Die XXXV<hi rend='sup'>s</hi><hi rend='sup'>t</hi><hi rend='sup'>e</hi> paeus vorwaer</l>
<l n="5">Was hi. Nu was met hem mede</l>
<l>Ursijn gecoren in paeus stede</l>
<l>Bi discorde van der cleregie.</l>
<l>Maer Damaes hadde die meeste pertie,</l>
<l>Die den anderen afstaken.</l>
<l n="10">Te Napels doch sine bisscop maken.</l>
<l><pb n="387"/>Dese Damaes heeft verheven</l>
<l>Vele heilegen ende bescreven</l>
<l>Hare tomben ende verciert</l>
<l>Met versen, die hi selve versiert.</l>
<l n="15">Dese goede man wert gewroecht</l>
<l>Van hoerdoeme, daeromme gevoecht</l>
<l>Was een seent, daer bisscoppe waren</l>
<l>XLIIII, daer sijn verclaren</l>
<l>Ghedaen was met saken gevoegen;</l>
<l n="20">Ende si, diene wilden wroegen</l>
<l>Onredelike, worden onteert</l>
<l>Ende van der kerken al geweert,</l>
<l>Twee dyakone, ende hieten dus:</l>
<l>Calistus ende Concordius.</l>
<l n="25">Desen Damasus, alsoet recht wijst,</l>
<l>Sente Jeronimus sere prijst,</l>
<l>Ende bi siere beden, also hijt vereeste,</l>
<l>Screef hi vele der paeuse jeeste,</l>
<l>Die vore hem paeuse hadden gesijn.</l>
<l n="30">Oec dede hi dor die bede sijn,</l>
<l>Datmen in die kerke overal</l>
<l>"<hi rend="italic">Gloria Patri</hi>" seggen sal</l>
<l>In dinde van den salme, ende mede</l>
<l>Datmen den soutere in kerstenhede</l>
<l n="35">Nachts ende dages ten getiden</l>
<l>Singt ende leest oeyt siden.</l>
<l>Van December ter derder yde</l>
<l>Voer hi daer hi altoes es blide.</l>
</div>
<div type="subchapter"><head type="subchapter">Van Valente, <hi rend="italic">Valentiniaens brueder</hi>. XLVII.</head>
<l>                Alse Valentiniaen drie jaer</l>
<l>Gheregneert hadde, verstae ic claer,</l>
<l>Wert gedoept sijn brueder Valent</l>
<l>Van Edoxiuse ende gescent,</l>
<l n="5">Want hine algader heeft geset</l>
<l>In der Arriane wet,</l>
<l>Ende dede hem dat te houdene sweren.</l>
<l>Dese was van quader leren,</l>
<l>Edoxius, die doe bisscop sat</l>
<l n="10">Te Constantinobele in de stat,</l>
<l>Ende dese quade keyser Valent</l>
<l>Heeft vele der goedere verellent.</l>
<l>Eusebius, de bisscop van Samosaten,</l>
<l>Moeste bi hem sine stede laten</l>
<l n="15">Ende tiden in ellenden groet,</l>
<l>Dat die quade keyser ontboet</l>
<l>In letteren bi enen bode.</l>
<l>Dattene dat volc niene dode,</l>
<l>Dat het soude hebben gedaen,</l>
<l n="20">Hadt die boetscap wel verstaen,</l>
<l>Nu heeft hi den bode wel gedect.</l>
<l>Tsnachts die bisscop danen trect</l>
<l>Met enen cnape ende sonder have:</l>
<l>Dus dede hi skeysers gebod ongave.</l>
<l n="25">In sine stede was gesent saen</l>
<l>Eunonius die Arriaen;</l>
<l>Doe en wilde daer niemen ter kerken comen.</l>
<l>Eunonius, die dat heeft vernomen,</l>
<l>Voer van danen alte hant.</l>
<l n="30">Een Licius was doe daer gesant,</l>
<l>Die een Arriaen was mede.</l>
<l>Eens reet dese in die stede,</l>
<l>Daer kindere speelden met enen stoete,</l>
<l>Die viel an sbisscops perts voete.</l>
<l n="35">Die kindere namen dien stoet, te handen</l>
<l>In een vier sine verbranden.</l>
<l>                Pelagius, die bisscop was</l>
<l><pb n="388"/>Te Laodicien, also ict las,</l>
<l>Wert van Valente verellent.</l>
<l n="40">Eer dese bisscop was bekent,</l>
<l>So heeft hi genomen een wijf,</l>
<l>Die hi riet een suver lijf</l>
<l>Te leidene, also si heeft gedaen.</l>
<l>                Te dier tijt was die Novaciaen</l>
<l n="45">Bisscop Agetius, die alteenen</l>
<l>Ghecleedt was met rocken mer eenen,</l>
<l>Ende ginc altoes ontscoet.</l>
<l>In desen tiden, also ict verstoet,</l>
<l>Bejageden an den keyser Valente</l>
<l n="50">Die Arriane hare atente,</l>
<l>Dat mense alle uter kerken dade</l>
<l>Die niet en volgeden haren rade</l>
<l>Te Nichena, ende mense hen gave.</l>
<l>Die niemare quam hier ave</l>
<l n="55">Vore Baselise, den groten sant,</l>
<l>Die ten keyser voer te hant</l>
<l>Ende sprac over die kerstene goede,</l>
<l>Dat hi bi skeysers gemoede</l>
<l>Die dinc selve sal ordineren</l>
<l n="60">Sonder enech recht verkeren.</l>
<l>                Ten Arrianen was dus sine tale</l>
<l>Vore die die geloeveden wale:</l>
<l>"Comt vort, ghi ende dandere met,</l>
<l>Sluut beide kercdore ende wiket.</l>
<l n="65">Oft si bi uwer bede onttoet</l>
<l>Binnen III dagen, hebt kerke ende goet.</l>
<l>Ontfecht u dat, wi doen enen nacht</l>
<l>Ene bede an die Gods cracht;</l>
<l>En onttoet si niet bi onser bede,</l>
<l n="70">Die kerke si uwe mede."</l>
<l>Dit loveden die Arriane,</l>
<l>Daer si niet en mochten winnen ane,</l>
<l>Want hare bede en diedde niet.</l>
<l>Maer als dat goede kerstene diet</l>
<l n="75">An Gode met nerenster beden vel</l>
<l>Scone, die slote also wel</l>
<l>Tegingen ende met druuste groet</l>
<l>Die dore an die maysiere scoet,</l>
<l>Alse oftse een wint van groter cracht</l>
<l n="80">Also open heeft bracht.</l>
<l>Dies gingen die goede daer in der kerken.</l>
<l>Die Arriane, die dit wel merken,</l>
<l>Villen an trechte kerstenheit.</l>
<l>In dit selve jaer vorseit</l>
<l n="85">Wert keyser Valentiniaens sone,</l>
<l>Graciaen so hiet die gone,</l>
<l>Te Amiens keyser verheven.</l>
<l>Te Constantinoble, es bescreven,</l>
<l>Viel te deser tijt die snee so groot,</l>
<l n="90">Daer liede bi bleven doot;</l>
<l>Ende, dat wonder es niet cleine,</l>
<l>Van den hemele gemanc met reine</l>
<l>Viel wolle in dese stont</l>
<l>TAtrecht, als mi tgescrifte doet cont.</l>
</div>
<div type="subchapter"><head type="subchapter">Van den heilegen Hylaris. XLVIII.</head>
<l>                Menech wonder dede onse Here</l>
<l>In des heilechs Hylaris ere,</l>
<l>Die te Poitiers bisscop was,</l>
<l>Ende daer men hier vore af las;</l>
<l n="5"><pb n="389"/> Die in desen tijt siec lach,</l>
<l>Ende vorwiste sinen sterfdach.</l>
<l>Enen pape hi ontbiet,</l>
<l>Die goet was ende Leonijs hiet,</l>
<l>Ende dien die bisscop minde sere.</l>
<l n="10">Die goede man was nerenstech sere</l>
<l>Te merkene om des bisscops ende</l>
<l>Dan om iet dat hem was gehende</l>
<l>Te merkene; ende in die wachte</l>
<l>Quam claerheit daer so grot van crachte,</l>
<l n="15">Datse die pape niet en conde gedogen</l>
<l>An te siene met sinen ogen;</l>
<l>Ende als alleiskene dat licht teginc,</l>
<l>Onse Here die heilege siele ontfinc.</l>
<l>                Hort II miraculen van hem tellen:</l>
<l n="20">II coopmanne waren, II gesellen,</l>
<l>Die ene wassene kersse scone</l>
<l>Ghemeene hadden, ende een der gone</l>
<l>An sinen geselle begerde,</l>
<l>Dat si die kersse in die werde</l>
<l n="25">Te sente Hylaris te berne geven</l>
<l>Te sinen grave, dat nu es bleven</l>
<l>An den wille van dien compaen.</l>
<l>Nochtan heeft dander eens bestaen</l>
<l>Met sinen geselle ten grave te gane,</l>
<l n="30">Daer hi die kersse mede brachte ane.</l>
<l>Ontsteken hilt hise vore tgraf.</l>
<l>Hore een wonder groet hier af:</l>
<l>Daer sciet hare die kersse in tween,</l>
<l>Dat een deel wel ontfangen sceen</l>
<l n="35">Als van dien diet gherne gaf;</l>
<l>Dat ander deel wert geworpen af,</l>
<l>Als oft die sant dat onwert heeft</l>
<l>Datmen hem gherne niet en geeft.</l>
<l>Doe wert hi confuus menechfoude,</l>
<l n="40">Die sijn deel niet geven en woude;</l>
<l>Hi weende sere ende dreef mesbaer</l>
<l>Ende liet grote gifte daer.</l>
<l>                Een kint lach ende sliep teenre stont</l>
<l>Opten acker, onttaen den mont,</l>
<l n="45">So dat hem een serpent quam binnen.</l>
<l>Vader ende moeder, die dit kinnen,</l>
<l>Leiddent te sente Hylaris kerke,</l>
<l>Daer si op hadden hope stercke.</l>
<l>Nu staet die kerke in een eylant,</l>
<l n="50">Daer het wel af es bekant</l>
<l>Dat geen serpent daer leven en mach.</l>
<l>Nu sceent wesen een swaer slach:</l>
<l>Soude tserpent in tkint sterven,</l>
<l>So mochter tkint bi wel verderven.</l>
<l n="55">Maer so groot haer hope was,</l>
<l>Dat si niet en mieten das,</l>
<l>Ende quamen ter kerken metten kinde,</l>
<l>Ende baden Gode met geninde</l>
<l>Ende den heilegen Hylarise mede</l>
<l n="60">Om haers kints gesonthede.</l>
<l>Te des kints monde quam tserpent uut,</l>
<l>Als oft hem ware beduut,</l>
<l>Ende werp uut sijn venijn aldaer</l>
<l>Vore die daer waren ende sterf daer naer.</l>
<l n="65">                In dat jaer dat quam hier na</l>
<l>Verderf algader Nichea</l>
<l>Van eenre sonderlingere ertbeven,</l>
<l>Ende daer na, so es bescreven,</l>
<l>Dat Athanaric, der Goten here,</l>
<l n="70">Persequuerde die kerstene sere,</l>
<l>Want hi menegen dleven nam.</l>
<l>                In dien tijt, die hier na quam,</l>
<l>Sterf Eusebius, also ict las,</l>
<l>Die te Vercellen bisscop was,</l>
<l n="75"><pb n="390"/> Van wien wi hier moeten scriven</l>
<l>Een deel, maer dmeeste moet bliven.</l>
</div>
<div type="subchapter"><head type="subchapter">Van den heilegen Eusebius. XLIX.</head>
<l>                Eer Eusebius was kerstijn,</l>
<l>Quam hi metten magen sijn</l>
<l>Te Rome, daer hem doepsel ende name</l>
<l>Eusebius gaf, die paeus bequame.</l>
<l n="5">Dit was als Dyoclesiaen</l>
<l>Ende die felle Maximiaen</l>
<l>Besaten dat rike van Rome.</l>
<l>Die paeus Eusebius, also ict gome,</l>
<l>Verstont van den ingel clare,</l>
<l n="10">Eer hi Eusebiuse doepte, hoe mare</l>
<l>Ende hoe goet hi werden soude,</l>
<l>Ende hoe dat hine nomen woude;</l>
<l>Want daer men soude doepen dien,</l>
<l>Waren der ingele hande gesien,</l>
<l n="15">Diene van der vonten hieven.</l>
<l>Suverheit began hem so gelieven,</l>
<l>Dat hi ene maget bleven es.</l>
<l>Ene vrouwe mercte na des</l>
<l>Sine utenemende scoenheit,</l>
<l n="20">Die hare so in therte leit,</l>
<l>Dat siere toe dede grote pine</l>
<l>Om met hem in sijn camere te sine;</l>
<l>Maer si en conster niet in geraken,</l>
<l>Want die ingele hare dat al ontstaken.</l>
<l n="25">Nuchtens eest berouwen hare,</l>
<l>Ende viel te sinen voeten: oppenbare</l>
<l>Beliede si dat si hadde mesdaen.</l>
<l>Hier na eest also vergaen,</l>
<l>Dat te Rome was paeus Mertus,</l>
<l n="30">Die desen heilegen Eusebius</l>
<l>Pape wiede, want hi vorsach</l>
<l>Dat grote dinc an hem gelach.</l>
<l>So heilech wert hi oec daer naer,</l>
<l>Dat God dor hem dede wonder claer.</l>
<l n="35">Hier na so wert Julius paeus,</l>
<l>Diet geloeve sach gaen al aeus</l>
<l>Mids der Arrianen raet</l>
<l>Ende bi Constantius den keyser quaet.</l>
<l>Hi kinde Eusebius goet ende vroet;</l>
<l n="40">Bisscop hine wesen doet</l>
<l>Te Vercellay in die stede,</l>
<l>Die doe hadde mogenthede</l>
<l>Boven anderen steden in Ytale.</l>
<l>Als dese bisscop waende wale</l>
<l n="45">In sine kerke wesen comen,</l>
<l>Hadden selken raet genomen</l>
<l>Die Arriane in hare quaethede,</l>
<l>Dat alle die kerken van der stede</l>
<l>Besloten waren. Als dat vernomen</l>
<l n="50">Die bisscop heeft, so es hi comen</l>
<l>Vore die hoeftkerke van der stat</l>
<l>(Onser Vrouwen kerke es dat).</l>
<l>Daer viel hi vore op die knien</l>
<l>Een stuc biddende: na dien</l>
<l n="55">Stac hi op die doren al,</l>
<l>Ende sijn onttaen sonder gescal</l>
<l>Thant, als oft si noyt eer</l>
<l>Besloten waren min no meer.</l>
</div>
<div type="subchapter"><head type="subchapter">Van den selven. L.</head>
<l>                Nu als dese heilege man,</l>
<l>Also alst hem onse Here an,</l>
<l>In Occident heeft wederstaen</l>
<l>Menegen quaden Arriaen,</l>
<l n="5"><pb n="391"/> Ende Athanaes in Orient</l>
<l>Die Arriane sere heeft gescent,</l>
<l>So pijnt hem sere die keyser quaet</l>
<l>Constantius, die al den raet</l>
<l>Dede der quadere Arriane,</l>
<l n="10">Hoe hi selke dinc bringe ane,</l>
<l>Waerbi die II heilege lieden,</l>
<l>Daer wi u nu af bedieden,</l>
<l>Verellent mogen wesen.</l>
<l>Eusebius en latet niet om desen,</l>
<l n="15">Hine set hem jegen die Arriane</l>
<l>Ende doet hen so, dat die van Melane</l>
<l>Auxentiuse driven van daen,</l>
<l>Want hi was een Arriaen,</l>
<l>Ende dede daer bisscop sijn Denise,</l>
<l n="20">Enen man van groten prise.</l>
<l>Hieromme wert die keyser gram,</l>
<l>Die ene consilie daeromme nam</l>
<l>Te Melane in die stat.</l>
<l>Eusebius die quam in dat,</l>
<l n="25">Daer hi somege bisscoppe vant</l>
<l>So verre gegaen in hant</l>
<l>Bi simpelheiden, dat niet en was goet;</l>
<l>Dat die goede man al onderdoet</l>
<l>Bi subtilen heilegen rade,</l>
<l n="30">Dat dat doen bleef sonder scade,</l>
<l>Dies die goede blide waren.</l>
<l>In desen wech quam hi gevaren</l>
<l>Teere rivieren, daer hi versach</l>
<l>Niet daer hi bi overcomen mach.</l>
<l n="35">An dander side een scip hi siet</l>
<l>Idel, ende hi gebiet</l>
<l>Den scepe tote hem te comene saen,</l>
<l>Dat het cortelike heeft gedaen,</l>
<l>Ende voerdenne over, sonder pine</l>
<l n="40">Van yemene, hem ende die sine.</l>
<l>Ende dat verdriet, dat men hem dede</l>
<l>Na die consilic, vorseide hi mede.</l>
</div>
<div type="subchapter"><head type="subchapter">Van den selven noch. LI.</head>
<l>                So gram wert die keyser dan,</l>
<l>Dat hi desen heilegen man</l>
<l>Gaf in der Arriane wille,</l>
<l>Die noede souden wesen stille.</l>
<l n="5">Si sijn den bisscop anegevaen:</l>
<l>Met geesselen sine ierst sere slaen,</l>
<l>Daer na trocken sine harentare,</l>
<l>Dat hi bloedende wert wel sware,</l>
<l>Ende onderwilen si hem vragen</l>
<l n="10">Ofte hijs met hen wille over een dragen.</l>
<l>Ende hi seide: "Neennic, om die doot!"</l>
<l>Na menegen anxt, na menege noet,</l>
<l>Die men hem dede, die keyser heet</l>
<l>Datmen die bisscoppe gereet</l>
<l n="15">Versende in ellendechede,</l>
<l>Wie dat Eusebiuse wille mede.</l>
<l>Daer worden die bisscoppe goede</l>
<l>Ghesonden in die aermoede.</l>
<l>Eusebiuse namen die Arriane,</l>
<l n="20">Die menege pine hem leiden ane;</l>
<l>Ten lesten sloten sine in ene crochte</l>
<l>So nauwe, daer hi cume in mochte</l>
<l>Die scouderen ende die arme sine</l>
<l>Verporren met groter pine,</l>
<l n="25">Noch hine mochter hem niet in keren.</l>
<l>Daer was hi bi der macht ons Heren,</l>
<l>Die Jonasse den prophete helt</l>
<l>In tswalvischs buuc met gewelt,</l>
<l>Ongescaedt. So wert al dus</l>
<l n="30">Van Gode gehouden Eusebius</l>
<l>Tote skeysers Constantius doot.</l>
<l>Juliaen wert keyser, ende hi geboet</l>
<l>Dat men die waren verellent</l>
<l><pb n="392"/>In hare stede weder sent,</l>
<l n="35">Ende dat hem elc houden mochte</l>
<l>Al selke wet, die hem goet dochte.</l>
<l>Dit dede hi omdat hi gewinne</l>
<l>Daerbi al der liede minne.</l>
<l>Dus wert Eusebius uutgedaen.</l>
<l n="40">Als keyser wert Joviniaen,</l>
<l>Quam hi te Vercellen tsiere stede,</l>
<l>Daer hi met groter werdechede</l>
<l>Ontfaen was van den goeden lieden.</l>
<l>                Nu alse dese dingen so gescieden,</l>
<l n="45">Dat keyser was die quade Valent,</l>
<l>Die was der Arriane concent,</l>
<l>So quamen die Arriane boven,</l>
<l>Die een wile eer waren verscroven,</l>
<l>Die ter vaert gevaen sijn an</l>
<l n="50">Eusebius den heilegen man,</l>
<l>Ende woerpenne met steenen doot.</l>
<l>Dus voer hi ter bliscap groet.</l>
<l>In die kerke, die van hem selven</l>
<l>Ghesticht was, die sine hem delven.</l>
<l n="55">Hi levede LXXXIX jaer,</l>
<l>Vindic bescreven overwaer.</l>
</div>
<div type="subchapter"><head type="subchapter">Wat gesciede in Valentiniaens tide. LII.</head>
<l>                In tachtende jaer, na mijn verstaen,</l>
<l>Dat keyser was Valentiniaen,</l>
<l>Was Didimus die Alexandrijn,</l>
<l>Die van kinde blent hadde gesijn,</l>
<l n="5">Dat hi out was V der jare,</l>
<l>In die screfture van sinne so clare,</l>
<l>Dat hi van al sceen meester wesen.</l>
<l>Bescreven vinden wi van desen,</l>
<l>Dat bi horne hem quam ane,</l>
<l n="10">Dat die ewangelie doet te verstane,</l>
<l>Dat den mensche onmogelijc es,</l>
<l>Dat God es almechtech des.</l>
<l>Doe viel hi an Gode ter bede,</l>
<l>Dat hi hem geve der herten claerhede;</l>
<l n="15">Ende selken sin gaf hem onse Here,</l>
<l>Dat hi hem sette vaste ter leere</l>
<l>Met also groter nerenstechede,</l>
<l>Dat hi die gelike dede</l>
<l>Dat beesten doen van deser wise,</l>
<l n="20">Die plegen te ederickene hare spise,</l>
<l>Heeft hi vercuwet sijn leeren wel.</l>
<l>Also menegen anderen gevel,</l>
<l>Dat hi na die pine rust,</l>
<l>So hadde hi altoes den lust</l>
<l n="25">Te peisene om dat salege leeren,</l>
<l>So dat hi bi der gracien ons Heren</l>
<l>Goetlike hem so verstaet,</l>
<l>Dat hi was in meesters graet,</l>
<l>Ende leerare was hi in die kerke,</l>
<l n="30">Ende sijn leeren ende sijn gewerke</l>
<l>Wert geproeft algader goet.</l>
<l>Sente Anthonijs van hem verstoet,</l>
<l>Ende heeft hem ontboden dus:</l>
<l>"En laet di niet vernoyen, Didimus,</l>
<l n="35">Dat vleescheleke ogen gebreken di,</l>
<l>Want dat ogen sijn waerbi</l>
<l>Musen, vliegen, slangen sien;</l>
<l>Maer verblide sere in dien,</l>
<l>Dattu heefs der ingele ogen,</l>
<l n="40">Daer men mede siet Gode den hogen,</l>
<l>Ende waerbi grot licht in di</l>
<l>Van scientien ontsteken si."</l>
<l>Bi desen heilegen blenden bleef</l>
<l>So vele bescreven, dat hi bedreef,</l>
<l n="45"><pb n="393"/> Der heilegher screfturen clare,</l>
<l>Dat een wonder te seggene ware</l>
<l>Ende van mi niet geseit en mach wesen.</l>
<l>Dies latict hier staen met desen.</l>
</div>
<div type="subchapter"><head type="subchapter">Van enen bisscop Petere tAlexandrien. LIII.</head>
<l>                In Valentiniaens negende jaer</l>
<l>Wert een Peter bisscop claer</l>
<l>TAlexandrien in die stat.</l>
<l>Vor sine doot so wilde dat</l>
<l n="5">Athanaes, die bisscop goet.</l>
<l>Maer cortelike, also ic verstoet,</l>
<l>So heeftenne verjaecht van daen</l>
<l>Lucius, die felle Arriaen,</l>
<l>Die daer so vele quaets brachte an</l>
<l n="10">Recht als een heidijn quaet tyran,</l>
<l>Nochtan dat hi kerstijn was,</l>
<l>Ende toegede die gelike das</l>
<l>Die wolf an die scape doet.</l>
<l>Te Rome voer Peter metter spoet.</l>
<l n="15">Als Lucius dus quam in die port,</l>
<l>Riepen die heidene dit woert:</l>
<l>"Bisscop, du sijs comen wel!</l>
<l>Di heeft in hier bracht, ende niemen el,</l>
<l>Serapis, die di sere mint."</l>
<l n="20">Merct wat die quade man begint:</l>
<l>Den heilegen mageden wert hi soe wreet,</l>
<l>Datmen gelike dies niet en weet,</l>
<l>Dat eer enech tyran heidijn</l>
<l>Den kerstenen so swaer hadde gesijn.</l>
<l n="25">An magede en was dit niet allene,</l>
<l>Maer an goede kerstene alle gemene,</l>
<l>Die niet en waren Arriane,</l>
<l>Leide hi torment menech ane.</l>
<l>Als dat gedaen was in die port,</l>
<l n="30">Sendde hi ten woestinen vort</l>
<l>Sine gewapende grote scaren,</l>
<l>Daer die heilege moenke waren,</l>
<l>Die si versloegen op ende neder,</l>
<l>Diere niet el en seiden weder</l>
<l n="35">Dan: "Vrient, waeromme bestu comen?"</l>
<l>Dus hebben si salegen endde genomen.</l>
</div>
<div type="subchapter"><head type="subchapter">Van heilegen lieden ende ander dinc. LIIII.</head>
<l>                Nu in dien tijt dat dit gesciede</l>
<l>So waren die heilege liede,</l>
<l>Die II Macharise, daer wi eer</l>
<l>Af spraken, nu spreken meer,</l>
<l n="5">Ysidorus, Heraclides</l>
<l>Ende Patrike. Des sijt gewes,</l>
<l>Dat dese Antonijs jonghers waren.</l>
<l>Dese woenden metten haren</l>
<l>In Egypten; nu woenen si mee</l>
<l n="10">In dlant dat heet Nitriee</l>
<l>Dan iewer el, also wijt verhoren.</l>
<l>Tote desen heilegen genoemt te voren</l>
<l>Brachtemen enen man, wies lede</l>
<l>Verdroeget al waren van der siechede,</l>
<l n="15">Ende meest an die voete verswaert.</l>
<l>Met olien hebben sine besmaert,</l>
<l>Ende sine voete sijn genesen.</l>
<l>Vort hebben si geseit te desen:</l>
<l>"In Jhesus Kerst, ons Heren, name,</l>
<l n="20">Dien Lucius pijnt te doene blame,</l>
<l>Stant op dine voete, thuus gesont kere!"</l>
<l>Benediende onsen Here</l>
<l>Spranc hi op daer al gesont:</l>
<l>Dus maecte hi [Gods] doget cont.</l>
<l n="25">                Een blende wert geleidt teere ure</l>
<l>Vore des heilechs Macharis dure,</l>
<l>Maer Macharis en was thuus niet.</l>
<l>In stercker hopen die blende hiet,</l>
<l>Datmenne leidde tsiere slaepstede.</l>
<l n="30">Daer die weech geplaestert was mede</l>
<l><pb n="394"/>Nam hi een deel droegher erde;</l>
<l>Vort van den watere hi begherde</l>
<l>Dies te drinkene plach die sant.</l>
<l>Men gaefs hem, ende altehant</l>
<l n="35">Hi dat water ter erden dede,</l>
<l>Ende besmaerdere sijn ogen mede,</l>
<l>Ende gewan thant sijn sien.</l>
<l>Niemare van desen ende van dien</l>
<l>Quam vore Luciuse wel,</l>
<l n="40">Dies niet en micte, hi was so fel;</l>
<l>Maer hi beval die heilege vadere,</l>
<l>Die II Macharise beide te gadere,</l>
<l>Datmense doe in een eylant,</l>
<l>Daer hem wel af was becant</l>
<l n="45">Dat negeen kersten daer binnen en es.</l>
<l>In dat eylant comen si na des,</l>
<l>Daer een tempel binnen was;</l>
<l>Ende cortelike na das</l>
<l>Voer in ene maget die viant</l>
<l n="50">(Spapen dochter was), die te hant</l>
<l>Wert lude roepende in mesbare</l>
<l>Ende liep harentare,</l>
<l>So datter quamen toe die liede</l>
<l>Ende volgeden der ongediede,</l>
<l n="55">Die liep daer si die heilegen vant.</l>
<l>Vore hare voete viel si te hant,</l>
<l>Ende riep: "Des Oversten cnapen, wat</l>
<l>Comdi hier nemen onse stat,</l>
<l>Die onse es van ouden tiden?</l>
<l n="60">Als wi waren van menegher siden</l>
<l>Versteken, so scuulden wi teser stat;</l>
<l>Ende hoe mach toecomen dat</l>
<l>Wi u niewer en mogen ontvlien?"</l>
<l>Den viant scouden si na dien.</l>
<l n="65">Doe voer danen die viant,</l>
<l>Ende die maget genas te hant,</l>
<l>Die metten haren viel te voeten</l>
<l>Den santen, die met woerden soeten</l>
<l>Den lieden van den lande anespraken,</l>
<l n="70">So dat si haren tempel braken</l>
<l>Ende maecten ene kerke daer.</l>
<l>Als dat Lucius wert oppenbaer,</l>
<l>So viel hi in desen vare,</l>
<l>Dattene die sine mogen laten sware,</l>
<l n="75">Als si bi dusdanen wondere groet</l>
<l>Mogen geware werden bloet,</l>
<l>Dat hi die liede en orloget niet,</l>
<l>Maer Gode; waeromme hi gebiet</l>
<l>Bedectelike dat men beide</l>
<l n="80">Die sante te haerre stede leide.</l>
</div>
<div type="subchapter"><head type="subchapter">Hoe Arabien ende Palestine verstreden wert. LV.</head>
<l>                In tiden, daer ic af hebbe getoget,</l>
<l>Wert swaerleke verorloget</l>
<l>Arabien ende Palestine</l>
<l>Bi Mannuta, der Sarrasine</l>
<l n="5">Coninginne; doch ten lesten</l>
<l>Soudemen den pays gevesten.</l>
<l>So wilde die coninginne,</l>
<l>Die dat hadde so in den sinne,</l>
<l>Dat doe Moyses hare si gegeven,</l>
<l n="10">Die doe was in heilech leven,</l>
<l>Over hare volc bisscop te sine.</l>
<l>Maer dat was verloerne pine,</l>
<l><pb n="395"/>Dat hi ordene iet wilde ontfaen</l>
<l>Van Lucius den Arriaen,</l>
<l n="15">Maer van den bisscoppen, eest bekent,</l>
<l>Die Lucius hadde verellent,</l>
<l>Ontfinc hi die ordene sine,</l>
<l>Ende was bisscop der Sarrasine,</l>
<l>Ende onder dat wreede volc hi dede</l>
<l n="20">Menege grote nuttelijchede.</l>
<l>                Te desen Moyses seide men eens dit:</l>
<l>"Ganc ende in die celle sit,</l>
<l>Si sal di leeren alle die saken."</l>
<l>Hort hier een van Moyses spraken:</l>
<l n="25">"Mensche, die tfolc vliet altemale,</l>
<l>Ghelijct der rieper druven wale;</l>
<l>Ende die metten lieden ommegaet,</l>
<l>Der suerre druve gelike ontfaet."</l>
<l>                Dese Moyses men eens bat,</l>
<l n="30">Dat hi in Sichi quame teere stat,</l>
<l>Dat hi daer enen brueder jugiere,</l>
<l>Die hadde mesdaen. Doe nam hi sciere</l>
<l>Achter hem ene oude mande vol sants,</l>
<l>Ende also derwert te hants.</l>
<l n="35">Als men hem vragede wat dat ware,</l>
<l>Antwerdde hi al oppenbare:</l>
<l>"Mine sonden sijnt die achter mie,</l>
<l>Die mi volgen ende ic niet en sie,</l>
<l>Ende come nu ten stonden</l>
<l n="40">Om te jugierne vremde sonden."</l>
<l>Menege andere salechede</l>
<l>Seide dese Moyses ende dede.</l>
<l>Jonc so diende dese enen here,</l>
<l>So dat hi mesdede eens sere,</l>
<l n="45">Waeromme dattene sijn here verstoet.</l>
<l>Doe wert hi mordenare groet,</l>
<l>So dat hi bekeert daer naer;</l>
<l>Niet dan broet en at hi VI jaer,</l>
<l>Ende al den nacht stont hi ter bede</l>
<l n="50">Sonder bugen ende slapen mede.</l>
<l>Nuchtens ginc hi ter moenke cellen</l>
<l>Ende droech water al den gesellen.</l>
<l>Dor al dat hi dus heeft gewracht,</l>
<l>Behilt hi sine ierste cracht,</l>
<l n="55">So dat hi in enen stonden</l>
<l>IIII mordenaren hevet vonden,</l>
<l>Die hi te samen bant wel vaste,</l>
<l>Ende droech op sine scouderen die gaste</l>
<l>Ter kerken, daer die moenke waren,</l>
<l n="60">Ende hieter hen met doen haer begaren.</l>
<l>                Ten lesten woende hi in Sichi</l>
<l>Met VII gesellen, ende eens seget hi</l>
<l>Te sinen gesellen: "Maect u te vliene,</l>
<l>Noch heden comen die barbariene."</l>
<l n="65">Doe seiden si: "En soutu niet vlien?"</l>
<l>Hi antwerdde hen mettien:</l>
<l>"Na desen dach hebbic lange gestaen,</l>
<l>Dat dwoert ons Heren si voldaen."</l>
<l>Ende saen die mordenaren quamen,</l>
<l n="70">Die den VII dleven namen;</l>
<l>Want een bi vresen daer ontscoet,</l>
<l>Die cortelike sach albloet</l>
<l>VII croenen daer dalen ane,</l>
<l>Die Moyses ende sine VI compane</l>
<l n="75">Scoene croenden. Ic hore gewagen,</l>
<l>Dat desen Moyses sere ontsagen</l>
<l>Sijn leven, als die hen was swaer.</l>
<l>Sijn leven was LXXV jaer.</l>
</div>
<div type="subchapter"><head type="subchapter"><pb n="396"/> <hi rend="italic">Van enen abt</hi>, <hi rend="italic">Pastor genant</hi>. LVI.</head>
<l>                Een abt, was Pastor genant,</l>
<l>Heeft Moysen, desen groten sant,</l>
<l>Dese gelike gevraecht teere uren:</l>
<l>"Vader, als mi anecomt dat curen,</l>
<l n="5">Salic ter vaert dat wederstaen,</l>
<l>Oft salict laten iet ingaen?"</l>
<l>Moyses antwerdde: "Een deel so laet</l>
<l>Ende vecht daer mede." Anders hi raet</l>
<l>Een ander, vraechde gelike des.</l>
<l n="10">Doe sprac Pastor tote Moyses:</l>
<l>"Waeromme leerstu andere anders dan mi?"</l>
<l>Moyses sprac: "Ic segt di</l>
<l>Als mi; want so meerre gevecht,</l>
<l>So scoenre croene, ende al na recht.</l>
<l n="15">Somegen oec eest gewin,</l>
<l>Dat coringen niet en comen in."</l>
<l>Van Pastor dit bescreven steet:</l>
<l>"Armoede, verdriet, ondersceet</l>
<l>Sijn des eenlijcs levens gewerken;</l>
<l n="20">Dit mach men als III liede merken:</l>
<l>Noe, Job ende Daniel.</l>
<l>Noe en besat niet dan wel,</l>
<l>Job die hadde swaer verdriet,</l>
<l>Daniel die saken wel besciet."</l>
<l n="25">                Noch seget Pastor: "Des quaets begin</l>
<l>Es wide te scheedene den sin."</l>
<l>Dese heilege man seget mede:</l>
<l>"Het doet goet vlien vleeschlijchede;</l>
<l>Want die vleeschelike levet,</l>
<l n="30">Wel rechte hi die gelike hevet</l>
<l>Dien, die op enen diepen pit</l>
<l>Staet, ende sijn viant siet dit,</l>
<l>Ende lichtelike daer in mach steken.</l>
<l>Die vleeschelijcheden es verre ontstreken,</l>
<l n="35">Ghelijct die van den putte es verre;</l>
<l>Al ware sijn viant op hem erre,</l>
<l>Ende hine trocke ten putte waert,</l>
<l>God soude hem hulpen in die vaert."</l>
<l>                Menech ander heilech woert</l>
<l n="40">Brachte dese heilege Pastor voert,</l>
<l>Dat mi te scrivene ware te swaer,</l>
<l>Want anders vele volchter naer.</l>
</div>
<div type="subchapter"><head type="subchapter">Noch van heilegen lieden. LVII.</head>
<l>                Rechte in dien tijt, daer ic af calle,</l>
<l>So waren die heilege vaders alle,</l>
<l>Die ic bi namen noeme dus:</l>
<l>Pior ende Ysidorus,</l>
<l n="5">Pambo, Ammonius ende Hellim,</l>
<l>Ende Appelles oec met him,</l>
<l>Eulogius ende Serapion,</l>
<l>Dorotheus ende Pyammon,</l>
<l>Benjamin ende Marchus,</l>
<l n="10">Apollonius ende Evagrius,</l>
<l>Een heet Melas ende Paulus,</l>
<l>Or, Copres, Mutius ende Benus.</l>
<l>                Als Pior at, plach hi te gane</l>
<l>Om minder genuechte tontfane.</l>
<l n="15">II sacke met sande vulde eens dese,</l>
<l>Enen groten, enen cleenen, ic lese.</l>
<l>Den groten droech hi achter, ende voren</l>
<l>Den cleenen. Men mochte hem seggen horen:</l>
<l>"Die grote sac, die ic te desen stonden</l>
<l n="20">Achter mi drage, sijn mine sonden,</l>
<l>Ende ic draechse achter mi in dien</l>
<l>Dat ic des weenens niet en wille plien;</l>
<l>Maer dit cleone sackelkijn</l>
<l><pb n="397"/>Sijn sonden des brueder mijn,</l>
<l n="25">Die mi vore ogen moeten wesen."</l>
<l>Sente Antonijs leerde desen</l>
<l>Hoe hi moenc wesen soude,</l>
<l>Ende waest van kintscher oude</l>
<l>XXX jaer ende daertoe meer,</l>
<l n="30">Dat hi ten sinen nie en dede keer.</l>
<l>Sijn suster, diene te siene begert,</l>
<l>Sendde II haerre sonen derwert,</l>
<l>Maer dor hen hijt niet doen en woude.</l>
<l>Sente Antonise seggen sijt so houde</l>
<l n="35">Ende haerre moeder begerte groet.</l>
<l>Sente Antonijs seide hem albloet:</l>
<l>"Ganc, laet di dijnre suster sien."</l>
<l>Met enen geselle ginc hi na dien</l>
<l>Te sijnre suster huse, ende vor die dure</l>
<l n="40">Belokenre ogen stont hi ene ure,</l>
<l>Ende seide: "Oftu wilt, sie mi,"</l>
<l>Ende cortelike keerde hi.</l>
</div>
<div type="subchapter"><head type="subchapter">Van sente Ysidorus cloestere. LVIII.</head>
<l>                In Ysidorus cloester waren</l>
<l>Ducentech moenke teere scaren,</l>
<l>Die was beloken met enen mure.</l>
<l>Die heilege oude sat vore die dure,</l>
<l n="5">Ende wie datter in wilde gaen,</l>
<l>Las hi dese regule saen:</l>
<l>Dat hier nemmermeer en quame uut.</l>
<l>Dese van hem selven beduut:</l>
<l>Sint dat hi moencscap annam,</l>
<l n="10">Dat hem gramscap nie anquam,</l>
<l>Dat si sine kele leet.</l>
<l>Van desen heilegen man so steet,</l>
<l>Dies ic swige, vele bescreven.</l>
<l>                Pambo leidde een heilech leven,</l>
<l n="15">Sonder clercgie was hi nochtan.</l>
<l>Hi quam tot enen geleerden man,</l>
<l>Dat hi hem enen salm leere.</l>
<l>Ten iersten verse sprac de here</l>
<l>Pambo: "Het es hier genoech;"</l>
<l n="20">Want dat vers aldus gewoech:</l>
<l>"Ic seide, ic sal behueden mine wege,</l>
<l>Dat mijn tonge niet quaets en plege."</l>
<l>"Mochtic," sprac die heilege Pambo,</l>
<l>"Dit verskijn vervullen so</l>
<l n="25">Alst ware gevoech, mi wel behagede."</l>
<l>Na VI weken sijn meester vragede,</l>
<l>Waeromme hi niet weder en keert</l>
<l>Ende den salm niet vort en volleert.</l>
<l>"Omdat ic mine lesse," sprac Pambo saen,</l>
<l n="30">"In daden noch niet en hebbe voldaen."</l>
<l>Hierna over menech jaer</l>
<l>Vragede men hem, of hi iewer naer</l>
<l>Sine lesse voldaen hevet.</l>
<l>Die goede man antwerde gevet:</l>
<l n="35">Cume in XLIX jaren</l>
<l>Mochte hise vervullen te waren.</l>
<l>                Een werelec wijf sach eens dese goede;</l>
<l>Weenen gaet hi met droeven moede.</l>
<l>Waeromme hi weent es hem gevraget.</l>
<l n="40">"II saken doent," heeft hi gesaget:</l>
<l>"Hare verlies dat es die ene;</l>
<l>Dander sake die ic beweene</l>
<l>Es, dat ic oec niet en doe</l>
<l>Den erenst also grot daertoe</l>
<l n="45"><pb n="398"/> Te becomene onsen Here,</l>
<l>Als si doet om haren ghere</l>
<l>Te hebbene met vuelen lieden."</l>
<l>                Van desen horic noch bedieden,</l>
<l>Dat hi enen bisscop seggen dede,</l>
<l n="50">Die om te horne dede grote bede</l>
<l>Van hem enege nutte saken:</l>
<l>"Mach hem mijn swigen geene nutscap maken,</l>
<l>So en mach mijn spreken also."</l>
<l>Alse sterven soude dese Pambo,</l>
<l n="55">Sprac hi: "Sint ic in die woestine</l>
<l>Hier quam, en atic sonder pine</l>
<l>Nie broet, dat mi es bekint;</l>
<l>Ende mi en bequam noyt twint</l>
<l>Tale, die ic sprac, min no meere;</l>
<l n="60">Ende dus ga ic tonsen Here,</l>
<l>Alsic dbegin noch niet en vinc ane</l>
<l>Na rechte te Gods dienste te stane."</l>
<l>Een vragede hem of hi vore goet wijst,</l>
<l>Dat een sinen evenkersten prijst,</l>
<l n="65">Ende hi antwerdde oppenbare,</l>
<l>Dat dat beste tswigen ware.</l>
</div>
<div type="subchapter"><head type="subchapter">Van den abt Ammonius. LIX.</head>
<l>                Claer van sinne, wi vindent dus,</l>
<l>Was dicwile die abt Ammonius.</l>
<l>Van siere joget en at hi cleene no groet</l>
<l>Ghebackens, dan allene broet.</l>
<l n="5">Curioeus so en was hi twint;</l>
<l>Want, alsomen van hem vint,</l>
<l>So was hi te Rome, daer hi geen merken</l>
<l>En leide an al van dien gewerken</l>
<l>Dan an sente Peters ende Pauwels kerke.</l>
<l n="10">Eens wildemenne met beden sterke</l>
<l>Bisscop maken: sijn oere gereet</l>
<l>Om dies tontgane hi afsneet.</l>
<l>Noyt niemen van hem en vernam,</l>
<l>Dat hi teeneger tijt was gram,</l>
<l n="15">Noch diene sweren no liegen horde</l>
<l>Of spreken wreede of ydele woerde.</l>
<l>                Hellim die heet Helenus</l>
<l>In "Vitas Patrum" Jeronimus,</l>
<l>Daer men af seggen sal hier naer.</l>
<l n="20">                Appelles was smet overwaer.</l>
<l>Eens, daer hi smeedde, quam hem ane</l>
<l>Die duvel in eens scoens wijfs gedane,</l>
<l>Ende hi metter bloeter hant</l>
<l>Een gloyende yser daer geprant,</l>
<l n="25">Ende sloech den duvel daer mede.</l>
<l>Vort waest altoes sijn sede,</l>
<l>Dat hi nam metter bloetter hant</l>
<l>Dyser alst quam uten brant,</l>
<l>Daer hem geene mesquame en quam van.</l>
<l n="30">Dese plach te seggene van enen, hiet Jan,</l>
<l>Die stoet onder eenre rochen steen</l>
<l>Drie jaer al achter een</l>
<l>Bedende, dat hi en lach noch en sat;</l>
<l>Sliep hi, oec staende so was dat.</l>
<l n="35">Elx sondaechs, dit es bekent,</l>
<l>Gaf hem een pape Gods sacrament:</l>
<l>Anders en nam hi niet ter lijfneren.</l>
<l>Ten lesten hem sine voete versweren,</l>
<l>Datter etters vele ute rent.</l>
<l n="40">Als die drie jaer waren volendt,</l>
<l>Wert hi van den ingel genesen</l>
<l>Ende van vroetscapen vervult te desen,</l>
<l>Daer hi bi menegen ter doget brachte.</l>
<l><pb n="399"/>Vort als hi dargarden wrachte</l>
<l n="45">Van palmen blade, ende elc part,</l>
<l>Dat mer mede gorde, genas ter vaert,</l>
<l>Lach hem enege siecheit an.</l>
<l>Vort kinde dese heilege man</l>
<l>An elken brueder dien hi sach,</l>
<l n="50">Wat sonden, wat dogeden an hem lach.</l>
</div>
<div type="subchapter"><head type="subchapter">Van Serapioene ende ander dinc. LX.</head>
<l>                Hort hier van Serapioene,</l>
<l>Die in trike van Arcenone</l>
<l>Van X moenken abt was,</l>
<l>Die bi costumen, also ict las,</l>
<l n="5">In den oechst alle pijnden sere,</l>
<l>Ende wat si wonnen ginc ter tere</l>
<l>Den armen al dure in dlant,</l>
<l>So dat men cume iemene vant</l>
<l>Die in dien lande hadde breke.</l>
<l n="10">Serapion, daer ic af spreke,</l>
<l>Eens in sijnre joget hi stal</l>
<l>Dat hi mict dat hi eten sal;</l>
<l>Maer [na] dat hi at dat gone,</l>
<l>Verhorde hi na van Theone</l>
<l n="15">Selke woerde, dat hi vel</l>
<l>In berouwen, ende also wel</l>
<l>Beliede hijs al oppenbare.</l>
<l>Men sach dit van hem sceeden dare</l>
<l>Als een vier dat sere stanc.</l>
<l n="20">                Doe sprac dabt Theon eer iet lanc:</l>
<l>"Niet en es den moenken so groten noese</l>
<l>Ende verblijdt so die duvele boese,</l>
<l>Als dat si hare gepeise decken</l>
<l>Hen diese geesteleke berecken."</l>
<l n="25">                Dese Theon scrijft men vorwaer,</l>
<l>Dat hi sweech wel XXX jaer,</l>
<l>Ende daer na wert hi abt, dats vader,</l>
<l>Van III dusent moenken tegader.</l>
<l>                Een pape was, hiet Eulogius.</l>
<l n="30">Van hem so versta ic dus,</l>
<l>Dat hi wiste gepeise der liede,</l>
<l>So dat hem somwile gesciede,</l>
<l>Dat hi den moenken heeft benomen</l>
<l>Die wilden ten sacramente comen</l>
<l n="35">Onwerdeleke, want hi hen seit</l>
<l>Wat quader gepeise hen anleit.</l>
<l>                Dorotheus was een Thebaen.</l>
<l>Van desen hebbic verstaen,</l>
<l>Dat hi alteenen was makende cellen</l>
<l n="40">Ende gafse den gesellen,</l>
<l>Die geene cellen en wilden maken.</l>
<l>Tsnachts so wrachte hi selke saken,</l>
<l>Die hi vercochte, ende gaf die werde</l>
<l>Elken ter spisen diet begherde.</l>
<l n="45">Om slapen en lach noyt dese man,</l>
<l>En was dat hem so vaec quam an,</l>
<l>Dat hi viel jegen sinen danc;</l>
<l>Ende hem en was niet belanc,</l>
<l>Dat hi daert scoene was iet vel,</l>
<l n="50">Hine viel in modere also wel.</l>
<l>Dieve waenden dat hi hadde gout,</l>
<l>Ende quamen snachts. Die Gods gewout</l>
<l>Hieltse vore sine dore al stille.</l>
<l>Al waest jegen haren wille,</l>
<l n="55">Si moesten bliven daer te samen</l>
<l>Onthier ende die liede quamen,</l>
<l><pb n="400"/>Diese wilden hebben verbrant.</l>
<l>Doe sprac die heilege man te hant:</l>
<l>"Laetse gaen, ofte altemale</l>
<l n="60">Vliet van mi te genesene quale."</l>
<l>Hi genas alle evele gemeene,</l>
<l>Leide hi die hant daer op allene.</l>
<l>Dus worden verloest die dieve,</l>
<l>Ende worden met Gode moenke lieve.</l>
</div>
<div type="subchapter"><head type="subchapter">Van Piamone den heilegen man. LXI.</head>
<l>                Te sprekene van Piamoene</l>
<l>Ende van anderen heilegen doene</l>
<l>Besta ic hier. Dese Pyamoen</l>
<l>Was pape. Eens stont hi in dit doen,</l>
<l n="5">Dat hi die moenke monegen soude.</l>
<l>Den ingel sach hi also houde,</l>
<l>Staende neven den outare,</l>
<l>In enen boec scriven oppenbare</l>
<l>Selker namen ende selker niet.</l>
<l n="10">Die hi niet bescreven en siet,</l>
<l>Trect hi besiden, ende an hen vant</l>
<l>Hoeftsonde daer hise af ontbant.</l>
<l>                Benjamin, die heilege man,</l>
<l>VIII dage eer hem die doot quam an</l>
<l n="15">Qual hi van den watere herde sere,</l>
<l>Want dese grote heilege here</l>
<l>Hadde waters vol den lichame.</l>
<l>Nochtan wie dat hadde mesquame</l>
<l>Ende tote hem quam, thant genas.</l>
<l n="20">Doe bat die heilege man na das,</l>
<l>Dat si over sine siele baden.</l>
<l>Hine wilde niet sijns lichamen genaden,</l>
<l>Want hi seide: "Als hi was gesont,</l>
<l>So en vromde hi mi te gheenre stont."</l>
<l n="25">                Marchus was een heilech man,</l>
<l>Die niet dan enen sac en droech an</l>
<l>Ghescoert ende weder genaeit.</l>
<l>Merct hoe hi siere moeder paeit,</l>
<l>Diene te siene sere beghert:</l>
<l n="30">Met varwen hi sijn anschijn verkeert,</l>
<l>Belokenre ogen quam hi vor hare,</l>
<l>Ende sciet onbekint van dare.</l>
<l>                Eens so vragede dese Marchus</l>
<l>Den heilegen Arsenius,</l>
<l n="35">Waeromme hi ende sine gelike hi vliet;</l>
<l>Ende die ander hem bediet:</l>
<l>"Ic minne u, niet en ware met Gode</l>
<l>Ende metten lieden en es men niet ode.</l>
<l>Van hier boven dat grote here</l>
<l n="40">En heeft al mer enen ghere,</l>
<l>Ende een mensche allene heeft inne</l>
<l>Begherte van menegen sinne."</l>
</div>
<div type="subchapter"><head type="subchapter"><pb n="401"/> <hi rend="italic">Van den abt Silvane.</hi> LXII.</head>
<l>                Dabt Silvaen was in gebare</l>
<l>Eens, of hem die siele uut ware.</l>
<l>Als hi bequam, so weende hi sure.</l>
<l>Men vragede hem waeromme hi weent.</l>
<l n="5">Sprac hi: "Ic was ten jugimente,</l>
<l>Daer ic sach gaen ten tormente Tier ure</l>
<l>Vele van onsen abite,</l>
<l>Ende ic sach gaen ten delite</l>
<l>Vele der wereleker liede."</l>
<l n="10">Als desen heilegen man gesciede</l>
<l>Dat hi uut siere cellen ginc,</l>
<l>So decte hi sijn anscijn ende seide dese dinc:</l>
<l>"Dit licht te siene en es geen noet,</l>
<l>Daer nutscap in en es cleene of groet."</l>
<l n="15">Desen heilegen abt Silvane</l>
<l>Quam een vremt moenc eens ane,</l>
<l>Die sine moenke werken sach.</l>
<l>Hi sprac ten abt: "Waeromme es tbejach</l>
<l>Omme verderveleke spise?</l>
<l n="20">Maria coes die beste wise."</l>
<l>Ende die heilege Silvaen</l>
<l>Hiet enen den sinen, dat hi saen</l>
<l>Den brueder geve enen boec</l>
<l>Ende leiden in enen ydelen hoec.</l>
<l n="25">Die ander dede dat men hem hiet.</l>
<l>Als noene lijdt, die brueder siet</l>
<l>Datmenne niet en roept ten etene daer.</l>
<l>Den abt sprac hi an daer naer:</l>
<l>"Vader, en aten de bruedere noch iet?</l>
<l n="30">Waeromme en benic geroepen niet?"</l>
<l>Die heilege antwerdde dan:</l>
<l>"Vrient, du best een geestelijc man;</l>
<l>Du en heefs geen noet deser spise.</l>
<l>Wi, die leven na vleeschs wise,</l>
<l n="35">Moeten eten; dies werken wi.</l>
<l>Dbeste deel coestu te di."</l>
<l>Den anderen berau sijn woert algader,</l>
<l>Ende seide: "Vergevet mi, vader!"</l>
<l>"So heeft wel," sprac die abt albloet,</l>
<l n="40">"Maria van Marthen noet."</l>
<l>Dese goede abt, dese vroede,</l>
<l>Hadde vele jongers goede,</l>
<l>Die gedaen hebben ende geseit</l>
<l>Menege grote nuttelijcheit.</l>
</div>
<div type="subchapter"><head type="subchapter">Van Apollonius den heilegen man. LXIII.</head>
<l>                Nu seget ons Jeronimus</l>
<l>Van enen, die hiet Apollonius,</l>
<l>Abt van V<hi rend='sup'>c</hi> moenken te waren.</l>
<l>Te sinen achtien jaren</l>
<l n="5">Es hi getrocken in die woestine.</l>
<l>Wel XL jaer doegede hiere pine.</l>
<l>Te desen quam dus dwoert ons Heren:</l>
<l>"Apollonijs, ic sal verkeeren</l>
<l>Dafgode van Egypten bi di."</l>
<l n="10">Altehant antwerdde hi:</l>
<l>"So doe van mi verwaenthede."</l>
<l>Onse Here hem antwerdden dede:</l>
<l>"Slach te dinen halse dijn hant;</l>
<l><pb n="402"/>Dattu gegrijps werp onder tsant."</l>
<l n="15">Ende also sonder lettinge geene</l>
<l>So heeft hi gelangt een Morkijn cleene,</l>
<l>Dat hi heeft onder tsant gesteken,</l>
<l>Ende horde hem dese woerde spreken:</l>
<l>"Ic ben een duvel der hovaerde."</l>
<l n="20">Ons Heren woert hem doe verbaerde:</l>
<l>"Apollonijs, wattu meer voert</l>
<l>Beghers, al dat gedaen woert."</l>
<l>Dit was in dien tide, na mijn verstaen,</l>
<l>Dat keyser was Juliaen,</l>
<l n="25">Die enen van den moenken sijn</l>
<l>Ghevaen hadde, om te doene sware pijn;</l>
<l>Dien Apollonius troesten ginc.</l>
<l>Als die carkerehuedere die dinc</l>
<l>Vernam, vinc hi den heilegen man</l>
<l n="30">Ende sloetenne metten anderen dan.</l>
<l>Ende doe quam te middernachte recht</l>
<l>In den carkere sere grot lecht,</l>
<l>Ende die ingel die dore ontsloet,</l>
<l>Ende wilt al uutleiden cleene ende groet.</l>
<l n="35">Maer Apollonius die riet,</l>
<l>Datmen vor dage wech en ga niet.</l>
<l>Die wachters vielen den sant te voeten,</l>
<l>Ende baden hem wech te gane met moeten.</l>
<l>Nuchtens als geviel dit doen,</l>
<l n="40">Een here, een centurioen,</l>
<l>Quam daer, die hen heeft gebeden,</l>
<l>Dat si rumen daer die steden;</l>
<l>Want snachts hadde hem erdbeve groet</l>
<l>Sine beste maiseniede doet,</l>
<l n="45">Ende sijn huus was al gevallen.</l>
<l>Doe gingen die sante danen met allen,</l>
<l>Lovende Gode openbaer.</l>
<l>Apollonius hier naer</l>
<l>Ghinc predeken den heidenen vort,</l>
<l n="50">Waer bi menech dusent wort</l>
<l>Der heidene an Gode bekeert.</l>
<l>                Hierna wert hi gekarkereert.</l>
<l>Een speelman, hiet Phylemo,</l>
<l>Die sprac den sant an veronwerdende so,</l>
<l n="55">Dat ic te seggene niet vroet en bem.</l>
<l>Die heilege man antwerdde hem:</l>
<l>"Sone, God ontfarme dijns!</l>
<l>Ende wattu seghes jegen mijns,</l>
<l>Dan moet hi rekenen niet hem ten sonden."</l>
<l n="60">Die ander bekeerde ten selven stonden.</l>
<l>Die juge heeft dit verstaen,</l>
<l>Die grot vier dede maken saen,</l>
<l>Daermense in verbranden soude.</l>
<l>Dat vier teginc also houde</l>
<l n="65">Dese Apollonius dede sijn gebet.</l>
<l>Die juge bekeerdere met.</l>
<l>So daden andere, die daer waren,</l>
<l>Ende storven heilege martelaren.</l>
<l>Dese sant, daer ic af scrive,</l>
<l n="70">Was van sonderlingen live,</l>
<l>In beden, in cnielen dach ende nacht.</l>
<l>Sijn cleet was van were gewracht,</l>
<l>Scarp linijn, daer wi af verstaen</l>
<l><pb n="403"/>Dat van oudden niet en was tegaen.</l>
</div>
<div type="subchapter"><head type="subchapter">Van den selven. LXIIII.</head>
<l>                Dese heilege man alse hi ierst plach</l>
<l>Moenke te bereckene, opten Paeschdach</l>
<l>Gheviel, dat si en hadden tetene wat</l>
<l>Dan droege broet ende sout te dat.</l>
<l n="5">Hi hiet dat elc bidden soude</l>
<l>Gode om dat hi eten woude;</l>
<l>Maer die bruedere baden gemeene,</l>
<l>Dat hi die bede doe alleene.</l>
<l>Hi dede die bede, ende alse Amen</l>
<l n="10">Die bruedere seiden altesamen,</l>
<l>Sagen si vore die dore te hant</l>
<l>Liede hen al onbecant,</l>
<l>Die brachten menegerande spise</l>
<l>Ende meer oec vele dan die lants wise,</l>
<l n="15">Ende hebbense daer gelaten,</l>
<l>Ende keerden thant haerre straten.</l>
<l>Groet honger wert daer na in dlant,</l>
<l>So dat comen toten sant</l>
<l>De liede met kinderen ende met wive,</l>
<l n="20">Om die noet van haren live.</l>
<l>Hi hiet hen geven dies ware daer.</l>
<l>Men gaefs hen, so dat daer naer</l>
<l>Dat broet so gemindert es,</l>
<l>Dat die bruedere cume des</l>
<l n="25">Teenen dage hadden genoech.</l>
<l>Als men den abt des gewoech,</l>
<l>Doet hi dbroet bringen vor hem thant</l>
<l>Ende sprac: "En heeft niet die Gods hant</l>
<l>Te menechfoudene dit volleest?</l>
<l n="30">Aldus seit die Heilege Geest.</l>
<l>Dit broet en gebreke niet</l>
<l>Tote dien dat men vorsiet</l>
<l>Al tfolc van der niewer vrocht versaden."</l>
<l>Vier maende bi Gods genaden</l>
<l n="35">Deelde men van genen broeden,</l>
<l>Daer menech bi quam uten noeden.</l>
<l>                Hieromme wert die duvel gram,</l>
<l>Ende sprac hem an, daer hi toe quam:</l>
<l>"Bestu Helye oft enech geheeten</l>
<l n="40">Der Apostelen of der Propheten,</l>
<l>Dattu van dusdanen doene</l>
<l>Di tonderwendene best coene?"</l>
<l>Die abt antwerdde: "Ende wats daer bi?</l>
<l>Propheten, Apostelen en waren si</l>
<l n="45">Niet menschen, die ons hebben gelaten</l>
<l>Hare trouwe, hare gracie te baten?</l>
<l>En was God niet dat hi nu es?"</l>
<l>                Te sinen moenken plach hi des</l>
<l>Te sprekene: "Bruedere, verblijt!</l>
<l n="50">Die heidene droeven alle tijt,</l>
<l>Die Joden wesen in weene,</l>
<l>Mesbaren sonderen gemeene,</l>
<l>Sonder droef heit sijn si buten node,</l>
<l>Die hebben salecheit in Gode</l>
<l n="55">Ende hope ten hemelschen rike.</l>
<l>Ic sie leven blidelike</l>
<l><pb n="404"/>Die minnen dit verdervelijc goet:</l>
<l>Waeromme en soudewi niet in den moet</l>
<l>Verbliden, die met sekerre hopen</l>
<l n="60">Ter eweliker bliscap lopen?"</l>
<l>Den sinen plach hi te leerne,</l>
<l>Die hem quam om te eerne;</l>
<l>Want Abraham die heeft ontfaen</l>
<l>Dies menschen sone, daer in verstaen</l>
<l n="65">Es wel onse Here God.</l>
<l>Van vastene was sijn gebod</l>
<l>Den sinen goensdach ende vrindach,</l>
<l>Ende datmense niet breken en mach;</l>
<l>Want op den goensdach Judas</l>
<l n="70">In willen te verradene was,</l>
<l>Ende tfrindaechs cruuste men onsen Here.</l>
<l>Dus scijnt hi sijn in dien keere,</l>
<l>Die dese vastene brect sonder noet,</l>
<l>Dat hi metten verradere groet</l>
<l n="75">Gode verraedt, ende oec met dien</l>
<l>Diene cruusten gelike plien.</l>
</div>
<div type="subchapter"><head type="subchapter">Van Evagrius ende ander dinc. LXV.</head>
<l>                Evagrius, also ict verstoet,</l>
<l>Was der Macharise jongers goet;</l>
<l>Maer Gregorius, also ict las,</l>
<l>Die bisscop te Nazanchen was,</l>
<l n="5">Wiedenne te sinen archidyaken.</l>
<l>Eens gevielen so die saken,</l>
<l>Dat hi met sinen bisscop quam</l>
<l>Daer hi die Macharise vernam,</l>
<l>Ende mercte selc haer leven,</l>
<l n="10">Dat hiere hem seder wilde toe geven,</l>
<l>Daer hi bi enen droemme vinc an,</l>
<l>Ende wert een groot heilech man,</l>
<l>Ende liet bescreven ende dede</l>
<l>Menege grote nuttelijchede.</l>
<l n="15">                Dese heilege Evagrius</l>
<l>Hadde enen jongere, hiet Paladius,</l>
<l>Die seide: "Ons te leerne behort</l>
<l>Dat wi niet en connen, ende vort</l>
<l>Dat wi connen, te leerne das."</l>
<l n="20">                In dit geselscap was Melas</l>
<l>Die bisscop, daer ic af vinde</l>
<l>Bescreven: als men tote hem sinde</l>
<l>Diene doen souden in ellenden,</l>
<l>Si, die den bisscop niet en kenden,</l>
<l n="25">Quamen in sine kerke ende spraken hem ane,</l>
<l>Al dien dochte in haren wane,</l>
<l>Dat hi die minste si van der kerke.</l>
<l>Om den bisscop vragen si sterke.</l>
<l>Hi, die wel wiste wat si begaren,</l>
<l n="30"><pb n="405"/> Sach wel dat si moede waren</l>
<l>Van den wege. Hine seide niet el:</l>
<l>"Gawi, ic doe dine boetscap wel."</l>
<l>In des bisscops sale heeft hise geleet,</l>
<l>Ende die tafele recht hi gereet,</l>
<l n="35">Ende gaf hen drinken wel ende eten.</l>
<l>Na den etene dede hi hen weten,</l>
<l>Dat hi selve die bisscop es.</l>
<l>Sere wondert hen lieden des,</l>
<l>Ende bidden dat hi hem doe besiden</l>
<l n="40">Een stuc, si latenne also liden.</l>
<l>Hi sprac: "Dies en doe ic niet.</l>
<l>Dat hen, die mi geliken, gesciet,</l>
<l>Willic herde gerne gedoegen."</l>
<l>                Van enen Pauluse magic u toegen</l>
<l n="45">Een deel, die woende in Libia.</l>
<l>Vijfhondert moenke, also ic versta,</l>
<l>Hadde hi onder sine hoede,</l>
<l>Die hi berechte als die vroede.</l>
<l>In sonderlingen levene groot</l>
<l n="50">Bleef hi tote sijnre salegere doot.</l>
</div>
<div type="subchapter"><head type="subchapter">Van Or, den heilegen moenc. LXVI.</head>
<l>                   Recht in der vroylijcheiden pliene</l>
<l>Hadde dat anscijn an te siene</l>
<l>Een heilech man, was Or genant.</l>
<l>Te Tebayden, in tlant</l>
<l n="5">Van Egypten, was sine woene.</l>
<l>XC jaer was out die gone.</l>
<l>Hi en leerde noyt letteren in sine joecht,</l>
<l>Maer in sinen inde bi der Gods doecht</l>
<l>So conste hi in boeke lesen.</l>
<l n="10">Costume so was van desen,</l>
<l>Dat hi geen spise en ontfinc,</l>
<l>Die te sijns lichamen baten ginc,</l>
<l>Eer hi Gods lichame hadde ontfaen.</l>
<l>Sinen jongere, sinen compaen,</l>
<l n="15">Seide hi, dat hi geen vremt woert</l>
<l>In sine celle niet en brachte voert.</l>
<l>Die ingel heeft eens tote hem geseit:</l>
<l>"Hoe vele du er brings ter salecheit</l>
<l>Al hier in dit leven dijn,</l>
<l n="20">Van so velen soutu sijn</l>
<l>Prince in dat toecomende rike."</l>
<l>Hi bekeerde salechlike</l>
<l>Menech dusent volcs te waren.</l>
<l>Allen bruederen dies begaren</l>
<l n="25">Maecte hi cellen, ende gaf hen mede</l>
<l>Die noet te haerre behoeflijchede.</l>
<l>                Eens quamen duvele in gelike</l>
<l>Den ridderscape van hemelrike</l>
<l>Vore hem, ende brachten als enen coninc</l>
<l n="30">Verciert ende die boven alle dandere ginc.</l>
<l>Doe sprac hi, die scheen coninc, an</l>
<l>Aldus genen heilegen man:</l>
<l>"O mensche, du heefs groet ende cleene</l>
<l>Voldaen; anebede mi alleene,</l>
<l n="35">Soe voeric di na der wise</l>
<l>Van Helyen ten Paradyse."</l>
<l><pb n="406"/>Or, die dit hort, peist wat dit bediet.</l>
<l>"En anebede ic Gode alle dage niet?</l>
<l>Ware hi dit, hi mi niet en bade</l>
<l n="40">Dat te doene, dies ic in rade</l>
<l>Hem te doene ben altoes."</l>
<l>Doe sprac hi toten viant loes:</l>
<l>"Minen coninc hebbic, minen here,</l>
<l>Dien ic anebede ende ere</l>
<l n="45">Dagelike in alre wijs.</l>
<l>Dune best mijn coninc niet, seker sijs."</l>
<l>Die duvele voeren danen saen.</l>
<l>Drie jaer leefde hi, na mijn verstaen,</l>
<l>Bi der spisen van hemelrike.</l>
<l n="50">                In desen tijt was des gelike</l>
<l>Een heilech man, die Benus hiet.</l>
<l>Van desen so en vint men niet,</l>
<l>Dat hi noyt swoer of loech,</l>
<l>Oft woert sprac dat niet en doech,</l>
<l n="55">Of met gramscapen was bevaen;</l>
<l>Ende elken mensche mochte hi vorgaen</l>
<l>Van goedertierenheide sonderlange.</l>
<l>                Als van tiden in desen gange</l>
<l>Was die heilege pape Copres,</l>
<l n="60">Van wien dat bescreven es,</l>
<l>Dat een dief sine coelen stal,</l>
<l>Diese te viere doen sieden sal;</l>
<l>Maer in geenrande maniere</l>
<l>So en worden si heet bi enegen viere;</l>
<l n="65">Dat die dief merken began,</l>
<l>Ende wert een goet kerstijn man.</l>
</div>
<div type="subchapter"><head type="subchapter">Van sente Copres. LXVII.</head>
<l>                Sente Copres, daer wi af spraken,</l>
<l>Doet ons weten in waren saken</l>
<l>Van Mutius den heilegen man,</l>
<l>Daer wonder es te telne van.</l>
<l n="5">Dese was ierst dief ende mordenare.</l>
<l>Eenre heileger maget wert hi geware,</l>
<l>Die hi begerde, ende also dede</l>
<l>Met eneger behendechede,</l>
<l>Dat hise uut soude hebben genomen,</l>
<l n="10">Daer si in was. Eer hijs volcomen</l>
<l>Mochte, quam hem selc vaec an</l>
<l>Van pinen, dat hi slapen began.</l>
<l>Bi visioene sach hi te dier tijt</l>
<l>In een coninclijc abijt</l>
<l n="15">Enen, die sprac dese tale:</l>
<l>"Laet dine quaetheit altemale,</l>
<l>Ende set dijn pinen ende dijn waken</l>
<l>In religiosen saken,</l>
<l>Ende hemelsch ridderscap ontfanc:</l>
<l n="20">Ic maker di riddere af eer iet lanc."</l>
<l>Doe toende hi hem een here groet</l>
<l>Van moenken, daer hi hem af geboet</l>
<l>Dat hi prince daer af soude wesen.</l>
<l>Ontwakende so wert hi met desen,</l>
<l n="25">Ende siet vore hem staen die maget,</l>
<l>Die, wie dat hi was, si vraget,</l>
<l>Ende waeromme ende wanen hi comt.</l>
<l>Hi, als dien swaer dinc mescomt,</l>
<l>Antwerdt niet, dan si hem wise</l>
<l n="30">Die kerke. Die maget van prise</l>
<l>Dede thant dat hi hare bat.</l>
<l>Ghedoept wert hi; saen na dat</l>
<l>Trac hi in die woestine,</l>
<l>Daer hi at wortelen ende crudekine</l>
<l n="35"><pb n="407"/> Seven jaer wel teere spacie,</l>
<l>Ende gewan also Gods gracie,</l>
<l>So dat hi hem verstont ter cure</l>
<l>In die heilege screfture.</l>
<l>Des sondaechs heeft hi spise genomen,</l>
<l n="40">Die van Gode hem es comen,</l>
<l>Ende die hem wel genoegen mach</l>
<l>Toten anderen sondach.</l>
<l>                Dese Mucius hadde minne groot</l>
<l>Te cleedene die moenke doot.</l>
<l n="45">Daer hi eens cleedde enen heilegen man,</l>
<l>Sprac hem een jongelinc dus an:</l>
<l>"Dattu mi, als ic doot sal sijn,</l>
<l>Dus cleedes, dat ware de wille mijn."</l>
<l>Dic heilege man antwerdde dien:</l>
<l n="50">"Sekerlike, dat sal gescien;</l>
<l>Ic sal di so cleeden in tgevoech,</l>
<l>Dattu sels seggen: hets genoech."</l>
<l>Cortelike starf die gone.</l>
<l>Mutius cleeddene; doe seide hi: "Sone,</l>
<l n="55">Es dit genoech te dijnre sepulture?"</l>
<l>Die doode antwerdde te diere ure:</l>
<l>"Hets genoech; du heefs wel, vader,</l>
<l>Dijn belof gedaen algader."</l>
<l>                Eens daer hi soude gaen visiteren</l>
<l n="60">Bruedere, die wrachten na sijn leren,</l>
<l>Heeft hi wel van Gode verstaen,</l>
<l>Dat een siere bruedere sal sterven saen.</l>
<l>Derwert maecte hi hem ter vaert.</l>
<l>Mettien sach hi ter sonnen waert,</l>
<l n="65">Die hem dochte te sere dalen,</l>
<l>Ende sprac gelike deser talen</l>
<l>Toter sonnen, also ict vant</l>
<l>Bescreven: "In Gods name, stant</l>
<l>Ende ontbeide een lettelkijn,</l>
<l n="70">Tote dat ic come daer ic wille sijn."</l>
<l>De sonne dede dat hi geboet.</l>
<l>Hi quam ende vant den brueder doot.</l>
<l>In beden was hi, also hem luste.</l>
<l>Daer na hi den dooden custe</l>
<l n="75">Ende sprac weder: "Heefstu merren gere</l>
<l>Te bliven met Kerste, onsen Here,</l>
<l>So met ons in desen live wesen</l>
<l>Een stuc?" Doe sprac te desen</l>
<l>Die ander: "Lieve vader, twi</l>
<l n="80">Heefstu weder geroepen mi?</l>
<l>Mi es beter met Gode bliven</l>
<l>Dan te levene in des vleeschs becliven."</l>
<l>"So slaep in payse," antwerdde hi,</l>
<l>"Sone, ende bidde vore mi."</l>
<l n="85">                Een ander brueder was stervens naer,</l>
<l>Die van der doot hadde groten vaer;</l>
<l>Hi hadde meslevet, hem dochte das.</l>
<l>Mutiuse, die bi hem was,</l>
<l>Bat hi omme verste daer.</l>
<l n="90">Verste bejagede hi hem III jaer,</l>
<l>Ende tenden III jaer, also hi vorseide,</l>
<l>Voer hi te Gode sonder beide.</l>
<l>Menechwerf ginc Mutius</l>
<l>Over die riviere Nylus,</l>
<l n="95">Die niemen gegronden en can,</l>
<l>Dat hem dwater ten cnie quam an;</l>
<l>Ende ten bruederen quam hi wel</l>
<l>Beslotenre doren, ende hem gevel,</l>
<l>Te wat steden dat hi woude</l>
<l n="100">Wesen, was hi also houde.</l>
</div>
<div type="subchapter"><head type="subchapter">Van den selven. LXVIII.</head>
<l>                Sente Copres es dit vertellen,</l>
<l>Dat een horde der gesellen,</l>
<l><pb n="408"/>Dies wel niet geloeven en woude.</l>
<l>In slape viel hi also houde,</l>
<l n="5">Ende sach in sinen slape thanden</l>
<l>Den heilegen Copres hebben in handen</l>
<l>Enen boec met goude bescreven,</l>
<l>Dat hi die woerde al uut scheen geven;</l>
<l>Ende daer toe heeft hi gehort</l>
<l n="10">Enen ouden seggen dese woert:</l>
<l>"Twine horstu dat men di seget,</l>
<l>Maer slaepstu, als die ongeloeve anleget?"</l>
<l>                Die ackerliede van den lande</l>
<l>Namen waer si wisten van den sande,</l>
<l n="15">Daer Mutius op ginc, die sant,</l>
<l>Ende besparstendere mede haer lant,</l>
<l>Om te hebbene grote dracht.</l>
<l>                Tote hier, na miere macht,</l>
<l>Hebbic gedicht, ende late dus</l>
<l n="20">Copres tellen van Mutius.</l>
<l>Dese Copres scout eens jegen een,</l>
<l>Die buggere was van den Manicheen,</l>
<l>Maer woerde en holpen daer cleene no groet.</l>
<l>Een vier te makene hi geboet,</l>
<l n="25">Dat gemaect was herde saen.</l>
<l>Daer wilt Copres dat si in gaen,</l>
<l>Ende die dan niet en si verbrant,</l>
<l>Sijn geloeve si goet becant.</l>
<l>Den buggere ten viere hi trac,</l>
<l n="30">Diere aldus jegen stac:</l>
<l>"Deen na den anderen salre in gaen,</l>
<l>Ende du moets dat vore bestaen,</l>
<l>Omdat bi di es gevisiert."</l>
<l>Die heilege man dat concentiert,</l>
<l n="35">Ende seinde hem ende ginc so in;</l>
<l>Dat vier en deerde hem meer no min,</l>
<l>Want het sciet hem hier ende daer.</l>
<l>Den buggere wilde dat folc daer naer</l>
<l>In dat vier hebben gedaen:</l>
<l n="40">Met groten lachtere es hi ontgaen.</l>
<l>                Dese heilege Copres</l>
<l>Van enen abt noch vertellende es,</l>
<l>Hiet Helye, die vore waer</l>
<l>Out was C ende X jaer.</l>
<l n="45">LXX jaer leidde hi in pine</l>
<l>In ellendecheiden dat leven sine.</l>
<l>Menege nutscap so sprac hie.</l>
<l>"Drie dinge," seit hi, "ic ontsie:</l>
<l>Deen es, als mine siele van mi sceet;</l>
<l n="50">Dander es, als mi te gemoetene steet</l>
<l>Den rechten juge; dat derde woert</l>
<l>Es, als die sentencie comt voert."</l>
<l>                Dese heilege seit oec mede:</l>
<l>"Bleecheit met oetmoedechede</l>
<l n="55">Ende magerheit es des moenes lof."</l>
<l>Nutscap, daer men hier swijcht of,</l>
<l>Dede ende seide dese heilege man.</l>
<l>                Noch vaen wi tfertellen an</l>
<l>Van den heilegen Copres.</l>
<l n="60">Van tween heilegen abden es</l>
<l>Sijn vertellen, also ict las,</l>
<l>Paulus ende Ysayas,</l>
<l>Die teenre rivieren eens quamen</l>
<l>Met enen gere al te samen,</l>
<l n="65">Dat was dat si sochten dan</l>
<l>Anu, enen heilegen man.</l>
<l>Om dien te vindene si Gode baden.</l>
<l>Een scepelken quam hen te staden,</l>
<l><pb n="409"/>Daer si in gingen, ende in eere ure</l>
<l n="70">Leden si II dachvaerde wel ter cure.</l>
<l>Op dat lant gingen si na das.</l>
<l>Doe sprac die heilege Ysayas:</l>
<l>"Mi heeft vertoecht God, onse Here,</l>
<l>Enen man, die min no meere</l>
<l n="75">Ons seggen sal al onse secreet."</l>
<l>Die heilege Paulus sprac gereet:</l>
<l>"Enen man heeft God vertoeget mie,</l>
<l>Die sterven sal na dage drie."</l>
<l>Ende na dese woerde saen</l>
<l n="80">Quam die heilege Annu gegaen,</l>
<l>Diese benediende groet.</l>
<l>Vort hi elken weten doet</l>
<l>Van wat loene elc es waert.</l>
<l>Doe sprac Paulus: "Ons es verclaert,</l>
<l n="85">Dattu sterves in drien dagen;</l>
<l>Daeromme wille ons gewagen</l>
<l>Van dinen groten heilegen daden,</l>
<l>Dat iemenne noch moge staen in staden."</l>
<l>Die heilege man antwerdde albloet:</l>
<l n="90">"Icken dede noyt dat was groet,</l>
<l>Maer dit es mijn doen vore waer:</l>
<l>In die persecucie swaer</l>
<l>Beliedic Gods name alteen.</l>
<l>Noyt en seidic logelijc woert negeen.</l>
<l n="95">Ter crtscher dinc en was noyt mijn geren.</l>
<l>Mi heeft bracht die ingel ons Heren</l>
<l>Al minen gere van miere spise.</l>
<l>Icken slape in geenre wise.</l>
<l>Al dat in die werelt gesciet</l>
<l n="100">En dect vore mi onse Here niet.</l>
<l>Die ingel es altoes mi bi,</l>
<l>Die wat gesciet vertoeget mi."</l>
<l>Alse hi dit ende andere saken</l>
<l>Drie dage daer cont wilde maken,</l>
<l n="105">Gaf hi saen na den drien dagen</l>
<l>Den ingelen sine siele. Daer sijt toesagen,</l>
<l>Voerden sise in den throne,</l>
<l>Gode lovende met sange scone.</l>
</div>
<div type="subchapter"><head type="subchapter">Van den heilegen man Helenus. LXIX.</head>
<l>                Een heilech man was, hiet Helenus,</l>
<l>Van wien wi vinden gescreven dus,</l>
<l>Dat was die costume sine,</l>
<l>Al dat hi was in die woestine,</l>
<l n="5">Dat hijt den bruederen plach dragen</l>
<l>Ter spisen wat si conden bejagen.</l>
<l>Eens was hi verladen te swaer</l>
<l>Ende versach bi hem aldaer</l>
<l>Beesten, diemen onagren heet,</l>
<l n="10">Die sere welt sijn; ende gereet</l>
<l>Sprac hi ten beesten: "Nu, in Gods namen,</l>
<l>Come een van u alle samen,</l>
<l>Dese bordene te dragene bestaen."</l>
<l>Een der beesten es comen saen,</l>
<l n="15">Die hem metter bordenen droech</l>
<l>Aldaer het was sijn gevoech.</l>
<l>                Teenre anderre tijt es hi comen</l>
<l>Toten bruederen, daer hi heeft vernomen,</l>
<l>Dat si selc doen niet an en namen</l>
<l n="20"><pb n="410"/> Als den dage soude betamen;</l>
<l>Ende dat was al omdat si</l>
<l>Gheenen pape hen en hadden bi.</l>
<l>Negeen pape en was hen so naer,</l>
<l>Ene riviere en scietse daer,</l>
<l n="25">Daer een cocodril in was,</l>
<l>Dat hen allen benam den pas.</l>
<l>Helenus heeft dit verstaen.</l>
<l>Ter rivieren es hi gegaen,</l>
<l>Dat cocodril heeft hi versien,</l>
<l n="30">Daer hi op sat saen na dien;</l>
<l>Voeren hiet hine an dander boert.</l>
<l>Toten pape ginc hi voert,</l>
<l>Dien hi brachte ter riviere.</l>
<l>Die beeste was daer jegen sciere,</l>
<l n="35">Daer ginc op sitten Helenus.</l>
<l>Hi wilde dat die pape doe aldus,</l>
<l>Maer van sinen siene allene</l>
<l>Wert hi vervaert; om dinc negeene</l>
<l>En hadde die pape dat gedaen.</l>
<l n="40">Doe voer Helenus over saen,</l>
<l>Ende als hi was op dat lant,</l>
<l>Sprac hi ten diere altehant:</l>
<l>"Dattu sterfs es beter die,</l>
<l>Dan vele quaets bi di gescie."</l>
<l n="45">Ende die beeste sterf te hant.</l>
<l>Bi rade van desen sant</l>
<l>Leefde een jongelinc in die woestine,</l>
<l>Die de duvele daden pine</l>
<l>Met coerne ter onsuverhede,</l>
<l n="50">Diet den abt saen weten dede.</l>
<l>Die heilege man ginc altehant</l>
<l>Ende maecte met sinen vingere in tsant</l>
<l>Ene screve om des jongelincs celle,</l>
<l>Ende geboet den duvelen felle</l>
<l n="55">In ons Heren Jhesus name,</l>
<l>Datter geen over die screve en quame.</l>
<l>Ende die jongelinc van diere uren</l>
<l>Bleef vort sonder der duvele curen.</l>
<l>Tote Helenus eens comen sijn</l>
<l n="60">Bruedere; no vele no lettelkijn</l>
<l>En hadde hi hen spise te gevene wat.</l>
<l>Een jongelinc quam saen ter stat</l>
<l>Ende brachte hem genoech spisen daer,</l>
<l>Ende voer so van daer henen, men wiste waer.</l>
</div>
<div type="subchapter"><head type="subchapter">Van den heilegen Paphintius. LXX.</head>
<l>                Groet wonder hebdi gehort,</l>
<l>Ende noch scrivic wonder vort</l>
<l>Van den heilegen Paphintius,</l>
<l>Daer af seit Jeronimus:</l>
<l n="5">Alse hi lange na ingele leven</l>
<l>Hem in Gode hadde gegeven,</l>
<l>Bat hi hem, dat hi hem doe verstaen</l>
<l>Na wies loen hi sal ontfaen.</l>
<l>Dingel ons Heren seide hem dan:</l>
<l n="10">"Ghelijc enen speelman."</l>
<l>Paphintius ginc so verre tien stonden,</l>
<l>Dat hi dien speelman hevet vonden,</l>
<l>Dien hi so verre heeft gevraecht,</l>
<l><pb n="411"/>Dat hi hem aldus gewaecht:</l>
<l n="15">"Ic was roevere met gesellen,</l>
<l>Soe dat die avonturen gevellen</l>
<l>Dat wi ene maget vingen;</l>
<l>Maer ic dede also ten dingen,</l>
<l>Dat si onbesmet quam dane,</l>
<l n="20">Dies si gram waren, mine compane.</l>
<l>Een scone wijf so hebbic vonden</l>
<l>In dat woeste teenre ander stonden,</l>
<l>Die wel scheen eerachtech wesen;</l>
<l>Haers dolens sake seit si na desen,</l>
<l n="25">Dat hare man met II sonen ware</l>
<l>Over scout gevangen sware,</l>
<l>Die si gegelden en hadden waer mede,</l>
<l>Ende men sochte hare in meneger stede</l>
<l>Om mede in vangenesse te doen,</l>
<l n="30">Dies si ten woesten ware gevloen.</l>
<l>Ic leidese te miere hagedochte,</l>
<l>Ende gaf hare eten also ic vermochte.</l>
<l>CCC scellinge gavic hare mede,</l>
<l>Daer si seder mede utedede</l>
<l n="35">Hare kindere ende haren man."</l>
<l>Paphintius antwerdde dan:</l>
<l>"Dies gelike en dedic noyt iet.</l>
<l>Omme dit du en sout hebben niet</l>
<l>Die nederste stede met onsen Here,</l>
<l n="40">So volch mi." Sonder letten meere</l>
<l>Werp hi wech sijn pijpgeblas</l>
<l>Ende volgede hem; dat wonder was,</l>
<l>Leefde hi so heilechlike III jaer,</l>
<l>Ende voer te hemelrike daer naer.</l>
<l n="45">                Noch doet Paphintius sine gebede</l>
<l>An Gode also hi te voren dede.</l>
<l>Die ingel seide hem: "Diere gelike</l>
<l>Es een man in hemelrike,</l>
<l>Die in sine jegenoede</l>
<l n="50">Die vorbarste es bi den wille van Gode."</l>
<l>So vantene Paphintius saen,</l>
<l>Daer hi eerlijc was ontfaen.</l>
<l>Hi vragede den man om sine saken,</l>
<l>Diese hem noede cont wilde maken.</l>
<l n="55">Die man sprac: "Een wijf namic</l>
<l>Om kinder te winnenne, dies es een goet stic;</l>
<l>III sonen haddic van hare,</l>
<l>Die joncste es out XIX jaerre.</l>
<l>No hare no andere en hebbic oyt sint</l>
<l n="60">Na den vleesche niet bekint.</l>
<l>Alle arme hebbic ontfaen</l>
<l>Te gaste, die ic mochte begaen.</l>
<l>Om haet, om minne, die mochte sijn,</l>
<l>En verkeerdic noyt tfonnesse mijn.</l>
<l n="65">Mine beesten en daden noyt niemen scade.</l>
<l>Ic en wert oec niet te rade,</l>
<l>Dat ic tseisers verdierde mijn lant.</l>
<l>Waer dat ic iemene oyt vant,</l>
<l>Die anderen wilde doen enege cracht,</l>
<l n="70">Dat belettic na miere macht.</l>
<l>Altoes wasic pinende mi,</l>
<l>Dat niemen droeve bi mi en si;</l>
<l>Ende, wat magic seggen noch mede?</l>
<l>Alle dade der ontfermechede,</l>
<l n="75">Die ic vermochte, hebbic geploen,</l>
<l><pb n="412"/>Of dat ic horde dat mochte doen</l>
<l>Een mensche, ic voldede dat."</l>
<l>                Paphintius antwerdde ter stat:</l>
<l>"Ic en dede noyt dusdanege dade.</l>
<l n="80">Nu doe een deel na minen rade,</l>
<l>Ende volch den naecten Cristum al naect."</l>
<l>Met Paphintius die hem wech maect,</l>
<l>Die hem maecte ene celle;</l>
<l>Maer cortelike van dien geselle</l>
<l n="85">Sach hi die ingele te hemelrike</l>
<l>Die siele voeren blidelike</l>
<l>                Derde werf Paphintius bat</l>
<l>Alse te voren; saen na dat</l>
<l>Heeft hem enen coepman gewijst</l>
<l n="90">Die ingel ende gelijc hem geprijst.</l>
<l>Toten coepman es hi comen,</l>
<l>Daer hi ave heeft vernomen,</l>
<l>Dat hi here was van II scepen</l>
<l>Met goede alse daer toe was gescepen.</l>
<l n="95">Den coepman thant hi raet,</l>
<l>Dat hi die erdsche dingen laet,</l>
<l>Ende hi ten hemelschen dingen hem voecht,</l>
<l>Dat den anderen wel genoecht,</l>
<l>Ende leefde met Paphintius so,</l>
<l n="100">Dat hi saen voer met Gode vro.</l>
<l>                Vor Paphintius so quam staen</l>
<l>Ons Heren ingel hier na saen.</l>
<l>"Ghebenedide," seide hi na tgone,</l>
<l>"Com in die hemelsche woene."</l>
<l n="105">Enen dach bleef hi daer naer,</l>
<l>Ende heilege liede quamen daer,</l>
<l>Daer hi dus heeft gesproken an:</l>
<l>"En hebt niet onwert dief no coepman,</l>
<l>Want onder alle liede onse Here</l>
<l n="110">Heeft sielen na sinen gere."</l>
<l>Ende alse hi hen hadde doen verstaen</l>
<l>Wat God onse Here hem heeft gedaen,</l>
<l>Endde hi dit leven ende nam an dleven,</l>
<l>Daer ewelijc bliscap wert gedreven.</l>
</div>
<div type="subchapter"><head type="subchapter">Tays, <hi rend="italic">des gemeens wijfs</hi>, <hi rend="italic">vite</hi>. LXXI.</head>
<l>                In tiden dat dese heilege man</l>
<l>Leefde, also ic verstaen can,</l>
<l>Was Tays, een gemeene wijf,</l>
<l>Daer menech dullaert om sijn lijf</l>
<l n="5">Avontuerde: si was so scone,</l>
<l>Ende brachte menegen in die hone,</l>
<l>Die om hare minne bestoet,</l>
<l>Dat hi verloes lant ende goet.</l>
<l>Paphintius, die dit versteet,</l>
<l n="10">Werelike hi hem cleet,</l>
<l>Ende een deel gelts hi nam.</l>
<l>Daer Tays woende hi quam.</l>
<l>Hi boet hare gelt, si naemt gereet;</l>
<l>In hare huus sine leet</l>
<l n="15">Ende seit dat hi op tbedde gaet,</l>
<l>Dat cierlijc gepareert staet.</l>
<l>Doe vragede hi om een ander stede,</l>
<l>Daer men bat ware in heimelijchede.</l>
<l>"Jaet," seitsi. - "So gawi daer,"</l>
<l n="20">Sprac hi. Nu seit si daernaer:</l>
<l>"Hier en comt geen mensche, wes seker dies;</l>
<l>Maer eest dattu Gode ontsies,</l>
<l>Waer dat wi gaen, God siet ons clare."</l>
<l>Doe sprac die heilege man daer nare:</l>
<l n="25">"Wetstu dat God es?" Si seide: "Ja."</l>
<l>So vele seide hi hare daer na,</l>
<l>Dat si wilde doen sinen raet.</l>
<l>Hi seit hare wat si bestaet</l>
<l>Ende waer dat sine vinden sal.</l>
<l n="30">Si dede te samen grot ende smal</l>
<l>Dat si qualike hadde bejaecht,</l>
<l>Ende doet so dat ment draecht</l>
<l>In die middel van der port,</l>
<l>Daert bi hare al saen verbrant wort.</l>
<l n="35"><pb n="413"/> Ter stede, sonder letten iet,</l>
<l>Quam si daer haer Paphintius hiet.</l>
<l>In ene cluse hise besloet</l>
<l>Ende dede hare geven water ende broet,</l>
<l>Ende leerde hare hoe si soude leven.</l>
<l n="40">Als si III jaer daer was bleven,</l>
<l>Dochte hem dat wesen mochte</l>
<l>Hare penitencie al tonsochte.</l>
<l>Te sente Antonise es hi gegaen,</l>
<l>Omdat hi van hem wille verstaen</l>
<l n="45">Of God vergeven hadde hare sonden.</l>
<l>Sente Antonijs hiet tien stonden</l>
<l>Sinen moenken gemeenlike</l>
<l>Bidden Gode van hemelrike,</l>
<l>Dat hi hen enege dinc verclare,</l>
<l n="50">Hoe dat met haerre saken ware.</l>
<l>Saen versach in visioene</l>
<l>Die heilege Paulus, van wies doene</l>
<l>Ghi hier voren mocht wonder horen,</l>
<l>In den hemel verre uutvercoren</l>
<l n="55">Een bedde van groter cierhede.</l>
<l>Vore dat bedde versach hi mede</l>
<l>Drie magede met anscinen claren</l>
<l>Drie lichtende lampten achterwaren;</l>
<l>Ende op tbedde lach ene croene</l>
<l n="60">Onverdervelijc, te wonderne scoene.</l>
<l>"Niemens en mach dese glorie sijn</l>
<l>Dan Antonijs des abts mijn,"</l>
<l>Seit hi, ende men antwort:</l>
<l>"Antonise si niet toe en hort;</l>
<l n="65">Si es Tays, die was gemeene."</l>
<l>Nuchtens vor grot, vore cleene,</l>
<l>Heeft Paulus dit verclaert.</l>
<l>Paphintius ginc metter vaert</l>
<l>Te Tays celle ende heefse onttaen,</l>
<l n="70">Ende sprac dese gelike saen:</l>
<l>"Ganc uut, God heeft di dine sonden</l>
<l>Vergeven." Si antwerdde te dien stonden:</l>
<l>"Ic orconde Gode, sint dat ic bin</l>
<l>Comen te deser steden in,</l>
<l n="75">So hebbic van den sonden mine</l>
<l>Mi gemaect ene bordine,</l>
<l>Die vor mijn ogen al heeft gesijn;</l>
<l>Ende also die adem mijn</l>
<l>In mi altoes moeste geduren,</l>
<l n="80">Also en mochten te geenre uren</l>
<l>Mine sonden van mi gescheeden."</l>
<l>Teere ander dinc laet ons nu gereeden.</l>
</div>
<div type="subchapter"><head type="subchapter">   Van sente Baselijs viten. LXXII.</head>
<l>                Claerlec ons bescreven liet</l>
<l>Een goet man, die Amphylenius hiet</l>
<l>Ende bisscop was van Ycone,</l>
<l>Sente Baselijs vite scone,</l>
<l n="5">Die van Cesarien was bisscop mare.</l>
<l>Als hi hadde VIII jare,</l>
<l>Ghinc hi ter scolen ende wel vortnam;</l>
<l>Seder hi tHathenen quam.</l>
<l>Griexe clergie leerde hi daer.</l>
<l n="10">Sine gesellen waren vorwaer</l>
<l>Gregorius, die sint bisscop was</l>
<l>Van Nazansen ende, also ict las,</l>
<l>Die sint keyser was Juliaen,</l>
<l>Ende die sophiste mede Libaen.</l>
<l n="15">In al die Griexe clercgie</l>
<l>Ende in alle philosophie,</l>
<l>Daer hi hem wel in verstoet,</l>
<l>So en vant hi niet dat hem dochte goet,</l>
<l>Dat was den sceppere van al.</l>
<l n="20">Een godlijc scijn, dat niet en was smal,</l>
<l>Quam hem in eenre nacht in.</l>
<l><pb n="414"/>Dat ontstac so sinen sin,</l>
<l>Dat hi in Egypten voer,</l>
<l>Daer hi saen in heeft verstaen selc boer</l>
<l n="25">Van der heileger scrifture,</l>
<l>Dat hire in wert verlicht ter cure.</l>
<l>In Grieken es hi weder comen,</l>
<l>Daer hi brachte in rechter vromen</l>
<l>Somege meesters met siere leeren.</l>
<l n="30">Eens heeft hi vonden disputeren</l>
<l>Eubolus, die te desen</l>
<l>Sijn meester hadde gewesen.</l>
<l>Int disputeren overwaer</l>
<l>Begreepenne Baselijs daer.</l>
<l n="35">Dat horden andere. Doe sciden si:</l>
<l>"O philosophe! wie begrijpt di?"</l>
<l>Doe seide hi weder niet als een sot:</l>
<l>"Het es Baselijs, ofte God,"</l>
<l>So dat hi Baselise verkent.</l>
<l n="40">Daer wert hare spreken so geent,</l>
<l>Dat Eubolus der waerheit gront</l>
<l>Bi Baselise es worden cont,</l>
<l>Ende droech so over een hare raet,</l>
<l>Dat si vercoepen wat hen bestaet</l>
<l n="45">Ende gaven den armen dat.</l>
<l>Te Jherusalem wert ter stat</l>
<l>Sijn si getrocken beide te samen.</l>
<l>TAnthiochen si so quamen,</l>
<l>Daer si onse geloeve fijn</l>
<l n="50">Lybane ende den jongeren sijn</l>
<l>Predecten; ende daer na saen</l>
<l>Te Jherusalem sijn si gegaen,</l>
<l>Daer si om doepsel daden bede</l>
<l>Maximine, die in die stede</l>
<l n="55">Bisscop was na minen verstane.</l>
<l>Si quamen over hem ter Jordane.</l>
<l>Baselijs bat Gode dat hi daer</l>
<l>Van sinen geloeve toege teekijn claer.</l>
<l>Ene blixeme quam op hem van hoegen,</l>
<l n="60">Daer ene duve uut es gevlogen,</l>
<l>Die dwater roerde ende so ter vaert</l>
<l>Weder op te hemele waert;</l>
<l>Ende daer ontfingen si hare doepen.</l>
<l>Alse djaer omme was geloepen,</l>
<l n="65">Sijn si tAnthiochen gekeert.</l>
<l>Auletius was bisscop geeert</l>
<l>Daer in dogeliken saken,</l>
<l>Die Baselise wyede dyaken.</l>
<l>Hierna sijn si te Cesarien comen,</l>
<l n="70">Ende hare comst heeft wel vernomen</l>
<l>Eusebius bi den Heilegen Geest,</l>
<l>Die bisscop, ende heeft vereest</l>
<l>Dat Baselijs in sinen state</l>
<l>Wesen sal sijn achtersate,</l>
<l n="75">Dat cortelike moeste gescien.</l>
<l>Baselijs bat Gode na dien,</l>
<l>Dat hi hem die woerde wilde leeren</l>
<l>Daer hine mede sal sacreren.</l>
<l>Ende onse Here dede sine bede,</l>
<l n="80">Ende quam selve ende sine apostelen mede</l>
<l>Vore hem, ende in eere nachte</l>
<l>Leerde hi hem die woerde van crachte,</l>
<l>Die die bisscop heeft bescreven,</l>
<l>Ende sijn in gedinkene bleven.</l>
<l n="85">Daer hi ierst sprac dese woerden</l>
<l>Ter missen, selke sagen ende horden</l>
<l>Groet hemelsch licht ende Gods groten lof.</l>
<l>Een Jode was daer, die daer of</l>
<l>Wilde nauwelike bespien,</l>
<l n="90">Wat in dien dienste soude gescien,</l>
<l>Ende mingede hem onder die liede,</l>
<l>So dat hem die dinc gesciede,</l>
<l>Dat hi den bisscop met sinen handen</l>
<l>Sach een kint deilen. Daerna te handen</l>
<l n="95">Es hi ten sacramente gegaen,</l>
<l>Ende hevet metten anderen ontfaen.</l>
<l>Dit heeft hi sinen wive geseit;</l>
<l>Saen ontfingen si kerstenheit</l>
<l>Met haerre meisenieden altemale.</l>
<l n="100"><pb n="415"/> Nu wert ons hier een ander tale.</l>
</div>
<div type="subchapter"><head type="subchapter">Van Protherius des senators dochter. LXXIII.</head>
<l>                Die senatur Protherius</l>
<l>Hadde ene dochter, die aldus</l>
<l>Micte dat si maget blive</l>
<l>Om Gode tal haren live.</l>
<l n="5">Die duvel, die alle dinc benijt,</l>
<l>Brachte enen jongelinc te dier tijt,</l>
<l>Die was van des heren meiseniede,</l>
<l>In minnen al tongediede</l>
<l>Die joncvrouwe, de dochter sijns heren.</l>
<l n="10">Die minne dochte hem sijn lijf verteren,</l>
<l>So dat hijs sprac enen toeverare,</l>
<l>Die hem geeft enen brief; daer nare</l>
<l>Heet hine op een graf gaen staen</l>
<l>Eens heidens tsnachts, ende houden saen</l>
<l n="15">Dien brief in die locht opwaert.</l>
<l>Daer selen comen in die vaert</l>
<l>Duvele, diene leiden te dien</l>
<l>Daer dijn wille bi sal gescien.</l>
<l>Hi dede also, so dat hi quam</l>
<l n="20">Vore den duvel, die vernam</l>
<l>Den brief. Hi lassene; doe seide hi</l>
<l>Toten jongelinc: "Geloefstu in mi?"</l>
<l>Die jongelinc seide: "Ja."</l>
<l>Die viant sprac: "Loechene hier na</l>
<l n="25">Kerste" Die ander sprac: "Ic doe."</l>
<l>Noch sprac die viant daertoe:</l>
<l>"Ongetrouwe sidi, kerstine.</l>
<l>Als gi bi der helpen mine</l>
<l>Hebt gehadt op ende neder</l>
<l n="30">Uwen wille, soe keerdi weder</l>
<l>Tote uwen Kerste, die, hoe soet gaet,</l>
<l>Emmer vriendelike u weder ontfaet.</l>
<l>Daeromme so gef mi altehant</l>
<l>Letteren gescreven met dijnre hant,</l>
<l n="35">Van dinen Kerste die loecheninge</l>
<l>Ende van dinen doepsele alle dinge,</l>
<l>Dattu mijn sijs in dijn concent,</l>
<l>Dat ict in tleste jugement</l>
<l>Daer mede mach toegen claer:</l>
<l n="40">Ic doe dan dinen wille vorwaer."</l>
<l>Die jongelinc dede al dat men woude.</l>
<l>Die duvel sendde also houde</l>
<l>Den geest der onsuverheit</l>
<l>In die joncvrouwe voren geseit,</l>
<l n="45">Diese ontstac in tsjongelincs minne,</l>
<l>Dat si verliesen waent lijf ende sinne.</l>
<l>Vor den vader quam si daer naer</l>
<l>Ende viel ter erden ende dreef mesbaer,</l>
<l>Ende riep: "Ontfarme mijns, vader!</l>
<l n="50">Om desen verquelic altegader;</l>
<l>Dune wiltene mi te manne geven,</l>
<l>Ic verliese saen mijn leven."</l>
<l>Doe wert die vader te rade hier af,</l>
<l>Dat hise hem te wive gaf.</l>
<l n="55">                Hierna quamen so die dinc,</l>
<l>Dat selke mercten den jongelinc,</l>
<l>Dat hi ter kerken niet en geet.</l>
<l>Sinen wive seiden si gereet,</l>
<l>Dat geen kersten en ware hare man.</l>
<l n="60">In groten mesbare viel si dan.</l>
<l>Hare man vragede wat hare ware,</l>
<l>Ende si seidt hem oppenbare.</l>
<l>"Logene," seit hi, "heefstu verstaen."</l>
<l>Ende si antwerdde hem weder saen:</l>
<l n="65">"Wiltu dat ic geloeve di,</l>
<l>So ganc ter kerken morgen met mi,</l>
<l>Ic hebbe an den heilegen dienst daer deel."</l>
<l>Doe seide hi hare dware al geheel.</l>
<l>Doe liep si ten heilegen man</l>
<l n="70">Baselise, dien sijt seide dan,</l>
<l>Die vor hem dede den jongelinc</l>
<l>Comen, ende vragede hem om die dinc,</l>
<l><pb n="416"/>Dies al liede in groeten weene.</l>
<l>Doe sprac die heilege bisscop reene:</l>
<l n="75">"Wiltu te Gode di keren doch?"</l>
<l>"Ja ic," sprac hi, "maer icken moch,</l>
<l>Want ic geloechent hebbe onsen Here</l>
<l>Ende ben des duvels; daer toe mere</l>
<l>Hebbic dat in brieve gescreven</l>
<l n="80">Ende den duvel den brief gegeven."</l>
<l>Die sant sprac: "En roecke di,</l>
<l>Want God goedertieren si."</l>
<l>Anderwerf sprac hi te desen:</l>
<l>"Gheloefstu, du moechs behouden wesen?"</l>
<l n="85">Die ander sprac: "Ja ic, here,</l>
<l>Maer helpt mijnre crancheit sere."</l>
<l>Gheseint heeft hine also houde</l>
<l>Ende besloetene daer hi woude,</l>
<l>Ende dat bidden hi annam.</l>
<l n="90">Ten derden dage hi tote hem quam,</l>
<l>Ende seide: "Sone, hoe eest metti?"</l>
<l>"Heilege Gods," antwerdde hi,</l>
<l>"Der duvele roepen ende hare gescal</l>
<l>En can ic niet gedoegen al.</l>
<l n="95">Seggende toegen si den brief mi:</l>
<l>"Du quaems tote ons, niet wi te di.""</l>
<l>Die sant sprac: "En wes vervaert niet,</l>
<l>Gheloeve in Gode, wats gesciet."</l>
<l>Een deel etens dede hi hem ontfaen,</l>
<l n="100">Hi seindenne echter ende ginc van daen.</l>
<l>                Alse hi quam weder: "Sech, hoe eest di?"</l>
<l>"Heilech vader," antwerdde hi,</l>
<l>"Hare dreigen, hare roepen magic horen</l>
<l>Van verren, maer als te voren</l>
<l n="105">So en magics niet gesien."</l>
<l>Een deel eten dede hine; na dien</l>
<l>Ghinc hi danen. In tkeeren nu</l>
<l>Sprac hi: "Brueder, hoe eest met u?"</l>
<l>"Wel heilech vader," antwerdde hi,</l>
<l n="110">"Ic sach di heden vechten vor mi</l>
<l>Ende den duvel verwinnen al."</l>
<l>Doe riep die bisscop grot ende smal</l>
<l>Te gadere, die ter kerken horden,</l>
<l>Ende bat hen met sueten woerden,</l>
<l n="115">Dat si over den jongelinc baden.</l>
<l>Doe leidde hine bi goeder staden</l>
<l>Ter kerken wert, ende in dien pat</l>
<l>Quam die duvel daer op dat,</l>
<l>Dat hine ontrecke hem uter hant.</l>
<l n="120">Vort sprac hi toten sant:</l>
<l>"Baselijs, du does mi</l>
<l>Onrecht, want te mi quam hi,</l>
<l>Ende icken quam tote hem niet.</l>
<l>Sijn gescrefte ghi hier siet:</l>
<l n="125">Dat salic ten jugemente dragen."</l>
<l>Dit horden vele liede ende niet en sagen.</l>
<l>"Kyrieleyson!" riep tfolc te hant.</l>
<l>Ten duvel sprac doe die sant:</l>
<l>"God moet wesen gebenedijt!</l>
<l n="130">Dit volc en sal niet vore dien tijt</l>
<l>Die hande dalen diese ophief,</l>
<l>Dattu weder geefs den brief."</l>
<l>Een stic bleef tfolc so in der bede,</l>
<l>So dat men vernam te dier stede</l>
<l n="135">Den brief comen in die hant</l>
<l>Uter locht den groten sant,</l>
<l>Die Gode loefde. Den jongen man</l>
<l>Toegede hi den brief ende vraechde hem dan,</l>
<l>Ofte hi die litteren iet becant.</l>
<l n="140">"Ja ic, vader," seit hi, "het screef mijn hant."</l>
<l>Die bisscop scoredse; na die dinc</l>
<l>Gaf hi sinen wive den jongelinc,</l>
<l>Ende gaf hem selke dinc te pliene</l>
<l>Als tamelijc was na den gesciene.</l>
</div>
<div type="subchapter"><head type="subchapter">Van Athanase ende ander dinc. LXXIIII.</head>
<l>                Een pape was, hiet Athanaes,</l>
<l>Die onder handen hadde een wonderlijc caes,</l>
<l>Dat sente Baselijs heeft vereest,</l>
<l>Ende al bi den Heilegen Geest,</l>
<l n="5">Ende es getrocken uut siere stat.</l>
<l><pb n="417"/>Som sinen jongers seide hi dat:</l>
<l>"Kindere, volget mi, gi selt sien</l>
<l>Die glorie Gods ende wonder in dien."</l>
<l>Ende bi den Heilegen Geest verstoet</l>
<l n="10">Athanaes, die pape goet,</l>
<l>Die een wijf hadde XL jaer</l>
<l>In suverheiden gehadt dorclaer.</l>
<l>Hi sprac te sinen wive: "Ten ackere ic ga,</l>
<l>Maer du dijn huus vercieren besta.</l>
<l n="15">Met kersen ende met wieroecke soete</l>
<l>Den ardschen bisscop ganc te gemoete,</l>
<l>Baselise den groten sant.</l>
<l>Hi sal comen saen, verstant,</l>
<l>In onse huus, die sijn sondaren."</l>
<l n="20">Dat wijf dede so sonder sparen</l>
<l>Also die goede man hare riet.</l>
<l>Mettien si den bisscop siet</l>
<l>Ende es jegen hem gegaen.</l>
<l>Hi seinnedse; doe seide hi saen:</l>
<l n="25">"Vrouwe Theogenie, hoe</l>
<l>Vaerdi?" Als vervaert wert si soe,</l>
<l>Als hise noemde bi haren name.</l>
<l>"Wel," seit si, "Gods sant bequame."</l>
<l>"Waer es dijn here Athanaes, u broeder?"</l>
<l n="30">Seit hi, nochtan was hijs vroeder</l>
<l>Dan si. Ende si antwerdde ter vaert:</l>
<l>"Mijn man es, here, ten ackere waert."</l>
<l>Hi seit: "In dijn huus hi es."</l>
<l>Tebarenteert so was si des.</l>
<l n="35">Roepende viel si ter erde:</l>
<l>"Bidt vore mi, Gods heilege werde."</l>
<l>Hi bat vore hare ende sprac hare toe:</l>
<l>"Dat cleet, dattu daer houds, onttoe,</l>
<l>Ende legter op na dat</l>
<l n="40">Die colen die sijn in twieroecvat,</l>
<l>Ende daer op dat wieroec lech."</l>
<l>Si doedt ende ginc vore so wech,</l>
<l>Ende die bisscop volgede naer</l>
<l>Tote in thuus; doe quam aldaer</l>
<l n="45">De pape Athanaes met goeder moete.</l>
<l>Hi viel neder ende custe sine voete,</l>
<l>Ende seide: "Hoe comt dat, hoe,</l>
<l>Dat dese Gods sant mi comt toe?"</l>
<l>Doe hiet hem die bisscop gaen</l>
<l n="50">In de kerke de misse anslaen,</l>
<l>Dat die pape dede ter vaert.</l>
<l>Baselijs doe geware waert</l>
<l>Ende selke, dies God werdech kent,</l>
<l>Alse hi hief dat sacrament,</l>
<l n="55">Den Heilegen Geest dalen als vier,</l>
<l>Die den pape ginder ende hier</l>
<l>Ommeliep ende den outaer.</l>
<l>Als die messe geindt was daer</l>
<l>Ende men geseten was ten male,</l>
<l n="60">Nam Baselijs an die tale.</l>
<l>Den pape dien hi bevraget</l>
<l>Sijn leven, ende hoe hi hem bejaget.</l>
<l>"Een sondare benic," seit hi, "here.</l>
<l>Met II ploegen ic mi genere:</l>
<l n="65">Ende die een heelt van diere neren</l>
<l>Gaet te pelgrimen te teren,</l>
<l>Ende dander gaet ten anderen saken.</l>
<l>Ende dese in waerre spraken,</l>
<l>Mijn wijf, die hier es bi,</l>
<l n="70">Dient den armen ende mi."</l>
<l>"Heet si dijn suster, also si es,"</l>
<l>Sprac Baselijs, "ende na des</l>
<l>Sech mi dijn dogedelijc leven."</l>
<l>Antwerde heeft die pape gegeven:</l>
<l n="75">"Niet dat goet es mi verhoeget,</l>
<l>Ic ben vremde van alre doget."</l>
<l>Hierna Baselijs den pape leet</l>
<l>Tote eere cellen, ende hem heet</l>
<l>Dat hi hem de dore onttoe.</l>
<l n="80">Athanaes antwerdde doe:</l>
<l>"Het es die heimelike stede</l>
<l><pb n="418"/>Om die noet der menschelijchede."</l>
<l>Ende die bisscop heeft die dure</l>
<l>Met sinen voete onttaen ter ure.</l>
<l n="85">Hi gincker in, ende vanter dan</l>
<l>Enen eyseliken lasersen man.</l>
<l>Toten pape seide hi na dat:</l>
<l>"Waeromme woudstu decken desen scat?"</l>
<l>Die pape sprac: "Hi es verwoet;</l>
<l n="90">Dies vreesdic in minen moet,</l>
<l>Dat hi tote di mochte hebben geseit</l>
<l>Enege ontamelijcheit."</l>
<l>Doe was dus des bisscops tale:</l>
<l>"In desen heefstu gestreden wale.</l>
<l n="95">Laet mi te nacht dienen desen,</l>
<l>Dat ic des loens deelechtech mach wesen."</l>
<l>Dien nacht bleef die heilege man</l>
<l>Metten lasersen ende vinc an</l>
<l>Dat bidden, ende bat dien nacht al dure,</l>
<l n="100">Ende genas den man ter cure.</l>
<l>Ghesont ginc hi nuchtens vort,</l>
<l>Ende keerde so weder in sine port.</l>
<l>                Dese Baselijs, grot in de doecht,</l>
<l>Heeft sere de heilege kerke verhoecht</l>
<l n="105">Met leeren, dier hi vele heeft bescreven,</l>
<l>Daer ic te scrivene af moet begeven,</l>
<l>Want mi ware te grot verwach;</l>
<l>Doch scrivicker af dat ic mach.</l>
<l>                Dat God in ons heeft gesat,</l>
<l n="110">Bringen wi toe in gewerke dat,</l>
<l>Als genoech redene geeft,</l>
<l>Dat es na der doecht geleeft.</l>
<l>So es proeve van den quade,</l>
<l>Den sin te porrene in ondade,</l>
<l n="115">Die van Gode es ingeset.</l>
<l>Der doget diffinicie es met,</l>
<l>Redelike te porne den sin</l>
<l>Te al dat Gods gebod heeft in,</l>
<l>Na goeder consciencien echt.</l>
<l n="120">Hieromme, als bi naturen recht,</l>
<l>Hebben wi begerlec vermanen</l>
<l>Te al dat wi goet bewanen;</l>
<l>Maer tonsen naesten na dat vleesch</l>
<l>Hebben wi van binnen den heesch,</l>
<l n="125">Ja al sonder iemens leere;</l>
<l>Ende doet ons iemen goet ende eere,</l>
<l>Wi hulden hem ende doen sijn gebod.</l>
<l>Ende wat es so goet so God?</l>
<l>Onvertallec in minen sinne</l>
<l n="130">So bevoelic de Gods minne,</l>
<l>Die men gevoelen bat mach vorwaer</l>
<l>Dan met spraken maken claer.</l>
<l>Hieromme, also ghi merken moecht,</l>
<l>So heeft God in ons dat saet der doecht</l>
<l n="135">Ghesaeit; sonder twifel dan</l>
<l>Die eyscht gelike vrocht daer van.</l>
<l>                Eenlijc leven mach vromen sere</l>
<l>Te peysene om onsen Here;</l>
<l>Want als men es in enechede,</l>
<l n="140">Soe en sietmen niemens onsede;</l>
<l>Want als mense anesiet,</l>
<l>Men wert belet eerst eert gesciet,</l>
<l>Dat een niet en merct daer bi</l>
<l>In wat quaetheiden dat hi si,</l>
<l n="145">Ende dat hi niet en betert sijn quaet;</l>
<l>Alse hi die gelike verstaet</l>
<l>Of argere in anderen, hem dunct dan,</l>
<l><pb n="419"/>Dat hem die doget volget an.</l>
<l>                In vele saken dunct mi nochtien,</l>
<l n="150">Dat ic nutscap mere mach sien</l>
<l>Te levene onder die goede gemeene,</l>
<l>Dan te wesene alleene.</l>
<l>Eerst, want [hi] allene mach dogen</l>
<l>Niet, dat hi al soude mogen</l>
<l n="155">Doen van den lichame die noet,</l>
<l>Maer wi hebben behoefte groet</l>
<l>Onderlinge elc anders doen.</l>
<l>Oec so en heeft niet geploen</l>
<l>Die redene der caritate,</l>
<l n="160">Allene te suekene hare bate.</l>
<l>Noch allene en mach een lichte niet</l>
<l>Bekinnen, mesdoet hi iet.</l>
<l>Als men iemene begrijpt</l>
<l>In coventen, men annijpt</l>
<l n="165">Den genen, dien iet mestaet,</l>
<l>Ende also betert hi teer sine daet.</l>
<l>Ende jegen des duvels lage</l>
<l>Dunct mi sekerre alle dage</l>
<l>Te levene onder tgoede gemeene,</l>
<l n="170">Dan in ellendecheit allene.</l>
<l>                Somwile een schijn van dogeden gaet</l>
<l>Van der herten, die es quaet;</l>
<l>Een goet herte en mach niet uutgeven,</l>
<l>Daer quaetheit in si beseven.</l>
<l n="175">Den moenken ende den lieden anderen</l>
<l>Leert in goeden levene wanderen,</l>
<l>In ate, in dranke, in cleederen mede,</l>
<l>Ende in die onderhorechede,</l>
<l>Ende in alle goede maniere,</l>
<l n="180">Die heilege, die goedertiere</l>
<l>Baselijs, daer wijt hier dus af laten.</l>
<l>Maer wonder grot utermaten</l>
<l>Mogediere af lesen ende waer</l>
<l>In die derde Pertie hier naer.</l>
<l n="185">Daer vindi bescreven al bloet</l>
<l>Sine salechlike doot.</l>
</div>
<div type="subchapter"><head type="subchapter">Van II bruederen, <hi rend="italic">Peter ende Gregorius</hi>. LXXV.</head>
<l>                Recht sine gelike hadde herde na</l>
<l>Sente Baselijs, also ic versta,</l>
<l>II bruederen, die hieten dus</l>
<l>Peter ende Gregorius,</l>
<l n="5">In wien was vroetscap scone ende sterke</l>
<l>Ende daer toe dogelike werke.</l>
<l>Gregorijs was bisscop van Misene,</l>
<l>Die vroetscap screef menech ene.</l>
<l>Des menschen onmogenthede</l>
<l n="10">Bescreef hi ende sine werde mede.</l>
<l>                Te desen live quam die mensche vort,</l>
<l>Also ter naturen behort,</l>
<l>Van decsele naect ende ongewapent mede,</l>
<l>Ende in die behoeflijchede</l>
<l n="15">Van allen dingen dies men heeft noet;</l>
<l>So dat men merken mach al bloet,</l>
<l>Dat hi catyvecheit bat si waert</l>
<l>Dan in salecheit vermaert.</l>
<l><pb n="420"/>Met claeuwen, horne, met scerpen tanden</l>
<l n="20">Of felle dorne enegeranden</l>
<l>So en es hi bewarent niet,</l>
<l>Alsomen wel vorsiet</l>
<l>In beesten, serpente, daer si mede</l>
<l>Hen wreken na natuerlijchede.</l>
<l n="25">Hi en heeft oec der snelheit niet,</l>
<l>Alsomen an hasen, an herten siet;</l>
<l>Van groetten, van crachten en es hi genoet</l>
<l>Met so meneger anderre beesten groet.</l>
<l>Vogele hebben vederen, die bien strael;</l>
<l n="30">Dus es gegeven natuerael</l>
<l>Elken diere iet dies noet heeft.</l>
<l>Dus scijnt die mensche boven al dat leeft</l>
<l>Achtergesteken, eest in snelhede,</l>
<l>In crachte, in ontsienlijchede.</l>
<l n="35">Wie es dan die seggen sal,</l>
<l>Dat hi coninc es van al?</l>
<l>Bi redenen men wel dit ontstect:</l>
<l>Om dat bi naturen gebrect</l>
<l>Hem dat vorseit es, so comt hem ane</l>
<l n="40">Dat heerscap van al tontfane;</l>
<l>Want quame hem dat natuerlijc an,</l>
<l>Den beesten geleke hi dan.</l>
<l>Ware hi gewapent als ander diere,</l>
<l>Hi schene van te wreederre maniere.</l>
<l n="45">Hine soude oec niet willen doen die pine</l>
<l>Omme over die diere here te sine,</l>
<l>Want hem soude dunken wale</l>
<l>Hine behoefder niet altemale.</l>
<l>Nu dat den beesten al geeft nature,</l>
<l n="50">Behoeft den mensche in slevens cure,</l>
<l>So dat onse noet wel si</l>
<l>Dat over hen theerscap hebben wi;</l>
<l>Want tonser naectheit wol bedarf</l>
<l>Der scape, ende menechwarf</l>
<l n="55">Tonser traecheit perde snel,</l>
<l>Hert yser ten wapenen also wel.</l>
<l>Dus eest van vele anderen saken,</l>
<l>Die ic hier niet cont en can gemaken.</l>
</div>
<div type="subchapter"><head type="subchapter">Van Effrem, <hi rend="italic">enen heilegen hermijt</hi>. LXXVI.</head>
<l>                Om menech wonder, dat God dede</l>
<l>Om des grots Baselijs bede,</l>
<l>Ghine van hem mare wide ende side.</l>
<l>Een heilech man in dat getide</l>
<l n="5">Was Effrem ende was hermite,</l>
<l>Die horde van der saleger vite</l>
<l>Van Baselise den groten here.</l>
<l>Hi bat Gode met groten ghere,</l>
<l>Dat hi hem toege hoe groet hi si.</l>
<l n="10">Na dit in visioene sach hi</l>
<l>Ene columme hoge vierijn</l>
<l>Al toten hemele in anscijn,</l>
<l>Ende horde een stemme seggen aldus:</l>
<l>"Dusdaen es de grote Baselius."</l>
<l n="15">Ene lanterne hi nam,</l>
<l>Daer hi mede te Cesarien quam.</l>
<l>Op enen feesteleken dach</l>
<l>In die kerke ginc hi, ende sach</l>
<l>In sijn kerkelijc abijt</l>
<l n="20">Den bisscop, dat in dien tijt</l>
<l>Rikelike was ende herde diere,</l>
<l>Ende dandere clercgie in die maniere.</l>
<l>Doe sprac hi tote sinen geselle:</l>
<l>"Te vergeefs, brueder, es onse quelle,</l>
<l n="25">Also als mi seit mijn waen;</l>
<l>Die in dese eere es dus gedaen</l>
<l>En es alselc niet alsic sach."</l>
<l>In theimelijcste dat hi mach</l>
<l>Gaet hi staen beginnen dus clagen:</l>
<l n="30">"Wie, die den last hebben gedragen</l>
<l>Den dach al dore in der hitten,</l>
<l><pb n="421"/>Wine connen den loen niet besitten,</l>
<l>Ende dese es columme van viere,</l>
<l>Die heeft dese ertschelike maniere!</l>
<l n="35">Hieraf hebbic wonder groet."</l>
<l>Mettien die bisscop geboet</l>
<l>Sinen dyaken, seggende: "Ganc</l>
<l>Ter westdoren; eer iet lanc</l>
<l>Vinstuere enen abt, enen man,</l>
<l n="40">Hebbende ene covele an;</l>
<l>Dat hi tote mi come sech hem."</l>
<l>Hi dede so, ende alse Effrem</l>
<l>Wert van siere talen vroeder</l>
<l>Bi sinen taelman, seide hi: "Broeder,</l>
<l n="45">Du heefs gemist, also dunke mi,</l>
<l>Want pelgrime so sijn wi."</l>
<l>Die dyaken weder quam</l>
<l>Ten bisscop, ende binnen dien vernam</l>
<l>Effrem dien bisscop, daer hi las,</l>
<l n="50">Dat sine tonge vierijn was.</l>
<l>Doe sprac die bisscop ten dyaken:</l>
<l>"Ganc ende sech hem die saken:</l>
<l>Comt in tpaepscap, here Effrem."</l>
<l>Effremme hadde dies wonder van hem</l>
<l n="55">Ende viel over sine cnien, ende seit:</l>
<l>"Dits de grote Baselius in der waerheit!</l>
<l>Dit es ene columme vierijn!</l>
<l>Gods geest sprect uten monde sijn!"</l>
<l>Doe bat hi den archendyaken,</l>
<l n="60">Dat hine onsculdege in die saken;</l>
<l>Hi sal tote hem comen saen</l>
<l>Alse die dienst al si gedaen.</l>
<l>Hi quam also was sine tale.</l>
<l>Baselijs seit: "Hi si comen wale,</l>
<l n="65">Der hermitagien kindere vader,</l>
<l>Daer du in heefs gedaen te gader</l>
<l>Cristi discipule menechfoude,</l>
<l>Ende duvele gejaget uut haren gewoude.</l>
<l>Enen sondare comstu sien</l>
<l n="70">Met pinen, God loent di na dien!"</l>
<l>Als Effrem hem hadde geseit</l>
<l>Wat dat hem in therte leit,</l>
<l>So wert hi gemonecht van hem.</l>
<l>Doe bat hem die goede Effrem</l>
<l n="75">Te biddene Gode, dat hi hem onne,</l>
<l>Dat hi Griex spreken conne.</l>
<l>Baselijs bat ende vraechde daer na,</l>
<l>Waeromme hi priesterscap niet en ontfa.</l>
<l>Hi sprac: "Omdat ic sondare bem."</l>
<l n="80">Doe leide hi die hande op hem,</l>
<l>Ende seide hem de selve woerde</l>
<l>Als den dyaken toebehoerde,</l>
<l>Ende Effrem thant ter stede</l>
<l>Seide in Griex te Gode ene bede.</l>
<l n="85">Gheestelike dage drie</l>
<l>Was bliscap grot daer onder die.</l>
<l>Effrems taelman wert dyaken,</l>
<l>Ende Effrem liet hem priester maken.</l>
<l>Si scieden in payse blide sere,</l>
<l n="90">Gode lovende, onsen Here.</l>
<l>                Dese heilege man Effrem,</l>
<l>Also ic bescreven vinde van hem,</l>
<l>Leefde ende starf in een heilech leven.</l>
<l>Salege leeringe es van hem bleven,</l>
<l n="95">Die hi screef, also ict hebbe bekent.</l>
<l>Hi starf alse keyser was Valent.</l>
<l>                Een deelken, so ict best can,</l>
<l>Scrivic dies dese heilege man</l>
<l>Bescreef met droefheit der herten:</l>
<l n="100">Hoe dat hi beclaget met smerten mede,</l>
<l>Die corruptie der menschelijchede.</l>
<l>                "En es niemen saechte no oetmoedech</l>
<l>Niemen en es in rusten, niemen en es gestade,</l>
<l>Niemen en es gedoechsam in tquade,</l>
<l n="105">Niemen en houdt verdrachliken moet,</l>
<l>Als menne vloect, sijn sin en verwoet;</l>
<l>Alle sijn wi ter bitterheit gereit,</l>
<l><pb n="422"/>Alle sijn wi duckende in traecheit,</l>
<l>Alle hebben wi ter ydelre glorien ghere,</l>
<l n="110">Alle sijn wi minnende de werelt sere.</l>
<l>                Selc wilde dat men hem te bugene begonne,</l>
<l>Eer hi selve bugen conne.</l>
<l>                Selc wilt anderen gebieden,</l>
<l>Daer cranke redene toe mach dieden.</l>
<l n="115">                Van buten der cleedere visieren</l>
<l>Doen verstaen wel die manieren,</l>
<l>Dat wi die ertsche dinc gesmaken;</l>
<l>Der cleedinge scoenheit ons bekint maken</l>
<l>Naect van der ewelikere scoenhede."</l>
<l n="120">                Dit ende vele andere mede</l>
<l>Bescreef dese heilege man vorwaer,</l>
<l>Dat mi te dichtene ware te swaer.</l>
<l>Dies so latict aldus bliven</l>
<l>Ende sal ander dinc bescriven.</l>
</div>
<div type="subchapter"><head type="subchapter">Van Gregoriuse, <hi rend="italic">den bisscop van Nazansen</hi>. LXXVII.</head>
<l>                Fine leeringe ter salechede</l>
<l>Was Gregoriuse altoes mede,</l>
<l>Die bisscop van Nazansen was.</l>
<l>In Capadocien, also ict las,</l>
<l n="5">So was geboren dese heilege man.</l>
<l>Jonc vinc hi dat leeren an</l>
<l>Met Baselise den groten sant.</l>
<l>Dat saet viel al in tgoede lant,</l>
<l>Ende wies in vromeliker dinc.</l>
<l n="10">Wat dat Gregorius ontfinc</l>
<l>Dat wies in so groter vromen,</l>
<l>Dat ict niet en soude connen genomen.</l>
<l>So menegen dede hi bekeren</l>
<l>Met siere uutnemender saleger leeren,</l>
<l n="15">Ende altemale lcide hi den sin</l>
<l>Om der vroetscapen gewin,</l>
<l>Daer hi omme scheen gierech wesen,</l>
<l>Ende toegede exempel wel te desen.</l>
<l>                Alse ouder wert dese heilege here,</l>
<l n="20">Dede hi tonder die buggers sere;</l>
<l>Ende alse hadden pays die goede,</l>
<l>Van Constantinoble die vroede</l>
<l>Sendden om desen vroeden man,</l>
<l>Om tfolc te bringene in dogeden dan,</l>
<l n="25">Dat bi den quaden sere was vererret.</l>
<l>Niet lange en heeft hi daer gemerret;</l>
<l>Nochtan vele goets hiere wrochte,</l>
<l>So dat somegen kerstenen dochte,</l>
<l>Dat si doe ierst begonden sijn</l>
<l n="30">Kerstijn, ende si enen nuwen scijn</l>
<l>Bescouweden van der waerheit claer.</l>
<l>Ende al seide hen hare meester waer</l>
<l>Met menegher uutnemender scoender sprake,</l>
<l>Sijn leeren was meerre in der sake</l>
<l n="35">Die hi in sine gewerke dede:</l>
<l>Dus was sijn leeren al salechede.</l>
<l>Wat dat hi leerde sinen clerken,</l>
<l>Dat toegede hi vore in gewerken;</l>
<l>So dat emmer vernoyde den quaden,</l>
<l n="40">Als si sien die goede daden,</l>
<l>Ende beginnen runen die riese,</l>
<l>Dat nutte ware dat men daer kiese</l>
<l>Enen bisscop in die stat,</l>
<l>Ende hi vare daer hi bisscop sat.</l>
<l n="45">Dat runen verstont die heilege man.</l>
<l>Dat hem niemen der spraken en an,</l>
<l>Heeft hi den anderen geseit:</l>
<l>"Dat si neder al geleit,</l>
<l>Dat bi mi enech discort</l>
<l n="50">Onder die liede sal comen vort!</l>
<l>Eer so werpt mi in die see,</l>
<l>Ende des discords en wese nemmee."</l>
<l>In sine kerke es hi gewent,</l>
<l><pb n="423"/>Daer hi dlijf salechleke in ent.</l>
<l n="55">                Dese bisscop was suver ende vroet,</l>
<l>Van wien ic claer dit verstoet,</l>
<l>Alse hi ter scolen jonc ginc tHatenen,</l>
<l>Suverheit ende leeren was al sijn menen;</l>
<l>So dat hem eens dunct na sinen gome,</l>
<l n="60">Daer hi sit ende leest, in drome,</l>
<l>Dat bi hem II wijf scone van anscijn</l>
<l>An elke side geseten sijn.</l>
<l>Hi, die de suverheit begherde,</l>
<l>Siet op die wive, als in onwerde</l>
<l n="65">Vraget hi hen, wie si sijn ende wat</l>
<l>Si begeren. An hem tier stat</l>
<l>Vriendelijchede seiden si:</l>
<l>"Jongelinc, niet en vernoye di.</l>
<l>Heimelijc genoech ende becant</l>
<l n="70">Sijn wi di, want dat verstant:</l>
<l>Van ons tween es die ene geseit</l>
<l>Vroetscap, die andere Suverheit;</l>
<l>Ende daeromme gesent sijn wi</l>
<l>Altoes te wandelne met di,</l>
<l n="75">Want suver woenste ende scone heefstu</l>
<l>Ons in dine herte gereet al nu."</l>
<l>Hadde hi eer iet nerenst gewesen</l>
<l>Ter doget, vele meer na desen</l>
<l>Wert hi nerensteger ter doget,</l>
<l n="80">Want te Gods dienste was hi gehoget</l>
<l>Altoes met enen heilegen gare;</l>
<l>So dat menne bisscop coes daer nare,</l>
<l>Dat hi sijn moeste sijns ondancs sere.</l>
<l>Van desen heilegen vroeden here</l>
<l n="85">Leerde vele dogeden Jeronimus;</l>
<l>Want selve bescrivet dus</l>
<l>Jeronimus, also ict las,</l>
<l>Dat dese Gregorijs sijn meester was,</l>
<l>Als hine te Constantinoble vant</l>
<l n="90">Ende hi dat bisscopdoem hadde in hant,</l>
<l>Also ic te voren gewoech.</l>
<l>Waric daer toe vroet genoech,</l>
<l>Ic mochte scone dinc bescriven,</l>
<l>Dat dese sant liet van hem bliven.</l>
<l n="95">Neenic niet; dus latict staen</l>
<l>Ende moet ander dinc anevaen.</l>
</div>
<div type="subchapter"><head type="subchapter">Van Ambrosise van Melane. LXXVIII.</head>
<l>                Nu ic hier een deel bescrive</l>
<l>Van enen man van heilegen live,</l>
<l>Ambrosise, bisscop van Melanc,</l>
<l>Wies vite ons es comen ane</l>
<l n="5">Bi den heilegen Pauline,</l>
<l>Diese bescreef ierst in Latine.</l>
<l>Ambrosijs vader Ambrosijs hiet,</l>
<l>Die baliu was over al dat diet,</l>
<l>Dat beseten hadde dlant van Gallen.</l>
<l n="10">Sente Ambrosise es gevallen,</l>
<l>Daer hi eens sliep, als hi kint was,</l>
<l>So wert men geware das,</l>
<l>Dat hem vlogen bien ten monde</l>
<l>Uut ende in, daer in der stonde</l>
<l n="15">Sijn vader ende sijn voestere sagen toe.</l>
<l>Die voestere woudse weren. Doe</l>
<l>Sprac die vader: "Neen, laet sien</l>
<l>Wat endde hier af sal gescien."</l>
<l>Alse si een goet stic so hadden gevlogen,</l>
<l n="20">So namen si hare vaert ten hogen</l>
<l>Recht op te hemele, ende in dien</l>
<l>Dat mense niet mere en conde gesien.</l>
<l>Die vader seide dese tale vort:</l>
<l>"Ghelevet dit kint, iet groets dat wort."</l>
<l n="25">Dese bien hebben wel getoeget</l>
<l>In sine kintscheit die grote doget,</l>
<l>Die God in hem heeft gewracht,</l>
<l>Van sijnre leeren grote cracht,</l>
<l>Daer die suete honechraten</l>
<l n="30">Af comen sijn menegen te baten,</l>
<l>Die ten hemelschen dingen traken</l>
<l>Daerbi van der erdschen saken.</l>
<l>                Nu alse hi was een jongelinc,</l>
<l>Gheviel te Rome dese dinc,</l>
<l n="35"><pb n="424"/> Dat hi ene maget sach,</l>
<l>Die met sijnre moeder te woenne plach,</l>
<l>Ende si custe eens papen hant.</l>
<l>Doe sprac hi als in spele te hant,</l>
<l>Die hant hare biedende, het mochte gescien</l>
<l n="40">Die gelike van hem na dien.</l>
<l>Aldus bi den Heilegen Geest</l>
<l>Vorsprac hi dat sint wert verheest,</l>
<l>Daerne God toe heeft genoet.</l>
<l>Die maget, die dat noch niet en verstoet,</l>
<l n="45">Heeftene gescouden om die sake,</l>
<l>Als oft hi kintschelike sprake.</l>
<l>Hier na, als hi geleert was wale</l>
<l>In die arten liberale,</l>
<l>Wert hi van den juge gedaen,</l>
<l n="50">Dat hi ten vonnesse soude verstaen,</l>
<l>Datmen bi rechte soude uutgeven;</l>
<l>Dat hi heeft also bedreven,</l>
<l>Dattene Probus, die eerlike man,</l>
<l>Die over baliu was dan,</l>
<l n="55">Te sinen rade nam boven al.</l>
<l>Ende hier na men hem beval</l>
<l>Van provincien II dat doemen</l>
<l>In rechte, so dat hi es comen</l>
<l>In die stede van Melane.</l>
<l n="60">Nadat die doot was comen ane</l>
<l>Auxencius den Arriaen,</l>
<l>Die bisscop daer was, herde saen</l>
<l>Wert Ambrosijs daer vercoren</l>
<l>Van allen pertien, waer si toe horen,</l>
<l n="65">Bisscop te sine in die stat.</l>
<l>Nerenstelike wederseide hi dat,</l>
<l>Maer dat en mochte niet gedieden.</l>
<l>Heimelike waent hi ontgaen den lieden,</l>
<l>Ende mict tsnachts te rumene die port;</l>
<l n="70">Maer nu was der liede acort,</l>
<l>Dat men doe ten porten hoede.</l>
<l>Dus wert vonden nuchtens die goede</l>
<l>Teenre porten, daer hi bi waent ontflien.</l>
<l>Als gevaen houden sine na dien</l>
<l n="75">Ende hebben ten keyser gesent,</l>
<l>Dien si doen haren wille bekent,</l>
<l>Dat was Valentiniaen,</l>
<l>Die vroylike dit lovede saen.</l>
<l>Alse verstont dat was also</l>
<l n="80">De baliu Probus, so was hijs vro,</l>
<l>Dat sijn woert soude werden waer;</l>
<l>Want als hine sendde daer,</l>
<l>So seide hi dese woerde tote hem:</l>
<l>"Ganc, ende dit doen annem,</l>
<l n="85">Ende niet als juge so en jugiere,</l>
<l>Maer al na bisscops maniere."</l>
<l>Als men wiste des keysers wille,</l>
<l>Was men herde onlange stille,</l>
<l>Ambrosijs hine wert aldaer</l>
<l n="90">Bisscop gewiet, hoet hem was swaer.</l>
<l>Hier na es hi te Rome comen.</l>
<l>Die maget, die wi vore nomen,</l>
<l>Quam cussen des bisscops hant.</l>
<l>Lachende sprac hi te hant:</l>
<l n="95">"Alsic seide di, sie du,</l>
<l>Eens spapen hant so custu nu."</l>
<l>Dese uutnemende heilege man</l>
<l>Dede menege nutscap, daer men van</l>
<l>Horen mach, dar ic wel lyen,</l>
<l n="100">Wonder in der derder Pertien.</l>
<l>                In desen tiden, na minen verstane,</l>
<l>Was ene vrouwe, hiet Melane,</l>
<l>Die edelste van Rome der port,</l>
<l>Liet Rome ende voer so vort</l>
<l n="105">In Jherusalem der stat,</l>
<l>Daer si so heeft geleeft na dat,</l>
<l>Dat si rechte heeft den name bejaget</l>
<l>Van Teclen, der heilegher maget.</l>
<l><pb n="425"/>                Theodolus, een catijf pape,</l>
<l n="110">Als hi bi claerre orcontscape</l>
<l>Van sijnre consciencien quaet</l>
<l>Gode te sacreerne bestaet,</l>
<l>Als hi midden den precen es,</l>
<l>So starf hi, sijt seker des.</l>
</div>
<div type="subchapter"><head type="subchapter">Van Valentiniaens doot. LXXIX.</head>
<l>                In desen tiden heeft ontfaen</l>
<l>De keyser Valentiniaen</l>
<l>Van der bloetsocht die doot, in weet,</l>
<l>Teenre stat die Brigitione heet,</l>
<l n="5">Alse hi hadde XI jaer</l>
<l>Gheregneert. Sijn sone daer naer</l>
<l>Wert keyser, die hiet Graciaen,</l>
<l>In djaer ons Heren na mijn verstaen</l>
<l>CCC ende LXXVIII jaer.</l>
<l n="10">Die ridders van Ytale, dits waer,</l>
<l>Coren van Valentiniane</l>
<l>Te keysere, dien noch lach ane</l>
<l>Kintscheit, nochtan dat daer of</l>
<l>Graciaen niet en gaf orlof,</l>
<l n="15">Noch oec mede sijn oem Valent</l>
<l>Die keyser niet en ware bekent;</l>
<l>Maer het wert hare wille saen.</l>
<l>Dese Valentiniaen</l>
<l>Was Valentiniaens sone.</l>
<l n="20">An Justinen wannene die gone,</l>
<l>Severen hadde hi te wive nochtan.</l>
<l>Verstaet dat, hoe dat het quam an:</l>
<l>Justinen vader, hiet Justus,</l>
<l>Als keyser was Constantius,</l>
<l n="25">Van Pycene hi juge was.</l>
<l>In sinen droeme dochte hem das,</l>
<l>Dat uut sijnre rechter siden es comen</l>
<l>Een keyserlike purpre te vromen.</l>
<l>Constantius, die dit verstoet,</l>
<l n="30">Justusse ontliven doet,</l>
<l>Wies dochter hiet Justine,</l>
<l>Die wies in die scoenheit fine,</l>
<l>Ende wert, also ict bescreven vant,</l>
<l>Metter keyserinnen Severen becant,</l>
<l n="35">Diese om hare scoenheit minde.</l>
<l>Ende doese die keyser oec bekinde,</l>
<l>So wil hise nemen te wive,</l>
<l>Ende Severe sijn wijf oec blive,</l>
<l>Die Graciaens moeder was.</l>
<l n="40">Valentiniaen na das</l>
<l>Maecte een loy: wie so woude,</l>
<l>Twee wive wel hebben soude.</l>
<l>Aldus wan die keyser ane</l>
<l>Justinen Valentiniane,</l>
<l n="45">Die men jonc bi toenamen heet,</l>
<l>Ende III dochtere, also ict weet:</l>
<l>Justen, Graten ende Gallen.</l>
<l>Galle, het es also gevallen,</l>
<l>Wert skeysers Theodocius wijf:</l>
<l n="50">Placiden wan hi an hare lijf.</l>
<l>Honorius, Archadius,</l>
<l>Die kindere Theodocius,</l>
<l>Waren gewonnen, horic tellen,</l>
<l>An sijn ierste wijf Placellen.</l>
</div>
<div type="subchapter"><head type="subchapter">Van den keyser Valente. LXXX.</head>
<l>                Claerlike, wanic, hebdi bekent,</l>
<l>Hoe dat de keyser was Valent</l>
<l><pb n="426"/>Een Arriaen al oppenbaer.</l>
<l>In sijns riken twelefste jaer</l>
<l n="5">So wilde hi wonderlike sake,</l>
<l>Datmen die moenke alle ridders make;</l>
<l>Diet ontseget, dat menne verslaet:</l>
<l>Dies menech die doot ontfaet.</l>
<l>Die wel geloeveden oec dat</l>
<l n="10">Hiet hi rumen Edissen die stat,</l>
<l>Ende si den keiser gaven haren scat</l>
<l>Op dlijf. Die verhorden dat,</l>
<l>Liepen rechte ter kerken doe.</l>
<l>Des keysers baliu quamer toe</l>
<l n="15">Ende hiet dat niemen daer en blive.</l>
<l>Hi vernemt van enen wive,</l>
<l>Die vaste loept ter kerken waert</l>
<l>Ende bringt hare kint in die vaert.</l>
<l>Hi sprac hare an: "Cative, waer du?</l>
<l n="20">Hoe ontamelike loepstu?"</l>
<l>"Toten anderen," si hem antwort.</l>
<l>Hi sprac: "En heeftu niet gehort,</l>
<l>Datmense alle sal verslaen?"</l>
<l>"Jaic," seit si, "sonder waen,</l>
<l n="25">Ende dies haestic mi met geninde,</l>
<l>Datmen mi onder hen vinde."</l>
<l>"Ende dat kindeken," seit hi,</l>
<l>"Waeromme draechstuut met di?"</l>
<l>Ende si antwerdde hem oppenbare:</l>
<l n="30">"Omdat het mede si martelare."</l>
<l>                Als die baliu dat verhort,</l>
<l>Ghinc hi toten prince vort</l>
<l>Ende seide hem oppenbare,</l>
<l>Dat al gereet te stervene ware:</l>
<l n="35">Het ware alte groeten sonde</l>
<l>So vele tontlivene in corter stonden.</l>
<l>Daer keerde hi die gramscap swaer,</l>
<l>Maer verellent werter daer naer</l>
<l>Wel XXX<hi rend='sup'>M</hi>, die gesant</l>
<l n="40">Waren in Trahicien lant.</l>
</div>
<div type="subchapter"><head type="subchapter">Van skeysers Valents ongeloeve. LXXXI.</head>
<l>                Hierna als die quade Valent</l>
<l>Alle die goede kerstene scent</l>
<l>TAnthyochen, waer hise vint,</l>
<l>So wert van hem daer verkint</l>
<l n="5">Een heilech moenc, hiet Affrates,</l>
<l>An wien sine tale dus es:</l>
<l>"Sech mi, waer es nu dijn gaen?"</l>
<l>Die goede man antwerdde saen:</l>
<l>"Om te biddene over dijn rike."</l>
<l n="10">Die keyser antwerdde haestelike:</l>
<l>"Het behoefde na moenke sede,</l>
<l>Dattu thuus daeds dine gebede."</l>
<l>Hi sprac: "Du seids wel, ic soudt doen,</l>
<l>Wiltu ons laten geroen;</l>
<l n="15">Ende also lange dedic dat</l>
<l>Als Gods volc in payse sat.</l>
<l>Maer nu so moetic gedoegen sware;</l>
<l>Dies so loepic harentare,</l>
<l>Ofticter iemene mach doen goet."</l>
<l n="20">Die keyser sweech, maer dit verstoet</l>
<l>Sijn camerlinc, ende die sprac an</l>
<l>Met fellen woerden den heilegen man.</l>
<l>Hier na soude die maken een bat</l>
<l>Den keyser, ende saen na dat</l>
<l n="25">Verwoedde hi: als dwater soet,</l>
<l>Werp hiere hem in ende bleef doot.</l>
<l>                Een clusenare tien tide was,</l>
<l>Gheheeten Accepsimas,</l>
<l>Die in ene celle LX jaer</l>
<l n="30">Sat, ende was van menschen daer</l>
<l>Noyt gesien, no gehort</l>
<l>Dat hi sprac an menschen woert.</l>
<l>                Nu als tAnthiochen Valent</l>
<l>Poeget hoe hi die kerstene gescent,</l>
<l n="35">Wert hi studerende in een boec</l>
<l>Eens philosophen, die ondersoec</l>
<l><pb n="427"/>Doet van menegeranden wetten,</l>
<l>Daer hen die heidene ane setten;</l>
<l>Ende al ware een discort</l>
<l n="40">In die kerke nu gehort,</l>
<l>Dat hi dan niet en dade wel,</l>
<l>Dat hi daeromme ware fel.</l>
<l>Dies liet hi een deel sine felheit,</l>
<l>Maer sine sinne heeft hi geleit</l>
<l n="45">An nigromantie quaet,</l>
<l>Daer hi bi dus af verstaet</l>
<l>Wie na hem keyser soude wesen.</l>
<l>Die duvel toegede hem na desen</l>
<l>Dese vier letteren min no mee:</l>
<l n="50">T. E. O. ende D,</l>
<l>Dat si vore selen sijn al</l>
<l>In sinen name, die wesen sal</l>
<l>Na hem keyser. Nu es die waen</l>
<l>Des keysers, dat hi sal bestaen</l>
<l n="55">Hem te winnenne af sijn rike,</l>
<l>Die sal heeten die gelike.</l>
<l>Dus dede hi edele liede verslaen,</l>
<l>Die selken name hadden ontfaen,</l>
<l>Als Theodocen, Theodoren,</l>
<l n="60">Of daermen mach die letteren in horen;</l>
<l>So dat enege van dien namen</l>
<l>Hare namen verkeerden altesamen,</l>
<l>Ende wildent wel met eden verclaren,</l>
<l>Dat si anders niet geheeten waren.</l>
</div>
<div type="subchapter"><head type="subchapter">Des keysers Valents doot. LXXXII.</head>
<l>                Te dien tide dat der jare viertiene</l>
<l>Gheregneert in den quaden pliene</l>
<l>Hadde Valent die Arriaen,</l>
<l>So wert hi also bevaen,</l>
<l n="5">Dat hi bi noede rumen moet</l>
<l>Anthyochen, ende metter spoet</l>
<l>Moet hi jegen die Goten varen,</l>
<l>Die in dlant van Trahitien waren.</l>
<l>Hi dede gebieden, dat elc went</l>
<l n="10">Van daer hi was verellent.</l>
<l>Hi scheen wel doen, al waest te spade</l>
<l>Dat hem berau van sinen quade.</l>
<l>Dus quam hi jegen die Goten te wige,</l>
<l>Die vochten met groten prige.</l>
<l n="15">Daer was een te beweenne strijt,</l>
<l>Want die Romeine in dien tijt</l>
<l>Wat si daer brachten, lijf ende goet,</l>
<l>Bleef altemale onder voet,</l>
<l>Ende selve den keyser Valent</l>
<l n="20">Wert een scicht in dlijf gesent,</l>
<l>Daer hi af doegede sware pine;</l>
<l>So dat hi van den orsse sine</l>
<l>Ghevallen ware, en hadde menne niet</l>
<l>Ghehouden; doch so gesciet,</l>
<l n="25">Datmenne in een huus gebrochte</l>
<l>Teenen dorpe gewont onsochte.</l>
<l>Maer hem volgeden die vianden,</l>
<l>Die dat huus altemale verbranden</l>
<l>Ende hem daerin. Dus moeste hi derven</l>
<l n="30">Sepulture, die menechwerven</l>
<l>Groete quaetheit hadde gejaget:</l>
<l>Dus vaert hi die de goede plaget!</l>
<l>                Hier indt Jeronimus sine coronike.</l>
<l>Vort meer bescriven warelike</l>
<l n="35">Prosper, Beda ende echt</l>
<l>Die moenc van Gembloys Zegebrecht.</l>
<l>Nu ende eer wi vorder gaen,</l>
<l>So willewi hier doen verstaen,</l>
<l>Dat gesciet in someger tijt,</l>
<l n="40"><pb n="428"/> Dat men also overlijt,</l>
<l>Dat men niet en es seker das</l>
<l>In wies keysers tijt het was;</l>
<l>Nochtan houdt ment over waer.</l>
<l>In den sevenden boec hier naer</l>
<l n="45">Sal men scone dinc verclaren;</l>
<l>Maer ierst salmen oppenbaren</l>
<l>Van Barlaam, van Josaphat.</l>
<l>Bescreven so liet ons dat</l>
<l>In Latijn Jan van Damas,</l>
<l n="50">Die sere vroet ende heilech was;</l>
<l>In Dietsche dichtict na mijn connen.</l>
<l>God moet mi sijnre hulpen onnen.</l>
<p><hi rend="italic">Hier es de seste boec van der ander partien ute</hi>.</p>
</div>
</div>
<div type="chapter"><head type="chapter"><pb n="429"/> DANDER PARTIE. DE SEVENDE BOEC.</head>
<div type="subchapter"><head type="subchapter">De vorredene van den sevenden boeke.</head>
<l>                De sevende boec die en bediet</l>
<l>Van der keysere jare niet,</l>
<l>Maer allene heeft hi inne</l>
<l>Heilege jeesten, also ict kinne,</l>
<l n="5">Van heilegen lieden, daer men gereet</l>
<l>Negeen seker besceet af en weet</l>
<l>In welcs keysers tijt si waren.</l>
<l>Daer sal men scone dinc oppenbaren.</l>
<l>Dese boec die hevet in</l>
<l n="10">LXVI capiteele, niet min.</l>
</div>
<div type="subchapter"><head type="subchapter comment">[Titellijst]</head>
<l><hi rend="italic">Van enen coninc van India</hi> ... I.</l>
<l><hi rend="italic">Hoe dien coninc enen sone geboren wert, die Josephat hiet</hi> ... II.</l>
<l><hi rend="italic">Noch van den selven ende van enen man, die met hem was</hi> ... III.</l>
<l><hi rend="italic">Van Josephat, skonincs sone</hi> ... IIII.</l>
<l><hi rend="italic">Van Barlaam ende van Josephat</hi> ... V.</l>
<l><hi rend="italic">Van den selven</hi> ... VI.</l>
<l><hi rend="italic">Noch van den selven</hi> ... VII.</l>
<l><hi rend="italic">Van den selven noch</hi> ... VIII.</l>
<l><hi rend="italic">Noch van den selven</hi> ... IX.</l>
<l><hi rend="italic">Van den selven</hi> ... X.</l>
<l><hi rend="italic">Van den selven</hi> ... XI.</l>
<l><hi rend="italic">Ende noch van den selven</hi> ... XII.</l>
<l><hi rend="italic">Van den selven</hi> ... XIII.</l>
<l><hi rend="italic">Hoe Barlaam sciet van Josaphat</hi> ... XIIII.</l>
<l><hi rend="italic">Hoe die coninc Barlaam dede sueken</hi> ... XV.</l>
<l><hi rend="italic">Hoe die coninc raet suect om sinen sone Joaphat weder te verkeerne uut sinen goeden geloeve</hi> ... XVI.</l>
<l><hi rend="italic">Van den selven</hi> ... XVII.</l>
<l><hi rend="italic">Van den selven</hi> ... XVIII.</l>
<l><hi rend="italic">Dit es Nachors spreken op de wet</hi> ... XIX.</l>
<l><hi rend="italic">Van den selven</hi> ... XX.</l>
<l><hi rend="italic">Noch van den selven</hi> ... XXI.</l>
<l><hi rend="italic">Hoe de coninc de disputeringe verleide</hi> ... XXII.</l>
<l><hi rend="italic">Josaphats tale tote Nachor</hi> ... XXIII.</l>
<l><hi rend="italic">Hoe Nachor bekeerde</hi> ... XXIIII.</l>
<l><hi rend="italic">Hoe die heidene papen raet sochten om Josaphat te verkeerne</hi> ... XXV.</l>
<l><hi rend="italic">Van den selven</hi> ... XXVI.</l>
<l><hi rend="italic">Noch van den selven</hi> ... XXVII.</l>
<l><hi rend="italic">Van den selven</hi> ... XXVIII.</l>
<l><hi rend="italic">Hoe Theodas bekeerde</hi> ... XXIX.</l>
<l><hi rend="italic">Hoe Josaphat coninc wert van half sijns vaders rike</hi> ... XXX.</l>
<l><pb n="430"/><hi rend="italic">Hoe Josaphats vader kersten wert</hi> ... XXXI.</l>
<l><hi rend="italic">Des conincs Anemmers doot</hi> ... XXXII.</l>
<l><hi rend="italic">Hoe Josaphat sijn rike opgaf</hi> ... XXXIII.</l>
<l><hi rend="italic">Hoe Josaphat ginc in de woestine</hi> ... XXXIIII.</l>
<l><hi rend="italic">Hoene de duvel becoerde</hi> ... XXXV.</l>
<l><hi rend="italic">Hoe Josaphat Barlaam vant</hi> ... XXXVI.</l>
<l><hi rend="italic">Barlaams doot</hi> ... XXXVII.</l>
<l><hi rend="italic">Josaphats doot</hi> ... XXXVIII.</l>
<l><hi rend="italic">Josaphats sepulture</hi> ... XXXIX.</l>
<l><hi rend="italic">Van den abt Zosimas ende van Marien van Egypten</hi> ... XL.</l>
<l><hi rend="italic">Van den selven</hi> ... XLI.</l>
<l><hi rend="italic">Hoe si hem cont maecte al haer leven beginne</hi> ... XLII.</l>
<l><hi rend="italic">Van den selven</hi> ... XLIII.</l>
<l><hi rend="italic">Noch van den selven</hi> ... XLIIII.</l>
<l><hi rend="italic">Noch van den selven</hi> ... XLV.</l>
<l><hi rend="italic">Noch van den selven</hi> ... XLVI.</l>
<l><hi rend="italic">Hoe Zosimas wederkeerde</hi> ... XLVII.</l>
<l><hi rend="italic">Van sente Marinen</hi> ... XLVIII.</l>
<l><hi rend="italic">Van sente Eufrosinen ende van haren vader</hi> ... XLIX.</l>
<l><hi rend="italic">Van den heilegen vaderen hare spreken op religioes leven</hi> ... L.</l>
<l><hi rend="italic">Van der heilegere vadere gewerkte</hi> ... LI.</l>
<l><hi rend="italic">Van der oudere vadere werke ende spraken</hi> ... LII.</l>
<l><hi rend="italic">Van simpelheiden ende oetmoedecheiden</hi> ... LIII.</l>
<l><hi rend="italic">Van gedoechsamheiden</hi> ... LIIII.</l>
<l><hi rend="italic">Van bruederleken payse</hi> ... LV.</l>
<l><hi rend="italic">Van gestadecheiden</hi> ... LVI.</l>
<l><hi rend="italic">Van ongestadecheiden</hi> ... LVII.</l>
<l><hi rend="italic">Van verwaentheiden</hi> ... LVIII.</l>
<l><hi rend="italic">Van ydelre glorien te vliene</hi> ... LIX.</l>
<l><hi rend="italic">Van gramscapen te wachtene</hi> ... LX.</l>
<l><hi rend="italic">Van den getempteerden te versmadene</hi> ... LXI.</l>
<l><hi rend="italic">Van quaden begripene</hi> ... LXII.</l>
<l><hi rend="italic">Van der duvele temptatie</hi> ... LXIII.</l>
<l><hi rend="italic">Van des vleeschs temptatie</hi> ... LXIIII.</l>
<l><hi rend="italic">Van der nutscap der temptatien</hi> ... LXV.</l>
<l><hi rend="italic">Van boeten alte wel</hi> ... LXVI.</l>
</div>
<div type="subchapter"><head type="subchapter">HIER BEGHINT DIE SEVENDE BOEC VAN DER ANDERE PARTIEN VAN DEN SPIEGELE HYSTORIALE. <hi rend="italic">Van enen coninc van Indya</hi>. I.</head>
<l>                Alsoment mach bescreven vinden,</l>
<l>So was wilen in dlant van Ynden</l>
<l>Een coninc mechtech ende rike.</l>
<l>In allen welden van erterike</l>
<l n="5">Was hi vervult, mer ene sake</l>
<l>Maectenne een deel tongemake,</l>
<l>Dat hi sonder kint noch was.</l>
<l>Avennier hiet hi, also ict las.</l>
<l>An afgode was tgeloeve sine,</l>
<l n="10">Ende orlogede die kerstine</l>
<l>Ende maecte menegen martelare.</l>
<l>Hier af worden selke in vare,</l>
<l>Beide vrie ende onvrie,</l>
<l>So dat selc liet grote heerscapie</l>
<l n="15">Ende trac ter woestine,</l>
<l>Daer hi dore Gode doegede pine;</l>
<l>So dat een sconinx overste raet</l>
<l>Ende sijn meeste toeverlaet,</l>
<l>Ende dien oec best die coninc onste,</l>
<l n="20">Des coninx quaet niet gedoegen en conste,</l>
<l>Ende trac wech ter woestinen</l>
<l>Met anderen om Gode hem pinen.</l>
<l>Als die coninc dit heeft verstaen,</l>
<l>Wert hi met gramscapen meer bevaen</l>
<l n="25">Op die kerstene dan te voren,</l>
<l>Ende pijnde meer om haren toren.</l>
<l>Doe dede hi sueken den man vorseit</l>
<l>So lange, dat so wert bereit</l>
<l>Dat men hem te voren brachte.</l>
<l n="30">Die coninc met swaren gedachte</l>
<l>Sprac aldus den genen an:</l>
<l>"O sot van sinne, verloren man,</l>
<l>Waeromme maecstu scande van dijnreeren,</l>
<l>Ende maecs van di der kinder sceren?</l>
<l n="35">Du vergets [dire] trouwe tonswaert,</l>
<l>Ende laets rechter naturen aert,</l>
<l>Als boven al onsen goden geet</l>
<l>Met di die man die Jhesus heet."</l>
<l>Als die heilege man dit horde,</l>
<l n="40">Gaf hi blideleke antworde:</l>
<l>"O coninc, wiltu recht verstanden,</l>
<l>Doe van di gaen dine vianden,</l>
<l>Ic doe di redene verstaen;</l>
<l>Anders en willics niet anvaen,</l>
<l n="45"><pb n="432"/> Wat tormente du moechs doen mi."</l>
<l>Die coninc sprac: "Ende wie sijn si</l>
<l>Die viande, die du heefs ghere</l>
<l>Daticse van dijnre talen were?"</l>
<l>Die ander sprac met corten rade:</l>
<l n="50">"Gramscap ende begherte quade</l>
<l>Doe wech, ende sette in hare stede</l>
<l>Vroetscap ende gerechtechede."</l>
<l>Die coninc behiet hem dat wale,</l>
<l>Ende dander nam dus an die tale:</l>
<l n="55">"Ghelovet sijs God gebenedijt,</l>
<l>Die mi van vuelheit heeft gequijt</l>
<l>Ende van alre cativechede,</l>
<l>Ende mi den wech gewijst heeft mede,</l>
<l>Dat ic der ingele levene bi</l>
<l n="60">Met broeschen live mach bringen mi!</l>
<l>Ende du, die wils van ons verdriven</l>
<l>Al dat ons mach te Gode becliven,</l>
<l>Ende dat wi Gode souden laten,</l>
<l>Dat ons soude gaen boven allen onbaten,</l>
<l n="65">Hoe mochtewi ons dan met di mingen?</l>
<l>Neen, wi selen eer alle dingen</l>
<l>Loechenen datter werelt angaet.</l>
<l>Wi sien dijn doen algader quaet.</l>
<l>Du laets den God, die den mensche</l>
<l n="70">Maecte ende gaf vele [te] wensche;</l>
<l>Nochtan brac hi Gods gebot,</l>
<l>Daer hi omme in den helschen pot</l>
<l>Soude geweest hebben emmermere,</l>
<l>Maer dat die genadege here</l>
<l n="75">Met sijnre doot na menschelijchede</l>
<l>Den mensche brachte ter saleger stede.</l>
<l>Dese God, dese here goet,</l>
<l>Wederseit dijn felle moet</l>
<l>Met menegerande uutnemenden quade.</l>
<l n="80">Wes seker, dat ic dinen rade</l>
<l>En volge seker nemmermere</l>
<l>Omtrent van enegen kere."</l>
<l>Doe sprac die coninc: "Recht catijf,</l>
<l>Die avonture heeft wel dijn lijf</l>
<l n="85">Ghebracht in groter onsalecheit.</l>
<l>En hadstuut oec niet so vorleit</l>
<l>Met belove, dat ic di dede,</l>
<l>Daer ic ute gramscap [ende] wrake mede</l>
<l>Wech doen moet, du waers gescant</l>
<l n="90">Van live. Nu, ende om den bant</l>
<l>Van ouder vrientscap, die in mi</l>
<l>Groeteleke was te di,</l>
<l>Ute minen ogen make die,</l>
<l>Dat ic di nemmermeer en sie!"</l>
<l n="95">Die goede man ginc tsiere steden,</l>
<l>Ende leidde sijn lijf in heilecheden;</l>
<l>Ende den coninc wies sijn toren</l>
<l>Op die kerstene meer dan te voren.</l>
</div>
<div type="subchapter"><head type="subchapter">Hoe dien coninc een sone geboren wert. II.</head>
<l>                Icken weet hoe lange na tgone</l>
<l>Wert den coninc geboren een sone,</l>
<l>Ende hi wert sere blide om dat.</l>
<l>Dat kint hiet men Josaphat,</l>
<l n="5">Dat utermaten scone was.</l>
<l>Die vader wilde danken das</l>
<l>Sinen gode, ende te hant</l>
<l>Dede hi gebieden in sijn lant</l>
<l>Groet volc, dat soude comen</l>
<l n="10">Ten dage diere toe was genomen.</l>
<l>Daer dedemen na der heidene pliene.</l>
<l><pb n="433"/>LII astronomiene</l>
<l>Waren ter groter feesten comen.</l>
<l>Die heeft die coninc te rade genomen,</l>
<l n="15">Ende vraechde elken wat hi vinde</l>
<l>Dat gescien sal sinen kinde.</l>
<l>Vele spracker daer deser gelike:</l>
<l>Het worde mechtech ende rike.</l>
<l>Een sprac dus boven hen allen vroet:</l>
<l n="20">"Also mi mijn sin verstanden doet,</l>
<l>O coninc, de sone dijn</l>
<l>En sal in dijn rike niet here sijn,</l>
<l>Maer in ongelijc beteren rike;</l>
<l>Ende alse hi mach verstaen claerlike,</l>
<l n="25">So sal hi an treligioen,</l>
<l>Dattu di nu pijns onderdoen,</l>
<l>Anevaen, dat es kerstenheit."</l>
<l>Dat dese hier heeft waer geseit</l>
<l>Was die gelike van Balaam,</l>
<l n="30">Die om te vloekene quam</l>
<l>Die kindere van Israel,</l>
<l>Daer hi nochtan toe seide wel</l>
<l>Alse hise sach; doe dede God,</l>
<l>Die somwile doet dat sijn gebot</l>
<l n="35">Die quade doen nemmer haren danc.</l>
<l>                Des conincs blijsscap wert gemanc</l>
<l>Met droefheiden met deser spraken.</l>
<l>Een palays dede hi doe maken,</l>
<l>Dat scoenste dat men conste visieren,</l>
<l n="40">Van aysemente so menegertieren,</l>
<l>Dat ict niet gescriven en conde.</l>
<l>Alst kint leet der kintscheit stonde,</l>
<l>So waest gedaen in dat gesate,</l>
<l>Daer niet en gebrac van weelden state,</l>
<l n="45">Datmen ter werelt mochte gewinnen.</l>
<l>Die coninc dede met hem daer binnen</l>
<l>Jongelinge achemant,</l>
<l>De scoenste die men vant in dlant,</l>
<l>Ende beval hen op die doot,</l>
<l n="50">Dat si den kinde van geenre noet,</l>
<l>Die enegen mensche mach doen dere,</l>
<l>Niet en woegen nemmermere,</l>
<l>Ende menne oec niet ute en liete comen;</l>
<l>Maer al dat mach ter bliscap vromen</l>
<l n="55">Dat moetmen altoes vore hem togen,</l>
<l>Om altoes te houdene in hogen.</l>
<l>Oec geboet hi boven al,</l>
<l>Dat men gewage grot no smal</l>
<l>Vore hem van Cristo no van siere lere.</l>
<l n="60">Noch beval die coninc mere:</l>
<l>Worde iemen siec van siere meyseniede,</l>
<l>Datmen dien van den anderen sciede,</l>
<l>Ende dade enen anderen in sine stede,</l>
<l>Den scoensten diemen vonde mede,</l>
<l n="65">Dat des conincs sone niet en vername</l>
<l>Dat den anderen iet mesquame,</l>
<l>So dat hi en weet van geenre lette,</l>
<l>Daer pine af comt of enege smette.</l>
<l>Vort hiet die coninc al dore sijn rike</l>
<l n="70">Verslaen dat levede kerstelike,</l>
<l>Ja diemen na den derden dach</l>
<l>In sijn rike venden mach.</l>
</div>
<div type="subchapter"><head type="subchapter">Van den selven ende van enen man, die met hem was. III.</head>
<l>                Een man hadde sere verheven</l>
<l>Die coninc, dien hi gegeven</l>
<l>Hadde vele van sinen sinne</l>
<l>Bi sonderlingher groter minne.</l>
<l n="5">Die man levede na Cristus leere,</l>
<l>Maer omme die ducht van sinen here</l>
<l>Moeste wesen dat bedect.</l>
<l>Eens metten coninc ter jacht hi trect,</l>
<l>So datse sciet die avonture,</l>
<l n="10"><pb n="434"/> Ende die goede man quam te dier ure</l>
<l>Daer hi enen armen vant,</l>
<l>Die bi noede hem bat te hant,</l>
<l>Dat hine met hem voere te sinen:</l>
<l>Hi bleve daer doot els in pinen.</l>
<l n="15">Die goede man vraechde wat manne hi ware.</l>
<l>Die arme sprac oppenbare:</l>
<l>"Ic can met woerden verbliden wale</l>
<l>Wie dat droeve es bi eneger tale."</l>
<l>Die goede man heeft dat gehort</l>
<l n="20">Over truffelike woert;</l>
<l>Om die minne Gods nochtan</l>
<l>Voerde hi thuus den armen man,</l>
<l>Ende dede hem geven sine noet.</l>
<l>                Nu worden bevaen in nide groet</l>
<l n="25">Ander heren van der sale,</l>
<l>Dat die goede man was so wale</l>
<l>Metten coninc, dien si anspraken</l>
<l>Ende toenden menege quade saken</l>
<l>Den coninc van sinen vrient,</l>
<l n="30">Ende meest dat hi Cristum dient,</l>
<l>Ende seggen: "Here, dit seldi vinden,</l>
<l>Wildi u dies dus bewinden,</l>
<l>Ende gi hem wilt vore ogen leggen,</l>
<l>Dat gi uwe weltheit wilt ontseggen,</l>
<l n="35">Ende ghi wilt werden kerstijn:</l>
<l>So seldi seggen, ende doe u kinnen therte dijn."</l>
<l>Die coninc heeft also gedaen</l>
<l>Ende dede sinen vrient verstaen,</l>
<l>Dat hi kersten wille wesen.</l>
<l n="40">Die goede man verblijdde in desen,</l>
<l>Die niet en kinde des conincs quaet,</l>
<l>Ende gaffer toe oec vasten raet,</l>
<l>Dat die coninc swaer verdroech,</l>
<l>Maer toende sine gramscap in tgevoech</l>
<l n="45">Om die sonderlinge minne,</l>
<l>Die hi te hem hadde in den sinne.</l>
<l>Nu verstont die goede man wale,</l>
<l>Dat baraet was des conincs tale,</l>
<l>Ende wert sere tongemake</l>
<l n="50">Ende peisde messelike sake,</l>
<l>Hoe hi des conincs moet gesachte;</l>
<l>So dat hem quam in sijn gedachte</l>
<l>Van den armen, dien hi dede</l>
<l>Voeden bi ontfarmechede.</l>
<l n="55">Ende hi sprac hem aldus ane:</l>
<l>"Vrient, du daeds mi te verstane,</l>
<l>Dattu met woerden cons maken sachte</l>
<l>Een siec tebarenteert gedachte."</l>
<l>Vort seide hi dat hem mesquam,</l>
<l n="60">Ende als sine tale inde nam,</l>
<l>Sprac die arme: "Nu doe dijn haer</l>
<l>Al afsceren, ende daer naer</l>
<l>Doe dine diere cleedere ave,</l>
<l>Ende doe ane cleedere vuel ende ongave,</l>
<l n="65">Ende ganc ten coninc marghijn vroe.</l>
<l>Vraget hi di, waeromme du coms soe,</l>
<l>Du sels seggen: "Here, om die woerde,</l>
<l>Die ic gisteren van di horde.</l>
<l>Siet, ic ben metti gereet</l>
<l n="70">Te doegene alrehande leet;</l>
<l>Want ic verstont dattu wils gaen</l>
<l>In de woestine dine sonden afdwaen;</l>
<l>Ende sint ic hebbe gemac ende eere</l>
<l><pb n="435"/>Bi di gehadt, so willic meere</l>
<l n="75">Metti al ongemac anevaen.""</l>
<l>Dus heeft die goede man gedaen,</l>
<l>Ende brachte den coninc so gemoet,</l>
<l>Dat hijt in trouwen al verstoet</l>
<l>Van sinen vrient, in sien, in horen,</l>
<l n="80">Ende mindene meer dan te voren.</l>
<l>                Nu geviel in corten dagen</l>
<l>Hier na, dat daer die coninc jagen</l>
<l>Soude, heeft hi II moenke vernomen,</l>
<l>Die hi vore hem dede comen,</l>
<l n="85">Ende sprac: "Nu segt, quade liede sot,</l>
<l>En hebdi gehort niet mijn gebot,</l>
<l>Dat die men vonde van uwer wet</l>
<l>In mijn rike, dat hi geset</l>
<l>Emmer moeste sijn ten viere?"</l>
<l n="90">Die moenke seiden: "Om die maniere</l>
<l>Wi nu ute dinen rike vlien,</l>
<l>Maer wi moesten ons versien</l>
<l>Van spisen, die ons ten wege bederf."</l>
<l>Die coninc sprac anderwerf:</l>
<l n="95">"Die de doot ontsiet ende vliet,</l>
<l>Mict op sine spise lettel of niet."</l>
<l>Si seiden: "Ende wie ontsiet die doot,</l>
<l>Dan die met genuechten groet</l>
<l>An dat men heeft vore handen cleeft,</l>
<l n="100">Ende negeenen hope en heeft</l>
<l>Van goede dat na tsterven coemt?</l>
<l>Wi, die [de] werelt heeten verdoemt</l>
<l>Om Gode, die doot niet en ontsien."</l>
<l>Die coninc wanedse in dien</l>
<l n="105">Beloepen, ende seide: "Waeromme in die vlucht</l>
<l>Sidi, of gi die doot niet en ducht?"</l>
<l>"Wi en vlien de doot niet, die du geven</l>
<l>Moges, coninc, mer wi vlien dijn sneven,"</l>
<l>Seiden si; ende altehant</l>
<l n="110">Wert verstoermt die tyrant,</l>
<l>Ende dede die heilege moenke beede</l>
<l>Ontliven met groten leede.</l>
</div>
<div type="subchapter"><head type="subchapter">Van Josaphat, des conincs sone. IIII.</head>
<l>                Des conincs sone, dies ic gewoech,</l>
<l>Die wies sere in al gevoech,</l>
<l>Ende leerde wat men leeren mochte</l>
<l>Na dat men hem te voren brochte;</l>
<l n="5">Ende vele questien van naturen</l>
<l>Boven sijnre meesters curen</l>
<l>Heeft hi te wonderne gevraghet,</l>
<l>Dies den vader, als mens gewaghet</l>
<l>Hem den sin van den jongelinghe,</l>
<l n="10">Wonderde in vele dinghe.</l>
<l>Ende als de jongelinc heeft verstaen,</l>
<l>Dat hi daer ute niet en mach gaen,</l>
<l>Dies verwondert hi hem vort alle dagen;</l>
<l>Maer den vader en dorst hijs niet gewagen.</l>
<l n="15">Te lesten hi hem so verbout,</l>
<l>Dat hijs enen, dien hi was hout</l>
<l>Boven sine andere maysenieden,</l>
<l>Sijn gepeys al wilde bedieden,</l>
<l>Ende die cnape seide hem dware</l>
<l n="20">Altemale ende oppenbare.</l>
<l>Alse die jongelinc dware verstoet,</l>
<l>Liep hem messelike die moet,</l>
<l>Ende onse Here sendde hem inne</l>
<l>Een deelkijn van claren sinnc.</l>
<l n="25">Eens doene quam de vader vanden,</l>
<l>Nam hi de tale dus in handen:</l>
<l>"Lieve vader, coninc here,</l>
<l>Eest u wille, ic beghere sere</l>
<l>Van u te wetene ene sake,</l>
<l n="30">Daer ic af ben tongemake:</l>
<l><pb n="436"/>Wat maecht wesen, dat ghi binnen desen</l>
<l>Ghesate mi doet besloten wesen?"</l>
<l>Die vader antwerdde: "Lieve kint,</l>
<l>Omdat ic wille dat ghi twint</l>
<l n="35">Anesien en sels dat leelijc si,</l>
<l>Ofte dat mochte bedroeven di.</l>
<l>Ic wille di ewelike houden</l>
<l>In genuechten, in alle vrouden."</l>
<l>Die sone sprac: "Wel lieve here,</l>
<l n="40">Dus en levic nemmermeere</l>
<l>Anders dan in herten pine.</l>
<l>Ic beghere vroet te sine</l>
<l>Van al dien dat daer buten si.</l>
<l>Wiltu van rouwen hoeden mi,</l>
<l n="45">Laet mi varen daer ic beghere."</l>
<l>De vader die wert droeve sere</l>
<l>Ende peist, eest dat hijt hem ontseit,</l>
<l>Dat hi hem rouwe te grot aneleit,</l>
<l>Ende seide: "Sone, nu doet ter vaert</l>
<l n="50">Al dat uwe herte beghaert."</l>
<l>Doe wert saen bereet tgesinde</l>
<l>Also betaemde des conincs kinde,</l>
<l>Achter lande mede te vaerne.</l>
<l>Hi was bevolen te bewaerne</l>
<l n="55">Al siere meysenieden soe,</l>
<l>Datmenne altoes maecte vroe,</l>
<l>Ende men vore hem niet comen en liete</l>
<l>Dinc die comen mochte te verdriete.</l>
<l>Eens avonturlijc dat so quam,</l>
<l n="60">Dat des conincs sone vernam</l>
<l>Enen lasersen ende enen blent.</l>
<l>Hi bidt dat men hem doe bekent</l>
<l>Wat liede dat sijn so ongedaen;</l>
<l>Ende doe dede men hem verstaen,</l>
<l n="65">Dat liede sijn, dient alsoe staet,</l>
<l>Dat si complexien hebben quaet</l>
<l>Ende moeten sijn gepijnt alsoe.</l>
<l>Die jongelinc antwerdde doe,</l>
<l>Ende vraechde oft allen lieden gesciet.</l>
<l n="70">Die liede seiden: "Neent niet,</l>
<l>Mer somegen dien dat anslaet,</l>
<l>Ende dat bi humoren quaet."</l>
<l>Ende noch sprac die jonghelinc:</l>
<l>"Mach mense kinnen, dien dese dinc</l>
<l n="75">Selen geschien, of comen si onvoresien?"</l>
<l>Die andere antwerdden te dien:</l>
<l>"Dat en mach weten wijf noch man,</l>
<l>Het hort al den goden an."</l>
<l>Die jongelinc en vraechde nemmeere,</l>
<l n="80">Maer sijn sin verdroefde sere.</l>
<l>Ghevaren quam hi eens hier nare,</l>
<l>Daer hi eens ouden wert geware</l>
<l>Verrompelt seer in den anschine,</l>
<l>Ende hadde verloren dic tande sine,</l>
<l n="85">Daer hi qualike omme sprac.</l>
<l>In allen leden ongemac</l>
<l>Scheen hi hebbende van der oude.</l>
<l>Echter vraechde hi wat dat wesen woude.</l>
<l>Men seide hem: "Bi den vele jaren</l>
<l n="90">So moet dese man dus varen."</l>
<l>"Ende wats die oudde?" dit seit hi.</l>
<l>"Dats die doot," antwerdden si.</l>
<l>Hi vraechde: "Comt allen lieden dit,</l>
<l>Oft somegen allene besmit?"</l>
<l n="95">Si seiden: "Die doot es gemeene</l>
<l>Onder groet ende onder cleene."</l>
<l>Hi seide vort: "Ende te wat dagen</l>
<l>Moet men comen te deser plagen?"</l>
<l>Die ander antwerdden hem te waren:</l>
<l n="100">"Te LXXX ofte te C jaren</l>
<l>So moet comen dese oude;</l>
<l>Dan comt die doot met gewoude."</l>
<l>Doe sprac suchtende die jonchere:</l>
<l>"Onse leven es better sere</l>
<l n="105">Ende vol der cativecheit,</l>
<l>Ofte men dus der doot ontbeit,</l>
<l><pb n="437"/>Dat mense scuwen niet en mach,</l>
<l>Ende niemen en weet haren sekeren dach!"</l>
<l>Dit bleef vort vaste in sijn gedochte,</l>
<l n="110">Ende clagede hem selven onsochte:</l>
<l>"Wat sal gescien mijns na die doot?</l>
<l>Wie sal gedinken mijns cleene of groot?</l>
<l>Ofte salic sterven ende werden niet?</l>
<l>Oft vint men ander leven iet,</l>
<l n="115">Oft andere werelt eneghertiere?"</l>
<l>Als hi dit in menegher maniere</l>
<l>Dus hielt loepende in sinen sin,</l>
<l>Wert hi sere bedrueft daer in;</l>
<l>Nochtan altoes in toppenbare</l>
<l n="120">Toende hi ofte hi blide ware.</l>
<l>Ten lesten werp hijt vore ogen</l>
<l>Hem, dien hi tierst sijn gerief dorste toegen</l>
<l>Van dat hi besloten was,</l>
<l>Ende die hem noch berechte das,</l>
<l n="125">Hoe dat sijn vader al hadde verdreven</l>
<l>Die hem dies conde mochten geven.</l>
<l>Doe dit verstont die jonghelinc,</l>
<l>Bleef hi peisende omme die dinc</l>
<l>Ghelijc den man, die groten scat</l>
<l n="130">Heeft ongereet, ende die omme dat</l>
<l>Hem pijnt met al sinen sinne,</l>
<l>Hoe hi dien scat gewinne.</l>
</div>
<div type="subchapter"><head type="subchapter">Van Barlaam ende van Josaphat. V.</head>
<l>                Te Sennar in die woestine</l>
<l>Woende, om Gods vrient te sine,</l>
<l>Een heilech man, hiet Barlaam,</l>
<l>Te desen tide, ende hi vernam</l>
<l n="5">Van Gode den staet ende al die dinge</l>
<l>Van Josaphat den jongelinge,</l>
<l>Ende die maniere wat hi doen soude.</l>
<l>Hi maecte hem derwert also houde.</l>
<l>Werelike cleedere dede hi an,</l>
<l n="10">Ende veysde hem een coopman,</l>
<l>Ende maecte sine woene</l>
<l>Daer bi woende des conincs sone,</l>
<l>Ende maecte an dien man sine conde,</l>
<l>Ende meest an hem, dien hi best onde,</l>
<l n="15">Josaphat, ende heymelijcs es.</l>
<l>Eens gaf God davonture des,</l>
<l>Dat die vroede Barlaam</l>
<l>Metten ghenen in spraken quam,</l>
<l>Ende sprac aldus dengenen ane:</l>
<l n="20">"Here. ic doe u te verstane:</l>
<l>Ic ben hier van verren comen,</l>
<l>Ende bringe des conincs sone te vromen</l>
<l>Enen preciosen steen,</l>
<l>Beter so en was noyt engheen,</l>
<l n="25">Dien ic hem gherne toenen soude.</l>
<l>Sine doecht es menechfoude:</l>
<l>Die van herten sijn verblent,</l>
<l>Der vroetscap licht hi hen toesent;</l>
<l>Den doeven hi dat horen gheeft;</l>
<l n="30">Ende die sonder spreken leeft,</l>
<l>Dien gheeft hi spraken metten monde.</l>
<l>Hi geneest alle ongesonde,</l>
<l>Ende die duvele hi verjaecht.</l>
<l>Al dat nutte vrome andraecht,</l>
<l n="35">Dat heeft de huedere van den steene."</l>
<l>                "Margrieten menech eene,"</l>
<l>Sprac die ander, "van groter waerde</l>
<l>Ende steene van meneghen aerde</l>
<l>Hebbic gesien; maer dies gelike</l>
<l n="40">En quam noyt in dit rike,</l>
<l>Daer ic yet af hebbe gehort.</l>
<l>Laet sien dien steen; ic bringe di vort,</l>
<l>Es dijn woert waer, vore des conincs sone,</l>
<l>Daer di grot goet af comt na tgone."</l>
<l n="45">Barlaam sprac: "Selc es mijn steen:</l>
<l>En machene sien man engheen,</l>
<l>Hine si van herten reene;</l>
<l><pb n="438"/>Sijn sien verlore hi els al gemeene;</l>
<l>Ende mi dunct in minen rade,</l>
<l n="50">Saechstune, het ware dine scade,</l>
<l>Ende het ware mi leet utermaten,</l>
<l>Quaemstu bi mi ter onbaten.</l>
<l>Maer ic weet wel dat des conincs kint</l>
<l>Van smetten, diemen ter werelt vint,</l>
<l n="55">Suver es van herten ende van ogen.</l>
<l>Hem dar ickene coenlike toegen."</l>
<l>Die ander sprac: "Here, ghi segt waer;</l>
<l>Icken ben van smetten niet claer,</l>
<l>Dat ic den steen yet dar ansien."</l>
<l n="60">Te sinen jonchere ginc hi na dien,</l>
<l>Ende seide hem wat hi hadde gehoert,</l>
<l>Die sere verblijdde omme die woert,</l>
<l>Ende dede incomen Barlaam,</l>
<l>Diene gruette. Daerna hine nam</l>
<l n="65">Ende dedene bi hem sitten saen;</l>
<l>Den serjant dede hi wech gaen.</l>
<l>Doe sprac hi: "Bringt ons den steen voert,</l>
<l>Daer ic twonder af hebbe gehoert."</l>
<l>Barlaam antwerdde saen:</l>
<l n="70">"Ic moet ierst dinen sin verstaen,</l>
<l>Ofti te nutteliker vromen</l>
<l>Dat ic di toegen wille mach comen</l>
<l>Mijn meester, mijn Here, seghet:</l>
<l>"Selc gaet uut die sayens pleghet,</l>
<l n="75">Wies saet som valt neven die wegen;</l>
<l>Dat wert van den vogelen wechgedregen,""</l>
<l>Ende dier gelike seide hi voert</l>
<l>Der heilegher ewangelien woert.</l>
<l>"Ende vindic in di drechtech lant,</l>
<l n="80">Ic salre in saeyen altehant</l>
<l>Saet, daer du vrome af souds ontfaen."</l>
<l>Josaphat antwerdde saen:</l>
<l>"Lieve vader, met herten sere</l>
<l>Hebbic lange gehadt den ghere,</l>
<l n="85">Te hoerne daer nutscap ane lach;</l>
<l>Maer, dat miere herten sere verwach,</l>
<l>Ic en conde vinden noch noyt den man,</l>
<l>Die mi brachte iet nuttelijcs an.</l>
<l>Maer canic vinden enegen wisen,</l>
<l n="90">Daer ic af hore dat men mach prisen,</l>
<l>Ic hope dat mi vogele engheene,</l>
<l>Noch doerne, noch herde steene</l>
<l>Iet letten selen, ic en saelt doen comen</l>
<l>Mi te nutteliker vromen.</l>
<l n="95">Vader, oftu wets enege saken,</l>
<l>Daer ic bi mach salecheit genaken,</l>
<l>Die doe mi cont wesen saen;</l>
<l>Want ic hebbe wel verstaen,</l>
<l>Dattu hier comts van verren landen.</l>
<l n="100">Mijn herte doet mi verstanden,</l>
<l>Dat mi van di geoppenbaert</l>
<l>Wert dat ic lange hebbe begaert."</l>
</div>
<div type="subchapter"><head type="subchapter">Van den selven. VI.</head>
<l>                Doe nam Barlaam an die tale:</l>
<l>"Lieve kint, dit daedstu wale,</l>
<l>Dattu dinen hope en leidts al niet</l>
<l>An dingen diemen vore ogen siet,</l>
<l n="5">Maer ane dingen die sijn bedect.</l>
<l>                Een coninc was wilen opgetrect</l>
<l>Van machte ende van groter ere.</l>
<l>Eens quam gevaren dese here</l>
<l>Op enen wagen, geciert met goude,</l>
<l n="10">Met sinen goede menechvoude,</l>
<l>Ende hi ontmoette twee arme man,</l>
<l>Die hakeltacle hadden an,</l>
<l>Ende daensichten sere vale.</l>
<l>Die coninc es gebeet te dale,</l>
<l n="15">Ende heefse gehelst beide ende gecust,</l>
<l>Ende dede hen vort dies hem lust.</l>
<l>Doe dat sagen sine baroene,</l>
<l>Hadden si despijt van desen doene:</l>
<l>Hen dochte dat hi dede onmate</l>
<l n="20">Sinen conincliken state.</l>
<l>Maer hem elc also ontsiet,</l>
<l>Dat sine oppenbare niet</l>
<l><pb n="439"/>Begripen dorren. Mer sconincs broeder,</l>
<l>Sijns vader kint ende siere moeder,</l>
<l n="25">Dien bidden si dat hijs hem vermane</l>
<l>Selker dinc meer af te stane;</l>
<l>Dat die brueder heeft gedaen.</l>
<l>Nu hadde dese costume daer gestaen,</l>
<l>Dat dese coninc hadde gevisiert,</l>
<l n="30">Als iemen ter doot was gejugiert,</l>
<l>So blies die rechtere vore dies duere</l>
<l>Met eenre businen, die ter cuere</l>
<l>Van allen lieden was bekent.</l>
<l>Doe wert het cont al omtrent,</l>
<l n="35">Dat dieghene sterven moet.</l>
<l>Tsavonts die businen doet</l>
<l>Die coninc vore sijns brueder dure</l>
<l>Blasen. Doe waende die brueder wel ter cure</l>
<l>Des morgens sterven, ende al dien nacht</l>
<l n="40">Heeft hi hem gereidt na sine macht,</l>
<l>Als die niet en mict op dlijf.</l>
<l>Metten dage nam hi sijn wijf</l>
<l>Ende sijn kindere, ende quam altemale</l>
<l>Liggen weenen vore sconincs sale.</l>
<l n="45">                Als die coninc dat heeft vernomen,</l>
<l>Dede hi den brueder vore hem comen.</l>
<l>In groeten weene sach hi dien,</l>
<l>Ende hi sprac hem ane mettien:</l>
<l>                "O sot, oftu dus ontsies,</l>
<l n="50">Dat dijns brueder amman blies,</l>
<l>Daer du niet jegen en heefs mesdaen,</l>
<l>Also di seide dijns selfs waen,</l>
<l>Wanen quam di de coenheit so groet,</l>
<l>Dattu mi souds begripen so bloet,</l>
<l n="55">Dat ic dammanne mijns Gods, mijns Heren,</l>
<l>Met gruetenne, met cussene wilde eren,</l>
<l>Die mi in vreseliker soen</l>
<l>Mine doot te wetene doen,</l>
<l>Ende ic moet te gemoete comen</l>
<l n="60">Den Here diet al mach verdomen,</l>
<l>Ende dien ic hebbe te menegen stonden</l>
<l>Verbolgen met minen sonden?</l>
<l>Siet, brueder, dit dedic di,</l>
<l>Dattu te vroeder souds werden daer bi,</l>
<l n="65">Ende die mi begripen daden</l>
<l>Salic castien bi anderen daden."</l>
<l>                Doe dede hi maken IIII fortsiere,</l>
<l>Die II beslaen met goude diere,</l>
<l>Ende dandere buten bepeken.</l>
<l n="70">Die II, die al gouden bleken,</l>
<l>Dede hi vullen met dooden beenen,</l>
<l>Dandere met preciosen steenen.</l>
<l>Sinen begripers dede hise toegen,</l>
<l>Ende leit hen vort vore oeghen,</l>
<l n="75">Welke twee si souden kiesen.</l>
<l>Ghelijc wereliken riesen,</l>
<l>Die niet en prisen dan dat si sien,</l>
<l>Prijsden si die vergulde in dien,</l>
<l>Dat menre in so mochte besteden scoene</l>
<l n="80">Die juwele van sconincs croene.</l>
<l>Dandere en prijsden si niet vele.</l>
<l>"Dit wistic," sprac die coninc, "wele.</l>
<l>Met uwen uutwendegen oegen</l>
<l>Siedi dit, dat men wille buten toegen;</l>
<l n="85">Maer men soude so doen niet;</l>
<l>Dat men met oegen van binnen siet,</l>
<l>Dat bescheedt eere ende oneere."</l>
<l>Doe dede ontsluten die goede here</l>
<l>Die fortsiere scone vergout,</l>
<l n="90">Daer stanc uut quam menechfout</l>
<l>Ende een herde vuel opsien,</l>
<l>Ende die coninc sprac mettien:</l>
<l>"Dit es wel dergeenre gelike,</l>
<l>Die mechtech sijn ende rike</l>
<l n="95"><pb n="440"/> Ende bi fierheiden scone blinken,</l>
<l>Ende van sonden binnen stinken."</l>
<l>Doe dede hi de bepecte ontsluten,</l>
<l>Die licht ende lucht gaven dien van buten,</l>
<l>Daer si becomen groot hadden van.</l>
<l n="100">Doe sprac die coninc dengenen an:</l>
<l>"Hier mogen wi bi verstaen</l>
<l>Doetmoedege, die wi sien gaen</l>
<l>Met onwerdegen cleederen gecleedt.</l>
<l>Doege die u van buten leedt,</l>
<l n="105">Die maect u dbegripen van mie;</l>
<l>Maer ic, die van binnen sie</l>
<l>Wat scoenheiden dat si hebben binnen,</l>
<l>Doemoedege arme, die verwinnen</l>
<l>Sal alle chierheit van erterike,</l>
<l n="110">Dat dede mi hen doen die gelike,</l>
<l>Daer ghi in daedt uwe scade."</l>
<l>Na desen coninc, vroet van rade,</l>
<l>Lieve kint, heefstu gedaen,</l>
<l>Als du mi vriendelike heefs ontfaen</l>
<l n="115">In goeder hopen, dat di sal comen,</l>
<l>Hopic sere, te groter vromen."</l>
</div>
<div type="subchapter"><head type="subchapter">Van den selven noch. VII.</head>
<l>                Nu nam Josaphat die tale</l>
<l>Ende sprac: "Dit seidstu herde wale.</l>
<l>Nu te kinnenne ic beghere</l>
<l>Dien God, daer du af spraecs ere</l>
<l n="5">Van den sade." Doe sprac die gone:</l>
<l>"Mijn God es Gods enege sone,</l>
<l>Der coninghe coninc, here der heren,</l>
<l>Dien negheene sterflijcheit en mach deren.</l>
<l>Sijn wandelen es in ewech lecht.</l>
<l n="10">Desen es te lovene recht.</l>
<l>Ic en ben van dien niet, die geven</l>
<l>Lof den goden sonder leven,</l>
<l>Maer in personen III een God,</l>
<l>Die van al heeft sijn gebod,</l>
<l n="15">Van dat men siet ende niet en siet."</l>
<l>Doe en liet hi hem achter niet</l>
<l>Van dat die heilege hystorie heeft in,</l>
<l>Ende hoe die duvel der liede sin</l>
<l>Brachte ane dafgode onreene;</l>
<l n="20">Ende hoe dat Abraham alleene</l>
<l>Bekinde den waerachtegen God,</l>
<l>Ende hoe hi dede sijn gebod,</l>
<l>Dat hem quam ter eeren groet;</l>
<l>Ende die wet, die God geboet</l>
<l n="25">Bi Moysen, den heileghen man,</l>
<l>Daer hi mede sijn volc hem wilde trecken an;</l>
<l>Van den afgoden, der duvele aert;</l>
<l>Ende hoe hi dore ons mensche waert,</l>
<l>Om den mensche met siere doot</l>
<l n="30">Te bringhene ter bliscap groot;</l>
<l>Hoe hi verrees ten derden dage</l>
<l>Ende voer te hemele sonder sage;</l>
<l>Hoe hi den Heilegen Geest woude senden</l>
<l>Den ghenen, die hen in hem bekenden;</l>
<l n="35">Ende hoe hi sal ten jonxten dagen</l>
<l>Die goede loenen, die quade plagen;</l>
<l>Ende hoe sine jonghers die werelt dure</l>
<l>Leerden die heilege screfture,</l>
<l>Na dat si van hem waren verlecht,</l>
<l n="40">Ende doepten rike ende arme echt;</l>
<l>Ende hoe de duvel dies was gram,</l>
<l>Omme dat hi selke scade nam,</l>
<l>Ende stichte nijt in alle die quade,</l>
<l>Die pinen omme der liede scade.</l>
<l n="45">                Doe hi dit claerlike ende wale</l>
<l>Hem hadde geseit met scoenrc tale,</l>
<l>Heeft hi vort tot hem geseit:</l>
<l>"Nu, here, ic hebbe di voregeleit</l>
<l>Een deel des wercs van onsen Here,</l>
<l n="50">Dat du volmaectelikere meerre</l>
<l>Hier na wale sels verstaen,</l>
<l>Als du sine gracie hebs ontfaen</l>
<l>Ende du di sets ten dienste sijn."</l>
<l><pb n="441"/>Doe en lette niet een wijlkijn</l>
<l n="55">Des conincs sone Josaphat,</l>
<l>Hine stont op van daer hi sat,</l>
<l>Ende helsde Barlaam, ende seide:</l>
<l>"Daer men mi af te voren leide,</l>
<l>Es dit de preciose steen,</l>
<l n="60">Want sijn gelike en es negeen,</l>
<l>Ende diemen niet en mach bedieden</l>
<l>Noch oec toeghen allen lieden?</l>
<l>Die, seder dat ic hebbe gehort</l>
<l>Dine edele salege woert,</l>
<l n="65">So es mi comen in therte binnen</l>
<l>Tsuetste licht datmen mach kinnen,</l>
<l>Dat mine druefheit lange geplogen</l>
<l>Altemale heeft wech getogen."</l>
<l>Noch heeft gevraecht bat clarelike</l>
<l n="70">Josaphat van den hemelschen rike,</l>
<l>Ende hoe die liede selen verrisen,</l>
<l>Ende om tfonnesse, dat God sal wisen,</l>
<l>Ende omme den loen van goeder saken,</l>
<l>Ende oec omme der quader wraken.</l>
<l n="75">Doe hem dat berecht was clare,</l>
<l>Wert hi weenende herde sware,</l>
<l>Ende sprac: "Wat maghic anegaen,</l>
<l>Dat ic der pinen mach ontgaen</l>
<l>Van minen sonden, dat ic sal mogen</l>
<l n="80">Metten heileghen verhoghen?"</l>
<l>                Barlaam antwerdde ghevet:</l>
<l>"Volcht hem, die di gheroepen hevet</l>
<l>Van der doot ten levene rechte,</l>
<l>Ende van demsterheiden ten lechte,</l>
<l n="85">Te Gode wert. Mer onwetenthede</l>
<l>Dats doot ende dempsterheit; hets oec mede</l>
<l>Dienst die den afgoden bestaet,</l>
<l>Dat boven alle dulheit gaet.</l>
<l>Ende mi dunct die gelike ontfaen</l>
<l n="90">Van enen man, die hadde gevaen</l>
<l>Ene cleene nachtegale,</l>
<l>Ende die gelike toegede wale</l>
<l>Ofte hi tfoghelken eten soude.</l>
<l>Doe wert si sprekende also houde:</l>
<l n="95">                "O man, wat salic di ter spise?</l>
<l>Ic ben so cleene. Ic sal di wisen</l>
<l>Vroetscap, die di in staden staen</l>
<l>Mochte, wildi mi laten gaen!"</l>
<l>Die man verwonderde die sprake,</l>
<l n="100">Ende ghelovede die sake.</l>
<l>                Doe sprac die nachtegale den man:</l>
<l>"En legt dinen erenst niet daer an,</l>
<l>Dattu niet en moechs gewinnen.</l>
<l>Rouwe doe uut dinen sinnen</l>
<l n="105">Van dat di comen es te scaden,</l>
<l>Sonder verhalen van enegen raden.</l>
<l>Ende ongeloevelike saken</l>
<l>En laetti niet geloevende maken.</l>
<l>Houdt dit dat ic di hebbe geseit,</l>
<l n="110">Het wert di grote vromicheit."</l>
<l>Den man wonderde hier of,</l>
<l>Ende heeft gehouden sijn belof,</l>
<l>Ende liet vliegen die nachtegale.</l>
<l>Ende doe si was versekert wale,</l>
<l n="115">Soe woudse proeven des mans sin,</l>
<l>Ende si sprac aldus te him:</l>
<l>"Wee di, wat heefstu gedaen,</l>
<l>Dattu mi hebs laten gaen!</l>
<l>Du bes vele goets worden quite,</l>
<l n="120">Want in mi es ene margarite</l>
<l>Meerre dan dei des vogels struus."</l>
<l>Doe wert die man sere confuus</l>
<l>Ende droeve, ende heeft oec pine gedaen</l>
<l><pb n="442"/>Ofte hise weder mochte gevaen;</l>
<l n="125">Maer het was hem al om niet.</l>
<l>Hi sprac an hare, als hi dat siet:</l>
<l>"In bedriege u, ver nachtegale;</l>
<l>Comt te mi weder, ic sal u wale</l>
<l>Hanteren met groeter hoefscheit."</l>
<l n="130">Die nachtegale heeft geseit:</l>
<l>"Man, nu bekinnic di wel sot.</l>
<l>Di en vroemt twint mijn gebod,</l>
<l>Want du heefs jegen al gedaen:</l>
<l>Du pijns om mi weder vaen,</l>
<l n="135">Dat di es al omme niet;</l>
<l>Ende du heefs van rouwe verdriet,</l>
<l>Daer di af en comt bate negeene.</l>
<l>Maer die dulheit en es niet cleene,</l>
<l>Die dat vor waer geloeven woude,</l>
<l n="140">Dat in mi een steen wesen soude</l>
<l>Meerre dan ic selve si."</l>
<l>Deser gelike duncken si mi</l>
<l>Verschoven ende noch meer verwoet,</l>
<l>Die in afgoden wanen enech goet.</l>
<l n="145">Si eeren ende doen hen offeranden,</l>
<l>Dat si maecten met haren handen.</l>
<l>Dits een sin sere ongeraect:</l>
<l>Si seggen, dat si sijn gemaect</l>
<l>Van hen, dat van hen es gewracht.</l>
<l n="150">Vort moeten si van hen sijn gewacht,</l>
<l>Ofte de dieve soudense stelen,</l>
<l>Dien si hen selven nochtan bevelen.</l>
<l>Uut desen geselscape sot</l>
<l>Heeft di geroepen onse Here God.</l>
<l n="155">Nu maec di verre van hen verscheeden,</l>
<l>Ende en laetti de quaetheit niet verleeden,</l>
<l>Daer van rusten in en es gheen hopen.</l>
<l>Gheloefdi ende doedi u dopen,</l>
<l>Du werts behouden; en geloefdi niet,</l>
<l n="160">Du werds verdoemt. Dat men hier siet,</l>
<l>Eere, weelde, saen tegaet,</l>
<l>Ende van beiden men ontfaet</l>
<l>Ewelike scande ende pine,</l>
<l>Daer tweevoudech in staet te sine</l>
<l n="165">Den mensche, dits sware plage,</l>
<l>Na den lesten doemsdaghe."</l>
<l>Doe sprac des conincs sone vroet:</l>
<l>"Alle dine woerde sijn herde goet,</l>
<l>Die ic met herten vray geloeve;</l>
<l n="170">Maer de afgode stom ende doeve</l>
<l>Die hatic met allen sinne,</l>
<l>Ende oec eer du quaems hier inne,</l>
<l>En dochte mi hare doen niet wesen goet,</l>
<l>Ende tsine oec wie dat hen dienst doet.</l>
<l n="175">Gods cnecht te sine mijn herte ghert,</l>
<l>Op dat ic hem niet en duncke onwert</l>
<l>Om mine sonden; nu hopic sere,</l>
<l>Dat mi sal de genadeghe Here</l>
<l>Mine sonden vergheven al,</l>
<l n="180">Want mine sonden sijn sonder getal,</l>
<l>Also du toens in dine leere.</l>
<l>Dat doepsel ic sere beghere,</l>
<l>Ende vort te doene na dinen raet,</l>
<l>Ofte mi iet meer te doene staet</l>
<l n="185">Dan gedoept sijn ende geloeven.</l>
<l>Ende staet mi iet te doene daer boven,</l>
<l>Here, dat doet mi verstaen:</l>
<l>Ic wilt gherne al anevaen."</l>
</div>
<div type="subchapter"><head type="subchapter">Noc van den selven. VIII.</head>
<l>                Doe was geseit noch van den vroeden:</l>
<l>"Van allen sonden moetstu di hoeden,</l>
<l><pb n="443"/>Ende op dat seker fondament</l>
<l>Van gheloeve moet sijn bekent</l>
<l n="5">Dine duechdelike daet;</l>
<l>Want dats een verdorven staet</l>
<l>Gheloeve sonder werke goet,</l>
<l>Ende die gelike gheene vrome en doet</l>
<l>Goet geloeve goeder werke sonder.</l>
<l n="10">Comen wi, na gracie, bi sonden tonder,</l>
<l>Wi mesdoen meer dan te voren,</l>
<l>Also wi in dewangelie horen,</l>
<l>Daer onse Here [seit] als ene jeeste</l>
<l>Van enen verdrevenen quaden geeste:</l>
<l n="15">Wert hem inganc weder gegeven,</l>
<l>Daer hi allene uut was verdreven,</l>
<l>Comt hi in met VII gesellen,</l>
<l>Arger dan hi, daer si al af vellen</l>
<l>Wat dat si daer van doechden vinden,</l>
<l n="20">Ende dien mensche also verblinden,</l>
<l>Dat hi argher wert dan eer."</l>
<l>Josaphat sprac desen keer:</l>
<l>"Versta ic dus, vallic in sonden,</l>
<l>Alsic eens ben gesuvert vonden,</l>
<l n="25">Dat ic buten alre hopen ben."</l>
<l>Barlaam antwerdde hem:</l>
<l>"Neen, en es so niet te verstane,</l>
<l>Want onse Here nam menscheit ane</l>
<l>Om te behoudene den sondare;</l>
<l n="30">Ende nu wiste hi oppenbare</l>
<l>Die crancheit onser naturen,</l>
<l>Ende liet ons medicine ter curen,</l>
<l>Als een alre vroets fisicien,</l>
<l>Dat wi ter baten mogen tien,</l>
<l n="35">Als wi ons in sonden scouwen,</l>
<l>Met penitencien in swaer berouwen,</l>
<l>Ende gaf ons exempel goet</l>
<l>Van enen jongelinc onvroet,</l>
<l>Die sijn goedekijn al verdede</l>
<l n="40">In vuelre onsuverhede.</l>
<l>Doe quam hem ane breke so groet,</l>
<l>Dat hi niet en hadde sinen noet</l>
<l>Van spisen diemen daer gaf den swinen.</l>
<l>Doe dwongenne die grote pinen,</l>
<l n="45">Dat hi wederkeerde te sinen vader,</l>
<l>Die hem sijn quaet vergaf algader</l>
<l>Ende maecte hem feeste ende dede hem eere.</l>
<l>Noch seit God van enen meere,</l>
<l>Die here was van C scapen,</l>
<l n="50">Ende om een ongereet te betrapen,</l>
<l>Liet hi alle dandere sonder hoede,</l>
<l>Ende sochte deen met nerensten moede;</l>
<l>Ende doe hijt vant, so was hi vroc.</l>
<l>Nu seit onse Here: "Rechte alsoe</l>
<l n="55">Es in den hemel vroude gemeert</l>
<l>Van enen, die hem van sonden bekeert,</l>
<l>Dan van XC ende negene,</l>
<l>Die der penitencien te plegene</l>
<l>Niet en hebben noet negeene."</l>
<l n="60">Maer als men es worden reene,</l>
<l>So moet men erenstelike haken</l>
<l>Om die geestelike smaken</l>
<l>Metten doechdeliken werken alle,</l>
<l>Also dat men niet en valle;</l>
<l n="65">Want hi es vreselijc die val</l>
<l>Denghenen die vechten sal,</l>
<l>Ende menech esser verloren bi;</l>
<l>Ende wie dat valt, hi sie dat hi</l>
<l>Lichtelike weder opsta,</l>
<l n="70">Ende nerenstelike te vechtene va."</l>
<l>Doe antwerdde Josaphat:</l>
<l>"Ende wie sal gehouden dat,</l>
<l>Hi en sal na den doepsele doen enege sonde?</l>
<l>Ic ben degene die gherne vonde</l>
<l n="75"><pb n="444"/> Enen wech, daer ic niet ute en gerochte,</l>
<l>Daer ic bi verwerken mochte</l>
<l>Minen sueten Here, minen God,</l>
<l>Ende dat ic dade altoes al sijn gebod."</l>
<l>                Barlaam sprac: "Coninc here,</l>
<l n="80">Du segs nu dinc gevoechlijc sere;</l>
<l>Maer het es onmogelijc te stane</l>
<l>Bi roeckenden viere ende niet tontfane</l>
<l>Van den roecke. Ende in desen</l>
<l>Eest als een onmogelijc wesen,</l>
<l n="85">Te anteerne die werelijchede</l>
<l>Ende te besmettene niet den sede;</l>
<l>Want God seit: "En es mensche engheen,</l>
<l>Die wel mach dienen heren tween."</l>
<l>Dit toenden Gods apostelen wale,</l>
<l n="90">Die der werelt joye lieten altemale,</l>
<l>Ende vercoren pine, ja ende oec die doot,</l>
<l>Daer si omme hebben bliscap groot</l>
<l>Na der sielen. Ja hare beene</l>
<l>Verjagen die duvele onreene,</l>
<l n="95">Ende gheven sieken hare gesonde.</l>
<l>Ende na der felre tyranne stonde</l>
<l>Datmen die mertelaren maecte,</l>
<l>Regneerden de coninge wel geraecte,</l>
<l>Die goede liede te eerne ploen.</l>
<l n="100">De some en wilden hebben wat doen</l>
<l>Metter werelt, ende trecten ten woestinen,</l>
<l>Daer si hen loeden met groten pinen</l>
<l>Van hongere, van hitten ende van coude,</l>
<l>Daer si bi bluschten met gewoude</l>
<l n="105">Allen vleescheliken ghere,</l>
<l>Dies der sielen mach comen te dere.</l>
<l>Selke wandelden allene,</l>
<l>Ende selke hielden hen in tgemeene</l>
<l>Onder haerre abde onderhorechede,</l>
<l n="110">Daer si de sonden daden sterven mede,</l>
<l>Ende gaven hen op als vercocht,</l>
<l>Daer si hen hebben in so brocht,</l>
<l>Dat schijnt dat niet in hen en levet</l>
<l>Dan Cristus, diet al ghevet,</l>
<l n="115">Ende hem volghen ende laten al</l>
<l>Der werelt ghichten groot ende smal.</l>
<l>Dats wel als men die werelt laet,</l>
<l>Als men al haren wille versmaedt,</l>
<l>Ende een loechgent siere nature</l>
<l n="120">Met begherten metter cure,</l>
<l>Die boven naturen wesen.</l>
<l>Ic onwerdech sere na desen</l>
<l>Soude gherne volghen nare</l>
<l>Dusdaenre heilegher scare.</l>
<l n="125">Want haren vrienden es so fel</l>
<l>Die werelt, tfleesch ende die duvel,</l>
<l>Ende viant beide lude ende stille</l>
<l>Hen allen, die doen haren wille.</l>
<l>Si maken vorwaerde metten dwasen,</l>
<l n="130">Met valschen geloeve connen sise asen,</l>
<l>Ende dats al om ane hen trecken;</l>
<l>Maer alsise hebben in haren strecken,</l>
<l>So es si altemale bedroghen,</l>
<l>Want van dat si hare leiden vore ogen</l>
<l n="135">So en hebben sise twint vervult.</l>
<l>Met leckerien sise heden verdult,</l>
<l><pb n="445"/>Ende morgen geven sise in handen</l>
<l>Den ongenadegen haren vianden.</l>
<l>                Coninge maect sise heden,</l>
<l n="140">Morgen setsise ter scalcheden;</l>
<l>Heden vervullen si enen met goede,</l>
<l>Ende morgen met aermoede;</l>
<l>Heden van velen gemint,</l>
<l>Morgen verhaet ende al geschint;</l>
<l n="145">Heden droeve, blide morgen;</l>
<l>Also ten eweliken sorgen</l>
<l>Hare minneren hebben si gescint.</l>
<l>Si en verdroevenre af niet een twint,</l>
<l>Ende hare en ontfarmt der catyven</l>
<l n="150">Altoes niet, die met hare bliven."</l>
</div>
<div type="subchapter"><head type="subchapter">Van den selven noch. IX.</head>
<l>                "Dus dienen dese enen onvroeden here,</l>
<l>Ende geliken min no meere</l>
<l>Enen man, dien sere jaget</l>
<l>Een eenhoren, ende sere versaghet</l>
<l n="5">Dat hi niet en dar horen sinen soen;</l>
<l>Ende daer hi dus comt gevloen,</l>
<l>Valt hi in enen groten pit,</l>
<l>Ende in den val hi gehit</l>
<l>Hem te vestene aen een boemkijn,</l>
<l n="10">Daer hi metten voeten sijn,</l>
<l>Also hem dunct, een deel op rust.</l>
<l>Ende als hem vort te scouwene lust</l>
<l>Wat baten hem daer mach geschien,</l>
<l>Heeft hi II muse daer versien,</l>
<l n="15">Deene was swert, dander wit,</l>
<l>Die des boemkens, daer hi op sit,</l>
<l>Wortele eenperlike cnaen,</l>
<l>Ende scheen het soude vallen saen.</l>
<l>Oec sach hi in des putten gronde</l>
<l n="20">Enen drake, diene gherne verslonde;</l>
<l>Ende jegen daer sine voete staen,</l>
<l>Vernam hi serpente utegaen</l>
<l>Te vier steden, die hem naken.</l>
<l>Vort vernam hi eenre saken,</l>
<l n="25">Hoe dat boven ane enen tac</l>
<l>Enen dropel honechs utebrac,</l>
<l>Daer hem af quam genuechte so groet,</l>
<l>Dat hi vergat al ander noet.</l>
<l>                Dits wel die mensche die hem voecht</l>
<l n="30">Ter werelt ende anders niet en genoecht.</l>
<l>Die doot es die eenhoren,</l>
<l>Die den mensche altoes jaget voren,</l>
<l>Onthier dat sine heeft achterhaelt.</l>
<l>Die putte, daer men vliende in daelt,</l>
<l n="35">Dats die werelt vol van quade.</l>
<l>Dboemken, daer die muse ane gestade</l>
<l>Met cnauwene om te velne bleven,</l>
<l>Dat es onse cranke leven,</l>
<l>Dat tegaet nacht ende dach.</l>
<l n="40"><pb n="446"/> Die IIII serpente men micken mach</l>
<l>Die elemente, die alle viere,</l>
<l>Bi ongeordineerdere maniere,</l>
<l>Den mensche quetsen ende biten.</l>
<l>Die drake, diet al wille versliten,</l>
<l n="45">Dats de helle diet al verslint,</l>
<l>Die tquade vore tgoede mint.</l>
<l>Die dropele van den honege si</l>
<l>Der werelt suetheit, daer hi bi</l>
<l>De duvel so den sin verblint,</l>
<l n="50">Dat hi sine salecheit niet en bekint.</l>
<l>                Noch so mogen geliken wel</l>
<l>De minneren deser werelt fel</l>
<l>Enen man, die hadde vriende drie;</l>
<l>Maer die II dat waren sie,</l>
<l n="55">Daer hi grooten cost ane leide;</l>
<l>Die derde hem niet wel en greyde,</l>
<l>Ende daer hi lettel dore heeft gedaen.</l>
<l>Nu moeste die man te rechte staen</l>
<l>Eens vore den coninc van swaerre sake,</l>
<l n="60">Daer hi af was sere tongemake.</l>
<l>Doe ghinc hi te sinen enen vrient,</l>
<l>Dien hi grotelike hadde gedient,</l>
<l>Ende seide hem sinen noet te voren.</l>
<l>Die ander en wilder niet af horen,</l>
<l n="65">Ende geliet hem ofte hine niet en kinde;</l>
<l>Maer, eest dat menne van den live scinde,</l>
<l>So beloeft hi hem quade cleederkine,</l>
<l>In te wendene den lichame sine.</l>
<l>Dus schiet hi danen sonder meer</l>
<l n="70">Ende comt ten anderen, daer hi meer</l>
<l>Ane hadde getoent minne groet,</l>
<l>Ende onttecte hem sinen noet.</l>
<l>Die ghene seide, hi hadde onlede,</l>
<l>Hi en mochte niet lange volgen mede;</l>
<l n="75">Maer onverre soude hi met hem gaen,</l>
<l>Dat hem cleene soude in baten staen.</l>
<l>Dus schiet die man van vrienden twee,</l>
<l>Daer hem af was in therte wee;</l>
<l>Want het dochte hem al verloren,</l>
<l n="80">Dat hi dore hen dede te voren.</l>
<l>Ten derden vrient comt hi na dien,</l>
<l>Daer hi cume op dorste sien,</l>
<l>Ende bloodelike sprac hi te hem:</l>
<l>"O lieve vrient, ic en bem</l>
<l n="85">So coene niet, dat ic bidde di;</l>
<l>Maer eest dattu iet goeds onds mi,</l>
<l>Dat doet mi cortelike verstaen,</l>
<l>Want ic ben in noede groet bevaen."</l>
<l>Die ander sprac met bliden anscine:</l>
<l n="90">"Sekerlike, ic micke te sine</l>
<l>In allen saken dijn vrient getrouwe.</l>
<l>Nu en hebbe negeenen rouwe.</l>
<l>Met woekere groet so gheldic di</l>
<l>Dattu heefs gedaen dore mi.</l>
<l n="95">Laet staen dijn clagen ende dijn sorgen,</l>
<l>Uut allen anxte salic di verborgen."</l>
<l>                Die ierste vrient die es dat goet,</l>
<l><pb n="447"/>Daer men grote pine omme doet,</l>
<l>Ende daer men ane leit minne groot;</l>
<l n="100">Maer tierst dat het comt ter doot,</l>
<l>Nemmeer sijns goets met hem en geet,</l>
<l>Dan daer menne mede cleedt.</l>
<l>Dander vrient [sijn] kindere ende wijf,</l>
<l>Ofte andere mage, daer men dlijf</l>
<l n="105">Omme avontuurt dicwile ende pijnt,</l>
<l>Omme de minne die ane hen schijnt.</l>
<l>Dese gaen mede toten grave,</l>
<l>Ende also scheeden siere ave.</l>
<l>Die derde vrient, dore wien men cleene</l>
<l n="110">Doet, ende daer men gemeene</l>
<l>Selden iet heeft in der werelt state,</l>
<l>Dats aelmoesene ende caritate,</l>
<l>Die den mensche verdingen mach</l>
<l>Ende benemt den swaren slach.</l>
<l n="115">Dats de vrient die vore ons velt</l>
<l>Gods gramscap ende met woekere ghelt.</l>
<l>                Costume waest eens in eenre steden,</l>
<l>Dat die porters ter hoecheden</l>
<l>In conincs state coren enen man,</l>
<l n="120">Daer hi maer een jaer en bleef an.</l>
<l>Maer dies en wiste die man niet.</l>
<l>Sinen wille men hem liet</l>
<l>Al doen als den gerechten here;</l>
<l>Maer daer en halp toe min no meere,</l>
<l n="125">Men naemt hem ten inde van den jare al,</l>
<l>Ende waerpenne in een groet ongeval.</l>
<l>Aerm ende naect wert hi gesant</l>
<l>Verre in een woest eylant,</l>
<l>Daer breke was van allen goede.</l>
<l n="130">Teenen tide was een vroede</l>
<l>Coninc gemaect daer in die stede,</l>
<l>Die herde grote erenstecheit dede</l>
<l>Te wetene wat het bediedt,</l>
<l>Dat men hem selke eere biedt,</l>
<l n="135">Ende peyst wat inde hem daer af mach comen.</l>
<l>Ten lesten heeft hi vernomen</l>
<l>Ane enen sinen getrouwen raet,</l>
<l>Hoe die dinc geschepen staet.</l>
<l>Doe wert hi also te rade,</l>
<l n="140">Dat hi heimelike ende bi stade</l>
<l>In dat eylant voeren dede</l>
<l>Alle saken, daer men mede</l>
<l>Te gemake mochte sijn in dat.</l>
<l>Hi en spaerde geenen scat,</l>
<l n="145">Want hi hads vele ende genoech,</l>
<l>Ende mochte al sijn gevoech</l>
<l>Doen dat jaer al dorenture.</l>
<l>So dat so verre quam die ure,</l>
<l>Dat hi moeste in dat eylant,</l>
<l n="150">Daer hi alle weelde in vant.</l>
<l>Ende die andere catyve</l>
<l>Waren daer in aermen live,</l>
<l>Ende moestent besuren wel in dien,</l>
<l>Want si hen niet en hadden vorsien.</l>
<l n="155">                Dese stat, daer wi af spreken,</l>
<l>Dats de werelt vuel van treken;</l>
<l>Ende die porters van der stede</l>
<l><pb n="448"/>Sijn duvele, quade princen mede,</l>
<l>Die ons der werelt vroude togen,</l>
<l n="160">Daer wi werden mede bedrogen,</l>
<l>Also dat wi wanen al</l>
<l>Dat ewelike gedueren sal,</l>
<l>Ende wi en peysen niet wat sal gescien.</l>
<l>Dus comen wi al onvorsien</l>
<l n="165">Bi der doot in dat eylant,</l>
<l>Daer men noyt niet goeds in en vant,</l>
<l>Ende daer men in moet emmermeere</l>
<l>Bliven in tormente sere.</l>
<l>Die raedsman getrouwe ende goet,</l>
<l n="170">Die wel leerde den coninc vroet,</l>
<l>Dat ben ic, al ben ic els cleene.</l>
<l>Om di, ende omme dinc el negeene,</l>
<l>Te bringene ter eweliker vromen,</l>
<l>So ben ic al nu hier comen."</l>
</div>
<div type="subchapter"><head type="subchapter">Noch van den selven. X.</head>
<l>                   Doe antwerdde Josaphat:</l>
<l>"Hoe magh ic vore gesenden den scat,</l>
<l>Dat ic mi also voresie,</l>
<l>Dat mi negeen armoede en gescie,</l>
<l n="5">Ende dat ic in eweliker bliscap bem?"</l>
<l>                Barlaam antwerdde hem:</l>
<l>"Du sout dijn goet den armen geven,</l>
<l>So windstu dewelike blide leven."</l>
<l>                Josaphat viel doe in spraken:</l>
<l n="10">"In veronwerden al der werelt saken,</l>
<l>Ende leiden dleven dattu wilt prisen,</l>
<l>Daer die meneghe soude af grisen,</l>
<l>Leerdent die apostelen voren?</l>
<l>Ofte mach ment nu niewe horen,</l>
<l n="15">Omdattu dunct nu dbeste wesen?"</l>
<l>                Barlaam antwerdde te desen:</l>
<l>"Here, dat si gedaen van mi,</l>
<l>Dat ic iet nieus soude leeren di!</l>
<l>Hore, wat God eens soude gewagen</l>
<l n="20">Enen riken, die hem woude vragen</l>
<l>Hoe hi dienen soude Gode.</l>
<l>Hi hiet hem houden de gebode:</l>
<l>Die ander seide: hi dade.</l>
<l>Doe ghinc ons Here ten nauwen rade:</l>
<l n="25">"Dattu vercoeps al dattu heefs</l>
<l>Ende dat vort den armen geefs,"</l>
<l>Sprac onse Here, "dat radic di,</l>
<l>Ende dattu dan volges mi."</l>
<l>                Doe antwerdde die jonchere:</l>
<l n="30">"Ende ofte dit es die oude leere,</l>
<l>Twi vaenre so lettel liede an?"</l>
<l>                Doe sprac die heilege man:</l>
<l>"Vele mer ane gevangen siet,</l>
<l>Maer die meeste menege niet;</l>
<l n="35">Want aldus bringt ons God te voren:</l>
<l>"Vele geroepen, lettel vercoren."</l>
<l>Nochtan, al nemen hare vaert</l>
<l>Die meeste hoep ter hellen waert</l>
<l>In den wech die sere es wijt,</l>
<l n="40">So sijn selke, die haren tijt</l>
<l>De nauwe pade ons Heren treden.</l>
<l>Die sonne der gerechtecheden</l>
<l><pb n="449"/>En houdt vore niemene hare bedect,</l>
<l>Die de ogen te hare trect,</l>
<l n="45">Ende ondancs en dwinct si niemene mede,</l>
<l>Die kiesen wilt die dempsterhede;</l>
<l>Maer elc heeft sinen wille vri."</l>
<l>Van Barlaam nu swighen wi.</l>
<l>                Josaphat sprac den ouden an:</l>
<l n="50">"Sijn enegerande die leeren dan</l>
<l>Dine leeringe met di?"</l>
<l>                Die oude sprac: "Ic en weet, oft si</l>
<l>Enech van miere gelike</l>
<l>In uwen onsalegen rike;</l>
<l n="55">Want dijns vader wreetheit groot</l>
<l>Heeft die goede al bracht ter doot,</l>
<l>Ofte al uten lande bracht,</l>
<l>Ende pijnt hem met alre macht,</l>
<l>Hoe nemmermeer hier vort in dlant</l>
<l n="60">Des almechtechs Gods wet en werde becant.</l>
<l>Maer in menech ander rike</l>
<l>Loefmen Gode salechlike."</l>
<l>                Josaphat hi vragede vort,</l>
<l>Oft sijn vader noyt en hadde gehort</l>
<l n="65">Ofte geleert van dien te voren.</l>
<l>                "Alsoet betaemde en wilde hijs noyt horen,"</l>
<l>Sprac Barlaam, "noch leeren wat</l>
<l>Van doechden." Doe sprac Josaphat:</l>
<l>                "Ic wilde hi hadde gehort dijn leeren,</l>
<l n="70">Op avonture hi soude bekeren."</l>
<l>                Barlaam antwerdde te dien:</l>
<l>"Wat wi onvermogelijc sien</l>
<l>Den mensche, alle dingen sijn</l>
<l>Moghelijc den Here mijn.</l>
<l n="75">Wat wetstu ofte du dinen vader</l>
<l>Noch bekeeren sels algader,</l>
<l>Ende dune bi gracien brings Gode an,</l>
<l>Ende du so winds die di wan?"</l>
<l>                Josaphat sprac: "Onse Here</l>
<l n="80">Doe met minen vader na sinen ghere!</l>
<l>Ic, die bekinne der werelt quaet,</l>
<l>Wille doen al dinen raet,</l>
<l>Daer ic bi come in ewelijchede</l>
<l>Van rusten ende van bliscapen mede."</l>
<l><hi rend="italic">Noch van den selven</hi>. XI.</l>
<l>                "Volcomstu na deser tale,"</l>
<l>Sprac Barlaam, "so soutu wale</l>
<l>Gheliken enen jonghelinc,</l>
<l>Daer ic af horde te wonderne dinc.</l>
<l n="5">Sijn vader was van moede groet,</l>
<l>Ende wilde hem na sijn genoet</l>
<l>Te wive ene joncvrouwe geven.</l>
<l>Die jongelinc ontsach sijn sneven</l>
<l>Van siere sielen, ende liet den vader</l>
<l n="10">Ende sine kinnesse alle gader.</l>
<l>Nu quam hi, alsoet onse Here woude,</l>
<l>Teenen huse, daer hi hem soude</l>
<l>Rusten, daer van maten goede</l>
<l>Een man scheen woenende, die in der hoede</l>
<l n="15">Hem hadde geset sere vroedelike.</l>
<l><pb n="450"/>Dese man, die niet en scheen rike,</l>
<l>Hadde een dochterkijn allene,</l>
<l>Scone, vroet ende daertoe reene.</l>
<l>Die vant die jongelinc binnen der dure</l>
<l n="20">Sittende in haren labure,</l>
<l>Ende scheen met herten ende met monde</l>
<l>Gode lovende talre stonde.</l>
<l>Doe dit sach die jongelinc,</l>
<l>Sprac hi: "Sech, wijf, om welke dinc</l>
<l n="25">Loeftstu Gode so hoechlike,</l>
<l>Al ofte hi di gemaect hadde rike,</l>
<l>Ende du schijns seer arm wesen?"</l>
<l>Die vroede maecht antwerdde te desen:</l>
<l>"Also als cleene medicine</l>
<l n="30">Sieken helpt in grote pine,</l>
<l>Also mach Gods danc van gichte cleene</l>
<l>Hulpen ter vromen menech eene.</l>
<l>Ic ben dochter eens mans out,</l>
<l>Die smal goet heeft in sijn gewout;</l>
<l n="35">Nochtan om dese gichte cranc</l>
<l>Seggic Gode groten danc,</l>
<l>Ende ic weet, alst es sijn ghere,</l>
<l>Dat hi mach mi geven vele meere.</l>
<l>Nochtan van buten grote gichten</l>
<l n="40">Niet al te salecheiden en stichten;</l>
<l>Men comter somwile bi in scaden.</l>
<l>Ende die cleene en beraden</l>
<l>Den mensche el niet dan goet,</l>
<l>Indien dat men anders es vroet,</l>
<l n="45">Ende emmer moet smeeken ende striken</l>
<l>De havelose altoes den riken.</l>
<l>Nu van dat mi meest bederf</l>
<l>(Dies dankie Gode menechwerf),</l>
<l>Daer af heeft hi mi wel versien:</l>
<l n="50">Hi heeft mi gemaect in dien,</l>
<l>Dat ic gelike siere vormen;</l>
<l>Boven alle beesten ende woermen</l>
<l>Gaf hi mi dlicht, dat ickene kinne,</l>
<l>Ende heeft getoent mi sine minne</l>
<l n="55">Bi siere genaden groet,</l>
<l>Ende hi heeft mi genoedt</l>
<l>Te comene in sijn ewelijc leven.</l>
<l>Lichtelijc wilt hi mi gheven</l>
<l>Hemelrike op dat ic wille.</l>
<l n="60">Ende soudic dan swigen stille,</l>
<l>Icken soude hem dancken emmermeere,</l>
<l>Die mi heeft gegicht dus seere?"</l>
<l>                Doe die jongelinc verstoet</l>
<l>Die maecht dus sonderlinge vroet,</l>
<l n="65">Iesch hise den vader, die waende wel</l>
<l>Dat hi ghehouden hadde sijn spel.</l>
<l>Maer doe hi wert geware das,</l>
<l>Dat hem die dinc al erenstech was,</l>
<l>Gaf hi die dochter hem te wive,</l>
<l n="70">In dien dat hi daer met hem blive,</l>
<l>Dat die ander gherne dede.</l>
<l>Doe leiddene sijn sweer teenre stede,</l>
<l>Daer hi hem toende groten scat,</l>
<l>Ende gaf hem altemale dat,</l>
<l n="75">So dat hi daer na wert die meeste</l>
<l>Van rijcheiden daer men af vereeste."</l>
</div>
<div type="subchapter"><head type="subchapter">Van den selven noch. XII.</head>
<l>                Josaphat sprac: "Ic versta,</l>
<l>Dat dese redene te mi wert ga.</l>
<l><pb n="451"/>Hieromme, here, doe mi verstaen,</l>
<l>Biddic di sere, hoe gedaen</l>
<l n="5">Gods rijcheit es ende sijn mogentheit."</l>
<l>                Barlaam die heeft geseit:</l>
<l>"Ic bidde Gode dat hi di leere</l>
<l>Hier af te hebbene dinen gheere,</l>
<l>Want het gaet boven menschen sinne</l>
<l n="10">Gods macht enen te makene in inne.</l>
<l>Al warenre alle tongen an grot ende cleene,</l>
<l>Ende si die vroetscap alle gemeene</l>
<l>Conden gespreken, die ocyt spraken</l>
<l>Alle tongen, so waren die saken</l>
<l n="15">Dat siere af spraken niet geacht</l>
<l>Jegen Gods ons Heren macht.</l>
<l>Gode en mochte noeyt niemen sien;</l>
<l>Maer wi sprekenre af in dien</l>
<l>Dat wi sijn geleert daer ave.</l>
<l n="20">Dus seget onser screfture gave:</l>
<l>"Die hemele doen ons sijn bekent</l>
<l>De glorie Gods, ende tfirmament</l>
<l>Sal boetscapen sijn hantgewerke."</l>
<l>Als enech een huus met gemerke,</l>
<l n="25">Dat blict van cierheiden groet</l>
<l>Ende van werke es sonder genoet,</l>
<l>Ende den meester noeyt en sach,</l>
<l>Siere vroetscap hem wel wonderen mach</l>
<l>Ic, die van niente ben gewracht</l>
<l n="30">Ende van minen makere bracht</l>
<l>Daer toe dat ic dat subtijl werken</l>
<l>In mi selven mach gemerken,</l>
<l>Al en sie ic minen makere niet,</l>
<l>So mach mi kinnen incomen iet</l>
<l n="35">Van siere vroetscap sonderlinghen,</l>
<l>Niet also als sijn die dingen,</l>
<l>Maer na dien dat ict can verstanden.</l>
<l>Ic en was gemaect niet van minen handen,</l>
<l>Na sinen wille maecte hi mi.</l>
<l n="40">Van anderen niet gemaect oec en si:</l>
<l>Coninc, vroede noch rike,</l>
<l>En maecten noyt niet des gelike.</l>
<l>Merct, met dat mi oec es omtrent</l>
<l>Es mi sine vroetscap groot bekent;</l>
<l n="45">Want hi hevet gemaect al goet</l>
<l>Ende met vroetscapen groot behoet.</l>
<l>Dat verstendelijc gemaect si,</l>
<l>Dat heeft sinen wille vri,</l>
<l>Ende mach an tquade of an tgoede vaen;</l>
<l n="50">Ende dat beseft sonder verstaen,</l>
<l>Tegaet na sijn recht siere vaerde.</l>
<l>Hoe mochten van contrarien aerde</l>
<l>Naturen sijn in ene stede</l>
<l>Gheset ende staende bliven mede,</l>
<l n="55">Daer de werelt volmaect es met,</l>
<l>En ware sonderlinge beset</l>
<l>Van enen almechtegen vroeden?</l>
<l>Ofte een scep in der see vloeden</l>
<l>Niet wel en seilt sonder stierman,</l>
<l n="60">Hoe soude die werelt varen dan,</l>
<l><pb n="452"/>Ofte si niet en ware berect</l>
<l>Met vroetscapen ongemect?</l>
<l>Besiet den hemel, hoe out hi si,</l>
<l>Hi en verdeluut of verslit niet daer bi;</l>
<l n="65">Men hort der erden geene moetheit clagen,</l>
<l>Al heeft si lange vrocht ghedraghen;</l>
<l>Die see over haren pas niet en gaet,</l>
<l>Omdat si vele rivieren ontfaet;</l>
<l>Sonne, mane, ende sterren</l>
<l n="70">Mogen omme enege dinc verwerren.</l>
<l>Ende boven allen desen saken</l>
<l>Noch de grote macht Gods cont maken</l>
<l>Propheten ende apostelen mede.</l>
<l>Maer Gods volmaecte mogenthede</l>
<l n="75">En mach niemen te vollen geloven.</l>
<l>Sine genadecheit gaet te boven,</l>
<l>Want hi wilt behouden al;</l>
<l>De sonden vergheeft hi grot ende smal</l>
<l>Omme penitencie diemen doet;</l>
<l n="80">Hi es die allene es goet,</l>
<l>Der sielen minnere ende here.</l>
<l>Gheloeft si sijn name emmermeere!"</l>
<l>                Josaphat sprac: "Lieve vroede,</l>
<l>Du heefs ghevere van allen goede,</l>
<l n="85">Ende dat men hier niet en mach bevaen,</l>
<l>Van Gode mi nu doen verstaen,</l>
<l>Ende dat men met menscheliken sinnen</l>
<l>Sine macht hier niet en can bekinnen.</l>
<l>Nu sech mi, here, dine jaer,</l>
<l n="90">Ende nome mi die stede waer</l>
<l>Du woens, ende de gesellen dine</l>
<l>Van dijnre philosophien fine;</l>
<l>Ende mi blijft altoes die ghere</l>
<l>Van di te scheedene nemmermere."</l>
<l n="95">                Barlaam sprac om dware:</l>
<l>"Omtrent XLV jare</l>
<l>Maghic rekenen dleven mine.</l>
<l>Te Sennaer in die woestine</l>
<l>Daer woen ic met minen gesellen,</l>
<l n="100">Daer wi ons om Gode quellen."</l>
<l>                Die ander sprac: "Segtstu mi waer?</l>
<l>Du duncts mi out sijn LXX jaer!"</l>
<l>                Die oude sprac: "Du en schijns niet doren:</l>
<l>Sider dat ic was geboren</l>
<l n="105">Sijn wel LXX jaer, God weet;</l>
<l>Maer die jare die ic versleet</l>
<l>In dit werelike sneven,</l>
<l>Die en treckic niet aen mijn leven,</l>
<l>Want ic was ter sielen doot;</l>
<l n="110">Maer sider dat ic dies ontscoet</l>
<l>Sijn XLV jaer omtrent,</l>
<l>Die mijn leven sijn bekent."</l>
<l>                Die jongelinc sprac: "Of tvleesschelijc leven</l>
<l>Van live geenen name en mach gheven,</l>
<l n="115">So en mach dese levende doot</l>
<l>Gheene doot heeten met rechte groot."</l>
<l>"Dat moechdi weten," sprac Barlaam,</l>
<l>"Doe ic hier dus tote di quam,</l>
<l>Dat ic cleene dese doot ontsach;</l>
<l n="120">Want eest so dat vernemen mach</l>
<l>Dijn vader mi, hi nemt mi dleven."</l>
<l>                Josaphat heeft antwerde gegeven:</l>
<l><pb n="453"/>"Van manliken heilegen sinne.</l>
<l>Siet, nu maec mi in inne,</l>
<l n="125">Wat spisen dat ghi verteert</l>
<l>Ende wat cleedere ghi useert."</l>
<l>"                Der boeme ende der erden vrucht,</l>
<l>Daer wi omme en hebben engeenen ducht</l>
<l>Na dat wi se vinden in die woestine.</l>
<l n="130">Onse cleedere en plegen niet te sine</l>
<l>Van garse, mer wullen oft van hare.</l>
<l>Dat doen wi onsen live nare</l>
<l>Onthier dat al verrot die oude;</l>
<l>Daer doegen wi in hitte ende coude;</l>
<l n="135">Ende omme te gecrigene dit</l>
<l>En wert niemen van ons besmit</l>
<l>Met nide noch met gierecheden,"</l>
<l>Sprac Barlaam. Doe sprac ter steden</l>
<l>Josaphat: "Nu sech ons dan,</l>
<l n="140">Es dat een der cleedere dattu heefs an?"</l>
<l>                Doe antwerdde Barlaam:</l>
<l>"Neent, dit cleet dore dies ic anenam,</l>
<l>Om dat ic metten anderen cleede</l>
<l>Niet comen en mochte vore di gereede;</l>
<l n="145">Maer als ic come te miere stede,</l>
<l>Blivic gecleedt na minen sede."</l>
<l>Doe bat hi hem dat hi hem toge</l>
<l>Sijn gewoene cleet, op dat hi moge,</l>
<l>Dat die oude dede saen.</l>
<l n="150">Met groteren wonderen wert bevaen</l>
<l>Josaphat als hijt hadde gesien.</l>
<l>Te Barlaam sprac hi mettien:</l>
<l>"Omme dattu mi bracht heefs uut</l>
<l>Der duvele bittere servituut,</l>
<l n="155">So leidt mi metti ter vaert</l>
<l>Uut desen carkere verswaert</l>
<l>Ende ute alle desere werelt dolen</l>
<l>Ten doepsele, ter salegher scolen,</l>
<l>Dat ic geselle mi mach belien</l>
<l n="160">Van dijnre heileghere philosophien."</l>
<l>Als dit Barlaam heeft verstaen</l>
<l>Dat hi met hem wilde gaen,</l>
<l>Toende hi hem bi gheliken claer,</l>
<l>Dat beter ware sijn bliven daer,</l>
<l n="165">Onthier dat God anders ordineerde.</l>
<l>Lange stont hine instruweerde</l>
<l>Metter heilegher screfture,</l>
<l>Die hi hem toende durenture.</l>
<l>So lange quam hi ende ghinc,</l>
<l n="170">Dat hi doepte den jonghelinc</l>
<l>Ende gaf hem Gods lichame,</l>
<l>Ende bevalne in desen name:</l>
<l>"Onse Here moete di heilech maken,</l>
<l>Ende sine heilecheit doen ghesmaken!"</l>
</div>
<div type="subchapter"><head type="subchapter">Noch van den selven. XIII.</head>
<l>                Nu des jongelincs meysenieden</l>
<l>Wonderden, wat mochte bedieden</l>
<l>Dat so dicke ginc uut ende in die man.</l>
<l>Een die meeste sprac dus an</l>
<l n="5">Den jonghelinc, die Sardan hiet:</l>
<l>"Here," seit hi, "en wetti niet</l>
<l>Wat trouwen te mi u vader heeft,</l>
<l>Die u mi bevolen heeft?</l>
<l>So maghic mi wel ontsien,</l>
<l n="10">Latic u enege dinc messchien,</l>
<l>Ja die ic beletten mach.</l>
<l>Wat doet dese man hier nacht ende dach</l>
<l>Onbekint spreken te di?</l>
<l>Ic duchte dat hi kersten si,</l>
<l n="15">Jeghen wien die coninc es seer wreet.</l>
<l>Ic ben doot, eest dat hijt weet.</l>
<l>Nu sech den coninc sinen staet,</l>
<l>Oft yet jegen hem dit spreken gaet;</l>
<l>Ofte verbiedt mi dine sale,</l>
<l n="20"><pb n="454"/> Ende een anderen in mine stede hale."</l>
<l>                Die sprac: "Lieve Sardan,</l>
<l>Hore die tale ierst van den man:</l>
<l>Wat du dan sout doen, seggic di."</l>
<l>Die ander sprac: "Here, dat si!"</l>
<l n="25">Barlaam quam na sine gewoene,</l>
<l>Ende doe dede des conincs sone</l>
<l>Hem vertrecken die screfture,</l>
<l>Dat Sardan horde wel ter cure;</l>
<l>Maer dies en wiste niet Barlaam.</l>
<l n="30">Ende als die redene inde nam,</l>
<l>Ghinc Barlaam ter herbergen waert.</l>
<l>Doe sprac na der loeser aert</l>
<l>Ane Sardan dus Josaphat,</l>
<l>Want hine proeven wilde in dat:</l>
<l n="35">"En heefstu niet verstanden wale,</l>
<l>Hoe dese salvede in der tale</l>
<l>Ende mi also bedriegen woude,</l>
<l>Dat ic alle bliscap laten soude</l>
<l>Ende dienen enen vremden Gode?"</l>
<l n="40">Die ander sprac: "Here, wat node</l>
<l>Doedt, dattu mi proeven wout?</l>
<l>Ic weet dat u wel menechfout</l>
<l>Ghreit die tale van desen man;</l>
<l>Want anders so en hadstu di daer an</l>
<l n="45">Niet ghehouden also lange.</l>
<l>Nu ben ic in sorgen strange,</l>
<l>Want icken weet mi hoe onscouden.</l>
<l>Qualike so hebbic ghehouden</l>
<l>Dijns vader gebod, dat ic te die</l>
<l n="50">Desen man liet comen nie."</l>
<l>                Doe antwerdde Josaphat:</l>
<l>"Mi hadde wel ghenueghet dat,</l>
<l>Dattu blidelike hads ghehort</l>
<l>Te dijnre groter salecheit die woert,</l>
<l n="55">Dattu dinen sceppere hads bekent,</l>
<l>Ende van der donkerheit waers gewent.</l>
<l>Maer te hert sie ic nu di,</l>
<l>Ende mijn hope bedrieget mi.</l>
<l>Nu sie, ontteestu minen vader</l>
<l n="60">Dese dingen alle gader,</l>
<l>Du brincstene in alte swaren rouwe;</l>
<l>Maer wiltu hem sijn getrouwe,</l>
<l>So swijch des toten tide al</l>
<l>Dat de poente vort comen sal."</l>
<l n="65">                Tsmergens quam weder Barlaam,</l>
<l>Die van wechgane die tale anenam,</l>
<l>Daer Josaphat hem omme mesliet.</l>
<l>Maer die ander hem behiet,</l>
<l>Also hem wilde onse Here gheven,</l>
<l n="70">Dat hi niet lange daer na sijn leven</l>
<l>Seker met hem leiden en soude</l>
<l>Salechlike. Menechfoude</l>
<l>Heeft hine daer getroest ter doeget;</l>
<l>Ende alse sach die salege joget</l>
<l n="75">Dat die oude wilde van danen,</l>
<l>So en wilde hine niet om bliven spanen.</l>
<l>Oec duchte hi dat Sardan</l>
<l>Den coninc mochte bringen an,</l>
<l>Ende hi so mochte ontlivet wesen.</l>
<l n="80">Ontfarmelike sprac hi na desen:</l>
<l>"Gaet, ic en wille di letten meere,</l>
<l><pb n="455"/>In vreden, behuedt van onsen Here,</l>
<l>Ende gedinct in dinen ghebede</l>
<l>Altoes mijnre catyvechede,</l>
<l n="85">So dat ic saen come te die,</l>
<l>Ende altoes dijn eerlijc anschijn anesie.</l>
<l>Nu doe dat ic di bidde sere:</l>
<l>Drach metti gout om Gods eere,</l>
<l>Daer du dine gesellen bi</l>
<l n="90">Moechs verlichten ende oec di."</l>
<l>Dat en wilde niet doen Barlaam.</l>
<l>Een ander bede hi doe anenam,</l>
<l>Dat hi liete hem sijn scarp cleet,</l>
<l>Dat hem als over reliquie steet.</l>
<l n="95">Des georlovede hem Barlaam,</l>
<l>Die dies gelike een weder nam,</l>
<l>Want hi engheen beter hebben en woude.</l>
<l>Ende als hi danen scheeden soude,</l>
<l>Leerde hine noch dus na sine gewoene:</l>
<l n="100">"Lieve brueder, wel suete sone,</l>
<l>Wet, welcs conincs riddere ghi sijt,</l>
<l>Ende wien dat ghi hebt belijt.</l>
<l>Dbelof dien Here vaste hout,</l>
<l>Die alle dinc heeft in sijn gewout,</l>
<l n="105">Ende dat orconden sal al claerlike</l>
<l>Al there groet van hemelrike.</l>
<l>Al dat men vore ogen siet</l>
<l>En legt jegen Gode niet.</l>
<l>Niet en es so vreeselike in dit leven,</l>
<l n="110">Dat enege gelike mach geven</l>
<l>Jeghen die pine onghehier</l>
<l>In deewelike helsche vier.</l>
<l>Ende niet en mach bliscap maken</l>
<l>Dan God in geenen saken.</l>
<l n="115">Ende sine bliscap es in dien,</l>
<l>Datse oge en can gesien,</l>
<l>Noch oere gehoren, no menscen sin</l>
<l>En maecht der herten gebringen in;</l>
<l>Daer du oer af worden best,</l>
<l n="120">Metter cracht Gods omvest."</l>
<l>Doe weende seer des conincs kint</l>
<l>Omme tscheeden van dat het mint,</l>
<l>Ende sprac: "Vader, wien laetstu mi,</l>
<l>Die mi troesten mach gelijc di?</l>
<l n="125">Du heefs mi, enen quaden cnecht,</l>
<l>Teenen ewelike oere berecht.</l>
<l>Mi, in dolens scaeps maniere,</l>
<l>Ghereet te slindene den wreeden diere,</l>
<l>Heefstu behouden ende bevolen</l>
<l n="130">Metten scapen die niet en dolen.</l>
<l>Du heefs mi dien wech die geet</l>
<l>Ten levene gewijst, ende uutgeleidt</l>
<l>Van den wege der dempsterheden groot</l>
<l><pb n="456"/>Ende uter scaduwen der doot."</l>
</div>
<div type="subchapter"><head type="subchapter">Hoe Barlaam schiet van Josaphat. XIIII.</head>
<l>                Barlaam, die wilde endden</l>
<l>Des conincs sone groet elenden,</l>
<l>Stont op ende hiefene op te handen,</l>
<l>Ende sprac, dat ment mochte verstanden:</l>
<l n="5">"Here! dits dijn scaep, dat redenen inheeft,</l>
<l>Ende dat den wille te di geeft</l>
<l>Te comene bi mi, dies ben onwaert.</l>
<l>Bescouwene, Here, al ongespaert,</l>
<l>Maec heilech de siele sijn</l>
<l n="10">Metter heilegher gracien dijn!"</l>
<l>Alse dese bedinge teghinc,</l>
<l>So custe hi den jonghelinc,</l>
<l>Ende bevalne Gode wale,</l>
<l>Ende ghinc also uter sale,</l>
<l n="15">Gode lovende onsen Here,</l>
<l>Die sinen wech hadde herde sere</l>
<l>In gelucke groet ghesat.</l>
<l>Nu vortmeer bleef Josaphat</l>
<l>In groter hoeden van onseden,</l>
<l n="20">In abstinencien ende in beden.</l>
<l>                Sardan, daer ic eer af gewoech,</l>
<l>Die sach seer sijn ongevoech,</l>
<l>Als hi hem selke voere sach driven:</l>
<l>Hi en weet in wat poente bliven.</l>
<l n="25">Als hi misselike dus peyst,</l>
<l>Gheet hi thuus ende siec hem veyst.</l>
<l>Doe die coninc dat wiste, hi dede</l>
<l>Enen anderen in sine stede,</l>
<l>Ende sendde hem enen fisicien,</l>
<l n="30">Die ane hem engeen evel en conde gesien</l>
<l>Ende dede den coninc dit also verstaen,</l>
<l>Die tote hem selve wilde gaen,</l>
<l>Ende diet te voren hem weten doet.</l>
<l>Als die ander dat verstoet,</l>
<l n="35">Te sinen cleederen dat hi vinc,</l>
<l>Ende ghinc nuchtens ten coninc.</l>
<l>Ende als die coninc hem vraecht,</l>
<l>Wat die dinc es die hi claecht,</l>
<l>So sprac die ander met vreesen groet:</l>
<l n="40">"Here! ic ben in groter noet,</l>
<l>Want ic ben werd groter scande</l>
<l>Ende van tormente menegerande;</l>
<l>Want ic hebbe dijn gebot</l>
<l>Verroeckeloest als een quaet sot;</l>
<l n="45">Want dinen sone, minen here,</l>
<l>Hebbic roecloeslike sere</l>
<l>Bewaert na dat gescepen staet;</l>
<l>Want een toeverare quaet</l>
<l>Die heeftene altemale ontset</l>
<l n="50">Ende geleert de kerstene wet."</l>
<l>Doe telde hi den coninc vort</l>
<l>Al dat hiere af hadde ghehort,</l>
<l>Ende die voere van sinen sone,</l>
<l>Ende oec hoe hi hiet diegone,</l>
<l n="55">Daer hem af quam al die blame:</l>
<l>"Barlaam," seit hi, "was sijn name."</l>
</div>
<div type="subchapter"><head type="subchapter"><pb n="457"/> <hi rend="italic">Hoe die coninc Barlaam dede sueken</hi>. XV.</head>
<l>                Nu hadde die coninc groten rouwe.</l>
<l>Een sijn meeste raet getrouwe,</l>
<l>Arachijs, een prince waert</l>
<l>Ende meester van der sterren aert,</l>
<l n="5">Alse hi wiste sine dere,</l>
<l>Sprac hem ane: "Coninc here!</l>
<l>Men sie dat men ter spoet besta,</l>
<l>Hoe dat men Barlaam geva</l>
<l>Ende menne ons te voren bringe.</l>
<l n="10">Wi selen hem doen selke dinge,</l>
<l>Eest met woerden, oft met pijn,</l>
<l>Dat hi uwen sone, den here mijn,</l>
<l>Sal doen volgen dinen rade,</l>
<l>Ende dat hijt al dede in quade</l>
<l n="15">Wat hi hem te voren riet.</l>
<l>Ende en mach men gevangen niet</l>
<l>Barlaame, ic wect enen man,</l>
<l>Daer ict mede volbringen can.</l>
<l>Dat es Nachor, een hermite,</l>
<l n="20">Maer hi leeft na onse vite.</l>
<l>Barlaam sal hi hem veysen.</l>
<l>Here! wat mach u sone peysen?</l>
<l>Want an hem en es niet verscheeden,</l>
<l>Beide van oudden ende van cleeden.</l>
<l n="25">Nu sal ickene dus instruweeren,</l>
<l>Dat hi sal setten hem ter weren</l>
<l>Omme te sterckene kerstenheit.</l>
<l>Maer als wi daer jegen hebben geseit,</l>
<l>So sal hi hem laten verwinnen,</l>
<l n="30">Ende lachteren in allen sinnen</l>
<l>Kerstenhede; so sal u sone</l>
<l>Volgen al onser gewone."</l>
<l>Die coninc prijsde desen raet.</l>
<l>Met groten erenste men bestact</l>
<l n="35">Dlant dore te suekene Barlaam,</l>
<l>Daer men niet af en vernam;</l>
<l>Ende selve Arachis, die here,</l>
<l>Sochtene met groten ghere;</l>
<l>Also dat hi quam gevaren</l>
<l n="40">In dlant van Sennaer te waren,</l>
<l>Ende voer jaghen in die woestine,</l>
<l>So dat hi quam ende die sine,</l>
<l>Daer si van verren worden geware</l>
<l>Van hermiten ene scare.</l>
<l n="45">Daer waende hi dat ware Barlaam;</l>
<l>Ende doe die scare vore hem quam,</l>
<l>Ende hi Barlaam niet en sach,</l>
<l>So vragede hi hen waer meest ane lach</l>
<l>(Dat was den abt van al der scare),</l>
<l n="50">Wer wert die bedriegere ware,</l>
<l>Die hadde bedrogen sconincs sone.</l>
<l>"Hi en es onder ons niet," sprac die gone,</l>
<l>"Onder u lieden sijn wandelan is."</l>
<l>"Kindine dan?" sprac Arachis.</l>
<l n="55"><pb n="458"/> Dabt seide: "Ic kinne wel,</l>
<l>Den bedriegere, den duvel fel,</l>
<l>Wies wandelinge es al met u."</l>
<l>Arachis sprac: "Wat segtstu?</l>
<l>Ic vrage di omme Barlaam."</l>
<l n="60">Die abt doe dus die tale anenam:</l>
<l>"Wiltu om Barlaam vragen iet,</l>
<l>So en sech den bedriegere niet;</l>
<l>Sech: die sconincs sone geleert</l>
<l>Heeft ende van doelne bekeert.</l>
<l n="65">Dats onse brueder van levene goet,</l>
<l>Hi en quam in langen in onse gemoet."</l>
<l>Doe sprac Arachis, die here:</l>
<l>"Met tormente van menegen keere</l>
<l>Sal ic u doen nemen dleven,</l>
<l n="70">Ofte hi en werde mi van u gegeven."</l>
<l>                Die abt sprac: "Wi sijn in dien,</l>
<l>Dat wi dijn dreygen niet en ontsien;</l>
<l>Want ons dit sterven niet en mach deren,</l>
<l>Wi comen daermede daer wi begheren."</l>
<l n="75">Ende na menege pine swaer,</l>
<l>Die hen Arachis dede daer,</l>
<l>Dede hise vore den coninc bringen,</l>
<l>Die hen aneghinc met fellen dingen,</l>
<l>Met woerden ende met tormenten groot,</l>
<l n="80">So dat si alle ontfingen die doot</l>
<l>Blidelike met onsen Here,</l>
<l>Daer si met selen sijn emmermeere.</l>
<l>XVII martelaren</l>
<l>Van desen hermiten daer waren.</l>
</div>
<div type="subchapter"><head type="subchapter">Hoe die coninc raet suect om sinen Josaphat weder te verkeerne uut sinen goeden geloeve. XVI.</head>
<l>                Doe sprac die coninc ane sinen raet:</l>
<l>"Arachis, nu ons wel staet</l>
<l>Ane den anderen raet te vane."</l>
<l>Dat Arachis oec saen vinc ane.</l>
<l n="5">Tsnachts voer hi ter hagedochte,</l>
<l>Ende vant Nachor daer hine sochte,</l>
<l>Ende heeftene geinstruweert,</l>
<l>Also hier vore es geleert.</l>
<l>Nuchtens quam hi ten coninc,</l>
<l n="10">Ende dede dat men noch anevinc</l>
<l>Te makene oppenbare,</l>
<l>Barlaame harentare</l>
<l>Te suekene, also men dede.</l>
<l>Nachor ghinc oec wandelen mede,</l>
<l n="15">Dat menne daer ghereet vonde.</l>
<l>Arachis quam in corter stonde,</l>
<l>Daer die sine Nachor versien.</l>
<l>Si riden hem ane ende vraghen mettien,</l>
<l>Waer hi wille ende wie hi si.</l>
<l n="20">"Een kersten ben ic," seide hi,</l>
<l>"Ende Barlaam es mijn name."</l>
<l>Henlieden was dat wel bequame,</l>
<l>Ende brachtenne vore haren here,</l>
<l>Diere af scheen verbliden sere,</l>
<l n="25">Ende diene vort ten coninc brochte.</l>
<l>So dat ment verre horen mochte,</l>
<l>Sprac hem de coninc aldus an:</l>
<l>"Sech, des duvels fel wercman</l>
<l>En bestu niet, Barlaam?" - "Ic bem</l>
<l n="30">Gods wercman," antwerdde hi hem,</l>
<l>"Niet des duvels; ende twi</l>
<l>Segestu dese felle woerde te mi?</l>
<l>Du waers mi sculdech te wetene dane,</l>
<l>Want ic dijn kint, na sijn belanc,</l>
<l n="35">Te Gods dienste hebbe gelcert</l>
<l>Ende van dolingen hebbe bekeert."</l>
<l><pb n="459"/>Die coninc sprac als ofte hi ware gram:</l>
<l>"Na dine woerde, Barlaam,</l>
<l>Heefsti thant verdient die doot;</l>
<l n="40">Maer om dijns sins crancheit groot</l>
<l>Verste ic di teenen dage genoemt,</l>
<l>Eest dat di dijn sin ter vroetscap coemt;</l>
<l>En eest so niet, het cost di dijn leven."</l>
<l>Nu heeft hine Arachis gegeven</l>
<l n="45">Als te hebbene in der hoede.</l>
<l>De coninc ontboet al sine vroede.</l>
<l>Nu Josaphat ter oeren quam,</l>
<l>Dat gevaen was Barlaam,</l>
<l>Ende viel in groten weene.</l>
<l n="50">In Gode was sijn hope alleene,</l>
<l>Ende viel in erenstegen gebede,</l>
<l>Dat God den meester sijn bevrede.</l>
<l>Ende onse Here en wildene niet</l>
<l>Lange laten in dit verdriet;</l>
<l n="55">Die dede hem claerlike verstaen,</l>
<l>Hoe die dinc al was gedaen,</l>
<l>Ende dat hem comen soude al te baten.</l>
<l>Doe was hi blide utermaten.</l>
<l>Die coninc seide oec groten danc</l>
<l n="60">Sinen rade, als die eer iet lanc</l>
<l>Waent sien dat sijn wille si.</l>
<l>Na II daghe so ghinc hi</l>
<l>Te sinen sone, diene gemoet</l>
<l>Ende vriendelike hine groet.</l>
<l n="65">Maer die coninc na sine gewoene</l>
<l>Die en custe niet den sone,</l>
<l>Maer in sine camere ghinc hi sitten</l>
<l>In eere grammeliker hitten,</l>
<l>Ende riep hem den sone naer,</l>
<l n="70">Ende seide: "Sone, es dit waer,</l>
<l>Dat ic hore, dat mi verswaert?</l>
<l>Ic wane, nieman geboren en waert,</l>
<l>Die van kinde meer was verblijdt</l>
<l>Dan ie was ter selver tijt</l>
<l n="75">Dattu ter werelt words geboren;</l>
<l>Ende nu en es in meerre toren</l>
<l>Vader engheen bi sinen kinde,</l>
<l>Dan ic, als die de mare bevinde,</l>
<l>Dattu does onwerde miere outheden,</l>
<l n="80">Ende nems die cracht van minen leden.</l>
<l>Dat ic ontsach es mi toecomen:</l>
<l>Du heefs valschen raet genomen,</l>
<l>Dattu jegen der gode gebod</l>
<l>Wils dienen enen vremden god.</l>
<l n="85">Ic waende hebben gelaten di</l>
<l>Eerlike regneren na mi,</l>
<l>Ende du heefs mi bracht te voren</l>
<l>Al dat vianden toe mach horen.</l>
<l>Te rechte soudstu mi volgen bet</l>
<l n="90">Dan du volgen souds der wet</l>
<l>Van enen stinckenden ouden ries,</l>
<l>Die di anebringt al selc verlies,</l>
<l>Te latene alrehande joie</l>
<l>Ende te sine in vernoye,</l>
<l n="95">Na dat Marien sone leert.</l>
<l>Lieve sone, hier af keert,</l>
<l>Ende wes gehorsam dinen vader.</l>
<l>Wi selen bidden wel alle gader</l>
<l>Onsen goden, dat sijt u selen</l>
<l n="100">Vergeven, want wi met velen</l>
<l>Offeranden hen selen eeren,</l>
<l>Dat wiere bi di te haerre genaden keeren."</l>
<l>Alse vele deser ydelre woerde</l>
<l>De sone van den vader hoerde,</l>
<l n="105">So en maecte hijs gheen langher hale</l>
<l>Ende vinc aldus an die tale:</l>
<l>                "Mijn doen, vader, coninc here,</l>
<l>Des en hebbic nu nemmeere.</l>
<l><pb n="460"/>Ic ben gevloen der dempsterhede,</l>
<l n="110">Ende gheloepen ter lichter stede.</l>
<l>Ghelaten hebbic dat dolen,</l>
<l>Ende ic ben in der waerheit scolen.</l>
<l>De duvele hebbic gelaten,</l>
<l>Ende wille mi ane Gode gesaten,</l>
<l n="115">Die den mensche van der erden maecte,</l>
<l>Ende hem inblies de siele geraecte,</l>
<l>Ende settenne in den Paradyse</l>
<l>Vol weelden van alre wise,</l>
<l>Ende noch niet en liet om den lac,</l>
<l n="20">Dat hi sijn gebod al brac,</l>
<l>Daer hi bi viel in sduvels hant,</l>
<l>Hi en wert mensche, ende ontbant</l>
<l>Des menschen bant met siere doot,</l>
<l>Om hem te bringene uut alre noet."</l>
<l n="125">Als hi dit ende gelike desen</l>
<l>Ende vele meer dan wi hier lesen,</l>
<l>Daer wonder ware te telne af,</l>
<l>Alsoet de Heilege Geest hem gaf,</l>
<l>Den vader hadde getoent wale,</l>
<l n="130">Was dit dinde van siere tale:</l>
<l>"Lieve vader, wes seker nu,</l>
<l>Dat mi niemen, noch oec du,</l>
<l>Met gheenen dingen en verwinne,</l>
<l>Dat ic iet come uut desen sinne."</l>
</div>
<div type="subchapter"><head type="subchapter">Van den selven. XVII.</head>
<l>                De coninc, die dit verstoet,</l>
<l>Sprac dus rechte als al verwoet,</l>
<l>Bitende sere sine tande:</l>
<l>"Ende wie heeft mi bracht te deser scande,</l>
<l n="5">Dan ic selve, die di dede</l>
<l>Alte groete minlijchede?</l>
<l>Astronomine brachten te voren</l>
<l>Te rechte, doe du words geboren,</l>
<l>Dattu werden souds een quaet man</l>
<l n="10">Ende jegen de dine maken gespan.</l>
<l>Nu sie, en doestu niet minen raet,</l>
<l>Ic sal di doen meerre quaet,</l>
<l>Dan noyt man sinen viant dede:</l>
<l>Ic werde viant in vaders stede."</l>
<l n="15">                Doe sprac die vroede Josaphat:</l>
<l>"O coninc here, ende wat</l>
<l>Doet u dus verwerret wesen?</l>
<l>Ende wat vadere soude in desen</l>
<l>Vergrammen om sijns kints salecheit?</l>
<l n="20">Van mi so en wert meer geseit</l>
<l>Te di vader; wiltuut beniden</l>
<l>Mine salecheit, ic wille tiden</l>
<l>Van di, als van den serpente.</l>
<l>Maer, lieve here, sette dine atente,</l>
<l n="25">Dattu afdoes de donkerheit,</l>
<l>Daer dijn sin es nu mede beleit.</l>
<l>Dat doet di die bliscap prisen,</l>
<l>Die tegaet rechte na dier wisen</l>
<l>Dat die bloemen heden scoene staen,</l>
<l n="30">Ende morgen te niente gaen,</l>
<l>Ende die delite van den lichame,</l>
<l>Daer evele af comen onbequame;</l>
<l>Want so mer meer in nemt delijt,</l>
<l>Dat geduert enen corten tijt,</l>
<l n="35">Ende die loen, die menre af ontfaet,</l>
<l>Boven der gallen bitterheit gaet.</l>
<l>Ende al en name dese vroude gheen endde,</l>
<l>So en soude ment maer heeten scendde</l>
<l>Jegen die vroude, die God gheeft.</l>
<l n="40">Want also als die sonne heeft</l>
<l>Meer lichts dan die doncker nacht,</l>
<l><pb n="461"/>Also moeten sijn geacht</l>
<l>Der werelt vrouden jegen Gods vrouden.</l>
<l>Ende dat men niet en can behouden,</l>
<l n="45">En moet gelijc droeme ontgaen,</l>
<l>Wel sot sijn si diere ane vaen</l>
<l>Ende dlidende vore dblivende kiesen.</l>
<l>Vader, en soutu niet verliesen</l>
<l>Algader dat lidende si?</l>
<l n="50">Dat ewech es dat blijft met mi."</l>
<l>Deser gelike sprac vele die vroede.</l>
<l>Vervaert ende in erren moede</l>
<l>Wert die coninc, alse hi horde</l>
<l>Also sonderlinge woerde,</l>
<l n="55">Daer hi niet en conde gespreken jegen;</l>
<l>Ende sijn sin was so beleghen</l>
<l>Met donckerheiden, dat hi niet en verstaet</l>
<l>Die claerheit diere utegaet;</l>
<l>Ende die natuerleke minne</l>
<l n="60">Die dwanc also sine sinne,</l>
<l>Dat hi hem na den lichame</l>
<l>En mochte gedoen negeene mesquame.</l>
<l>Doe ghinc hi wech in groten toren,</l>
<l>Ende sprac so dat ment mochte horen:</l>
<l n="65">"Nu vergaven die gode mijn,</l>
<l>Dattu geboren niet en hads gesijn,</l>
<l>Die du wils dus scandaliseeren,</l>
<l>Ende der vaderliker leren</l>
<l>Wilt dus een veronwerdere sijn!</l>
<l n="70">En doestu saen niet den wille mijn,</l>
<l>Ic sal di doen ontliven schiere</l>
<l>Met tormente meneghertiere."</l>
<l>Dus als die vader seide dat,</l>
<l>Ghinc in sijn camere Josaphat</l>
<l n="75">Ende viel in sinen ghebede</l>
<l>So lange, dat hem God dede</l>
<l>Sinen troest, daer hi bi wort</l>
<l>Al gesterct meer rechte vort.</l>
<l>Ende die coninc quam echter te rade</l>
<l n="80">Ane Arachis, wat hi best dade,</l>
<l>Want hi hem claer weten dede</l>
<l>Sijns soens grote gestadechede,</l>
<l>Ende met wat talen hi hem aneghinc.</l>
<l>Doe riet die ander den coninc,</l>
<l n="85">Dat hi hem suetelike nu anega.</l>
<l>Des anders dachs ghinc daer na</l>
<l>Die coninc te sinen sonc,</l>
<l>Ende dus began hi die woerde die gone:</l>
<l>"Sone, het ware behorlijc di,</l>
<l n="90">Dattu waers onderdanech mi,</l>
<l>Maer du duncts mi wel in desen</l>
<l>Te hert ende te stivorech wesen;</l>
<l>Ende om te wetene den wille dijn</l>
<l>Meer oec dan den wille mijn,</l>
<l n="95">So willic mi sere pinen</l>
<l>Hoe wi die waerheit claer doen scinen.</l>
<l>Ic hebbe Barlaam gevaen,</l>
<l>Die di quaet heeft doen verstaen.</l>
<l>Nu willic dat comen te samen</l>
<l n="100">Alle die sijn van vroeder namen</l>
<l>Van onser wet ende oec mee</l>
<l>Die men heet van Galylee.</l>
<l>Oec doe ic oppenbare gebieden,</l>
<l>Dat gheen van den kerstenen lieden</l>
<l n="105">Daer te comene en derf ontsien.</l>
<l>Daer sal men claer mogen sien</l>
<l>In den gemeenen vroeden raet,</l>
<l>Weder dat te volgene staet</l>
<l>Dat u Barlaam heeft geleert,</l>
<l n="110">So dat daer wi ane sijn gekeert."</l>
<l>Die jongelinc vroet, die verheest</l>
<l><pb n="462"/>Die dinc al bi den Heilegen Geest,</l>
<l>Sprac: "Here, het gescie de wille ons Heren,</l>
<l>Ende hi moet die dinc so keeren,</l>
<l n="115">Dat wi niet en ontwegen van der waerheit."</l>
<l>Also die coninc hadde gheseit,</l>
<l>Dede hi sijn lant dore gebieden.</l>
<l>Meer dan ic u can bedieden</l>
<l>Quamen te des conincs gebode</l>
<l n="120">Van hen, die eerden die afgode;</l>
<l>Maer daer en quam maer een kerstijn,</l>
<l>Die in die hulpe wilde sijn</l>
<l>Sijns, die hi waent dat Barlaam si:</l>
<l>Barachias so hiet hi;</l>
<l n="125">Want die kerstene waren bleven</l>
<l>Alle doot ofte so verdreven,</l>
<l>Dat daer gheen en mochte comen.</l>
<l>Dese, die wi hier vore nomen,</l>
<l>Die was also vast van sinne,</l>
<l n="130">Dat hi, om ons Heren minne,</l>
<l>Vore de waerheit gherne geven</l>
<l>In avonturen wilde sijn leven.</l>
</div>
<div type="subchapter"><head type="subchapter">Van den selven noch. XVIII.</head>
<l>                Nu quaemt so dat die coninc sat</l>
<l>In sine mogendelike stat,</l>
<l>Ende wilde den sone hem setten neven,</l>
<l>Die gheen concent dies en wilde geven;</l>
<l n="5">Maer vore sine voete hi sitten ginc,</l>
<l>Daer men handelen soude die dinc.</l>
<l>                "Siet, ghi heren, die hier sijt,</l>
<l>Ons wert hier te hebbene strijt,"</l>
<l>Sprac die coninc toten sinen:</l>
<l n="10">"Deen van II moet heden schinen:</l>
<l>Dat ghi onse wet staende hout,</l>
<l>Ende Barlaame toenet met gewout</l>
<l>Met redenen, dat hi si in dole</l>
<l>Ende alle die behoren tsiere scole,</l>
<l n="15">So dat ghiere af moecht ontfaen</l>
<l>Eere, die boven al sal gaen;</l>
<l>Ofte dat ghi verwonnen blivet,</l>
<l>Daer ghi met scanden om werdt ontlivet."</l>
<l>Als die coninc liet dese woert,</l>
<l n="20">Sprac des conincs sone vort:</l>
<l>"Coninc, du heefs recht geseit.</l>
<l>Dese wille en werde niet verleit</l>
<l>In di, dat geve onse Here God!</l>
<l>Ende ic wille dat selve lot</l>
<l n="25">Werpen opten meester mijn."</l>
<l>Te Nachor rechte hi sijn anschijn,</l>
<l>Ende sprac so dat ment horde omtrent</l>
<l>"O Barlaam! Es di iet bekent,</l>
<l>In wat glorien, in wat vrouden</l>
<l n="30">Dattu mi ierst vonds gehouden,</l>
<l>Daer du met woerden mi heefs geset</l>
<l>Van mijnre vaderlikere wet,</l>
<l>Ende Gode te dienenne onbekent,</l>
<l>Ende trockes also mijn concent</l>
<l n="35">Al te volgene dijnre leere,</l>
<l>Ende minen vader, minen here,</l>
<l>Al verwerken ende vergramen,</l>
<l>Daer ic af hebben soude te vramen</l>
<l>Na dijn belof dat ewege goet?</l>
<l n="40">Nu peyst wel in dinen moet,</l>
<l>Dattu in dit ordeel staes;</l>
<l>Want eest dattu te boven gaes</l>
<l>Ende du verwens desen strijt,</l>
<l>Di wert eere die niet en gelijdt,</l>
<l n="45">Want du der waerheit predecare</l>
<l>Sels heeten, dier ic sal volgen nare</l>
<l>Also lange als ic leven sal;</l>
<l>Ende geschiet di oec dat ongeval</l>
<l>Dattu verwonnen werts ter steden,</l>
<l n="50">Eest bi valscheiden, eest bi waerheden,</l>
<l>Ende ic bi di come in scanden,</l>
<l>Ic sal mi wreken: met minen handen</l>
<l>Sal ic trecken uut met smerten</l>
<l>Dine tonge metter herten,</l>
<l n="55">Ende geven den honden ter spise,</l>
<l>Dat nemmermeer in geenre wise</l>
<l><pb n="463"/>Niemen so coene en sal wesen,</l>
<l>Die horen sal van desen,</l>
<l>Dat hi bringe met valscher scole</l>
<l n="60">Der coninge kindere meer in dole."</l>
<l>Dit horde droeflike Nachor,</l>
<l>Die hemselven siet in een vreselijc spor,</l>
<l>Ende oec in den putte geraect,</l>
<l>Dien hi selve heeft gemaect,</l>
<l n="65">Ende in den selven strec getrect,</l>
<l>Dien hi selve hadde gedect.</l>
<l>Dus en weet hi wat hi doe.</l>
<l>Onse Here brachte dit selve toe,</l>
<l>Die hem dede al anders seggen</l>
<l n="70">Dan het was in sijn voreleggen,</l>
<l>Also wilen dede Balaam,</l>
<l>Die omme te vloeckene quam</l>
<l>Die kindere van Israel,</l>
<l>Maer doe hise sach, seinde hise wel.</l>
</div>
<div type="subchapter"><head type="subchapter">Nachors spreken op de wet. XIX.</head>
<l>                Een vroede van der heidene wet</l>
<l>Heeft ter talen hem dus geset</l>
<l>Te Nachor: "Du best Barlaam,</l>
<l>Die onsen goden, dies wi sijn gram,</l>
<l n="5">Mesprijs segts te dijnre scande,</l>
<l>Ende die om des conincs ande</l>
<l>Sinen lieven sone heefs bracht</l>
<l>In dolingen ende so gewracht,</l>
<l>Dat hi te dienste wille staen</l>
<l n="10">Hem die in tcruce was verdaen."</l>
<l>Nachor op denghenen siet,</l>
<l>Die hem dies en dunct werdech niet,</l>
<l>Dat hi hem antwerden wille;</l>
<l>Maer dat hi make hem gestille,</l>
<l n="15">Heeft hi geteekent metter hant</l>
<l>Hen allen, ende al te hant</l>
<l>Heeft hi sinen mont opgedaen.</l>
<l>Rechte also als wijt verstaen</l>
<l>Dat wilen sprac Balaams eselinne,</l>
<l n="20">Die anders sprac dan uut haren sinne,</l>
<l>Also sprect Nachor hier ende seit:</l>
<l>"O coninc, bi der vorsienecheit</l>
<l>Gods quam ic ter werelt in;</l>
<l>Ende doe mi wert so starc die sin,</l>
<l n="25">Merctic den hemel, deerde ende de see,</l>
<l>Sonne, mane ende anders mee.</l>
<l>Van haerre cierheit wonderde mi.</l>
<l>Ic mercte wat in de werelt si,</l>
<l>Dat het al heeft een beroeren,</l>
<l n="30">Ende also verstond ic bi der voeren,</l>
<l>Dat die, diet beroeren hem geeft,</l>
<l>God si, bi wien dat al leeft;</l>
<l>Want die beroert de dinc ende hout,</l>
<l>Es emmer van meerre gewout</l>
<l n="35">Dan dat gehouden ende beroert es.</l>
<l>Dien heet ic God, sijts gewes,</l>
<l>Die alle dinc onthoudt ende maect,</l>
<l>Sonder beghin ende ongehaect</l>
<l>Van oudden, ende dien niet en mach deren</l>
<l n="40">Gramscap, vergetelheit ende wanleeren.</l>
<l>Hi en behoeft niemens, cleen no groet,</l>
<l>Maer alle dingen hebben sijns noet.</l>
<l>O coninc, nu mach men claer bedieden,</l>
<l>Dat men vint III manieren van lieden:</l>
<l n="45">Der afgode anebeders alselke als de dine,</l>
<l><pb n="464"/>Ende die Joden ende die Kerstine.</l>
<l>Noch die gode anebeden</l>
<l>Sijn van III manieren van seden:</l>
<l>Die van Caldea, na onsen siene,</l>
<l n="50">Die Grieken ende die Egyptiene.</l>
<l>Dese hebben boven gewesen</l>
<l>Van alle lieden, daer wi af lesen,</l>
<l>Die anebeden gode vele.</l>
<l>Nu lact ons dan merken wele,</l>
<l n="55">Wie datter was in dole sware,</l>
<l>Ofte wie dat hem hielt an dware.</l>
<l>Die van Caldea, also ment siet,</l>
<l>Die en kinden Gode niet,</l>
<l>Want si setten hare atente</l>
<l n="60">Tanebedene die elemente,</l>
<l>Ende eerden, als volc ongeraect,</l>
<l>Vore den makere dat was gemaect;</l>
<l>Ende setten figuren in waerden</l>
<l>Van den hemele ende van der aerden,</l>
<l n="65">Ende van der sonnen ende van der manc,</l>
<l>Ende leggen hen godheit ane,</l>
<l>Die si in tempele besloten,</l>
<l>Ende wachtentse vore der dieve roten.</l>
<l>Dat meerre si, si niet en verstoeden,</l>
<l n="70">Die hoedt van dat men houdt in hoeden,</l>
<l>Ende die iet maect, dat hi</l>
<l>Dat meerre acht dan sijn maken si.</l>
<l>Die den hemel houdt vore God,</l>
<l>Hi dunct mi dolen als een sot,</l>
<l n="75">Want hi hem porret also alst noet si;</l>
<l>Want die sterren, dat siedi,</l>
<l>Si hergaen van steden in stede,</l>
<l>Daer sijt ordineren mede</l>
<l>Winter, somer, ende anderen tijt,</l>
<l n="80">Also Gods ordinantie lijt.</l>
<l>Dus en mach die hemel niet sijn God,</l>
<l>Mer gods werc ende sijn gebod.</l>
<l>Die de erde wanen godinne,</l>
<l>Duncken mi van sotten sinne.</l>
<l n="85">Wi sien datse gedoegen moet,</l>
<l>Datse de mensche terdt onder voet,</l>
<l>Ende also doen ander diere;</l>
<l>Ende in menegher maniere</l>
<l>Mach hare gebreckelijcheit anecomen:</l>
<l n="90">Twi soude mense godinne dan nomen,</l>
<l>Maer Gods werc om nuttelijchede?</l>
<l>Die dwater hieten godinne mede,</l>
<l>Si dolen, want het moet staen</l>
<l>Dicwile den mensche onderdaen,</l>
<l n="95">Ende wert dicwile van hem besmit:</l>
<l>Alst niet dan Gods werc en es dit.</l>
<l>Die tvier over god oec houden,</l>
<l>Mogen wel sotte sijn gescouden,</l>
<l>Want het den mensche dienen moet,</l>
<l n="100">Diere sijn gevoech mede doet:</l>
<l>Dus eest Gods were na sijn gebieden.</l>
<l>Die gode oec maken van den lieden,</l>
<l>Die dolen sere utermaten,</l>
<l>Want wi sien in menegen staten</l>
<l n="105">Altocs verkeeren met gewoude,</l>
<l>Metter joecht ende metter oude,</l>
<l>Somwile blide, somwile droeve;</l>
<l>Spise ende dranc te sinen behoeve</l>
<l>Moet hi hebben, oft hi verderft;</l>
<l n="110"><pb n="465"/> Van elementen, van beesten hi sterft,</l>
<l>Ende van der gemeenre doot.</l>
<l>Hieromme es hi in dole groet,</l>
<l>Die menschen over gode cert,</l>
<l>Maer dat men bi hem Gods werc leert.</l>
<l n="115">Dus, na menscheliken sinne,</l>
<l>Sijn die Caldeen der dolingen inne."</l>
</div>
<div type="subchapter"><head type="subchapter">Van den selven. XX.</head>
<l>                "Nu laet ons ten Grieken gaen</l>
<l>Sien, wat si vore gode ontfaen.</l>
<l>Si wanen gevroeden te vullen,</l>
<l>Ende si sijn die sere dullen</l>
<l n="5">Ende arghere dan die Caldeen.</l>
<l>Si maken gode menech een</l>
<l>Beide van mannen ende van wiven,</l>
<l>Daer si quaetheit groot bi driven;</l>
<l>Want hen wel dunct dat si den seden</l>
<l n="10">Van hen, dien si anebeden,</l>
<l>Volghen mogen wel na recht.</l>
<l>Hoerdoem, roef ende manslacht echt</l>
<l>Plegen si ende menech quaet,</l>
<l>Want dat was haerre gode daet.</l>
<l n="15">Hare kindere offeren si</l>
<l>Saturnusse, omme dat hi,</l>
<l>Als hi verwoedde, sine kindere at.</l>
<l>Van Jupiterre seggen si, dat</l>
<l>Hi afsneet sine manlijchede</l>
<l n="20">Ende in die see werp, ende mede</l>
<l>Willen seggen die vuele doren,</l>
<l>Dat daer af Venus was geboren.</l>
<l>Noch doen si Jupiterre selc eere,</l>
<l>Dat sine heeten der gode here.</l>
<l n="25">Nochtan seit men hem desen lac,</l>
<l>Dat hi sinen vader verstac.</l>
<l>Si seggen oec in haren geesten,</l>
<l>Dat hi hem verkeerde in beesten,</l>
<l>Ende omme also te vorderne daermede</l>
<l n="30">Aen wive sine oncuuschede.</l>
<l>Om Europen nam hi ane</l>
<l>Te bedriegene eens stiers gedane;</l>
<l>Hi wert swane omme Leddam;</l>
<l>In anderen vormen hi bequam</l>
<l n="35">Om vele andere wive,</l>
<l>Ende wan ane haren live</l>
<l>Vele kinder in desen doene:</l>
<l>Liber, Setus, ende Anphioene,</l>
<l>Ende andere kindere menechfoude,</l>
<l n="40">Die si gode heeten met gewoude,</l>
<l>Ende VII dochtere godinnen.</l>
<l>O coninc, alle dese mach men kinnen</l>
<l>Lieden die daden menech quaet.</l>
<l>Die hen dan te dienste staet,</l>
<l n="45">Hi moet volghen haren daden.</l>
<l>Wel machmenne sere versmaden,</l>
<l>Die hoerkarle houdt over god,</l>
<l>Ofte die doet jegen naturen gebod,</l>
<l>Ofte die van vadere es manslachtech.</l>
<l n="50">Eenen god maken si oec Vulcane mechtech,</l>
<l>Die met smedene om sijn belanc</l>
<l>Wan sijn broet, ende hi was manc;</l>
<l>God en mach hebben engheenen noet.</l>
<l>Si leggen ane oec godheid groet</l>
<l n="55">Marcuriuse, die was een dief.</l>
<l>Die noeyt vroetscap twint en besief,</l>
<l>Mach weten dat dat niet en betaemt.</l>
<l>Osclipius es oec god genaemt,</l>
<l>Die fisisien was, ende omme noet</l>
<l n="60">Van der lijftucht. Dien sloech doot</l>
<l>Jupiter; dit, doen si verstaen,</l>
<l>Was als ene blixeme gedaen.</l>
<l><pb n="466"/>Mars, hare god van den orlogen,</l>
<l>Seggen si nochtan dat mocste gedoegen,</l>
<l n="65">Dattenne Vulcaen die god bant,</l>
<l>Omdat menne in hoerdoeme vant</l>
<l>Met Venusse der godinnen.</l>
<l>Bachus willen si vore god oec kinnen,</l>
<l>Die hem tsnachts al hielt in feesten</l>
<l n="70">Ende dronckenscap vele conde volleesten,</l>
<l>Ende nam sijnre gebueren wijf;</l>
<l>Ten lesten wert vluchtech die keytijf,</l>
<l>Doe sloegenne die tyranne doot.</l>
<l>Hercules dats haer god oec groot,</l>
<l n="75">Die dronken was meer dan gevoech,</l>
<l>Verwoedt oec, ende die de sine versloech;</l>
<l>Ten lesten hi hem selven in een vier verbrant.</l>
<l>Apollo, die metter hant</l>
<l>Van der harpen een meester heit,</l>
<l n="80">Ende als hiere toe was gemiet,</l>
<l>So wilde hi waersegere wesen:</l>
<l>Enen god maken si van desen.</l>
<l>Dyanen hebben si godinne gemaect,</l>
<l>Die si seggen dat wert ontraect</l>
<l n="85">Met haren honden in den woude,</l>
<l>Daer si hert of gheet jagen soude;</l>
<l>Apollo suster seggen sise.</l>
<l>Venus, hare godinne van prise,</l>
<l>Hadde hoerkarle menech enen.</l>
<l n="90">Adonides doot wilde si beweenen,</l>
<l>Dien een ever nam dat leven;</l>
<l>Dien hebben si oec teenen gode verheven.</l>
<l>Dit ende andere vele arghere saken,</l>
<l>O coninc, die Grieken maken</l>
<l n="95">Ons cont van haren goden al,</l>
<l>Wanen af comt grot ongeval;</l>
<l>Want bi der gode occusoene</l>
<l>Volgen die liede quaden doene,</l>
<l>Ende vervulen met haerre tucht</l>
<l n="100">Beide de erde ende de lucht.</l>
<l>                Noch sijn die Egyptiene</l>
<l>In herde vele argheren pliene,</l>
<l>Want si van stommen beesten maken</l>
<l>Hare gode; ja oec andere saken</l>
<l n="105">Maken si hare gode: boeme, cruut,</l>
<l>Dat menechsens wast daeruut.</l>
<l>In verwoedheiden, in luxure</l>
<l>Leven si. Selc heeft die cure,</l>
<l>Dat een scaep es de god sijn,</l>
<l n="110">Selc osse, selc catte, selc een swijn,</l>
<l>Selc roec, selc ghier, ende selc den aren,</l>
<l>Selc hont, selc ratte, selc wolf, ende selc dorne,</l>
<l>Dat een wonder es te horne."</l>
</div>
<div type="subchapter"><head type="subchapter">Noch van den selven. XXI.</head>
<l>                "Ten Joden sien wi nu vort,</l>
<l>Wat van Gode es hare acort.</l>
<l>Dese sijn van Abrahams geslachte,</l>
<l>Die God wilen leidde met machte</l>
<l n="5">Ute Egypten, ende nochtan</l>
<l>So vielen si afgoden an.</l>
<l>Doe sendde hen God propheten wijs,</l>
<l>Diese castiden; maer onprijs</l>
<l>Daden si hen, ende namen hen dleven.</l>
<l n="10">Hier na, alst God wilde geven,</l>
<l>Sende hi hen sinen enegen sone</l>
<l>Omme te bekeerne; maer die gone</l>
<l>Ontseidenne ende gavenne in handen</l>
<l>Pylate, den baeliu, met scanden</l>
<l n="15">Tontlivene ende pinen groot,</l>
<l>Ende hebbenne an tcruce gedoodt,</l>
<l><pb n="467"/>Ende daden al uut haren moede</l>
<l>Wat hi hen hadde gedaen te goede.</l>
<l>Doch houden si hen ane enen God,</l>
<l n="20">Maer niet rechte na Gods gebod;</l>
<l>Want Cristum loechenen si, den Gods sone,</l>
<l>Ende sijn wel na als die gone</l>
<l>Die de afgode anebeden.</l>
<l>Al hebbensi van der waerheden</l>
<l n="25">Ene gelike, si sijn verwerret</l>
<l>Ende van der waerheit sere ververret.</l>
<l>De Kerstene hebben van Kerste den name:</l>
<l>Die name was den Gods sone betame,</l>
<l>Die van den hemele quam beneden</l>
<l n="30">Omme alle der liede salecheden.</l>
<l>Van den Heilegen Geest geboren</l>
<l>Uut Marien, der maecht vercoren,</l>
<l>Sonder enech mannes saet,</l>
<l>Onbesmet des magedoems staet,</l>
<l n="35">Nam hi vleesch an, ende quam so vort</l>
<l>Van den lieden gesien, gehort,</l>
<l>Om dat hise wilde bringen</l>
<l>Gheloevende ane warachtegen dingen</l>
<l>Ende van dolingen der afgode;</l>
<l n="40">Ende sijns danx sonder enege node</l>
<l>Aen tcruce die doot heeft gesmaect,</l>
<l>Ende also hijt cont vore hadde gemaect,</l>
<l>Es hi ten derden dage verresen.</l>
<l>XL dage wandelde hi na desen</l>
<l n="45">Met sinen jongeren hier op deerde;</l>
<l>Te hemele voer hi doe siere veerde.</l>
<l>XII apostele sende hi uut,</l>
<l>De werelt te leerne, wies luut</l>
<l>Al die werelt es doregaen.</l>
<l n="50">Ende die noch na dat leeren staen,</l>
<l>Heeten Kerstene bi namen,</l>
<l>Ende dese vore al te samen</l>
<l>Hebben die rechte waerheit vonden,</l>
<l>Ende si hebben dien God in conden,</l>
<l n="55">Die alle dinge heeft gemaect.</l>
<l>Dits de wech daer niemen in en wert ontraect:</l>
<l>Diere in wandelen vroedelike,</l>
<l>Hi comt ten eweliken rike.</l>
<l>O coninc, verstant dit bediet:</l>
<l n="60">Ic en segt uut mi selven niet.</l>
<l>Besie der Kerstene screfture:</l>
<l>Du sels vinden daer in ter cure,</l>
<l>Dat ic hebbe geseit al dware.</l>
<l>Daeromme heetic al oppenbare</l>
<l n="65">Dinen dullen vroeden swigen,</l>
<l>Ende met gheenre ydelheit niet prigen.</l>
<l>U bederf te eerne wel</l>
<l>Die u maecte, ende niet el,</l>
<l>Ende gherne te horne mede</l>
<l n="70">Sine onvergangelijchede,</l>
<l>Also dat ghi moecht ontgaen</l>
<l>Die tormente die ewelike staen,</l>
<l>Ende dat ghi te wesene verdient</l>
<l>Des ewelijcs Gods oer ende vrient."</l>
</div>
<div type="subchapter"><head type="subchapter">Hoe de coninc de disputeringe verleide. XXII.</head>
<l>                Doe Nachor indde sine leere,</l>
<l>Wert die coninc verwoedt sere,</l>
<l>Ende sine vroede stonden al stom,</l>
<l>Het en ware ofte si som</l>
<l n="5">Stille spraken ende daer af,</l>
<l>Dat als geene redene en gaf.</l>
<l>Des conincs sone was te gemake,</l>
<l>Ende loefde Gode in elke sake.</l>
<l>Ende al was die coninc gram,</l>
<l n="10">Negheene wrake hi en nam,</l>
<l>Omdat hijt geloeft hadde in de sprake,</l>
<l><pb n="468"/>Daerbi bleef staende die sake,</l>
<l>Dat die kerstene souden sijn vri.</l>
<l>Maer vele woerde seide hi</l>
<l n="15">Omme te sterckene sine vroede,</l>
<l>Dat hen lettel quam te goede,</l>
<l>Want Nachor wel in sijn spreken</l>
<l>Al harc tale heeft wedersteken.</l>
<l>Doe die coninc dat versach,</l>
<l n="20">Ende het seer ginc op den dach,</l>
<l>Nam die coninc op tperlement,</l>
<l>Also dat niet en hiet geendt,</l>
<l>Maer des anders daechs sal verweren</l>
<l>Elkerlijc sijn disputeren.</l>
</div>
<div type="subchapter"><head type="subchapter">Josaphats tale tote Nachor. XXIII.</head>
<l>                Josaphat heeft so gedaen,</l>
<l>Dat Nachor sal met hem gaen.</l>
<l>Nochtan hoept noch die coninc,</l>
<l>Dat Nachor sal doen die dinc,</l>
<l n="5">Daer hi te voren belof af dede.</l>
<l>Als si quamen in die stede,</l>
<l>Daert goet dochte Josaphat,</l>
<l>Nam hi in ene heimelike stat</l>
<l>Nachor, ende sprac hem dus ane:</l>
<l n="10">"Ic kinne di anders ende wane,</l>
<l>Dattu niet, des ben ic wijs,</l>
<l>Die heileghe Barlaam en sijs,</l>
<l>Maer Nacor, die astronomien;</l>
<l>Ende mi wondert sere in dien,</l>
<l n="15">Dattu mi houden souds over blent,</l>
<l>So dat mi niet en worde bekent</l>
<l>Den wolf over tscaep tontfane,</l>
<l>Daer ic die claerheit sdaechs sage ane.</l>
<l>Daer bi eest wel waer geseit:</l>
<l n="20">"Des sots herte peyst ydelheit."</l>
<l>In dijn peysen was sotheit groet,</l>
<l>Maer dijn [werc] was sonder genoet,</l>
<l>Want met vroetscapen vervult es.</l>
<l>Nachor, wel blide wes:</l>
<l n="25">Ic weet di danc, dattu heden</l>
<l>Beschermere geweest heefs der waerheden.</l>
<l>Dinen mont en heefstu niet besmet,</l>
<l>Maer ter suverheit geset.</l>
<l>Om II redenen brachte ic di</l>
<l n="30">Hier ter steden nu met mi:</l>
<l>Dat die coninc di niet en mesdade</l>
<l>Om dattu niet en volgets sinen rade,</l>
<l>Ende omdat ic di dancken mochte</l>
<l>Van dat dijn herte heden wrochte.</l>
<l n="35">Die danc es, dat ic di wille toegen</l>
<l>Van den wegen, daer du in bedrogen</l>
<l>Lange wetende in heefs gesijn,</l>
<l>Ende ic wille di wisen dat padekijn,</l>
<l>Dat di ter salecheit leiden sal.</l>
<l n="40">Nu, Nachor, hieromme vore al</l>
<l>Radic di ane Christum cleven,</l>
<l>Die di dewelijc leven sal geven;</l>
<l>Ende lact dese lidende dinge quaet,</l>
<l>Want di niet ewelike en stact</l>
<l n="45">Te levene, wanttu stervelijc best,</l>
<l>Dat ons allen es ane gevest.</l>
<l>Ende wee si di tallen stonden,</l>
<l>Comtstu met bordennen van sonden</l>
<l>Ten vonnesse rechte geladen,</l>
<l n="50">Daer men loenen sal die daden,</l>
<l>Du en werps dine bordene van di,</l>
<l>Want het licht te doene si."</l>
</div>
<div type="subchapter"><head type="subchapter">Hoe Nachor bekeerde. XXIIII.</head>
<l>Doe Nachor horde dese tale,</l>
<l><pb n="469"/>Wert hi in berouwe wale,</l>
<l>Maer hi gaf weder selke woerde,</l>
<l>Dat die jongelinc wel hoerde</l>
<l n="5">Dat hem wanhope dede wee.</l>
<l>Doe sprac hi: "Nachor, nemmermee</l>
<l>En moechstu in wanhopen sneven,</l>
<l>Want daer staet aldus bescreven:</l>
<l>"Hets Gode mogelijc, van den steene</l>
<l n="10">Te makene Abrahams kindere reene."</l>
<l>Die om sijn goedertierenheit groet</l>
<l>Hen allen die hemelsche dore ontsloet,</l>
<l>Die hen willen te hem bekeeren.</l>
<l>Also dewangelisten ons leeren,</l>
<l n="15">Dat gelijc loen wert gegeven,</l>
<l>Daer dwerc al wert wel voldreven,</l>
<l>Te priemen, tierdchen, te noenen noch,</l>
<l>Ja die te vespertide comt doch.</l>
<l>Al bestu comen te dijnre ouden,</l>
<l n="20">Wilstu beteren dine scouden,</l>
<l>Du souds met hen loen ontfaen,</l>
<l>Die den dach al dore hebben gedaen</l>
<l>Haren erenst ten labure."</l>
<l>Als dit ende deser gelike cure</l>
<l n="25">Josaphat hem hadde gescit,</l>
<l>Antwerdde Nachor wel gereit:</l>
<l>"O edele siele ende lichame,</l>
<l>Vol van leeringen bequame,</l>
<l>Blive in dit woert toten endde,</l>
<l n="30">Dat di geen dinc af en wende.</l>
<l>Ic wille gaen sucken mine salechede,</l>
<l>Penitentie doen, daer ic mede</l>
<l>Saechte Gode, dien ic vergramt</l>
<l>Met dinge hebbe dicwile onbekant.</l>
<l n="35">Ic en wille den coninc sien nemmeere,</l>
<l>Op dat het si u wille, here."</l>
<l>Nu hort Josaphat dies hem lust;</l>
<l>Hi helst Nachor ende cust,</l>
<l>Ende na nerenstelike bede</l>
<l n="40">Beval hine Gode. Die stede</l>
<l>Ruumde Nachor al te hant,</l>
<l>Ende quam seder daer hi vant</l>
<l>Enen pape, enen hermite,</l>
<l>Die in een hol sine vite</l>
<l n="45">Heilechlike lange hadde geleet</l>
<l>Bi vreesen van den coninc wreet.</l>
<l>Desen viel Nachor ten voeten,</l>
<l>Ende belovede hem sine sonden te boeten,</l>
<l>Ende bat omme doepsel saen.</l>
<l n="50">Die heilege pape hadde verstaen</l>
<l>Gheestelike wat hi doen soude,</l>
<l>Ende doeptene doe also houde,</l>
<l>Ende heeftene salechlike geleert.</l>
<l>Dus es Nachor wel bekeert,</l>
<l n="55">Ende leedde daer een heilech leven</l>
<l>In Gode, die en wille niemens sneven.</l>
</div>
<div type="subchapter"><head type="subchapter">Hoe die heidene papen raet sochten om Josaphat te verkeerne. XXV.</head>
<l>                Als de coninc heeft verstaen,</l>
<l>Dat hem Nachor es ontgaen,</l>
<l>Soe heeft hi al den hope verloren,</l>
<l>Daer hi hoopte op te voren.</l>
<l n="5">Doe wert hi grammelike geset</l>
<l><pb n="470"/>Op de vroede van sijnre wet,</l>
<l>Diere hi vele ontliven dede,</l>
<l>Ende nam hen al thare mede.</l>
<l>Ende een deel begonste hi mecken</l>
<l n="10">Op siere gode valsche strecken,</l>
<l>Al en sach hi Gods licht niet claer,</l>
<l>Want een swerc lach hem te naer</l>
<l>Den ogen van sinen sinne.</l>
<l>Nochtan minderde die minne,</l>
<l n="15">Die hi ten papen hadde gheset,</l>
<l>Die waren van sijnre wet,</l>
<l>Want hi hen gheene eere en dede.</l>
<l>Oec so liet hi varen mede</l>
<l>Sinen goden te doene feeste;</l>
<l n="20">Maer hi dede met volleeste</l>
<l>Algader sijns lichamen wille</l>
<l>Van allen sonden lude ende stille.</l>
<l>Als die papen dat vernamen,</l>
<l>Dat hen gheene offeranden en quamen,</l>
<l n="25">Ende men den goden gheen eere en dede,</l>
<l>Ende hen de coninc onthielt mede</l>
<l>Dat si van hem hadden te voren,</l>
<l>So dochte hen dat si waren verloren.</l>
<l>Algemeene si hen beraden</l>
<l n="30">Te besiene wat si best daden;</l>
<l>Ende haer raet also gedroech,</l>
<l>Dat si om hare gevoech</l>
<l>Van den vroetsten selen senden</l>
<l>Tot enen meester in ellenden,</l>
<l n="35">Daer hi woende in enen hole</l>
<l>Ende daer hielt des duvels scole.</l>
<l>Dese hiet Theodas,</l>
<l>Die metten coninc bekint wel was,</l>
<l>Also als die coninc waende,</l>
<l n="40">Doet die ander hem vermaende,</l>
<l>Dat bi hem anequame al goet</l>
<l>Ende sijn conincrike bi hem al stoet.</l>
<l>Te desen quamen de papen der gode</l>
<l>Ende onttecten hem hare node,</l>
<l n="45">Ende baden hem om de hulpen sine.</l>
<l>Si daden hem oec alle dinc anschine</l>
<l>Van sconincs sone, hoe daer was gevaren.</l>
<l>Theodas stont op te waren,</l>
<l>Ende die duvele, die hi kende</l>
<l n="50">Mechtichs wesen talre scende,</l>
<l>Heeft hi vore hem doen comen,</l>
<l>Ende heefse in sine hulpe genomen,</l>
<l>Ende also ter conincliker stat.</l>
<l>Als die coninc wiste dat,</l>
<l n="55">Ende die ander hem so na quam</l>
<l>Dat hine metten ogen vernam,</l>
<l>Es hi jeghen hem opgestaen,</l>
<l>Ende dedene neven hem sitten saen,</l>
<l>Ende gehelst heeft hine ende gecust.</l>
<l n="60">Theodas sprac also hem lust:</l>
<l>"Coninc, ghi ewelijc leven moet,</l>
<l>Van den goden wel behoet!</l>
<l>Van enen stride hebbic verstaen,</l>
<l>Daer ghi eere in hebt ontfaen,</l>
<l n="65">Jegen die van Galylee.</l>
<l>Daeromme comic hier te mee</l>
<l>Omme te danckene, also men moet plegen,</l>
<l>Den groten goden van den seghen,</l>
<l>Ende offeren hen offeranden so groet,</l>
<l n="70">Dat si ons hulpen uut alre noet."</l>
<l>                Doe sprac die coninc sonder vroude:</l>
<l>"Wi en verwonnen niet, lieve here oude;</l>
<l>Want die men tonser hulpen bewaende,</l>
<l>Die bleef al rechte jegen ons staende.</l>
<l n="75">Maer siet, here oude, wetti iet</l>
<l>Dat beteren mach onse verdriet,</l>
<l>So sidi ons comen wel."</l>
<l><pb n="471"/>Theodas en sprac niet el,</l>
<l>Dan te doene al sconincs ghere,</l>
<l n="80">Ende dat hi en ontsie gheene dere;</l>
<l>Maer hi wille dat men bereit</l>
<l>Den goden ene sollempniteit</l>
<l>Te doene so sonderlange,</l>
<l>Dat men hare vrientscap daer met bevange.</l>
<l n="85">Nu wert die coninc te gemake.</l>
<l>Doe bereet was al die sake,</l>
<l>Diemen ter feesten orboren soude,</l>
<l>So en es nu no jonc no oude,</l>
<l>Die ye van selken dingen horde.</l>
<l n="90">Ic en wist inbringen hoe te woerde;</l>
<l>Daeromme latiet aldus staen:</l>
<l>Ic moet ander dinc anevaen.</l>
</div>
<div type="subchapter"><head type="subchapter">Van den selven. XXVI.</head>
<l>                Alse dese feeste was geendt,</l>
<l>Begonste de coninc sijn parlement</l>
<l>Te houdene met Theodas,</l>
<l>Van dies hi in sorghen was,</l>
<l n="5">Dat hi sinen sone bekeere</l>
<l>Te volgene na sine leere;</l>
<l>Ende eest dat hi volbringt die saken,</l>
<l>Hi sal hem van goude doen maken</l>
<l>Een beelde, dat men in sine eere</l>
<l n="10">Sal anebeden emmermeere.</l>
<l>Hoert wat hi seide, die vuele hont:</l>
<l>"Coninc here, ic make di cont:</l>
<l>Wiltu dinen sone winnen,</l>
<l>Dat hi come te dijnre minnen,</l>
<l n="15">Ic hebbe vonden selken aert,</l>
<l>Daer sijn sin bi sal ter vaert</l>
<l>Verkeeren na die maniere</l>
<l>Dat dat was smelt bi den viere.</l>
<l>O coninc, doe van dinen sone</l>
<l n="20">Alle die manne, die gewone</l>
<l>Sijn hem te dienenne, ende scoenen wiven</l>
<l>Die doe sinen dienst bedriven.</l>
<l>Ic sal hem senden enen gheest,</l>
<l>Die daertoe heeft machten meest,</l>
<l n="25">Diene metter luxurien viere</l>
<l>Ontsteken sal, so dat hi schiere</l>
<l>Der vleeschlijcheide sal plegen</l>
<l>Met enegher, dier niet sal jeghen</l>
<l>Wesen; ende alse hi des pliet,</l>
<l n="30">Here, dijn wille dan geschiet;</l>
<l>Ofte neen, men make mi ommare</l>
<l>Ende doe mi tormenten sware.</l>
<l>En sijn seker gheene dinghe</l>
<l>Die so verkeeren jongelinge,</l>
<l n="35">Als der wive scoene gedane.</l>
<l>Dies bringe ic di exempel ane:</l>
<l>Het was een coninc, dien was geboren</l>
<l>Een enech sone scone uutvercoren.</l>
<l>Nu daden fisisiene verstaen:</l>
<l n="40">En worde dat kint niet gedaen</l>
<l>Daert ware der jare tiene,</l>
<l>Ende ment wachte niet te siene</l>
<l>De sonne [oft] vier, het worde blent.</l>
<l>Als die coninc dat bekent,</l>
<l n="45">Dede hi maken ene hagedochte,</l>
<l>Daer men tkint in houden mochte,</l>
<l>Dat het vier no sonne en sage.</l>
<l>Als der X jare leden die dage,</l>
<l>Wert dat kint utegeleet,</l>
<l n="50">Dat van der werelt niet en weet</l>
<l>Bi den siene van sinen oegen.</l>
<l>Doe dede hem die coninc toegen</l>
<l>Die manne in ene stede,</l>
<l>In ene andere die wive mede,</l>
<l n="55">Hier gout ende hier selver reene,</l>
<l>Ende hier preciose steene</l>
<l>Ende cierheit van grotere doeget.</l>
<l>Elcs es hem sonderlinge getoeget;</l>
<l><pb n="472"/>Ende als hi vraechde om elcs namen,</l>
<l n="60">Men berechteds hem altsamen.</l>
<l>Ende als hi van den wiven vraget</l>
<l>Om die namen, so es gesaghet</l>
<l>Van hem die gordde des conincs swert,</l>
<l>Als dieghene die spelen beghert:</l>
<l n="65">"Het sijn duvele, die de liede bedriegen."</l>
<l>Ende dore al dat ware lieghen,</l>
<l>So hadt genuechte meer in dien</l>
<l>Dan in al dat hadde gesien.</l>
<l>Doe brachte men vore den coninc tkint,</l>
<l n="70">Die hem vraechde. wat het meest mint</l>
<l>Van al dat hem was getoeghet.</l>
<l>"Vader," seide hi ende wert verhoeghet,</l>
<l>"De duvele, die bedriegen de liede.</l>
<l>Ic en core gheene miede</l>
<l n="75">Daer vore van dat ic oeyt sach."</l>
<l>Nu siet wat al doen mach</l>
<l>De minne van sconen wiven.</l>
<l>Du en moechts binnen dinen live</l>
<l>Dinen sone nemmermeer verwinnen,</l>
<l n="80">Het en si met desen sinnen."</l>
</div>
<div type="subchapter"><head type="subchapter">Van den selven. XXVII.</head>
<l>                Vro wert de coninc deser mare.</l>
<l>Doe dede men sueken harenthare</l>
<l>Die scoenste joncvrouwen die men vant,</l>
<l>Wel lustende ende achemant,</l>
<l n="5">Die men grotelike verchiert,</l>
<l>Alsoet die toeverere visiert.</l>
<l>Die meyseniede men wech al dede;</l>
<l>Die joncvrouwen quamen in hare stede,</l>
<l>Die den jongelinge aneghingen</l>
<l n="10">Met menegen subtilen dingen,</l>
<l>Die der werelt toe behoeren,</l>
<l>Om sine suverheit te stoeren,</l>
<l>Also hem visierde die toeverare.</l>
<l>Josaphat was in pinen sware,</l>
<l n="15">Want hi en mach eten, drinken no spreken,</l>
<l>Dan mettien diene met treken</l>
<l>Gherne te vuelen sonden traken.</l>
<l>Theodas, daer wi af spraken,</l>
<l>Trac weder te siere hagedochte</l>
<l n="20">Ende al sine boeke doresochte,</l>
<l>So dat hi enen quaden geest,</l>
<l>Die te tempteerne macht hadde meest</l>
<l>Die liede ter onsuverhede,</l>
<l>Hem te voren comen dede,</l>
<l n="25">Ende hiet hem boven allen dingen</l>
<l>Josaphat te valle bringen.</l>
<l>Te hant voer hi met vele gesellen</l>
<l>Met menegher temptatien quellen.</l>
<l>Josaphat, die heilege joecht,</l>
<l n="30">Die wert jammerlike onthoocht,</l>
<l>Doe hi dat becoren in sinen sinnen</l>
<l>Ghevoelde buten ende binnen,</l>
<l>Buten die joncvrouwen scoene</l>
<l>Ende binnen des viants hoene.</l>
<l n="35">Doch de geestelike Gods minne</l>
<l>Dreef de quade uut sinen sinne;</l>
<l>Want doe hi dhecoren besief,</l>
<l>Sine herte te Gode dat hi hief</l>
<l>Ende peisde omme die groete vroude,</l>
<l n="40">Die hi om suverheit hebben soude,</l>
<l>Vort peysde hi om tgroete leet,</l>
<l>Dat hebben die vuel maken haer brulochtcleet,</l>
<l>Dat mense, gebonden hande ende voete,</l>
<l>Werpt in die stede onsoete, van tanden.</l>
<l n="45">Daer weeninge sal sijn ende crijsselinge</l>
<l>Te Gode wert hief hi sine handen,</l>
<l>Ende bat met herten ende met monde</l>
<l><pb n="473"/>Gode, dat hine bevrede van alre sonde.</l>
<l>So erenstech was hi in der bede</l>
<l n="50">Ende in abstinentien mede,</l>
<l>Ende in geweene ende in waken,</l>
<l>So dat die duvele van hem traken.</l>
<l>Maer die meester van der scaren</l>
<l>Es toter joncvrouwen gevaren,</l>
<l n="55">Die de alrescoenste was</l>
<l>Ende de lieflijcste; also ict las,</l>
<l>So was si oec eens conincs kint;</l>
<l>Maer hare vader, also men vint,</l>
<l>Was met orlogen ondergedaen,</l>
<l n="60">Ende also wert die joncvrouwe gevaen,</l>
<l>Ende Aveniere den coninc</l>
<l>Ghesent, omme selsene dinc,</l>
<l>Omme hare scoenheit uutgenomen.</l>
<l>Ane dese es die viant comen,</l>
<l n="65">Ende heeft hare alle tquaet geleert,</l>
<l>Daer men enen man bi te sonden keert.</l>
<l>Aldus viel si ane den jongelinc</l>
<l>Ende onttecte hem al hare dinc:</l>
<l>Hoe si van groter moghentheit</l>
<l n="70">Also tonder ware geleit,</l>
<l>Dat si ware prisoniere.</l>
<l>So sonderlinge was hare maniere,</l>
<l>Dats den jongelinc verdochte,</l>
<l>Ende claechde hare verlies onsochte,</l>
<l n="75">Ende hi was in wille mede</l>
<l>Hare te bringene ten kerstenhede,</l>
<l>So dat hijt hare te voren leide</l>
<l>Met scoenre leeringen, die hi haer seide.</l>
<l>Doe si dat horde, heeft si geseit:</l>
<l n="80">"Here, wiltu mine salecheit,</l>
<l>Ende du mine sicle wilt maken vri reene,</l>
<l>So doe mi ene bede alleene:</l>
<l>Ic late alle mijnre vorderen gode</l>
<l>Ende sta te dijns Gods gebode:</l>
<l n="85">Voege mi in huwelike di."</l>
<l>Als hi dat horde, antwerdde hi:</l>
<l>"O wijf, mi bidstu ene sware bede.</l>
<l>Al saghic gherne dine salechede,</l>
<l>Daeromme en willic niet mi</l>
<l n="90">Sware besmetten ane di."</l>
<l>Si antwerdde: "Wat segstu, vroede?</l>
<l>Duncti dat smette in dinen moede?</l>
<l>Waenstu dat mi niet en es bekint,</l>
<l>Wat men in kerstenen wetten vint?</l>
<l n="95">Ic verstare mi in ter cure.</l>
<l>En seit niet dus uwe screfture:</l>
<l>"Huwelijc es in ceren geset</l>
<l>Ende wettelijc bet onbesmet,</l>
<l>Ende hets beter dan werden verbranden?"</l>
<l n="100">Vort doet de screfture verstanden:</l>
<l>"Dat God te samen gevoecht heeft,</l>
<l>Dat en sal scheeden geen man die leeft."</l>
<l>Oec so moechstu dat wel marken,</l>
<l>Dat die heilege patriarken</l>
<l n="105">Ende de propheten gehuwet waren,</l>
<l>Ende van der apostele scaren</l>
<l>De prince. Peter, hadde een wijf.</l>
<l>Ic soude seggen sonder blijf,</l>
<l>Dattu schieds van der waerhede,</l>
<l n="110">Woudstu huwelijc maken onsede."</l>
<l>Josaphat antwerdt ende seit:</l>
<l><pb n="474"/>"Wijf, du heefs gesproken waerheit.</l>
<l>Huwelijc te doene men orlof geeft;</l>
<l>Maer die eens belovet heeft</l>
<l n="115">Omme Gode te houdene suverhede,</l>
<l>Brake hi dat, dat ware onsede;</l>
<l>Ende sint dat ic kerstendoem ontfinc,</l>
<l>So beloefde ic Gode die dinc,</l>
<l>Ende hoe gemochtie Gode dat gebreken?"</l>
<l n="120">Die joncvrouwe nam ane dat spreken:</l>
<l>"O wel lieve jongelinc.</l>
<l>Doe mi dan doch ene cleene dinc,</l>
<l>Dat oec cume mach heeten bede:</l>
<l>Eest dattu mints mine salechede,</l>
<l n="125">Voech di doch te nacht ane mi,</l>
<l>Dattu van mi ende ic van di</l>
<l>Hebbe doch ene genoechlijchede.</l>
<l>Ic wille beloven ende voldoen mede,</l>
<l>Morgen kerstendoem tontfane,</l>
<l n="130">Ende al mijn lijf te blivene daer ane.</l>
<l>God saelt di loenen menochfout</l>
<l>Omme mijnre sielen behout."</l>
<l>Vort doet si hem bi screfturen verstaen,</l>
<l>Al docht hem een deel mesdaen,</l>
<l n="135">Dat hijt soude te rechte doen;</l>
<l>Want die woerde seit Salomoen:</l>
<l>"Dat men cleene mesdoen verleit</l>
<l>Omme herde grote salecheit."</l>
<l>Alse die joncvrouwe diet wel conde,</l>
<l n="140">Bede met oegen ende met monde</l>
<l>Ende met gelate dus aneghinc</l>
<l>In alle manieren den jongelinc,</l>
<l>Begondene de viant te becoerne mede,</l>
<l>Ende ontstac alle sine lede</l>
<l n="145">Met een deel der luxurien viere,</l>
<l>Ende dedene peisen op die maniere,</l>
<l>Als oft geen sonde wesen en soude,</l>
<l>Omme te bringene ten behoude</l>
<l>Dat wijf, om eens te sine met hare.</l>
<l n="150">Als hi dus was in twivele sware,</l>
<l>Verwan Gods genadechede,</l>
<l>Also dat hi viel ter bede</l>
<l>Ende viel in bitterliken tranen,</l>
<l>Ende ghinc bidden ende manen</l>
<l n="155">Gode, dat hine bescermen moete</l>
<l>Van des viants doene onsoete.</l>
<l>In dit bidden ende in dese trane</l>
<l>Es hem een slaep comen ane.</l>
<l>So dat hem dochte dat menne opnam</l>
<l n="160">Ende leiddene daer hi quam</l>
<l>Teenen beemde vervult al</l>
<l>Van bloemen ende van boemen; sonder getal</l>
<l>Was die scoenheit daer, ende suete locht,</l>
<l>Ende van groter doecht die vrocht.</l>
<l n="165">Daer sach hi vele sittene goudijn,</l>
<l>Van preciosen steenen fijn,</l>
<l>Ende bedden wel gepareert,</l>
<l>Scoene ende wel geviseert;</l>
<l>Watere so claer ende so fijn</l>
<l n="170">Die verblijdden die ogen sijn.</l>
<l>Van danen leidden sine teenre steden,</l>
<l>Die vol was van claerheden</l>
<l>Ongeseggelijc menechfoude;</l>
<l>Die muere waren van finen goude</l>
<l n="175">Ende de canteele hoege utermaten.</l>
<l>Binnen waren alle die gesaten</l>
<l>Van preciosen steenen diere</l>
<l>Niemen en geseide die maniere.</l>
<l>Daer in hebben sine geleet.</l>
<l n="180">Ende doe sach hi daer gereet</l>
<l>Van claerheiden blicken een heere stranc,</l>
<l>Singende so sueten sanc,</l>
<l>Dat selken sanc noyt en quam te voren</l>
<l>Gheenen sterveliken oren.</l>
<l n="185">Doe horde hi dier woerde die seiden:</l>
<l>"Hier es hare ruste die Gode greyden."</l>
<l>Doe wilde menne leiden van dane,</l>
<l>Ende hi sprac sinen leiders ane,</l>
<l>Die eerlike liede schenen:</l>
<l n="190">"Ay mi! en leidt mi niet henen,</l>
<l>Maer laet mi in enech hoeckelkijn</l>
<l><pb n="475"/>Van deser stat mijn wandelen sijn."</l>
<l>Si seiden: "Dat en mach nu niet wesen;</l>
<l>Maer du selster comen na desen,</l>
<l n="195">Maer du moets eer vele gedoegen."</l>
<l>Van danen hebben sine getoegen:</l>
<l>Dien scoenen beemt si overleden,</l>
<l>Ende brachtenne in eere donkerre steden,</l>
<l>Daer hi sach al ongeval</l>
<l n="200">Ende tormente sonder getal.</l>
<l>Daer horde hi dese woerde mede:</l>
<l>"Dit es der sondaren stede,</l>
<l>Ende dit sijn hare tormente,</l>
<l>Der geenre die setten hare atente</l>
<l n="205">Ten quaden ende ten vuelen sonden,</l>
<l>Ende nemmermeer en werdes indde vonden."</l>
<l>Ende doe wert hi al gereet</l>
<l>Te sijnre stede weder geleet.</l>
</div>
<div type="subchapter"><head type="subchapter">Van den selven noch. XXVIII.</head>
<l>                Mettien wert hi in wake,</l>
<l>Van vare sere tongemake,</l>
<l>Ende viel in groten weene.</l>
<l>Die joncvrouwe scone ende reene</l>
<l n="5">Dochte hem stinckende lingne wesen.</l>
<l>Also stont hem die sen van desen,</l>
<l>Van dat hi hadde anegesien,</l>
<l>Ende quam hem so begherte van dien</l>
<l>Ende van den quade de vrese so groet,</l>
<l n="10">Dat hi moeste als dore noet</l>
<l>Te bedde gaen al ongesont.</l>
<l>Als die coninc dit verstont,</l>
<l>Ghinc hi tote hem ende vraget</l>
<l>Van wat evele dat hi claget.</l>
<l n="15">Die sone seide hem na dien</l>
<l>Algader wat hi hadde gesien.</l>
<l>"Vader." heeft hi vort geseit,</l>
<l>"Twi heefstu een strec geleit,</l>
<l>Omme te vane die siele mine</l>
<l n="20">In die ewelike pine?</l>
<l>En dade die hulpe Gods te voren,</l>
<l>Mine siele ware verloren.</l>
<l>Ende nu, o vader, al es dat sake</l>
<l>Dattu niet en wils volgen mine sprake,</l>
<l n="25">Doch en lech mi cracht niet ane,</l>
<l>Den rechten salegen wech te gane</l>
<l>Te minen meester Barlaam,</l>
<l>Daer mi salecheit bi quam an.</l>
<l>Wiltuut met crachte wederstaen,</l>
<l n="30">Ic sal van rouwe sterven saen;</l>
<l>Ende du en sout gheen vader wesen,</l>
<l>Ende du verlies dinen sone in desen."</l>
<l>                Als de coninc horde dat,</l>
<l>Wert hi van torne recht als mat,</l>
<l n="35">Ende en weet wat anevaen.</l>
<l>In sijn palays es hi gegaen.</l>
<l>Tote Theodas sijn comen weder</l>
<l>Die duvele, die op ende neder</l>
<l>Hem seiden hoe si verwonnen waren.</l>
<l n="40">"Keytyve! hoe hebdi gevaren,</l>
<l>Dat u verwonnen heeft een kint!"</l>
<l>Si seiden: "Wi en mochten twint</l>
<l>Ghedoen, noch anegesien</l>
<l>Dat si tcruce te heetene plien."</l>
<l n="45"><pb n="476"/>                 Hier [na] die coninc, met haesten groet,</l>
<l>Theodas te hem ontboet,</l>
<l>Ende sprac hem [ane] met droeven moede:</l>
<l>"Al dattu ons leereds, vroede,</l>
<l>Dat en mach ons vromen te gheenre stont.</l>
<l n="50">Es di els enege vroetscap cont,</l>
<l>Die toent ons, ende niet en late,</l>
<l>Op die hope van enegher bate."</l>
<l>Bi wille van den toeverare</l>
<l>Ghingen si beide sdaechs daer nare</l>
<l n="55">Ten jongelinc. Die vader sprac</l>
<l>Ende seide in menegen lac,</l>
<l>Dat hi sinen wille veronwaerd.</l>
<l>Maer die sone, die Gods aerd,</l>
<l>Antwerdde hem te poente wale.</l>
<l n="60">Doe nam Theodas ane de tale</l>
<l>Ende sprac: "Nu sech ons, wat</l>
<l>Heefstu bekint, Josaphat,</l>
<l>An onse onstervelike gode,</l>
<l>Dattu afstaes haerre gebode?</l>
<l n="65">Daer du vergrams bi dinen vader,</l>
<l>Ende van den volke al teenen gader</l>
<l>Bestu sware benijdt daer mede.</l>
<l>En wetstu niet dat dijns vader bede</l>
<l>An die gode bejaechde hier voren,</l>
<l n="70">Dattu ter werelt souds sijn geboren,</l>
<l>Ende dat si di mogen gheven</l>
<l>Al dat di orborlijc es in dleven?"</l>
<l>                Doe antwerdde die jongelinc:</l>
<l>"Hore, diepheit alre dolende dinc,</l>
<l n="75">Stanc der deemsterheit menechfout,</l>
<l>Logenachtech, catijf, out!</l>
<l>Hoe waenstu bescernen dwoert,</l>
<l>Dat alle salecheit bringt vort,</l>
<l>Daer die dolen bi ten wege comen</l>
<l n="80">Van eweliker salegher vromen?</l>
<l>Sech, wien duncti dienen best:</l>
<l>Gode, daer alle goet in gevest</l>
<l>Es ende vermach boven al te voren,</l>
<l>So den duvelen verloren,</l>
<l n="85">Ofte den afgoden sonder leven,</l>
<l>Diemen met hoerdoeme lof mach geven,</l>
<l>Met quaetheiden menegerande?</l>
<l>Dat dier, dattu brings ter offerande,</l>
<l>Es beter dan dijn afgod.</l>
<l n="90">Wiltu dat wel merken, sot?</l>
<l>Want die afgod es gemaect</l>
<l>Van den mensche, ende wel geraect</l>
<l>Heeft God gemaect die diere.</l>
<l>Du best oec van dulre manierc</l>
<l n="95">Dan tdier; want het kent diet voet,</l>
<l>Dan doestu niet dinen sceppere goet.</l>
<l><pb n="477"/>Dus eest seer ongetame,</l>
<l>Dat ghi keytive soudt seggen blame</l>
<l>Den gerechtegen van enegher scout.</l>
<l n="100">U selven ghi beweenen sout.</l>
<l>Want na den quade, dat ghi begaert,</l>
<l>So doedi uwer goden aert.</l>
<l>Die mesdoen wille met orloge,</l>
<l>Die maect van Mars sinen god hoge;</l>
<l n="105">Ende die ter onsuverheit mect,</l>
<l>Heeft Venus teenre godinnen getrect;</l>
<l>Die te dronkentscapc hem voeget,</l>
<l>Bachus hem teenen gode genoeget;</l>
<l>Ende dier gelike na tallen quade</l>
<l n="110">Maken si hare gode bi rade,</l>
<l>Ende aldus moet elc hantieren tquaet</l>
<l>Al na sijns afgoden stact.</l>
<l>Wie soude al tquade te seggene gehitten,</l>
<l>Hem en soude de mont besmitten?</l>
<l n="115">Dits dijn gheloeve, Theoda,</l>
<l>Dattu mi raets te volgene na.</l>
<l>Den almechtegen vrayen God</l>
<l>Salic dienen, ende sijn gebod</l>
<l>Salic doen met alre cracht;</l>
<l n="120">Want hi mi heeft uut sduvels macht</l>
<l>Verloest bi sinen Sonc goet,</l>
<l>Die daeromme wilde stortten sijn bloet.</l>
<l>Wats scoenre dan dbelien van desen</l>
<l>Ende dien Gode dienen daer wi af lesen,</l>
<l n="125">Die anders niet en es dan al goet?</l>
<l>Want sijn gebod es dat men moet</l>
<l>Gherechtech sijn in alle stede;</l>
<l>Hi gebiedt oetmoedechede,</l>
<l>Suverheit gebiedt hi met,</l>
<l n="130">Ontfarmecheit es sine wet,</l>
<l>Trouwe, pays ende waerheit.</l>
<l>Selve es hi caritate geseit.</l>
<l>Desen eest vele beter dienen,</l>
<l>Dan dinen quaden goden onsienen,</l>
<l n="135">Beide in werke, daden, ende in namen:</l>
<l>Die hen dienen mogen hen scamen!"</l>
<l>                Nu sprac Theodas hier nare:</l>
<l>"Merc, dit es oppenbare,</l>
<l>Dat ghehouden es onse wet</l>
<l n="140">Van meneghen wisen ende geset</l>
<l>Van coningen, van der werelt heren,</l>
<l>Diere negheen quaet in en wilden keren.</l>
<l>Maer die wet van Galylee</l>
<l>Die en gaven liede ierst uut nemmee</l>
<l n="145">Dan XII dorpers, liede sot.</l>
<l>Hoe mochte dan hare gebod</l>
<l>So comen, dat ment soude prisen,</l>
<l>Ghelijc van den mechtegen wisen?",</l>
<l>                Josaphat sprac deser gelike:</l>
<l n="150">"Theodas, du dunes mi gelike</l>
<l>Enen esel, die hort ende niet verstaet,</l>
<l>Werwert dat die redene gaet.</l>
<l>Sod, nu sie ende merc dware:</l>
<l>Dat vele vroede ende vorbare,</l>
<l n="155"><pb n="478"/> Ende heren groot in machte,</l>
<l>Uwe wet houden met crachte,</l>
<l>Dat mach men micken cracht van lieden;</l>
<l>Maer dat onse wet bedieden</l>
<l>Lettel liede van machte cleene,</l>
<l n="160">Dat mach men micken Gods macht alleene.</l>
<l>Waert dat hadden onse wet</l>
<l>Philosophe ende vroede geset,</l>
<l>Ende datse die princen hadden behoet,</l>
<l>Du mochts wel seggen in dinen moet,</l>
<l n="165">Dat het ware menschen cracht.</l>
<l>Nu heefstu selve wel vortbracht,</l>
<l>Dat visschers waren, liede ruut,</l>
<l>Die onse wet ierst gaven uut,</l>
<l>Ende datse weerde in menech lant</l>
<l n="170">Menech coninc, menech tyrant.</l>
<l>Nochtan gaet die werelt dure</l>
<l>Hare woerde, hare screfture.</l>
<l>Wat mach dit van di sijn geacht</l>
<l>Anders dan Gods almogende macht,</l>
<l n="175">Om onse sonderlinge salechede</l>
<l>Van Gode gesent, den mensche mede</l>
<l>Te bringene an Gode gestade?</l>
<l>Van den ertschen loeneren die scade</l>
<l>Ghenas alle evele van den lieden.</l>
<l n="180">Die duvele si allene niet en schieden</l>
<l>Van den lieden, maer dwongense seere;</l>
<l>Si maecten te niente hare leere.</l>
<l>Toeverie si onttaden,</l>
<l>Gheen venijn en mochte hen scaden.</l>
<l n="185">Sech, wat daden noyt dine vroede,</l>
<l>Wies vroetscapen God, die goede,</l>
<l>Dulheit getoent heeft altemale?</l>
<l>En es els niet dan scoene tale,</l>
<l>Daer si een deel decten met</l>
<l n="190">Den stanc van haerre stinckender wet."</l>
</div>
<div type="subchapter"><head type="subchapter">Hoe Theodas bekeerde. XXIX.</head>
<l>                Als Theodas dit heeft gehort,</l>
<l>So en dar hi spreken niet een woert,</l>
<l>Ende blijft peysende daer hi staet,</l>
<l>Dat sijn doen es algader quaet,</l>
<l n="5">Ende peysde, hi wilder scheeden uut.</l>
<l>Ten lesten sprac hi over luut:</l>
<l>"Waerlike, coninc! in dinen sone</l>
<l>So es des almechtechs Gods woene.</l>
<l>Waerlike sijn wi verwonnen,</l>
<l n="10">Want wi gheene antwerde en connen.</l>
<l>Der kerstene God es God allene,</l>
<l>Hare geloeve es goet ende reene."</l>
<l>Tot des conincs sone sprac hi echt:</l>
<l>"Nu sech mi, siele wel verlecht,</l>
<l n="15">Sal mi Jhesus Cristus ontfaen,</l>
<l><pb n="479"/>Oft ic der quaetheit wille afstaen?"</l>
<l>"Ja hi," antwerdde Josaphat.</l>
<l>Vort so leerde hi hem al dat</l>
<l>Datter salecheit toebehoert,</l>
<l n="20">Ende brachtene soe voert,</l>
<l>Dat hinc brachte in den voetspore,</l>
<l>Daer hi ierst in sette Nachore.</l>
<l>Ende hi ghinc ten selven man,</l>
<l>Daer Nachor te voren toe ran,</l>
<l n="25">Ende dede so bi sinen rade,</l>
<l>Dat hi quam ter Gods genade.</l>
<l>Maer eer hi ghinc te sinen hole</l>
<l>Ende brac al die quade scole;</l>
<l>Ende de bocke ende al dat hi daer vant,</l>
<l n="30">Heeft hi altemale verbrant.</l>
</div>
<div type="subchapter"><head type="subchapter">Hoe Josaphat coninc wert van half sijns vaders rike. XXX.</head>
<l>                Die coninc, diet aldus siet staen,</l>
<l>Van rouwe en wect hi wat angaen.</l>
<l>Doch nam hi sinen nauwen raet.</l>
<l>Arachis, daert al ane staet,</l>
<l n="5">Die sprac aldus: "Coninc here!</l>
<l>Wat mogen wi nu doen emmermere</l>
<l>Omme te bekeerne dinen sone?</l>
<l>Also ic te merkene ben gewoene,</l>
<l>So en es al niet onse pine sture;</l>
<l n="10">Want het geeft hem die nature,</l>
<l>Ofte hets hem verscepen voren.</l>
<l>Daedstu hem van den live toren,</l>
<l>So waerstu viant dijnre naturen.</l>
<l>Hi es gereet oec talre uren</l>
<l n="15">Om sinen god te latene dleven.</l>
<l>Ic en weet di anderen raet wat geven,</l>
<l>Dan dattu jegen hem deels dijn rike</l>
<l>Ende latene leven als hem gelike.</l>
<l>Bi avonturen die besicheden</l>
<l n="20">Om sijn rike wel te bevreden,</l>
<l>Die selenne bringen tonsen state.</l>
<l>Ic en weeter els ane geene bate:</l>
<l>Al hout hi der kerstene gewoene,</l>
<l>Du en verlies niet dinen sone;</l>
<l n="25">Enech solaes heefsture af doch."</l>
<l>Die coninc wilde doen noch</l>
<l>Arachis raet, ende quam ten sone,</l>
<l>Ende seide hem altemale tgone,</l>
<l>Hoe hi wilde dat hi trike</l>
<l n="30">Half besate mogendelike,</l>
<l>Ende dade al nu sinen wille in desen.</l>
<l>Wilde hier af overhorech wesen,</l>
<l>Het soude hem emmer costen dleven.</l>
<l>Als die sone heeft beseven,</l>
<l n="35">Dat hi mach doen svader gebod</l>
<l>Sonder verwerken sinen God,</l>
<l>So georloefde hi svader wille.</l>
<l>Nochtan en sweech hi niet stille</l>
<l>Hi en seide dus: "Vader, here!</l>
<l n="40">Ic was in herde groten ghere</l>
<l>Te volgene minen meester goet;</l>
<l>Maer. here, sint aldus wesen moet,</l>
<l>Ic sal doen dat ghi begaert.</l>
<l>Indien dat menre niet met en vaert,</l>
<l n="45">Daer men die doeget met mach testoeren,</l>
<l>So eest goet den vader hoeren.</l>
<l>Die coninc wert een deel verblijdt.</l>
<l>Josaphat wert in corter tijt</l>
<l>Als coninc in half trike gesat.</l>
<l n="50">In ene der meester stat</l>
<l><pb n="480"/>Was die stoel van sinen rike.</l>
<l>Doe hiere ierst in quam mogendelike,</l>
<l>Dede hi vore hem voeren met eren</l>
<l>Dat tecken van den cruce ons Heren,</l>
<l n="55">Ende deedt uutsteken telken torre.</l>
<l>Daer na so wert hi in porre</l>
<l>Ten temple, dien hi altemale</l>
<l>Neder dede vallen te dale,</l>
<l>Ende en liet van den afgoden twint</l>
<l n="60">Lijcteekens bliven, daer hijt vint.</l>
<l>In die middelt van der stede</l>
<l>Hi Kerste ene kerke maken dede</l>
<l>Sonderlinge diere ende groet,</l>
<l>Ende al den volke hi geboet,</l>
<l n="65">Dat si daer quamen Gode anbeden,</l>
<l>Ende met sonderlinger wijsheden</l>
<l>Ghinc hi selve den volke toegen,</l>
<l>Hoe si ane dafgode waren bedrogen,</l>
<l>Ende heeft hen Gods, ons Heren, wet</l>
<l n="70">Ghetoent goet ende onbesmet,</l>
<l>Also die ewangelie leert.</l>
<l>Ende also heeft hi sijn leven gekeert,</l>
<l>Dat hi bi siere heilegher sede</l>
<l>Tfolc al brachte ten kerstenhede.</l>
<l n="75">Doe si horden dese maren,</l>
<l>Die in wildernessen waren</l>
<l>Ghevloen ende in die hagedochten,</l>
<l>Daer si dlijf ontdragen mochten,</l>
<l>Quamen ute bisscoppe, moencke, papen;</l>
<l n="80">Ende alse hi die conde betrapen,</l>
<l>Ontfinc hise eerlike ende soete,</l>
<l>Ende dwoech hen beide hoeft ende voete,</l>
<l>Ende settese werdelike</l>
<l>Harenthare in sinen rike,</l>
<l n="85">Ende dede hen kerken ende vonten wien.</l>
<l>Tierst wilde hi dat men den vrien</l>
<l>Ende den groten princen doepsel gave,</l>
<l>Ende mense met Gods gracien lave,</l>
<l>Daer na die ridders ende edelinge,</l>
<l n="90">Ende men dan ten gemeenen ginge.</l>
<l>Ende wie dat doepsel ontfinc,</l>
<l>Was hi besiect van enegher dinc,</l>
<l>Hi wert gesont beide tsamen</l>
<l>Van sielen ende van lichamen.</l>
<l n="95">Doe die liede hoerden dat,</l>
<l>Willen si alle ten coninc Josaphat.</l>
<l>Die duvele moesten alle varen</l>
<l>Uut haren temple ende seer mesbaren.</l>
<l>Dus wert altemale sijn rike</l>
<l n="100">Ghesuvert sere cortelike,</l>
<l>Ende daer wert hoege in verheven</l>
<l>Dat salege kerstelike leven,</l>
<l>Ende die coninc maecte hem clare</l>
<l>Enen vrayen exempelare.</l>
<l n="105">Hi wiste dat ten coninc toehort,</l>
<l>Die liede te leerne vort</l>
<l>Gode, onsen Here, tontsiene,</l>
<l>Ende gerechtecheit te pliene.</l>
<l>Oec dochten hem die scoenste saken</l>
<l n="110">Ter ontfarmecheit geraken.</l>
<l>Ten kerkere ghinc hi doe saen:</l>
<l>Die omme gheltschout waren gevaen,</l>
<l>Ende van gheldene en hadden gheene gewout,</l>
<l>Hi galt vore hen hare scout.</l>
<l n="115">Die van anderen mesdaden</l>
<l>Ghevaen waren heeft hi geraden,</l>
<l>Dat si laten hare quade vite,</l>
<l>Ende in dien scalt hise quite.</l>
<l>Hi was weesen ende weduwen vader,</l>
<l n="120">Ende die in noede waren allegader.</l>
<l>Ende vele van sijns vader sale</l>
<l>Lieten sijn doen altemale,</l>
<l>Ende quamen ten coninc Josaphat,</l>
<l>So dat cortelike na dat</l>
<l n="125">Sijns vader hof wert herde cleene,</l>
<l>Ende dat sine groet ende gemeene.</l>
</div>
<div type="subchapter"><head type="subchapter"><pb n="481"/> <hi rend="italic">Hoe Josaphats vader kersten wert</hi>. XXXI.</head>
<l>                De coninc Avenier hi merct,</l>
<l>Dat sijn rike dus niet en sterct,</l>
<l>Ende peyst dat hi dus comt in noden</l>
<l>Bi der valscheit siere afgoden.</l>
<l n="5">Al sinen raet te hoepe hi trect,</l>
<l>Ende sinen sin al hi hen onttect;</l>
<l>Ende God heeft den raet gewijst,</l>
<l>So dat elc den sin sijns heren prijst;</l>
<l>Want bi sijns soens heilege bede</l>
<l n="10">Quam die vader ter heilechede,</l>
<l>So dat hi cortelike na tgone</l>
<l>Aldus screef te sinen sone:</l>
<l>                "Avenier, coninc van Inden,</l>
<l>Te Josaphat, sinen lieven kinde.</l>
<l n="15">Vare wel emmermeere,</l>
<l>Lieve sone. Mi moeyen sere</l>
<l>Mine gepeyse menegerande,</l>
<l>Want ic siet al gaen ter scande</l>
<l>Onse doen ende onse toeverlaet,</l>
<l n="20">Ghelijc dat een roec tegaet.</l>
<l>Nu kinnic dat al waerheit,</l>
<l>Dat mi van di was geseit.</l>
<l>Ic hebbe di al te fel gesijn,</l>
<l>Ende ontlijft menegen kerstijn.</l>
<l n="25">Nu die donckerheide groet,</l>
<l>Die mi dlicht te siene verboet,</l>
<l>Heeft mijn ogen een deel gelaten,</l>
<l>Also dat ic sie van baten</l>
<l>Een deel lichts, al eest cleene,</l>
<l n="30">Ende mi berouwet mijn doen onreene;</l>
<l>Maer dat licht, dat ic nu merke,</l>
<l>Verdonckert van enen anderen swerke,</l>
<l>Dats de menechte miere mesdaden,</l>
<l>Dat mi Cristus te siere genaden,</l>
<l n="35">Sorghic sere, niet en sal ontfaen.</l>
<l>Wat ic hier toe sal bestaen,</l>
<l>Suete sone, maect mi vroet das."</l>
<l>Alse Josaphat dese letteren las,</l>
<l>Was hi blide, ende daer toe saen</l>
<l n="40">Es hi in heimelijcheiden gegaen</l>
<l>Vore dbeelde van onsen Here,</l>
<l>Ende viel daer vore weenende sere,</l>
<l>Ende seide deser woerde gelike:</l>
<l>"Ic dancke di, Here van hemelrike,</l>
<l n="45">Minnere der armer menschelijchede,</l>
<l>God der ontfarmecheiden mede!</l>
<l>Want du heefs geleden onse mesdaet</l>
<l>Ende geverst so menech quaet,</l>
<l>Ende laets ons ongewroken varen.</l>
<l n="50">Over lanc wi werdech waren</l>
<l>Van di gewoerpen te sine in tfier,</l>
<l>Omme exempel te gevene hier,</l>
<l>Ghelijc du daeds den vijf steden,</l>
<l>Die du verbrandets, omme hare onseden,</l>
<l n="55">Beide met solfere ende met viere.</l>
<l>Maer dine gedoechsamheit goedertiere</l>
<l>Es gestort nu op ons lieden."</l>
<l>Hierna saen, horic bedieden,</l>
<l>Voer hi ten vader met haesten groet,</l>
<l n="60">Dien grote vroude in therte scoet,</l>
<l>Doe hi des soens wert geware.</l>
<l>Met groeten liefliken gebare</l>
<l>Heeft hi den sone gehelst ende gecust,</l>
<l>Ende dede maken, als diens lust,</l>
<l n="65">Ene feeste te wonderne sere</l>
<l>In sijns liefs soens eere.</l>
<l>Hier na saen quamen si te samen,</l>
<l>Ende gaven woerde ende namen</l>
<l>Na dien dat gescepen stoet.</l>
<l n="70">Maer wie mochte sijn so vroet,</l>
<l>Die mochte geseggen dat,</l>
<l>Wat die coninc Josaphat</l>
<l>Daer seide heilegher philosophien?</l>
<l>So dat die vader wel dar lien</l>
<l n="75">Op die grote Gods genaden,</l>
<l>Ende beliede sine mesdaden,</l>
<l><pb n="482"/>Ende dede altemale vort</l>
<l>Dat goeden kerstenen toebehort,</l>
<l>Ende beterde also sijn leven,</l>
<l n="80">Dat men op hem dat woert mach geven,</l>
<l>Dat op sente Pauluse was geseit:</l>
<l>"Daer overvloyde die quaetheit,</l>
<l>Daer heeft overgevloeyt die gracie ons Heren."</l>
<l>Vort ghinc Josaphat bekeren</l>
<l n="85">Alle sijns vader baroene,</l>
<l>Ende brachte al tfolc te dien doene,</l>
<l>Dat si alle riepen uut enen monde:</l>
<l>"En es gheen God in vrayer conde,</l>
<l>Dan Jhesus Cristus met sinen Vader</l>
<l n="90">Ende den Heilegen Geest te gader!"</l>
<l>Hier na Avenier die coninc</l>
<l>Na sine guldene afgode hi vinc,</l>
<l>Ende deedse al te sticken slaen,</l>
<l>Ende gaf tgout den armen saen.</l>
<l n="95">Die tempele dede hi destruweren,</l>
<l>Ende Cristus kerken overal fonderen</l>
<l>Ende maken met coste groet,</l>
<l>Waer dats hem dochte noet,</l>
<l>So dat van volke menech covent</l>
<l n="100">Van den rike al ommetrent</l>
<l>Ten kersteliken geloeve quamen.</l>
<l>Josaphat was in Gods namen</l>
<l>Sijns vader salechlijc petrijn:</l>
<l>Den vleesscheliken winnere sijn</l>
<l n="105">Heeft hi gewonnen geestelike.</l>
<l>Alle die liede van den rike</l>
<l>Worden kindere van den lichte,</l>
<l>Die te voren in die hichte</l>
<l>Waren van der deemsterheit groet.</l>
<l n="110">Van siecheiden swaer alle noet</l>
<l>[Ende] der duvele alre hande</l>
<l>Wert gesteken al uten lande,</l>
<l>Ende menege miracule scone</l>
<l>Toegede God daer van den throene.</l>
</div>
<div type="subchapter"><head type="subchapter">Des conincs Aveniers doot. XXXII.</head>
<l>                Hier na Avenier die coninc</l>
<l>Also ter penitentien vinc,</l>
<l>Dat hi hem al wilde ontladen</l>
<l>Van allen uterliken daden,</l>
<l n="5">Ende den sone hi beval</l>
<l>Van den rike die sorgen al,</l>
<l>Ende selve es altoes bleven</l>
<l>In weenen ende in een scerp leven,</l>
<l>Beide in vastene ende in waken,</l>
<l n="10">In orisoene, in heilegen saken,</l>
<l>Dat hi met groten verdriete</l>
<l>Sine sonden brachte te niete.</l>
<l>Aldus leefde hi IIII jaer,</l>
<l>Ende doe hem was sijn sterven naer,</l>
<l n="15">Wert hi van sinen sonden in vare.</l>
<l>Maer sijn heilege sone care</l>
<l>Gaf hem salechliken troest,</l>
<l>Daer hine uut sorgen met heeft verloest,</l>
<l>Ende seide: "Vader, en ontsiet u niet:</l>
<l n="20">Gheene sonde die geschiet</l>
<l>En mach verwinnen Gods genaden,</l>
<l>Diere hem ane keert te staden.</l>
<l>Sonden mogen getelt sijn al,</l>
<l>An Gods genade en es geen getal."</l>
<l n="25">Metter gelike van deser vertale</l>
<l>Vertroeste hi den vader wale,</l>
<l>Dat hi in goeder hopen es bleven,</l>
<l>Ende die hande op heeft geheven,</l>
<l>Ende dancte Gode alles te voren</l>
<l n="30">Dat sijn sone ye was geboren.</l>
<l>Vort seit hi ten sone sijn:</l>
<l><pb n="483"/>"Suete sone, nochtan niet mijn,</l>
<l>Maer des Vader van hemelrike,</l>
<l>Hoe sal ic di genoech groetelike</l>
<l n="35">Ghedanken ende gebenedien?</l>
<l>Ende der hoechster herscapien</l>
<l>Hoe salics gedanken hare?</l>
<l>Want ic die was oppenbare</l>
<l>Verloren, ende bi di ben ic vonden."</l>
<l n="40">Na dat hine custe in corter stonde</l>
<l>Sprac hi dus: "God goedertiere!</l>
<l>In dine hande minen geest ic stiere."</l>
<l>Ende aldus gaf hi de siele sijn.</l>
<l>Sijn sone bi minnen fijn</l>
<l n="45">Beweendene met groeten sere,</l>
<l>Ende begroeffene met groter eere.</l>
<l>Nochtan en dede hi niet over hem maken</l>
<l>Enege coninclike saken;</l>
<l>Maer na der penitencien cure</l>
<l n="50">Heeft hi gedect sine sepulture</l>
<l>In steden daer lagen heilege lieden.</l>
<l>Als die andere alle schieden</l>
<l>Van den grave, alsoet moeste wesen,</l>
<l>Bleef hi daer allene na desen,</l>
<l n="55">Weenende VII dage lanc,</l>
<l>In beden sonder aet ende dranc.</l>
<l>Ten palayse ghinc hi doe na dat,</l>
<l>Ende gaf al des riken scat</l>
<l>Den armen, dies hadden noet,</l>
<l n="60">So dat hi sonder cleene of groet</l>
<l>Van bordenen van ertschen goede</l>
<l>De nauwe poerte leet met spoede.</l>
</div>
<div type="subchapter"><head type="subchapter">[<hi rend="italic">Hoe Josaphat sijn rike opgaf</hi>.] XXXIII.</head>
<l>                Viertech dage na svader endde</l>
<l>Dede hi herdinken svader met genende</l>
<l>In herde sonderlingen doene,</l>
<l>In aelmoesenen, in orisoene,</l>
<l n="5">Ende daer na dede hi te samen</l>
<l>Alle die waren van meester namen,</l>
<l>Ende ghinc hogelike daer mede</l>
<l>In sine coninclike stede,</l>
<l>Ende sprac, dat sijt alle hoerden,</l>
<l n="10">Die gelike van desen woerden:</l>
<l>"Siet gemeenlike alle gader:</l>
<l>De coninc, mijn here, mijn vader,</l>
<l>Es hier nu doot ende es gevaren</l>
<l>Ter gerechteger vierscaren,</l>
<l n="15">Daer hi redene moet gheven</l>
<l>Hoe hi geleidt heeft hier sijn leven,</l>
<l>Ende hi en voerde ander hulpe hem mede</l>
<l>Dan de gewerke, die hi hier dede;</l>
<l>Ende dit es ene dinc gemeene</l>
<l n="20">Der menschelijcheit groot ende cleene.</l>
<l>Nu, lieve vriende ende bruedere mijn,</l>
<l>U heeft cont genoech gesijn,</l>
<l>Hoe ic hebbe gelevet sint</l>
<l>Dat Cristus met mi wert bekint,</l>
<l n="25">Ende hoe dat met mi was versmaet</l>
<l>Al dese werelike staet,</l>
<l>Ende hoe ic Cristum begherde allene</l>
<l>Vore alle dese werelt gemeene</l>
<l>Te dienenne in rusten van sinne,</l>
<l n="30">Daer mi niet en liet comen inne</l>
<l>Mijns vader sonderlinge doen,</l>
<l>Ende omme dat ic hebbe geploen</l>
<l>Der vaderlikere onderhorecheit,</l>
<l>Waer bi dat mijn arbeit</l>
<l n="35">Bi Gods gracien niet en es leden</l>
<l>Te vergeefs; want ter salecheden</l>
<l>So hebbic bracht minen vader,</l>
<l>Ende u doen kinnen algader</l>
<l>Den vrayen God bi mijnre leeren,</l>
<l n="40">Ja bi der heilegher gracien ons Heren.</l>
<l><pb n="484"/>Nu eest tijt dat ic besta</l>
<l>Daer hi wille dat ic ga,</l>
<l>Ende ic hem mijn belof voldoe.</l>
<l>Nu gheeft alle raet daer toe,</l>
<l n="45">Wie ghi wilt dat u coninc si</l>
<l>Ghi sijt nu, dat duncke mi,</l>
<l>Volmaect in den wille ons Heren,</l>
<l>Ende daer toe vroet van siere leeren."</l>
<l>                Doe die heren dit horden al,</l>
<l n="50">So wert daer een groot gescal</l>
<l>Van jammerheiden ende van weene.</l>
<l>Daer en was no groot no cleenc,</l>
<l>Hi en was in selken mesbare,</l>
<l>Dat u niemen en geseide dware;</l>
<l n="55">Ende in dier jammerliker voeren</l>
<l>Si alle gemeenlijc swoeren,</l>
<l>Dat sine hen en laten ontfaren niet.</l>
<l>Aldus toenden dit verdriet</l>
<l>Die princen ende al tfolc gemeene,</l>
<l n="60">Ende mesbaerden in groeten weene.</l>
<l>Die coninc hietse swigen stille,</l>
<l>Ende seide te doene haren wille,</l>
<l>So dat hise cume gestilt heeft,</l>
<l>Ende wech te vaerne hen orlof geeft,</l>
<l n="65">Dat si droeflike daden.</l>
<l>Doe nam hi, als hem te beraden,</l>
<l>Heimelike enen prince waert,</l>
<l>Daer hi vriendelike ave begaert,</l>
<l>Dat hi sijn conincrike ontfa.</l>
<l n="70">Dit was hi, also ict versta,</l>
<l>Barachias, daer ghi hier voren</l>
<l>Ander redene mocht af horen,</l>
<l>Dies hi van den coninc gewan</l>
<l>Ghemint te sine vore alle man.</l>
<l n="75">Nu bidt hi hem dat hi regnere</l>
<l>Ende tfolc berechte na Gods eere,</l>
<l>Dat die ander al ontseide,</l>
<l>Ende dit den coninc te voren leide:</l>
<l>"O coninc! hoe ongehoert</l>
<l n="80">Es na Gods gebod dijn woert!</l>
<l>Ofte dijn onste aldus si,</l>
<l>Dattu souts onnen gelijc di</l>
<l>Dinen evenkerstenen, met redenen wat</l>
<l>Soutu van di werpen dat,</l>
<l n="85">Daer du mede wilt laden mi?</l>
<l>Eest dat goet regneren si,</l>
<l>So houdet selve dat es goet;</l>
<l>Ende eest datter sielen oec es onspoet</l>
<l>Twi wiltu mi deren dan?"</l>
<l n="90">Aldus sprac die goede man.</l>
<l>Also liet die coninc die tale.</l>
<l>Tsnachts screef Josaphat altemale</l>
<l>Sinen wille, ende wie hi woude</l>
<l>Dat in dlant regneren soude,</l>
<l n="95">Ende heeft Barachien gescreven.</l>
<l>Vort hoe die liede souden leven,</l>
<l>Heeft hi gescreven scone utermaten,</l>
<l>Ende heeft dat gescrefte gelaten</l>
<l>In sine camere, ende also van danen</l>
<l n="100">Nachts stille sonder iemens vermanen.</l>
<l>Dit en mochte verholen sijn niet lange.</l>
<l>Nuchtens wert mesbaer so strange,</l>
<l>Als men horde dat hi wech ware.</l>
<l>Doe liep al tfolc harenthare,</l>
<l n="105">Ende hebben alle die wege beleit.</l>
<l>Saen waest also bereit,</l>
<l>Dat hi was vonden in ene stede</l>
<l>Nerenstelike in sine gebede.</l>
<l>Als sine sagen diene vonden,</l>
<l n="110">Seere weenen si begonden,</l>
<l>Ende te keerne si hem baden,</l>
<l>Ende sijn wechtiden si sere ontraden.</l>
<l><pb n="485"/>Ende hi sprac dus ane doe die sine:</l>
<l>"Twi doedi omme niet dese pine?</l>
<l n="115">Ic en sal u coninc meer wesen niet."</l>
<l>Doch daden si so, wats geschiet,</l>
<l>Dat si met hem te hove quamen;</l>
<l>Ende daer die raet was al te samen,</l>
<l>Daer swoer hijt hen met eede swaer,</l>
<l n="120">Dat hi nemmermeer dach daer naer</l>
<l>Met hen als coninc bliven en soude.</l>
<l>Doe dede hi, dies niet en woude,</l>
<l>In den conincliken staet</l>
<l>Barachien vore alle den raet.</l>
<l n="125">Die croene sette hi op thoeft sijn,</l>
<l>Ende gaf hem tconinc vingherlijn.</l>
<l>Oestwert dede hi doe sine gebede</l>
<l>Over den coninc ende over al tfolc mede.</l>
<l>Toten coninc so seghet hi:</l>
<l n="130">"Siet, brueder, ic heete di:</l>
<l>Verstant te dijnre salechede</l>
<l>Ende te al dinen volke mede,</l>
<l>Daer di God coninc af heeft gemaect,</l>
<l>Dat hi ane hem heeft gesaect</l>
<l n="135">Met sinen preciosen bloede.</l>
<l>Ende na dien dat ict gevroede,</l>
<l>Dattu vore mi kinneds Gode</l>
<l>Ende hiels suver sine gebode, . . .</l>
<l>Ende also een scip mesvaert,</l>
<l n="140">Alst die stierman stiert hinderwaert,</l>
<l>Also moet sijn met den coninc:</l>
<l>Doet hi qualike sine dinc,</l>
<l>Hi en doet scade hem niet allene,</l>
<l>Maer den volke al gemeene,</l>
<l n="145">Ende dies heeft hi te meerre wrake.</l>
<l>Hieromme in alre sake</l>
<l>Wachte di wel van alre sonde.</l>
<l>Houdt den pays in alre stonde,</l>
<l>Want Gode en siet men niet daer sonder.</l>
<l n="150">Mere van deser werelt dwonder,</l>
<l>Hoet alsnu opgaet ende alsnu onder,</l>
<l>Ende in dese ongestadechede</l>
<l>So houdt altoes goedertiernen sede,</l>
<l>Want verkeren omme wandelende sake</l>
<l n="155">Es des ongestadechs sins wrake.</l>
<l>Wes gestade in dat goede,</l>
<l>En verhefti niet in dinen moede</l>
<l>Om enege glorie die lijt;</l>
<l>Maer du souts peysen talre tijt</l>
<l n="160">Omme donnedelheit dijnre nature,</l>
<l>Ende om der doot onseker ure.</l>
<l>Doestu dit, du en vals niet</l>
<l>Altoes in der hovaerden vliet;</l>
<l>Maer blive in die vrese ons Heren,</l>
<l n="165">Ende du sels mogendelijc regneren.</l>
<l>Ende dien die geeft, die volge naer</l>
<l>Na dine macht, ende overwaer</l>
<l>Soutu dat doen mogen wel.</l>
<l>Weltu vore scoenre iet houden el,</l>
<l n="170">Dan te doene altoes ontfermechede?</l>
<l>Die noet hebben gef hen goet mede,</l>
<l>Ghef dine oren ten armen gherne,</l>
<l>Dat God sine oren di niet en werne.</l>
<l>Alselc wi sijn onsen ondersaten,</l>
<l n="175"><pb n="486"/> Vinden wi Gode jegen ons gelaten.</l>
<l>Van quaetheiden en hebbe herdencken geen,</l>
<l>Maer vergef al in een,</l>
<l>So sal di onse Here vergeven,</l>
<l>Waert dattu quaems in enech sneven.</l>
<l n="180">Ende alle mine lieve bruedere nu,</l>
<l>Den selven God bevele ic u,</l>
<l>Die u salech maken mach,</l>
<l>Ende gheven dat groete bejach</l>
<l>Van sijnre suetere heilechede</l>
<l n="185">Hier ende in sine ewelike stede."</l>
</div>
<div type="subchapter"><head type="subchapter">[<hi rend="italic">Hoe Josaphat ginc in de woestine</hi>]. XXXIIII.</head>
<l>                Als dese woerde waren leden,</l>
<l>Viel hi oestwert in der beden.</l>
<l>Daer na custe hi den coninc</l>
<l>Ende alle die princen in den rinc.</l>
<l n="5">Daer worden tranen uutgegoten.</l>
<l>"Wee ons," riepen die genoten,</l>
<l>"Dat wi nu dijns moeten derven!"</l>
<l>Ende noch riepen si ander werven:</l>
<l>"Vader, behoudere! bi di</l>
<l n="10">Met ons God bekennet si,</l>
<l>Ende sijn van doelne gequijt,</l>
<l>Ende wi sijn in rustelijc delijt."</l>
<l>Als hi dus haren rouwe hort,</l>
<l>Ghaf hi hen troestelike woert:</l>
<l n="15">Al schiede hi van hen met lichamen,</l>
<l>Hi soude sijn te haerre vramen</l>
<l>Altoes metten geeste hen bi.</l>
<l>Met desen woerden so ghinc hi</l>
<l>Uten palayse. Hem volgeden nare</l>
<l n="20">Alle die liede met mesbare;</l>
<l>Ende doe si uter poert al quamen,</l>
<l>Waerrenre selke als in gramen,</l>
<l>Die sijn doen wilden hem blameren</l>
<l>Ende wilden aldus van hem keren;</l>
<l n="25">Selke volgeden hem toter nacht,</l>
<l>Diese alle in tkeren heeft bracht.</l>
<l>Aldus so ghinc hi blidelike,</l>
<l>Die stercke jonghelinc, uut sinen rike,</l>
<l>Als ofte een uut groter ellende</l>
<l n="30">In sijn lant vroe weder wende.</l>
<l>Noch hadde dese heilege man</l>
<l>Sine gewoene cleedere an,</l>
<l>Maer naest den live hadde hi an dat cleet,</l>
<l>Dat scarp was ende wreet,</l>
<l n="35">Dat hi van Barlaam ontfinc.</l>
<l>Dien nacht bleef die jongelinc</l>
<l>In een haveloes husekijn,</l>
<l>Daer hi liet de cleedere sijn</l>
<l>In aelmoessenen den aermen man,</l>
<l n="40">Ende hi vinc dat wandelen an</l>
<l>Mettien cleede geeleedt alleene,</l>
<l>Dat sere scaerp was ende onreene,</l>
<l>Sonder dranc ende sonder spise</l>
<l>Ende sonder goet van enegher wise,</l>
<l n="45">Sonder van ons Heren minne,</l>
<l>Daer hi berrende so inne,</l>
<l>Dat sinen heilegen gedochte</l>
<l>Gheene dinc ghederen en mochte.</l>
<l>Maer hi trac vaste ter woestine,</l>
<l n="50">Daer hi doechde menege pine:</l>
<l>Wortelen ende crudekijn</l>
<l>Dat was die lijfnere sijn,</l>
<l>Maer van watere was daer borste:</l>
<l>Dus hadde hi pine van groten dorste;</l>
<l n="55">Maer die starcke ons Heren minne,</l>
<l>Die was gevest in sinen sinne,</l>
<l>Was so berrende ende so groet,</l>
<l>Dat si verblusschede al ander noet.</l>
</div>
<div type="subchapter"><head type="subchapter">[<hi rend="italic">Hoene de duvel becoerde</hi>]. XXXV.</head>
<l>                Die duvel, die alle goet benijt,</l>
<l><pb n="487"/>Maectem menegen swaren strijt.</l>
<l>In die woestine, daer hi ginc,</l>
<l>Tempteerde hine met menegher dinc:</l>
<l n="5">Somwile brachte hi hem in memorien</l>
<l>Van siere conincliker glorien,</l>
<l>Van hen die hem te dienne plagen;</l>
<l>Somwile van vrienden ende van magen,</l>
<l>Ende van den live dat gemac.</l>
<l n="10">Somwile hi hem in den sin stac</l>
<l>Van sinen sinne die scarpheit,</l>
<l>Ende sijns lichamen arbeit,</l>
<l>Sine siecheit, sine ongewoene,</l>
<l>Die lancheit van der tijt na tgoene,</l>
<l n="15">Sinen dorst, sijn groot ellende,</l>
<l>Ende donsekerheit van den endde.</l>
<l>Dus was hi hem altoes ane.</l>
<l>Alsoe men ons doet te verstane,</l>
<l>Dat Anthonijs, die grote sant,</l>
<l n="20">Was getempteert van den viant,</l>
<l>Also was die heilege Josaphat,</l>
<l>Die met Gode wederstont al dat.</l>
<l>                Doe hem die viant sach dus cranc,</l>
<l>Ghinc hi enen anderen ganc,</l>
<l n="25">Ende quam, als ofte hi een mensche ware,</l>
<l>Met enen swerde getrect al bare,</l>
<l>Ende voer oft hine soude slaen,</l>
<l>Dat die ander heeft wederstaen.</l>
<l>Doe quam hi als ene beeste fel,</l>
<l n="30">Ende waendene vervaren wel</l>
<l>Met sinen vreseliken gebare.</l>
<l>Als een drake quam hi daer nare,</l>
<l>Dat den anderen niet en deerde,</l>
<l>Want hi hem met Gode verweerde,</l>
<l n="35">Ende sprac dus an den viant fel:</l>
<l>"O bedriegere! ic weet wel</l>
<l>Wie du best: du best die goene,</l>
<l>Die van beghinne best gewoene</l>
<l>Te bedriegene die menschelijchede.</l>
<l n="40">Op dat mi onse Here es mede,</l>
<l>Ic verwinne al mine viande,</l>
<l>So dat hen comen sal ter scande."</l>
<l>Doe seinde hem die heilege man,</l>
<l>Ende die duvel vloe van dan,</l>
<l n="45">Ende Gode lovende ghinc hi vort.</l>
<l>Ghesien heeft hi ende gehort</l>
<l>Vreeslike beesten mede,</l>
<l>Die daer waren in die wilde stede,</l>
<l>Die hi leet al sonder vaer</l>
<l n="50">Bi der Gods hulpen, die hem was naer,</l>
<l>Ende die stercke ons Heren minne</l>
<l>Die maecte pine ende vreese dinne.</l>
</div>
<div type="subchapter"><head type="subchapter">Hoe Josaphat Barlaam vant. XXXVI.</head>
<l>                Alse hi dus lange termine</l>
<l>Hadde gegaen in deser pine,</l>
<l>So es hi ter woestinen comen,</l>
<l>Die men Sennaer hort nomen,</l>
<l n="5">Daer sinte Barlaams woenste in si.</l>
<l>Daer vant hi dwater daer hi woende bi;</l>
<l>Maer hi en can hem niet gewegen,</l>
<l>Wat consten hiere toe can plegen,</l>
<l>Dat hi Barlaam vinden can.</l>
<l n="10">Daer ghinc die heilege jonge man</l>
<l>II jaer achter die woestine,</l>
<l>Daer hi in doechde menege pine,</l>
<l>Daer onse Here wilde proeven inne</l>
<l>Die stercheit van sinen sinne.</l>
<l n="15">Doe hi dus na menechfoude</l>
<l>Pine van hitten ende van coude,</l>
<l><pb n="488"/>Ende oec mede van honghere swaer,</l>
<l>Want die wildernesse daer</l>
<l>Droech lettel crude die dochten iet,</l>
<l n="20">Ende na menech swaer verdriet,</l>
<l>Die hem daden die quade geeste,</l>
<l>Quam hi bi ons Heren volleeste,</l>
<l>Daer hi menschen voetsporre vant,</l>
<l>Dien hi volgede, ende al te hant</l>
<l n="25">Es hi teenre hagedochte comen,</l>
<l>Daer hi reene heeft vernomen</l>
<l>Woenende enen hermite.</l>
<l>Met groten sonderlingen delite</l>
<l>So custe hi den heilegen man,</l>
<l n="30">Ende seide hem al sijn doen vort an.</l>
<l>Doe die hermite dat vernam,</l>
<l>Wijsde hi hem waer Barlaam</l>
<l>Woende; dies die ander sere</l>
<l>Verblijdde doe in onsen Here,</l>
<l n="35">Ende haeste hem derwert al dat hi mochte.</l>
<l>Hi vant die duwiere der hagedochte;</l>
<l>Ende als hi een sticke hadde gestaen,</l>
<l>Clopte hi, ende doe sprac hi saen:</l>
<l>"Benedie, benedie, benedie, vader!"</l>
<l n="40">Barlaam, die wiste algader</l>
<l>Wie dat was, want hijt verheest</l>
<l>Hadde bi den Heilegen Geest,</l>
<l>Quam ute. Als hine sach ane,</l>
<l>En kinde hine niet bi der gedane,</l>
<l n="45">Want sijn scoen ansichte claer</l>
<l>Was al verkeert van pinen swaer;</l>
<l>Maer bi den geeste kinde hine bat,</l>
<l>Ende die heilege Josaphat</l>
<l>Kinde sinen meester wel.</l>
<l n="50">Barlaam in beden vel,</l>
<l>Ende als die bede was gedaen,</l>
<l>Es elc ane anderen gevaen,</l>
<l>Ende ondercusten hen met staden:</l>
<l>Cume mochten siere af versaden.</l>
<l n="55">Die tale heeft ierst anegenomen</l>
<l>Barlaam: "Du best welcomen,</l>
<l>Gods kint ende oer sekerlike</l>
<l>Van den hemelschen conincrike</l>
<l>Bi Jhesus Kerste, onsen Here,</l>
<l n="60">Die du te rechte heefs in den ghere</l>
<l>Boven al dat begherlijc es.</l>
<l>Du heefs gedaen, seker wes,</l>
<l>Als een coopman sere vroet,</l>
<l>Die vercocht heeft al sijn goet,</l>
<l n="65">Ende daermede heeft gecocht</l>
<l>Die margriete diere uutgesocht."</l>
<l>Als daeraf die tale leet,</l>
<l>Telde hem Josaphat gereet,</l>
<l>Wat God al na sijn wechgaen</l>
<l n="70">Hem sijns willen hadde gedaen.</l>
<l>Dit horde blidelike Barlaam.</l>
<l>Als Josaphats tale endde nam,</l>
<l>So sprac Barlaam weenende sere:</l>
<l>"Lof ende glorie si di, God here,</l>
<l n="75">Die altoes dien in hulpen best,</l>
<l>Die di bi minnen ane sijn gevest!"</l>
<l>Na den love Gods van hen beeden</l>
<l>Ter beden si hen beide gereeden,</l>
<l>Daer si in waren lange stonde.</l>
<l n="80">Daerna gereiden men begonde</l>
<l>Teenen rikeliken male,</l>
<l>Dat was meer van salegher tale</l>
<l>Dant was van ertscher spise,</l>
<l>Die met hen lettel was in prise:</l>
<l n="85">Waermoes roeu, also, na sijn connen,</l>
<l>Barlaam daer hadde gewonnen,</l>
<l>Ende een lettel dadekine,</l>
<l>Die daer wiessen in die woestine,</l>
<l>Ende een deel van crude wilt,</l>
<l n="90">Water een deel, alsoe dlant daer hilt.</l>
<l>Na die benedixie van Gode</l>
<l>Namen si rechte als van node</l>
<l>Een deel van gheenre spisen cranc.</l>
<l>Daer na seiden si Gode danc;</l>
<l n="95">Daer na seiden si hare getide</l>
<l>Ende orisoene; in Gode blide</l>
<l><pb n="489"/>Spraken si doe alle geestelijchede.</l>
<l>Dus woende lange in ghene stede</l>
<l>Met Barlaam sente Josaphat,</l>
<l n="100">Die boven menschelijcheit den pat</l>
<l>Ghinc in doene sonderlange,</l>
<l>Ende was altoes als in bedwange</l>
<l>Onderhorech den meester sijn,</l>
<l>Ende leidde een heilech leven fijn</l>
<l n="105">In sonderlinghere oetmoedecheden</l>
<l>Ende in heilegen sconen seden.</l>
<l>Oec hadde hi sonderlinge volleest</l>
<l>Te verwinnenne den quaden geest;</l>
<l>Ende als ict cortelike seggen sal,</l>
<l n="110">So heilech was sijn leven al,</l>
<l>Dats sinen meester hadde wonder.</l>
<l>Den lichame hielt hi so tonder</l>
<l>Van spisen, die hi nam so cleene;</l>
<l>Ende hi en hadde genomen engheene,</l>
<l n="115">Maer dat hi duchte, ofte hi dies storve,</l>
<l>Datter sijn loen so bi bedorve.</l>
<l>Hi was so gewoene in dwaken,</l>
<l>Dat het gaet boven menschelike saken.</l>
<l>Van orisoene ende van getiden</l>
<l n="120">En mochte hem noyt een poent ontliden,</l>
<l>So dat hi in gheenen stonden</l>
<l>En werdt in ledecheiden vonden.</l>
</div>
<div type="subchapter"><head type="subchapter">[<hi rend="italic">Barlaams doot</hi>]. XXXVII.</head>
<l>                Alse dese twee heilegen hare leven</l>
<l>In Gode aldus te samen bedreven,</l>
<l>Ende het lange stont geduerde,</l>
<l>Daer grote pine elc in besuerde,</l>
<l n="5">So riep die oude eens na tgone</l>
<l>Sinen geesteliken sone,</l>
<l>Ende hi seide te hem al dat:</l>
<l>"Mijn alreliefste sone Josaphat,</l>
<l>In dese woestine behoevedi</l>
<l n="10">Hier te wandelne met mi;</l>
<l>Ende eens daer ic Gode omme bat,</l>
<l>So belovede hi mi dat,</l>
<l>Di te siene vore mine doot.</l>
<l>Dits geschiet; hi hebs lof groot.</l>
<l n="15">Nu es mi mijn sterven bi,</l>
<l>Daer mijn ghere af es vervult mi,</l>
<l>Dat ic moge met Kerste in vrouden sijn.</l>
<l>Ende du den lichame mijn</l>
<l>Na die doot met erden vulle,</l>
<l n="20">Ende doe tgemul metten gemulle,</l>
<l>Ende blive altoes vort hier ter stede</l>
<l>Levende in der geestelijchede,</l>
<l>Ende miere oetmoedecheit gedinc.</l>
<l>Ic ontsie sere ene dinc,</l>
<l n="25">Dattie menechte der vianden</l>
<l>Mine siele selen wederstanden</l>
<l>Om mine grote roeckeloeshede.</l>
<l>Du, lieve sone, en ontsie niet mede</l>
<l>Die pine noch dien langen tijt,</l>
<l n="30">Noch der quader geeste gestrijt;</l>
<l>Maer bi der cracht van Jhesus Criste</l>
<l>Selstu verwinnen al dese twiste,</l>
<l>Ende dijn endde selstu so biden</l>
<l>Als oftuut elcs daechs souds liden."</l>
<l n="35">Josaphat, die dit verstaen</l>
<l>Heeft, hi liet so meneghen traen,</l>
<l>Dat hijt omtrent hem maecte nat,</l>
<l>Ende nerenstelike hi hem bat,</l>
<l>Dat hine achter hem niet en liete.</l>
<l n="40">Vort sprac hi in desen verdriete:</l>
<l>"Twi, vader, soutstu allene</l>
<l><pb n="490"/>Dine vrome hebben, ende niet gemeene</l>
<l>Van den evenkersten dijn?</l>
<l>Du vaers henen ter rusten fijn,</l>
<l n="45">Ende du laets mi hier ter stede</l>
<l>In pinen, in keytivechede.</l>
<l>Nu biddic di, bidt onsen Here,</l>
<l>Dat hi also die dingen kere,</l>
<l>Dat ic met di henen vare."</l>
<l n="50">Die oude die sprac oppenbare:</l>
<l>"Wi en sijn niet sculdech te stane</l>
<l>Jegen tfonnesse Gods; te gane</l>
<l>Ic hebbe hier vore ane Gode bejaecht,</l>
<l>Diet bi sinen ingel mi heeft gesaecht,</l>
<l n="55">Dattu noch niet en werds ontlast,</l>
<l>Maer du moets bliven winnende vast</l>
<l>Omme de verciernesse dijnre croenen,</l>
<l>Die du noch meer moets verschoenen.</l>
<l>Du en heefs gestreden noch niet</l>
<l n="60">Ten loene, die di God biet;</l>
<l>Du moets een deel noch pinen te dier vromen,</l>
<l>Ende dan in Gods bliscap comen.</l>
<l>Ic ben C jaer wel out,</l>
<l>Ende hebbe bi Gods gewout</l>
<l n="65">Hier LXXV jaer gesijn.</l>
<l>Al en wert so lanc niet dijn termijn,</l>
<l>Hi sal di na Gods wille naken,</l>
<l>Die di werdech wille maken,</l>
<l>Dat men di gelike loent</l>
<l n="70">Metten genen, die onbecroent</l>
<l>Die den last den dach al dore</l>
<l>Droegen wel in den labore.</l>
<l>Lieve kint, houdt blidelike</l>
<l>Gods decreet van hemelrike."</l>
<l n="75">Met desen woerden wert Josaphat</l>
<l>Een deel getroest; ende saen na dat</l>
<l>Heeftene Barlaam gesent</l>
<l>Toten hermite, dien hi kent,</l>
<l>Omme enege dinge die gebraken,</l>
<l n="80">Daer hi soude sacrament mede maken,</l>
<l>Dies Josaphat daerna volquam;</l>
<l>Ende die heilege Barlaam</l>
<l>Hevet theilege sacrament ontfaen,</l>
<l>Ende Josaphat daer na saen</l>
<l n="85">Ontfinct van den heilegen vader,</l>
<l>Die in den Heilegen Geest verblijdde algader.</l>
<l>Hier na vingen si ten male,</l>
<l>Ende na den male ter salegher tale,</l>
<l>Ende Barlaam nam ane die woert:</l>
<l n="90">"Wel lieve," sprac hi, "meer voert</l>
<l>En sal ons houden niet te samen</l>
<l>De spise des lichamen.</l>
<l>Ic ga mijnre vorderen wech gemeene.</l>
<l>In dese stede moetstu allene</l>
<l n="95">Ane mi dine minne toegen</l>
<l>Bi den gebode Gods des hoegen,</l>
<l>Ende toten ende daer in volstaen,</l>
<l>Daer du leeringe na heefs ontfaen,</l>
<l>Ende te gedinkene altoes</l>
<l n="100">Miere sielen in gebede ende niet roecloes."</l>
<l>Deser gelike ende andere woert</l>
<l>Brachte Barlaam daer vele voert</l>
<l>Dien dach ende dien nacht al dure.</l>
<l><pb n="491"/>Josaphat was therte al sure</l>
<l n="105">Om tscheeden van Barlaam;</l>
<l>Ende als die ander dach opquam,</l>
<l>Hief Barlaam te Gode wert die hande</l>
<l>Ende die oegen, ende sprac te hande:</l>
<l>"Here God! du best over al,</l>
<l n="110">Ende vervult alle dinc grot ende smal.</l>
<l>Di moet sijn van mi lof geseit,</l>
<l>Want du heefs mijn oetmoedecheit</l>
<l>Aenscouwet so, dat ic di eere</l>
<l>Ende love emmermeere.</l>
<l n="115">Ende nu, Here, ontfaet mi wale</l>
<l>In dine ewelike sale,</l>
<l>Ende en ghedincke oec niet</l>
<l>Sonden die mi sijn ghesciet.</l>
<l>Du moets bewaren oec ende bescouwen</l>
<l n="120">Desen cnecht, dinen getrouwen;</l>
<l>Bescermene in alre stede</l>
<l>Van des viants mogenthede."</l>
<l>Na dat endde die bede sijn,</l>
<l>Ende doe hi hadde met minnen fijn</l>
<l n="125">Josaphat gehelst ende gecust,</l>
<l>Ende geseit al dies hem lust,</l>
<l>Strecte hi blidelike sine lede</l>
<l>Ende voer ten langen vrede.</l>
<l>Josaphat, die sere mesbaerde,</l>
<l n="130">Brachte den lichame ter arde</l>
<l>Met selkere eeren als hi vermochte,</l>
<l>Ende bleef in heilegen gedochte.</l>
</div>
<div type="subchapter"><head type="subchapter">Josaphats doot. XXXVIII.</head>
<l>                Met berrenden sinne viel eens na dat</l>
<l>In sinen gebede Josaphat,</l>
<l>Ende dat was neven sijns meesters grave.</l>
<l>Ende alse hi schiet der bedingen ave,</l>
<l n="5">So es hi in slape comen,</l>
<l>Ende heeft in visioene vernomen</l>
<l>Dien selven, dien hi te voren sach,</l>
<l>Daer men hier vore af doet gewach,</l>
<l>Ende leiddene den selven pat</l>
<l n="10">Ten selven mersche, ter selver stat.</l>
<l>Ende als hi binnen der steden quam,</l>
<l>Hem jegen comende hi vernam</l>
<l>Die II croenen droech, van lichte claer,</l>
<l>So scone wit overwaer,</l>
<l n="15">Dat noyt menschelike ogen en sagen.</l>
<l>"Wies sijn die croenen?" began hi vragen,</l>
<l>Ende men heeft hem geantwort:</l>
<l>"De ene si toebehort</l>
<l>Dy, omme die sielen menechfoude,</l>
<l n="20">Die bi di comen sijn ten behoude.</l>
<l>Meer scoenheden wert haer noch gegeven</l>
<l>Om dijn hermiten leven,</l>
<l>Condiere toten endde in gesijn.</l>
<l>Dandere croene es oec wel dijn,</l>
<l n="25">Maer du moetse geven vort</l>
<l>Dinen vader, die om dijn woert</l>
<l>Uten quaden wege es comen."</l>
<l>Als Josaphat dat hadde vernomen,</l>
<l>So antwerdde hi dus te desen:</l>
<l n="30">"Hoe mach emmermeer dit wesen,</l>
<l>Dat mijn vader geloent sal sijn</l>
<l>Ghelijc mi, die in lange pijn</l>
<l>Hebbe geweest, die niet en es cleene,</l>
<l>Omme corte penitencie allene?"</l>
<l n="35">Ende doe sine tale dus inde nam,</l>
<l>Dunct hem dat hi siet Barlaam,</l>
<l>Diene scalt omme dese tale,</l>
<l>Dat hi verdroech herde wale,</l>
<l>Ende hi seide: "Verghevet mi, vader."</l>
<l n="40">Dit hadde sine costume algader</l>
<l>Te voren geweest, als hine scalt,</l>
<l>Dat hi met dier antwerdden galt.</l>
<l>Vort bidt hi hem, dat hi hem seghet</l>
<l><pb n="492"/>Ende toene waer hi wandelens pleget.</l>
<l n="45">"Alhier in dese scoene stede,"</l>
<l>Seit hi, "ende in die middele mede."</l>
<l>Doe waende Josaphat bidden naer,</l>
<l>Dat hine met hem leide daer.</l>
<l>"Dan mach niet sijn," hi seget,</l>
<l n="50">"Want dijn vleesch noch sere weget.</l>
<l>Maer eest dattu manlijc volstaes,</l>
<l>Ende du na mijn leeren gaes,</l>
<l>Du sels saen comen teeser stede,</l>
<l>Ende in geliker werdechede</l>
<l n="55">Selstu wesen daer ic si,</l>
<l>Ende bliven ewelike met mi."</l>
<l>                Josaphat die wert in wake,</l>
<l>Die vort meer ten hemelschen smake</l>
<l>Altoes hadde den ghere groot,</l>
<l n="60">Ende bleef al toter doot</l>
<l>Leidende een ingelijc leven.</l>
<l>Als hi sijn rike wilde begeven,</l>
<l>Hadde hi XX jaer ende vive,</l>
<l>Ende levede vort in heilegen live</l>
<l n="65">Hermite XXXV jaer;</l>
<l>Ende eer dat hi quam aldaer,</l>
<l>Hadde hi den menegen bekeert,</l>
<l>Daer hi bi mach sijn geeert</l>
<l>Metten apostelen ons Heren.</l>
<l n="70">Maertilie was al sijn gheren,</l>
<l>Ende hi predecte Gods woert.</l>
<l>Als hi dus sijn leven vort</l>
<l>Leedde in groter salechede,</l>
<l>Eenen salegen inde hi dede,</l>
<l n="75">Ende voer in dat hemelsche rike,</l>
<l>Daer hi sal sijn ewelike</l>
<l>In die bliscap ongenoemt.</l>
<l>Den Here, daer al goet af coemt,</l>
<l>Hi vor ons so bidden moete,</l>
<l n="80">Dat elc sine mesdaet geboete</l>
<l>Hier in dit lijf, ende vort doe soe,</l>
<l>Dat hi met Gode altoes si vroe.</l>
</div>
<div type="subchapter"><head type="subchapter">Van Josaphat dleste. XXXIX.</head>
<l>                Als doot was dese heilege sant,</l>
<l>Wert het cortelike becant</l>
<l>Enen hermite, woende daer bi,</l>
<l>Ende die selve so was hi,</l>
<l n="5">Daer ierst Josaphat ane quam,</l>
<l>Ende die hem vort wijsde Barlaam.</l>
<l>Dese gaf hem sepulture</l>
<l>Na den state, na der cure,</l>
<l>Dat hem sine macht daer gaf.</l>
<l n="10">Hi leidene in sijns meesters graf.</l>
<l>Ende daer, in weet niet hoe lange,</l>
<l>Was hem geheeten dat hi gange,</l>
<l>In visioene, in Ynden lant,</l>
<l>Ende hi den coninc doe becant</l>
<l n="15">Die dingen al van Josaphat.</l>
<l>Ende die ander dede al dat,</l>
<l>Ende quam ten coninc Barachien,</l>
<l>Dien hi die dinc al wilde belien.</l>
<l>Die coninc en was niet roeckeloes,</l>
<l n="20">Want hi en lette niet altoes;</l>
<l>Hi voer ende met hem groot gediet,</l>
<l>Ende ruste lettel ofte niet</l>
<l>Eer si quamen ter hagedochte.</l>
<l>Die coninc dat graf besochte,</l>
<l n="25">Daer hi in vant den dieren scat:</l>
<l>Barlaam ende Josaphat,</l>
<l>Onverkeert no groot no cleene,</l>
<l>Daertoe suver ende reene,</l>
<l>Rechte also si waren begraven.</l>
<l n="30">So soeten roke si utegaven,</l>
<l><pb n="493"/>Dat u niemen en conde geseggen.</l>
<l>Die coninc dede die sante leggen</l>
<l>In sere preciose vaten,</l>
<l>Ende voerre mede siere straten,</l>
<l n="35">So dat hi quam an dlant van Ynden.</l>
<l>Ende alst die liede claer bekinden,</l>
<l>Trocken si derwert altemale.</l>
<l>Omme die sante te eerne wale</l>
<l>Brachten si cierheit menegerande,</l>
<l n="40">Ende die clercgie al van den lande</l>
<l>Brachten lampten ende ander lecht,</l>
<l>So dat daer een seide recht,</l>
<l>Dat mense met lichte scoene berechte,</l>
<l>Die kindere ende oer sijn van den lechte.</l>
<l n="45">Met hymnen ende met groten sange</l>
<l>Ende met sere bliden begange</l>
<l>Waren si bracht in der kerken,</l>
<l>Die Josaphat ierst dede werken.</l>
<l>Vele miraculen gescieden daer,</l>
<l n="50">Beide in dierste ende daer naer,</l>
<l>Daer Gods lof bi wert gemeert</l>
<l>Ende die sante sijn geeert,</l>
<l>Ende waren gheleit in hogher stede,</l>
<l>Daer men groten cost toe dede,</l>
<l n="55">Alst recht was na hare betamen.</l>
<l>Die coninc ende alle die daer quamen</l>
<l>Sagen daer Gods doecht ende macht,</l>
<l>Daer die menege bi wert bracht</l>
<l>Uut dolingen daer hi in stac.</l>
<l n="60">Wie daer hadde ongemac,</l>
<l>Wert gesont daer altemale.</l>
<l>Wie dat Josaphats leven wale</l>
<l>Mercte van beghinne ten inde,</l>
<l>Hoe hi Gode minde met geninde,</l>
<l n="65">Hi moeste beteren sijn leven,</l>
<l>Ende eweliken lof Gode gheven.</l>
</div>
<div type="subchapter"><head type="subchapter">Van Zosimas ende van Marien van Egypten. XL.</head>
<l>                In enen cloester in Palestine</l>
<l>Was wilen een moenc, die dleven sine</l>
<l>So in Gods dienste heeft gesat,</l>
<l>Dat die moencke van meneger stat</l>
<l n="5">Quamen bescouwen den heilegen man,</l>
<l>Omdat si wilden leeren daer an,</l>
<l>Hoe dat men best Gode bequame.</l>
<l>Zosimas was sijn name.</l>
<l>Van kinde tote LIII jare</l>
<l n="10">Hadde hi moene geweest aldare.</l>
<l>Hierna quam in sijn gedochte,</l>
<l>Ofte els enech leven mochte</l>
<l>Beter dan dat sine wesen;</l>
<l>Ende cortelike na desen</l>
<l n="15">Siet hi waer vore hem staet een oude,</l>
<l>Ende sprect hem dus an also houde:</l>
<l>"Sozimas, du heefs wel geleeft,</l>
<l>Maer gheen mensche volmaectheit en heeft.</l>
<l>Het es menech wech ter salechede.</l>
<l n="20">Ende wiltu dat weten mede,</l>
<l>Laet dese stede ende volch mi."</l>
<l>Ende al te hant so dede hi,</l>
<l>So dat hi ter Jordanen quam,</l>
<l>Daer hi enen cloester vernam</l>
<l n="25">In wilden steden. Daer in gegaen</l>
<l>Es hi ende wert wel ontfaen</l>
<l>Van den abt van gheenre stede.</l>
<l>Nu hort hier der moencke sede:</l>
<l>Opten iersten sondach,</l>
<l n="30">Die den vastenen naest lach,</l>
<l>So daden Gods dienst alle gadere,</l>
<l>Ende monechden hen die heilege vadere.</l>
<l>Doe ondercusten si hen te samen,</l>
<l>Ende daerna ane den abt si namen</l>
<l n="35">Paeys elkerlijc, ende vort hem baden,</l>
<l>Dat hi siere beden hen wilde gestaden.</l>
<l>Als dese dinc dus was voldaen,</l>
<l>Sijn si te samen uutgegaen</l>
<l>Lovende Gode, onsen Here.</l>
<l n="40">In den cloester en bleef nemmeere</l>
<l>Dan een der moencke ofte twee;</l>
<l>Ende dat en was no men no mee</l>
<l>Omme jegen die dieve te hebben hoede,</l>
<l><pb n="494"/>Want so cleene bleeft daer van goede;</l>
<l n="45">Maer omme dat men emmer woude,</l>
<l>Dat thuus in Gods dienst bliven soude.</l>
<l>Ende als si buten waren comen,</l>
<l>Heeft elc sinen wech genomen</l>
<l>Ter wilder woestinen waert,</l>
<l n="50">Ende elc droech in sine vaert</l>
<l>Daer hem af dochte daer hi mede</l>
<l>Ter noet sinen tijt gelede;</l>
<l>Ende selke waren die niet en droegen,</l>
<l>Ende hen daer bi te levene voegen</l>
<l n="55">Met crude, dat wies in die woestine.</l>
<l>Elc dede na den wille sine,</l>
<l>Na dien dat hem God gracie gaf.</l>
<l>Haerre geen en wiste twint daer af</l>
<l>Wat den anderen gheschiede.</l>
<l n="60">Spalmsondaechs dese liede</l>
<l>Quamen alle weder ten cloestere binnen,</l>
<l>Ende haerre negeen en mochte bekinnen</l>
<l>Des anders doen bi enegen saken,</l>
<l>Want si duchtent cont maken:</l>
<l n="65">Tgoede leven soudere minderen met meere</l>
<l>Dan meerren in onsen Here.</l>
<l>Sozimas, die heileghe man,</l>
<l>Die vinc oec dese costume an,</l>
<l>Ende ghinc over die Jordane.</l>
<l n="70">Lettel spisen droech hi hem ane,</l>
<l>Ghecleedt met II cleederen nebor reene.</l>
<l>Dus wert hi der woestinen ghemeene,</l>
<l>Ende dat wandelen hem bequam,</l>
<l>Dan als hi sine noetdorst nam,</l>
<l n="75">Ende als hi sine gebede seide.</l>
<l>Hieromme hem dat wandelen greyde,</l>
<l>Ofte hi iet enegen heilegen man</l>
<l>Vonde, daer hi mochte van</l>
<l>Doeghet horen ofte sien,</l>
<l n="80">Ende hi beter worde in dien.</l>
<l>Als aldus XX dage leden,</l>
<l>Quam hi omtrent middach teere steden,</l>
<l>Daer ruste hi ende seide sine gebede;</l>
<l>Want het was so sine sede,</l>
<l n="85">Dat hi te tierdeen, middach, noene,</l>
<l>Dede sonder wandelen sine orisoene.</l>
<l>Ende daer hi nu seide sijn getide,</l>
<l>Sach hi tsiere rechter side</l>
<l>Als van enen mensche die scade.</l>
<l n="90">Een deel wert hi tenden rade,</l>
<l>Want hi waende dat ware een geest.</l>
<l>Hi seinde hem ende nam volleest</l>
<l>Ane Gode, ende viel ter bede.</l>
<l>Ende na de bede so siet hi mede</l>
<l n="95">Enen mensche gaen al naect,</l>
<l>Die met haerre hitten hadde gemaect</l>
<l>Die sonne swert, maer thaer was wit.</l>
<l>Als Sozimas versien heeft dit,</l>
<l>So beghint hi sere verbliden</l>
<l n="100">Ende vaste derwert tiden.</l>
<l>Als die ander hem siet comen,</l>
<l>So heeft hi die vlocht genomen,</l>
<l>Ende Sozimas vaste naer,</l>
<l>Dore al dat hi moede was ende swaer,</l>
<l n="105">Ende began roepen met weene:</l>
<l>"Twi vliestu enen ouden allene?</l>
<l>Gods vrient, ontbeidt mi; so wie</l>
<l>Du best, ic beswere di</l>
<l>Bi Gode, daer du pine om doechs,</l>
<l n="110">Dattu mi di nu vertoechs,</l>
<l>Enen cranken ouden onwaert."</l>
<l>Doe hem die moetheit nam die vaert</l>
<l>Ende hi seere wert onvroe,</l>
<l>Doe sprac die ghene diene vloe:</l>
<l n="115">"Abt Sozimas, twi jaechstu mi?</l>
<l><pb n="495"/>Verghef mi dat ic moeye di.</l>
<l>Ic en mach nu te di keeren niet,</l>
<l>Want ic een wijf ben, die di vliet.</l>
<l>Dijn overste cleet werp mi:</l>
<l n="120">Ic decke mi ende come te di,</l>
<l>Dat ic geniete dijnre bede."</l>
<l>Dat die ander gherne dede;</l>
<l>Maer daer af hi in wondere coemt,</l>
<l>Hoe dat sine onbekint noemt,</l>
<l n="125">Ende peist dat dat godlijc ware.</l>
<l>Si nam tcleet ende decte hare;</l>
<l>Maer als si dat cleet vinc an,</l>
<l>So keerde hem omme die heilege man.</l>
<l>Doe quam si hem bat na ende seide:</l>
<l n="130">"Abt! wat di te siene greyde</l>
<l>Een wijf, die vol sonden si,</l>
<l>Daer du best gepijnt dus bi?"</l>
<l>Hi viel over sine cnien,</l>
<l>Ende bat hare dat seinen; mettien</l>
<l n="135">Viel si selve op die erde,</l>
<l>Ende dat seinen van hem begherde.</l>
<l>Daer en horde men dan niet algader</l>
<l>Dan: "Seine ons, moeder!" "Seine ons, vader!"</l>
<l>Dus lagen si daer op der heide.</l>
<l n="140">Dat heilege wijf ten lesten seide:</l>
<l>"Ghebenedijt si emmermeere</l>
<l>Die verloessere, onse Here!"</l>
<l>"Amen!" seide doe Sozimas,</l>
<l>Ende si rechte hare op na das,</l>
<l n="145">Ende sprac dus: "Ic bidde di, vader,</l>
<l>Dattu mi segts den staet algader</l>
<l>Van den saleghen kerstenhede,</l>
<l>Van princen ende prelaten mede."</l>
<l>Sozimas antwerdde hare:</l>
<l n="150">"Cortelike seggic di dware.</l>
<l>Onse Here sijs gebenedijt!</l>
<l>Hi heeft geset in desen tijt</l>
<l>Al sijn volc in payse goet.</l>
<l>Maer, wel lieve moeder, doet</l>
<l n="155">Te Gode wert uwe heileghe gebede,</l>
<l>Dat hi sijn kerke altoes bevrede,</l>
<l>Ende si hem diene tallen stonden,</l>
<l>Ende mede over mine sonden."</l>
</div>
<div type="subchapter"><head type="subchapter">Van Marien van Egypten. XLI.</head>
<l>                Dat heilege wijf antwerdde hier na:</l>
<l>"Hets goet ende noet, abt Sozima,</l>
<l>Pape Gods, die bede doe</l>
<l>Ende over mi sondege. Daer toe</l>
<l n="5">Bestu geroepen, ende in dijn</l>
<l>Ghebod willic onderhorech sijn.</l>
<l>Ic wille bidden Gode, onsen Here,</l>
<l>Al ben ic besondecht sere."</l>
<l>Oestwert heeft si danschijn gegeven,</l>
<l n="10">Hande ende oegen opwert geheven,</l>
<l>Ende bad in stilre voeren,</l>
<l>Daer els niet dan leppen en roeren.</l>
<l>Sozimas en sach niemene noch en horde,</l>
<l>Maer hi orconde in sine woerde,</l>
<l n="15">Dat hise van der erden sach</l>
<l>Gheheven wel eenre ellen slach.</l>
<l><pb n="496"/>Doe hi dat sach, viel hi ter erde</l>
<l>Ende hem also sere verveerde,</l>
<l>Dat hi en der seggen dinc negeen</l>
<l n="20">Dan "Kyrieleison" al in een.</l>
<l>Vort in twifele hi dus peyst:</l>
<l>Oft es een geest, die hem dus veyst.</l>
<l>Hier na hief sine op ende seit:</l>
<l>"Abt, waeromme doet di dijn peysen leit,</l>
<l n="25">Dat ic quaet geest soude wesen?</l>
<l>God doe di genoech van desen,</l>
<l>Dat ic ben een wijf sondare;</l>
<l>Maer kerstijn benic, ic weet dware.</l>
<l>Ic en ben geen geest, maer mul ende erde.</l>
<l n="30">Des quaets geests werc ic al veronwerde."</l>
<l>Doe makesi een cruce vore hare,</l>
<l>Ende seide doe al oppenbare:</l>
<l>"Abt Sozimas, de Gods genade</l>
<l>Moet ons bescermen van allen quade."</l>
<l n="35">Sozimas viel hare ten voeten,</l>
<l>Ende beswoerse met goeder moeten</l>
<l>Bi der cracht van onsen Here,</l>
<l>Dat si hem haer doen al leere,</l>
<l>Wie dat si es ende van wane.</l>
<l n="40">Si hieffen op ende sprac hem ane:</l>
<l>"Vader abt, het dunct mi scande,</l>
<l>Di te seggene alrehande</l>
<l>Lichtheden van minen daden;</l>
<l>Maer als ict segge, hebbe mijns genaden.</l>
<l n="45">Du saechts minen lichame naect;</l>
<l>Mijn doen wert di oec naect gemaect,</l>
<l>Dattu wets, dat ic niet mecken</l>
<l>En woude omme mine glorie dat decken,</l>
<l>Maer omme mine scandelike daet.</l>
<l n="50">Wat glorien daer uut gaet,</l>
<l>Daer mi toe brachte te sine dat</l>
<l>Des duvels utevercoren vat?</l>
<l>Ic sorge, seggic al mijn doen di,</l>
<l>Dattu saen sels vlien van mi,</l>
<l n="55">Ghelijc die den serpente vliet.</l>
<l>Ic bids di, vader, mi en laet niet,</l>
<l>Dune bids eenparlike vore mie,</l>
<l>Dat ic der swaerre wraken ontvlie</l>
<l>Bi dijnre beden, ende ic bejage</l>
<l n="60">De Gods genade ten lesten dage."</l>
<l>Doe hief die oude op tonsen Here</l>
<l>Die hande ende weende sere.</l>
</div>
<div type="subchapter"><head type="subchapter">Hoe si hem cont maecte al haer leven van beginne. XLII.</head>
<l>                Dus nam si die tale an [te] hant:</l>
<l>"Ic was ute Egypten lant.</l>
<l>Noch doe dat vader ende moeder waren</l>
<l>In live, wasic van XII jaren,</l>
<l n="5">Die ic liet, ende ghinc na dat</l>
<l>TAlexandrien ter stat.</l>
<l>Hoe ic mine joecht daer heb bestaet</l>
<l>In alre onsuverheiden quaet,</l>
<l>Dat en magic niet te woerde bringen.</l>
<l n="10">Maer hore hier in corten dingen:</l>
<l>Seventiene volle der jare</l>
<l>Was ic in steden oppenbare,</l>
<l>Daer ic mi gaf al gemeene</l>
<l>Talre daet die was onreene;</l>
<l n="15">Ende anderen loen ic niet en gherde</l>
<l>Dan al die luxurie onwerde:</l>
<l><pb n="497"/>Dronckenscap ende al vuel spel</l>
<l>Dat was mijn tresoer, niet el.</l>
<l>Ic wederseide dicwile mieden,</l>
<l n="20">Die men mi woude om sonden bieden,</l>
<l>Om dat men mi versueken soude</l>
<l>Vele te meer, dat ic al woude,</l>
<l>Omme te vorderne vele te meere</l>
<l>Der onsuverheden ghere;</l>
<l n="25">Ende al dat ter onsuverheiden trect,</l>
<l>Daeromme hebbic vore al gemect.</l>
<l>In enen somer hebbic versien,</l>
<l>Hoe dat menech Egyptien</l>
<l>Ter vaert trecken ter see wert al.</l>
<l n="30">Enen vraechdic, waer dat volc sal,</l>
<l>Ende ic verstont also ane hem,</l>
<l>Dat si te Jherusalem</l>
<l>Wilden ons Heren cruce sien;</l>
<l>Ende doe vraechdic vort al dien,</l>
<l n="35">Oftic mochte mede varen.</l>
<l>"Heefstu verscat ende te diere orbaren</l>
<l>Spise, men en maecht di niet</l>
<l>Verbieden," heeft hi mi bediet.</l>
<l>"Minen lichame," sprakic na dat,</l>
<l n="40">"Ghevic hen over verscat."</l>
<l>Ende doe liepic in der scaren,</l>
<l>Ende altemale om dat ic mijn begaren</l>
<l>Met menegen daer vervorderen soude</l>
<l>Met vuelheiden menechfoude.</l>
<l n="45">Ic, vader, hadde gherne gebeden di,</l>
<l>Dattu niet weten en wouds van mi</l>
<l>Mine scandelike dade,</l>
<l>Daer ic mi af sere ontrade.</l>
<l>Ic weet dat ic niet alleene</l>
<l n="50">Dine oren en make onreene,</l>
<l>Maer ic besmette mede de lucht</l>
<l>Met minen woerden, dats mijn ducht."</l>
<l>Sozimas liet vele trane</l>
<l>Ende sprac: "Bi Gode ic di mane,</l>
<l n="55">Suster, sprec; en laet achter twint."</l>
<l>Anderwerf si dus begint:</l>
<l>"Hi, dien ic vraechde, als hi horde</l>
<l>Mine vuele onsuver woerde,</l>
<l>Loech hi ende schiet van mi soe.</l>
<l n="60">Ter see wert liep ic sere onvroe,</l>
<l>Daer ic meest jongelinge vant.</l>
<l>Tien jongelinge vandic te hant,</l>
<l>Die alle anteerden ydele dinc.</l>
<l>Met hen ic ten schepe ghinc,</l>
<l n="65">Ende van dier vaert al dorentuere</l>
<l>Was mijn wille ende mine cuere</l>
<l>Dronckenscap, vuele spellijchede,</l>
<l>Alte doerper woerde mede,</l>
<l>Hoerdoem ende al onsuverheit,</l>
<l n="70">Dat niet met woerden en mach sijn geseit;</l>
<l>Ja so dat ic menech goet gedachte</l>
<l>Te alte vuelen sonden brachte.</l>
<l>Dus was mijn leven groot ende smal</l>
<l>Verliesinge van sielen al,</l>
<l n="75">Ende mijn vuel vleesch verhit</l>
<l>Was hen recht der hellen pit;</l>
<l>Waeraf ic mi verwondere genoech,</l>
<l>Hoe mijn quaet de see gedroech,</l>
<l>Ende dat die eerde mi niet verbolgen</l>
<l n="80">En heeft al levende verswolgen.</l>
<l>Maer Gods groote ontfermecheit</l>
<l>Heeft mine penitencie ontbeidt,</l>
<l>Die niet en wille, werdic geware</l>
<l>Seker, de doot van den sondare."</l>
</div>
<div type="subchapter"><head type="subchapter">Van den selven noch. XLIII.</head>
<l>                "Hier na quamen wi ter heileger stede,</l>
<l>Daer ic menech quaet in dede,</l>
<l>Want ic liep die stat al durenture</l>
<l>Ende tract al te mijnre cure</l>
<l n="5">Al dat ic getrecken mochte,</l>
<l>So dat ic menege siele brochte</l>
<l>In sware scandelike sonde.</l>
<l><pb n="498"/>So dat ic teenre morgenstonde</l>
<l>Mede in die kerke wilde gaen;</l>
<l n="10">Ende doe ic soude dat bestaen,</l>
<l>Ende ic vore die kerke quam,</l>
<l>Den inganc al mi benam</l>
<l>Die Gods cracht; maer altemale</l>
<l>Ghingen in die andere wale.</l>
<l n="15">Ende noch pijndic om ingaen;</l>
<l>Doe vandic mi allene staen</l>
<l>In tkerchof achterwert gedreven.</l>
<l>Noch wildict mijnre crancheit geven,</l>
<l>Ende werp mi noch in ene scare,</l>
<l n="20">Daer ic mede ghinc der doren nare;</l>
<l>Maer rechte alsic waende ingaen,</l>
<l>So werdic al wederstaen</l>
<l>Rechte als van eere heercracht,</l>
<l>Ende al weder achter bracht.</l>
<l n="25">Als mi dus gesciede die dinc,</l>
<l>Mine cracht mi al ontghinc,</l>
<l>Ende mi besweken mine lede.</l>
<l>Doe ghinghic sitten in ene stede</l>
<l>In enen hoec op den kerchof,</l>
<l n="30">Ende wert peysende, waer of</l>
<l>Dat mi dat gevallen mochte,</l>
<l>So dat God gaf in mijn gedochte,</l>
<l>Dat het daden mine sonden;</l>
<l>Ende die trane mi begonden</l>
<l n="35">Uten ogen te loepene sere,</l>
<l>Ende ic versuchtte so lanc so meere.</l>
<l>Doe saghic opwert met rouwen,</l>
<l>Ende sach dymage van onser Vrouwen,</l>
<l>Ende ic seide met herten vort:</l>
<l n="40">"Heilege Maget, die Gods Woert</l>
<l>Ons gewonnen heefs ingevleescht!</l>
<l>Al hebbic dat wel verheest,</l>
<l>Dat ic dies ben herde onwaert</l>
<l>Bi minen vuelen sonden verswaert,</l>
<l n="45">Dat ic soude op dine groetheit sien,</l>
<l>So ben ic seker nochtan van dien,</l>
<l>Dat God van di woude sijn geboren</l>
<l>Om te behoudene die waren verloren,</l>
<l>Ende omme den sondere te leerne</l>
<l n="50">Te penitencien te bekeerne.</l>
<l>Hieromme, Vrouwe, mi gestereke,</l>
<l>Dat ic gaen mach in de kerke,</l>
<l>Ende dat ic sie dat heilege hout,</l>
<l>Daer hi an gedoechde der doot gewout,</l>
<l n="55">Die Gods sone ende de dine,</l>
<l>Ende omme te verloessene die sine</l>
<l>Stortten wilde sijn heilege bloet.</l>
<l>Vrouwe, die doren mi ontdoet;</l>
<l>Belovet vore mi oec uwen sone,</l>
<l n="60">Dat ic ter vuelheit gewoene</l>
<l>Mijn vleesch en bevele nemmermeere.</l>
<l>Op dat ghi mi doet dese eere,</l>
<l>Dat ic dat cruce geanebede</l>
<l>Ende siet met ogen daer na mede,</l>
<l n="65">Loechenic der werelt al,</l>
<l>Ende dat ghi wilt ic seggen sal."</l>
<l>Op haren troest ben ic gegaen</l>
<l>Vort ter kerken, ende wel saen</l>
<l>Ghinc icker in sonder weren.</l>
<l n="70">Daer sagic theilege cruce ons Heren,</l>
<l>Dat ic anebeedde, ende roke fijn</l>
<l>Gheroekic, die suetste die mach sijn."</l>
</div>
<div type="subchapter"><head type="subchapter">Noch van den selven. XLIIII.</head>
<l>                "Weder so quamie ter stede,</l>
<l>Daer ic mijn belof al dede,</l>
<l>Ende cnielde vore onser Vrouwen daer,</l>
<l>Ende sprac deser gelike, dats waer:</l>
<l n="5">"Du heefs mijns ontfaermt, Here,</l>
<l>Ende gedaen oec minen ghere;</l>
<l>Nu wise mi den wech te gane,</l>
<l>Dien du wils dat ic vange ane."</l>
<l><pb n="499"/>Ene stemme hebbic gehort,</l>
<l n="10">Die mi seide dese woert:</l>
<l>"Over die Jordane lijt,</l>
<l>Du vints daer ruste in corter tijt."</l>
<l>Als ic dat horde, ic verstont</l>
<l>Dat men mi daer maecte cont.</l>
<l n="15">Saen was ic der Jordanen leden,</l>
<l>Ende trac mi ten woesten steden,</l>
<l>Ende van dier tijt tote nu</l>
<l>Wasic van allen menschen schu,</l>
<l>Ende hebbe gehouden die woestine,</l>
<l n="20">Ontbeidende den Here mine,</l>
<l>Gode, die elken begaert</l>
<l>Te behoudene, die hem bewaert.</l>
<l>LX jaer, wanic, sijn leden</l>
<l>Sint ic ginc uter heilegher steden.</l>
<l n="25">Derdalf broet droech ic mi ane,</l>
<l>Als ic recht leet die Jordane,</l>
<l>Die alse steene verherdt waren,</l>
<l>Daer ic af at in somegen jaren.</l>
<l>Gheloeve mi, abt, ic segdi waer,</l>
<l n="30">Dat mi wel XVII jaer</l>
<l>Mijn vleeschlike becoringe duerde,</l>
<l>Daer ic vele in besuerde.</l>
<l>Als mi gedachte der lecker spise,</l>
<l>Vleesch ende visch ende andere wise,</l>
<l n="35">So quam mi daer af die ghere.</l>
<l>De wijn was mi genoechlijc sere;</l>
<l>Doe ic in die werelt was,</l>
<l>So hadde ic den ghere oec das.</l>
<l>So peisdic omme die ydelhede,</l>
<l n="40">Daer ic genuechte groot hadde mede.</l>
<l>Ende doe mi dit te voren quam,</l>
<l>So werdic op mi selven gram,</l>
<l>Ende ghinc weenen in mesbare,</l>
<l>Ende began te roepene op hare,</l>
<l n="45">Daer ic vore dede mijn belof,</l>
<l>Als die borge ware daer of,</l>
<l>Dat si van sonden mi behoede.</l>
<l>Ende als ic in droeven moede</l>
<l>Daer was in bitterliken tranen,</l>
<l n="50">So quam mi dan Gods licht ane,</l>
<l>Daer ic bi ontghinc de temptacie;</l>
<l>Ende als mi dan ontghinc die gracie,</l>
<l>Quam mi weder ane gereit</l>
<l>Ghenuechte van onsuverheit.</l>
<l n="55">Doe vielic echter in die bede</l>
<l>Ende in die grote tranen mede,</l>
<l>Ende en hebbe danschijn niet opgeheven,</l>
<l>Eer ic Gods licht hebbe beseven.</l>
<l>Aldus bi der hulpen van onser Vrouwe</l>
<l n="60">Leedic desen groten rouwe</l>
<l>Al dore wel XVII jaer,</l>
<l>Ende tot nu vort meer daer naer</l>
<l>Heeft si mi altoes behoedt.</l>
<l>Metten brooden wasic gevoedt</l>
<l n="65">Die XVII jaer al uut,</l>
<l>Ende ic at oec wortelen ende cruut,</l>
<l>Die wiesen in die woestine,</l>
<l>Ende algader die cledere mine</l>
<l>Worden te niente binnen dien tiden.</l>
<l n="70">Ende van dier tijt oeyt siden</l>
<l>Heeft die Gods genadechede</l>
<l>Minen lichame ende mijn siele mede</l>
<l>Bescermt van alre dere.</l>
<l>Mijn bliscap wast so lanc so meere,</l>
<l n="75">Als mi gedinct wat ic leden</l>
<l>Al hebbe cativecheden.</l>
<l>Cleedere, eten ende dranc</l>
<l>Es mi al ane Gods woert belanc;</l>
<l>Want die mensche niet en leeft</l>
<l n="80">Bi broode allene, maer hi heeft</l>
<l>Leven van gerechter gesonde</l>
<l>Bi woerden die gaen uut Gods monde."</l>
</div>
<div type="subchapter"><head type="subchapter"><pb n="500"/> <hi rend="italic">Van den selven noch</hi>. XLV.</head>
<l>                Sozimas die dit verhort,</l>
<l>Dat si sprect der screfturen woert,</l>
<l>Oft si geleert ware vraechde hi hare;</l>
<l>Ende si seide hem oppenbare,</l>
<l n="5">Dat si noyt man en hadde gesien,</l>
<l>Noch beeste oec, na dien</l>
<l>Dat si over die Jordane keerde,</l>
<l>Ende dat si letteren noyt en leerde;</l>
<l>Maer si seide, dat dwoert ons Heren</l>
<l n="10">Alle vroetscap conste leeren.</l>
<l>                Vort so seide si: "Vader, sie,</l>
<l>Al mijn doen wetstu van mie;</l>
<l>Nu over mi besondechde bid."</l>
<l>Doe die oude horde dit,</l>
<l n="15">Knielde hi ende seide gelike desen:</l>
<l>"Ghebenedijt moet altoes wesen</l>
<l>Onse Here God, die grote wondere doet."</l>
<l>Si seide dus, doe si opstoet:</l>
<l>"Vrient Gods, ic nu di beswere</l>
<l n="20">Bi Jhesus Cristus, onsen Here,</l>
<l>Dattu hier van mi heefs ghehort,</l>
<l>Nemmermeer en bringt dat vort</l>
<l>Also lange als ic behoude dit lijf."</l>
<l>Vort bat hem dat salege wijf</l>
<l n="25">Om Gode, dat hi ten anderen jare</l>
<l>Uten cloestere niet en vare</l>
<l>Na de regule der ordine,</l>
<l>Ja metten gesellen sine;</l>
<l>Ende si verclaret hem noch bet,</l>
<l n="30">Ende seide, het soude hem oec werden belet.</l>
<l>Als hi dit al heeft gehort,</l>
<l>Soe en weet hi wat seggen vort</l>
<l>Dan: "Glorie si di, God Here!"</l>
<l>Vort so bidt si hem dit meere,</l>
<l n="35">Dat hi ten witten donderdaghe,</l>
<l>Die ten anderen jare gelage,</l>
<l>Neme theilege sacrament,</l>
<l>Gods lichame, ende hine hare gehent,</l>
<l>Want si gemonecht wesen woude.</l>
<l n="40">Vort wijst si waer hise vinden soude.</l>
<l>Vort so seidse hem mede,</l>
<l>Dat hi den abt van siere stede</l>
<l>Seide, dat hi name ware</l>
<l>Vroedelike harendare</l>
<l n="45">In sinen cloester, waer dat hi</l>
<l>Vint saken daer an te beterne si.</l>
<l>Ende doe si dit hadde geseit,</l>
<l>Ghinc si ten woesten wert gereit.</l>
</div>
<div type="subchapter"><head type="subchapter">Noch van den selven. XLVI.</head>
<l>                Sozimas viel in cniegebeden,</l>
<l>Ende custe daer si hadde getreden.</l>
<l>Ten cloester wert keerde hi na das,</l>
<l>Ende ten dage, alst recht was</l>
<l n="5">Na de regele, quam hi daer binnen.</l>
<l>Niemene so en liet hi bekinnen</l>
<l>Binnen dien jare van dier dinc.</l>
<l>Ende als dat jaer ommeghinc</l>
<l>Ende die bruedere souden uutgaen,</l>
<l n="10">So wert Sozimas bestaen</l>
<l>Met enen cortse, so dat hi blive.</l>
<l>Die woerde van den heilegen wive:</l>
<l>"Al wilstu uten cloester gaen,</l>
<l>Dorlof wert di wederstaen,"</l>
<l n="15">Dese woerde seide si te desen,</l>
<l><pb n="501"/>Die cortelike was genesen.</l>
<l>Die witte donderdach hi quam:</l>
<l>Den lichame Gods hi nam,</l>
<l>Ende also ter steden, daer hi waent</l>
<l n="20">Vinden dat hem was vermaent</l>
<l>Op doever der Jordane.</l>
<l>Die tijt leet van sinen wane:</l>
<l>Doe peysde hi dat sine sonden daden,</l>
<l>Dat si niet en quame te staden,</l>
<l n="25">Ofte dat si hadde daer gewesen</l>
<l>Ende si wech ware gegaen. Met desen</l>
<l>Siet hise comen op dander side</l>
<l>Der rivieren; dies was hi blide.</l>
<l>Hi peist: "Gheen scip hier oec en si,</l>
<l n="30">Ende hoe vergaderen dan wi?"</l>
<l>Sozimas siet dat si seint hare,</l>
<l>Ende quam over dwatere dare;</l>
<l>Ende doe si quam den oevere bi,</l>
<l>Seidsi: "Vader, seinne mi."</l>
<l n="35">Na sine gebede gaf hi hare</l>
<l>Tsacrament van den outare.</l>
<l>Te Gode hief si doe die handen,</l>
<l>Ende seide dat hijt mochte verstanden:</l>
<l>"Here, nu laet dijn dienstwijf vort</l>
<l n="40">In payse wesen na dijn woert;</l>
<l>Want het hebben die ogen mijn</l>
<l>Ghesien die salechede dijn."</l>
<l>Toten ouden sprac si mede:</l>
<l>"Ganc in payse te dijnre stede;</l>
<l n="45">Du sels hier comen in dander jaer,</l>
<l>Ende selt mi vinden daer,</l>
<l>Daer ic ierst sprac jegen di."</l>
<l>Ende al biddende seide hi:</l>
<l>"Nu et een deel dies ic hier bringe."</l>
<l n="50">III greynkene, cleene dinge,</l>
<l>Nam si, die si vore hem at,</l>
<l>Ende seide Gode lof. Na dat</l>
<l>Seide si: "Ons genuecht al meest</l>
<l>Die gracie van den Heilegen Geest,</l>
<l n="55">Daer men bi mach die gebode</l>
<l>Houden van onsen Here Gode."</l>
<l>"Vader abt," seide si na dit,</l>
<l>"Ghedinc mijns ende vore mi bid."</l>
<l>Sine hande sloech hi ane hare voete,</l>
<l n="60">Ende seide: "Bidde vore mi, vrouwe soete,</l>
<l>Ende over al die heilege kerke."</l>
<l>Elc gruette anderen met woerden stercke,</l>
<l>Ende si maecte een cruce vore hare,</l>
<l>Ende ghinc over dwater clare,</l>
<l n="65">Als si te voren hadde gedaen.</l>
<l>Ende als si hem es ontgaen,</l>
<l>So waest hem herde leet,</l>
<l>Dat hi haren name niet en weet.</l>
</div>
<div type="subchapter"><head type="subchapter">Hoe Zosimas wederkeerde. XLVII.</head>
<l>                Als djaer weder ommequam,</l>
<l>Sozimas den wech anenam,</l>
<l>Ende quam ter steden hem vorseit.</l>
<l>Maer niemene en vint hi, dats hem leit,</l>
<l n="5">Ende hi viel in sine ghebede.</l>
<l>Daer na quam hi rechte ter stede,</l>
<l>Daer hi sach ene claerheit groot,</l>
<l>Daer dat heilege wijf lach doot</l>
<l>Met allen leden so gestrect,</l>
<l n="10">Alsomen doode na recht berect.</l>
<l>Doe liep hi cussen hare voete,</l>
<l>Ende hi weende met goeder moete,</l>
<l>Ende hi en dorste niet comen mede</l>
<l>Aen gheen der ander lede.</l>
<l n="15">Doe ghinc hi bidden ende singen.</l>
<l>Hierna wert hi in twifelingen,</l>
<l>Hoe dat hise begraven sal,</l>
<l>Want dat lant was steennachtech al,</l>
<l>Ende hi en hadde spade noch ander saken,</l>
<l n="20">Daer men graf mach mede maken.</l>
<l><pb n="502"/>Nochtan weder so peyst hi,</l>
<l>Oft hare oec bequame si.</l>
<l>Doe hi dit peysende wert mettien,</l>
<l>Heeft hi bi haren hoefde gesien</l>
<l n="25">Letteren in deerde ghescreven,</l>
<l>Die dese woerde mochten geven:</l>
<l>"Her abt Sozima, hier bedrive</l>
<l>Marien lichame der keytive</l>
<l>Te gravene, ende, dat hare si,</l>
<l n="30">Ghef tgemul der erden, ende bid vore mi</l>
<l>Gode, bi wien ic in Aprel</l>
<l>Al overleet dese werelt fel.".</l>
<l>Dit was hem overwel bequame,</l>
<l>Dat hi wiste haren name.</l>
<l n="35">Vort was hi al seker das</l>
<l>Bi den letteren die hi las,</l>
<l>Dat si saen dit leven liet</l>
<l>Na dien dat hi van hare sciet;</l>
<l>Ende daer hi toe hadde gedaen</l>
<l n="40">XX dage, was si gegaen</l>
<l>Binnen eenre corter wilen allene.</l>
<l>Ende nu en hadde hi dinc engeene</l>
<l>Mede te gravene, also ic ierst seide.</l>
<l>Met dat hi es dus in arbeide,</l>
<l n="45">Heeft hi versien enen lyoen</l>
<l>Te haren voeten wonder doen,</l>
<l>Want hi custe hare voetsporre.</l>
<l>Een deel wert hi van vare in porre.</l>
<l>Ende doe quam hem in den moede,</l>
<l n="50">Dat hem hadde geseit die goede,</l>
<l>Dat si daer dier noyt en hadde gesien.</l>
<l>Ende hi seinde hem mettien,</l>
<l>Ende hoopt in sinen moet,</l>
<l>Dat hem die leeu geen quaet en doet</l>
<l n="55">Omme die heilecheit van hare.</l>
<l>Die leeu toende hem oec gebare,</l>
<l>Dat hi hem niet fel en ware.</l>
<l>Doe sprac tote hem Sozimas,</l>
<l>Doe hi hem niet fel en was:</l>
<l n="60">"Dit heilege wijf mi geboet,</l>
<l>Dat ic groeve haren lichame doot.</l>
<l>Al instrument geberst mi dan,</l>
<l>Dat ic geen graf gemaken en can.</l>
<l>Met dinen claeuwen, vrient, so scave,</l>
<l n="65">Dat ic den lichame gegrave,"</l>
<l>Dat die leeu wel saen dede,</l>
<l>Ende Sozimas die groefse ter stede.</l>
<l>                Die leeu ghinc van danen hi quam</l>
<l>Goedertieren als een lam,</l>
<l n="70">Ende Sozimas ginc ten cloester waert</l>
<l>Gode lovende van siere vaert;</l>
<l>Ende seide den moenken al na dien</l>
<l>Wat hi gehort hadde ende gesien.</l>
<l>Daeromme loefden si onsen Here.</l>
<l n="75">Als djaer quam te sinen keere,</l>
<l>Maecten si feeste groot op dien dach,</l>
<l>Dat hare salege jaergetide lach,</l>
<l>Ende die abt Jan van geenre stede</l>
<l>Beterde enege saken mede,</l>
<l n="80">Daer hi te beterne ane vant wale;</l>
<l>So dat des heilechs wijfs tale</l>
<l>Vonden wert ter waerheit claer.</l>
<l>Die heilege Sozimas bleef aldaer</l>
<l>Onthier ende hi galt der doot scout,</l>
<l n="85">Doe hi wel C jaer was out.</l>
</div>
<div type="subchapter"><head type="subchapter">Van sente Marinen. XLVIII.</head>
<l>Een man was in werelijc leven,</l>
<l><pb n="503"/>Die hem daer na moenc heeft begeven.</l>
<l>Een kint hadde hi, een dochterkijn,</l>
<l>Dat hi beval enen der mage sijn,</l>
<l n="5">Ende hi levede so wel,</l>
<l>Dat het sinen abt wel bevel,</l>
<l>Dat hine vore andere moencke minde.</l>
<l>Nu quam den moenc van sinen kinde</l>
<l>So grote sorgen, dat hi daer mede</l>
<l n="10">Al wert verswaert in sine lede.</l>
<l>Die abt wert geware des,</l>
<l>Ende vraechde hem wat hem es.</l>
<l>Doe seide hi hem met weene:</l>
<l>"Her abt, ic hebbe een kindeken cleene,</l>
<l n="15">Daer ic omme hebbe sorge groet."</l>
<l>Hi en seide hem niet albloet,</l>
<l>Dat het was een dochterkijn.</l>
<l>"Eest so in den sinne dijn,"</l>
<l>Sprac die abt, "halet hier te di,</l>
<l n="20">Ende latet wesen di bi."</l>
<l>Dat die moenc saen heeft berecht,</l>
<l>Ende cleedet als enen cnecht,</l>
<l>Ende gaf hem ten name sijn</l>
<l>Over Marine Marijn.</l>
<l n="25">Letteren dede hi hem leeren daer;</l>
<l>Ende doet out was XIIII jaer,</l>
<l>Dede hi hem ane moencs abijt,</l>
<l>Ende hiet hem vort alle tijt,</l>
<l>Dat hi niemene en seide</l>
<l n="30">Nemmermeer sine heymelijcheide,</l>
<l>Ende suver leven plage,</l>
<l>Ende hem vore des viants lage</l>
<l>Wachtte. Doe si XV jaer was out,</l>
<l>Galt die vader der doot scout,</l>
<l n="35">Ende der moencke geselle</l>
<l>Bleef also in svader celle;</l>
<l>Dat si van hen allen was gemint</l>
<l>Levede si te voren ende sint.</l>
<l>Nu hadde die cloester ossen twee</l>
<l n="40">Ende eene kerre, daer men ter see</l>
<l>Haelde die orborlike dinge mede.</l>
<l>Ene herberge was te diere stede,</l>
<l>Daer si somwilen in vernachten,</l>
<l>Die aldaer die kerre brachten.</l>
<l n="45">Also dat brueder Marijn</l>
<l>Wert gesent van den abt sijn</l>
<l>Metter kerren te someger stont,</l>
<l>Also dat hi wert namecont</l>
<l>In die herberge, daer ic af seide.</l>
<l n="50">Ende des weerds dochter haer vermeyde</l>
<l>Met enen riddere, die si minde,</l>
<l>Also dat si wert met kinde.</l>
<l>Van wien sijt droege, vraechde men hare,</l>
<l>Ende si seide al oppenbare:</l>
<l n="55">Si droecht bi brueder Marine.</l>
<l>Doe den abt dat wert anschine,</l>
<l>Heeft hi hem te hant gevraecht,</l>
<l>Ofte hi die dinc ane hem draecht.</l>
<l>Si antwerdde: "Ic hebbe mesdaen,</l>
<l n="60">Vader, ic wille ter baten staen."</l>
<l>Die abt wert vergramt sere,</l>
<l>Ende dede hare pine doen ende onneere,</l>
<l>Ende deedse uten cloester steken,</l>
<l>Ende si en wouder niet jegen spreken.</l>
<l n="65">Maer si ghinc liggen vore die dure</l>
<l>Ende dede penitencie sure,</l>
<l>Ende bat omme Gode, dat men haer gave</l>
<l>Van den relieve, daer si ave</l>
<l>Leefde in groter soberheit.</l>
<l n="70">Nu genas dat wijf vorseit</l>
<l>Van den kinde, dat si gesoecht heeft</l>
<l><pb n="504"/>Also lange als die tijt geeft.</l>
<l>Doe nam tkint die oudermoeder sine,</l>
<l>Ende bracht te brueder Marine;</l>
<l n="75">Doe ghinc si wech ende liet tkint dare.</l>
<l>De maecht hielt dat kint met hare</l>
<l>Met dat men hare omme Gode gaf.</l>
<l>Die bruedere worden alle hier af</l>
<l>Beroert met ontfaermecheden,</l>
<l n="80">Ende daden ten abt alselke beden,</l>
<l>Dat hi brueder Marine orlof</l>
<l>Gave te comene in thof,</l>
<l>Die vijf jaer vore des cloesters duere</l>
<l>Hadde gelegen in pinen stuere.</l>
<l n="85">Doe seide dabt: "Brueder Marijn!</l>
<l>Nu moet dit dijn ambacht sijn,</l>
<l>Dat ghi die onsuverhede</l>
<l>Suvert al van onser stede."</l>
<l>Dat si blidelijc heeft gedaen,</l>
<l n="90">Maer si sterf daer na saen.</l>
<l>Als den abt dat was bediet,</l>
<l>Sprac hi den bruederen an: "Siet,</l>
<l>Hoe groot sine sonden waren;</l>
<l>Want ic duchte sijn mesvaren,</l>
<l n="95">Dat sine penitencie en si</l>
<l>Niet voldaen; nochtan ghi</l>
<l>Doet hem na onsen moenc dat recht.</l>
<l>Verre van der kerken echt</l>
<l>Graeftene." Ende als si bestaen</l>
<l n="100">Dat recht, dat es dat sine dwaen,</l>
<l>Sagen si dat was een wijf.</l>
<l>Daer was menech droeve lijf</l>
<l>Om donrecht dat hare was gedaen.</l>
<l>Als men den abt dat dede verstaen,</l>
<l n="105">Weende hi sere om sine mesdade,</l>
<l>Ende bat der heileger maecht genade.</l>
<l>Begraven dede hise mede</l>
<l>In de alre eerlijcste stede.</l>
<l>Ende dat wijf, vandic bescreven,</l>
<l n="110">Die hare dat kint hadde gegeven,</l>
<l>Wert beseten van den viant,</l>
<l>Ende quam ten cloestere al te hant,</l>
<l>Ende liede wies dat kint ware.</l>
<l>Opten sevenden dach daer nare</l>
<l n="115">Wert si quite van des viants pine</l>
<l>Bi der heilegher maget Marine,</l>
<l>Ende noch heden doet onse Here</l>
<l>Menege miracule dore hare eere.</l>
</div>
<div type="subchapter"><head type="subchapter">Van Eufrosinen ende van haren vader. XLIX.</head>
<l>                In Alexandrien was ene fine</l>
<l>Maget, die hiet Eufrosine.</l>
<l>Pafuncius hiet hare vader,</l>
<l>Die haren huwelijc algader</l>
<l n="5">Bracht heeft toter sekerheden.</l>
<l>Enen heilegen man heeft si gebeden,</l>
<l>Dat hi hare leere den wille ons Heren.</l>
<l>Hi seide: "Moechstu ontberen</l>
<l>Dijns vleeschs genuechte, so laet al</l>
<l n="10">Die werelt ende vlie hare gescal."</l>
<l>Cortelike si hare berect</l>
<l>Na eenen man, ende also wech trect.</l>
<l>Teenen cloester quam si des,</l>
<l>Die haren vader bekint wel es,</l>
<l n="15">Ende si heeft also gedaen,</l>
<l>Dat mense moenc daer heeft ontfaen.</l>
<l>Smaragdus dede si hare nomen,</l>
<l>Die uut skeysers palayse ware comen,</l>
<l>Heeft si daer gedaen verstaen.</l>
<l n="20">Die abt gafse te leerne saen</l>
<l>Enen, die hiet Agapitus,</l>
<l>Ende seide: "Desen leere aldus,</l>
<l>Dat si dijn eere." Nu was so scoene</l>
<l>Smaragdus, dat menege hoene</l>
<l n="25">De duvel daermede daer binnen wrochte,</l>
<l>Die de moencke tempteerde onsochte;</l>
<l><pb n="505"/>Dat men den abt dede te verstane,</l>
<l>Die Smaragdus dus sprac ane:</l>
<l>"Sone, uwe scoenheit groot</l>
<l n="30">Die doet ons somegen groote noot.</l>
<l>Ic wille dat ghi in uwe celle</l>
<l>Allene blijft sonder gheselle;</l>
<l>Daer beedt, daer drinct, daer et,</l>
<l>Ende uut te wandelenne verghet."</l>
<l n="35">Dat Smaragdus wel heeft gedaen</l>
<l>Ende heeft selc leven angevaen,</l>
<l>Dats sinen meester heeft grot wonder,</l>
<l>Ende spraecs den bruederen besonder.</l>
<l>Pafuncius, de vader der joncvrouwen,</l>
<l n="40">Die hadde herde grote rouwen,</l>
<l>Dat sijn dochter so was verloren.</l>
<l>Ende alst den brudegoem oec quam te voren,</l>
<l>Heeft hi sinen vader genomen,</l>
<l>Ende es te Pafuncius comen,</l>
<l n="45">Ende seide hem droeflike gereet:</l>
<l>"Yemen heeftse ons ontleet,</l>
<l>Ende esser mede siere vaerde."</l>
<l>Doe sette men boden vele op paerde,</l>
<l>Diese sochten al dore in dlant.</l>
<l n="50">Waer dat men vrouwencloestere vant</l>
<l>Was si gesocht; no wijf no man</l>
<l>So en es diese vinden can.</l>
<l>Doe seiden sise doot allegader.</l>
<l>Hier na Pafuncius de vader</l>
<l n="55">Quam ten cloestere daer si was in,</l>
<l>Ende wilde sinen droeven sin</l>
<l>Den abt toenen van dier stede,</l>
<l>Daer hi wel was bekinnet mede.</l>
<l>Hi seide: "Her abt, wel lieve here,</l>
<l n="60">Bidt Gode nerenstelike sere,</l>
<l>Dat hi verhoge therte mine.</l>
<l>Mine lieve dochter Eufrosine</l>
<l>Die es gevaren ic en weet waer."</l>
<l>Den abt wert sijn herte swaer.</l>
<l n="65">Alle die monecke hi ontboet,</l>
<l>Ende bat hen met nerenste groet</l>
<l>Te biddene Gode, dat hi van hare</l>
<l>Yet dade verstaen waer si ware.</l>
<l>Dat si nerenstelike daden,</l>
<l n="70">Maer gheen kinnen si en gebaden,</l>
<l>Want si bat nerenstelike daer jegen,</l>
<l>Dat hare bekinnen worde ontslegen</l>
<l>Also lange als hare God slevens an.</l>
<l>Doe troeste die abt genen man,</l>
<l n="75">Ende seide: "Dit es die hope mine,</l>
<l>Dat dijn dochter Eufrosine</l>
<l>Dat beste deel vercoren heeft,</l>
<l>Ende dat si salechlike leeft,</l>
<l>Ende onse Here daerbi dat dect,</l>
<l n="80">Dat si daer uut niet en worde getrect.</l>
<l>Ende waer si ter quaetheit gegaen,</l>
<l>Des God verde, mi seit mijn waen,</l>
<l>Dat onse Here en gestaedde niet,</l>
<l>Daer over bidt so heilech diet."</l>
<l n="85">                Teenre ander tijt es weder comen</l>
<l>Pafuncius, dien heeft vernomen</l>
<l>Die abt so droeve, dat hem was leit.</l>
<l>"Wiltu spreken," heeft hi geseit,</l>
<l>"Jegen enen brueder van hier binnen,</l>
<l n="90">Die hier comen es, also wijt kinnen,</l>
<l>Uut skeysers Theodosius sale?"</l>
<l>Die ander lovede die tale,</l>
<l>Ende doe wert hi al gereet</l>
<l>In Smaragdus celle geleet.</l>
<l n="95">Eufrosina heeft versien</l>
<l>Den vader ende bekint. Mettien</l>
<l>Wert si in weene groot bevaen,</l>
<l>Dat hi al devocie heeft verstaen,</l>
<l>De vader, om dat hise niet en kint:</l>
<l n="100">Hare anschijn was verkeert al sint</l>
<l>Van abstinentien ende van weene,</l>
<l>Dat scone, claer was ende reene,</l>
<l>Doe hise lestwerf hadde gesien.</l>
<l>Si decte hare oec te meer na dien</l>
<l n="105"><pb n="506"/> Metter covelen vore den vader.</l>
<l>Dus en kinde hise niet algader.</l>
<l>Ende na die bede in Gods namen</l>
<l>Ghingen si sitten te samen.</l>
<l>Si sachgenne sere tongemake,</l>
<l n="110">Dat haerre herten was sware sake,</l>
<l>Ende si began te bringenne vort</l>
<l>Al dat ter salecheit toebehort:</l>
<l>Hoe elc vader sine sinne</l>
<l>Temperen soude in kindere minne,</l>
<l n="115">Ende dat tkint minnen soude sinen vader,</l>
<l>Ende Gods minne ga boven algader.</l>
<l>                Ten lesten troeste sine aldus:</l>
<l>"Mijn meester," seit si, "Agapitus,</l>
<l>Seide mi dinen groten rouwe,</l>
<l n="120">Dies mi ontfaermde. In goeder trouwe</l>
<l>Dedic te Gode mine gebede,</l>
<l>Dat hi di gheve verduldechede,</l>
<l>Ende hi vervulle ter eeren sijn</l>
<l>Dijn doen ende der dochter dijn.</l>
<l n="125">Ic segt di over getrouwen raet:</l>
<l>Ware dijn dochter in state quaet,</l>
<l>Hi hadt di gemaect al cont;</l>
<l>Hi machse di wel ter salegher stont</l>
<l>Wel oppenbaren, also hi sal.</l>
<l n="130">Nu segt Gode danc van al."</l>
<l>Salichlike getroest aldus</l>
<l>Ghine van danen Pafuncius,</l>
<l>Ende seide ten abt: "Her abt, wes des vroet,</l>
<l>Mine siele heeft dese brueder goet</l>
<l n="135">Al vermaect; ic ben blide sere</l>
<l>Bi der gracien van onsen Here,</l>
<l>Als oftic hadde die dochter mijn."</l>
<l>Hen allen bat hi dat hi sijn</l>
<l>Moeste in hare heilege bede,</l>
<l n="140">Ende keerde also te sijnre stede.</l>
<l>                Volle XXXVIII jaer.</l>
<l>Bleef Smaragdus aldus daer.</l>
<l>Ten lesten quam hem siecheit ane.</l>
<l>Dat quam Pafuncius te verstane,</l>
<l n="145">Die tote hem maecte sinen ganc;</l>
<l>Ende doe hine sach so cranc,</l>
<l>Seide hi: "Waer sijn nu, wee mi,</l>
<l>Die suete woerde, die ic van di</l>
<l>Horde, ende dat belof,</l>
<l n="150">Daer ic sere getroest was of,</l>
<l>Dat ic soude sien noch miere dochter?</l>
<l>Nu sal mi geschien onsochter:</l>
<l>Ic en mach mine dochter vinden niet,</l>
<l>Ende dies du saechteds mijn verdriet</l>
<l n="155">Ende troesteds menechwerven,</l>
<l>Dies moetic cortelike derven."</l>
<l>Doe sprac si te haren vader:</l>
<l>"Nu doe den rouwe wech algader.</l>
<l>Ghedinc, dat in groter waerde</l>
<l n="160">God Jacobbe oppenbaerde</l>
<l>Josephe, sinen lieven sone;</l>
<l>Nochtan beweendenne alse doot diegone.</l>
<l>Omme dat God, onse Here,</l>
<l>Heeft volvult al minen ghere,</l>
<l n="165">Ende bracht heeft ten indde goet,</l>
<l>So en willic niet dat dijn moet</l>
<l>Meer droeve omme de dochter dine.</l>
<l>Ic ben selve Eufrosine:</l>
<l>Du best mijn vader. Den lichame mijn</l>
<l n="170">En laet niemene onttect sijn,</l>
<l>No gedwegen, dan van di.</l>
<l>Vader, noch hore meer van mi:</l>
<l>Doe ic quam ten cloester hare,</l>
<l>Seidic dat ic rike ware</l>
<l n="175">Ten abt, ende belovede hem mede,</l>
<l>Blevic met hem, dat die rijchede</l>
<l>Algader soude des cloesters wesen.</l>
<l>Mijn belof voldoe in desen,</l>
<l>Ende bidt over mi nu vort."</l>
<l n="180">Als si endde rechte dat woert,</l>
<l>Hare siele van den lichame schiet.</l>
<l>Pafuncius, die dit hort ende siet,</l>
<l>Begaven daer al sine lede,</l>
<l>Ende viel rechte alse doot ter stede.</l>
<l n="185"><pb n="507"/> Dit heeft Agapitus vernomen,</l>
<l>Ende es metter vaert daertoe comen.</l>
<l>Smaragdus hi verscheeden acht,</l>
<l>Ende Pafuncius in onmacht,</l>
<l>Dien hi water in danschijn goot,</l>
<l n="190">Ende hiefenne op; ende hi ontscoot</l>
<l>Ende seide: "Laet mi hier sterven mede."</l>
<l>Vort seide hi met seerechede:</l>
<l>"Ay mi, suete dochter waert!</l>
<l>Twi en haedstu di geoppenbaert?</l>
<l n="195">Ic hadde metti hier geleeft."</l>
<l>Alse dit claer verstanden heeft</l>
<l>Agapitus, liep hi ter vaert</l>
<l>Ende hevet al geoppenbaert.</l>
<l>Die abt quam ende al tcovent.</l>
<l n="200">Doe sprac die abt, dus eest bekent:</l>
<l>"Heilege bruut Gods, Eufrosine!</l>
<l>En verget niet onser, der cnechten dine,</l>
<l>Maer bidde vore ons onsen Here."</l>
<l>Daer na was si met groter eere</l>
<l n="205">Begraven in tameliker stede.</l>
<l>Een brueder daer, die in siechede</l>
<l>Verloren hadde siere ogen een,</l>
<l>Als hi hare anschijn gereen</l>
<l>Met sinen monde, genaest saen.</l>
<l n="210">Pafuncius die heeft ontfaen</l>
<l>Van den cloestere dat abijt,</l>
<l>Ende leidder wel in sinen tijt.</l>
<l>Hi brachter in sine rijcheit groot.</l>
<l>X jaer na siere dochter doot</l>
<l n="215">Liet hi dit arme broessche leven,</l>
<l>Ende heeft Gode de siele gegeven.</l>
</div>
</div>
</div>
</body>
</text>
</TEI.2>
