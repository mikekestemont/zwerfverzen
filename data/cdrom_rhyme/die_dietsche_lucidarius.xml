<?xml version='1.0'?><!DOCTYPE TEI.2 PUBLIC '-//TEI P4//DTD Main Document Type//EN' 'http://www.tei-c.org/Guidelines/DTD/tei2.dtd' [<!ENTITY % TEI.transcr 'INCLUDE'> <!ENTITY % TEI.prose 'INCLUDE'><!ENTITY % TEI.linking 'INCLUDE'><!ENTITY % TEI.figures 'INCLUDE'><!ENTITY % TEI.analysis 'INCLUDE'><!ENTITY % TEI.corpus 'INCLUDE'><!ENTITY % TEI.XML 'INCLUDE'><!NOTATION TEI-XML PUBLIC 'TEI P4' 'http://www.tei-c.org/Guidelines/DTD/tei2.dtd'>]><TEI.2><teiHeader>
<fileDesc>
<titleStmt>
<title>Dietsche Lucidarius</title>
<author>Onbekend</author>
</titleStmt>
<editionStmt>
<edition>Ph. Blommaert (ed.): 'Die Dietsche Lucidarius'. In: Oudvlaemsche gedichten der XIIe, XIIIe en XIVe eeuwen. Dl. 3. Gent, 1851, 1-74.</edition>
</editionStmt>
<publicationStmt>
<p></p>
</publicationStmt>
<sourceDesc>
<listBibl id="inlMetadata">
<bibl><interpGrp type="titleLevel1">
<interp value="Dietsche Lucidarius"/>
</interpGrp><interpGrp type="medium">
<interp value="book"/>
</interpGrp><interpGrp type="authorLevel1">
<interp value="Onbekend"/>
</interpGrp>
<interpGrp type="ipr">
<interp value="online"/>
</interpGrp><interpGrp type="corpusProvenance">
<interp value="cdrom-mnl"/>
</interpGrp>
<interpGrp type="pubYear_from"><interp value="1400"/></interpGrp>
<interpGrp type="witnessYear_from"><interp value="1400"/></interpGrp>
<interpGrp type="pubYear_to"><interp value="1420"/></interpGrp>
<interpGrp type="witnessYear_to"><interp value="1420"/></interpGrp>
</bibl>
</listBibl>
<bibl id="original-metadata-cdrom-version"><![CDATA[
<TITEL>Dietsche Lucidarius</TITEL>
<author>Onbekend</author>
<AARD>Rijm</AARD>
<BRON nr="D35">Brussel, Koninklijke Bibliotheek, 15642-51</BRON>
<DATUM>1400-1420</DATUM>
<OMVANG>6343 verzen</OMVANG>
<BRON.OPM>Het handschrift telt 119 bladen, per bladzijde 1 kolom van 52 regels. De tekst bevindt zich op fol. 1-61v. Ander werk dat in het handschrift opgenomen werd, is o.a. Jan de Weerts Nieuwe doctrinael of Spiegel der sonden (fol. 61v-87v), teksten van Augustijnken van Dordt (fol. 87v-93r, 99r-102r en 106v-116v) en Hein van Akens Hughen van Tyberien (fol. 116v-119r).</BRON.OPM>
<EDITIE>Ph. Blommaert (ed.): 'Die Dietsche Lucidarius'. In: Oudvlaemsche gedichten der XIIe, XIIIe en XIVe eeuwen. Dl. 3. Gent, 1851, 1-74.</EDITIE>
<STATUS>Kritisch</STATUS>
<BRONMNW>858 </BRONMNW>
<EDITIE.OPM>Volgens de ed.-Blommaert telt de Dietsche Lucidarius 6333 verzen; het horen er echter 6343 te zijn; ook ontbreekt bij Blommaert tussen vs. 1553 en 1554 de regel Also onse vorders daden (zie hieromtrent verder R.Th.M. van Dijk: 'De Kampse fragmenten van de Dietsche Lucidarius'. In: TNTL 90 (1974), 106-131, m.n. 108); de nummering van Blommaert werd hier niet aangepast, de ontbrekende regel werd wel ingevoegd; ook zijn de correcties, door de editeur achterin de editie (blz. 159) voorgesteld, in de tekst verwerkt.</EDITIE.OPM>
<BRONNEN>Brussel, Koninklijke Bibliotheek, 15642-51</BRONNEN>
]]></bibl>
</sourceDesc>
</fileDesc>
</teiHeader>
<text>
<body><head type="title">Dit es die dietsche Lucidarius, hoe die clerc den meester vraecht ende die meester antwert.</head>
<div type="chapter"><head type="chapter comment">I.</head>
<l><pb n="1a"/> Helpt, Maria, edel coninghinne,</l>
<l>Ende verclaert mine sinne,</l>
<l>Jhesu Cristo ics oec vermane,</l>
<l>Vrouwe, uwen heylighen sone,</l>
<l>Die verloste den sondare</l>
<l>Met sijnre passien sware,</l>
<l>Doen hi aen den cruce staerf,</l>
<l>Ende menschelike daer aen bedaerf.</l>
<l>Vader, sone, heylich gheest,</l>
<l n="10">U, soe biddic alre meest</l>
<l>Dat ghi mi u gracie sent,</l>
<l>Dat dit dichte worde volent;</l>
<l>Ende allen heylighen van hemelrike</l>
<l>Soe biddic oec ghetrouwelike</l>
<l>Dat si der heyligher drivoldichede</l>
<l>Voir mi doen haer ghebede,</l>
<l>Dat mi Goods gratie ontsteke,</l>
<l>Dat mi sin, nocht cracht ghebreke</l>
<l>Te dichten eenen Lucidaris,</l>
<l n="20">Daer mi die reden of wel swaer is,</l>
<l>En haddic van hem gheene bate,</l>
<l>Daer ic mi dus op verlate,</l>
<l>Dat is opten hemelschen vader;</l>
<l>Aen hem staet mijn troest algader.</l>
<l>Apostelen, martelaren, ende confessoren,</l>
<l><pb n="1b"/> Ende allen die ten hemel horen,</l>
<l>Hen allen biddic, ende vermane</l>
<l>Mi naernsteliken bi te stane,</l>
<l>Voir die heylighe drievoldichede</l>
<l n="30">Eenpaerlike met hare bede,</l>
<l>Dat God minen sin soe verclare</l>
<l>Dat ic dichten moet tware</l>
<l>Dattie Lucidaris hevet in.</l>
<l>Dus vraecht di clerc in sijn beghin:</l>
<l><hi rend="italic">Vraeg</hi>. Meester, wat sullen wi gheloven in Gode,</l>
<l>Daer wi of houden sine ghebode?</l>
<l><hi rend="italic">Antwoord</hi>. Clerc, verstant mi, sonder vechten,</l>
<l>Ic sal u vele wel berechten,</l>
<l>Alsoe verre voirt als den leeken lieden</l>
<l n="40">Gheoorloft is te bedieden.</l>
<l>Onse ghelove is dat die hemelsce vader</l>
<l>Sonder beghin is alle gader,</l>
<l>Ende sonder inde oec sal sijn,</l>
<l>Alse di werelt sal nemen fijn.</l>
<l>Wat soude hier of meer ghesproken,</l>
<l>Dese woerde hebben 't al beloken.</l>
<l><hi rend="italic">V</hi>. Meester, nu bericht mi des,</l>
<l>Wat dinghe dat God selve es?</l>
<l><pb n="2a"/> <hi rend="italic">A</hi>. God is een substantie sekerlike,</l>
<l n="50">Altoes wonende in hemelrike,</l>
<l>Van soe groter mogentheit,</l>
<l>Ende van soe groter overwijsheit,</l>
<l>Ende van soe groter claerheit</l>
<l>Als ons die Scrifture wel seit,</l>
<l>Dat die inghelen van den trone,</l>
<l>Die woenen in den hemel scone,</l>
<l>Sijn .VII. warf clare in 't ansichte</l>
<l>Dan die zonne mit haren lichte;</l>
<l>Nochtan begheren si onversadeliken</l>
<l n="60">Te sien Gods anscijn van hemelrike;</l>
<l>Nochtan is dat alle gader niet</l>
<l>Bi der claerheyt, die men an Gode siet.</l>
<l>Hi es so scone ende soe clare</l>
<l>Dat sire alle bi leven dare,</l>
<l>Mit groter blyscap, sonder verlanc;</l>
<l>Engheen wesen dunct hem lanc,</l>
<l>Die oyt daer mit hem hebben ghesijn,</l>
<l>Het en dunct hem niet dan een wijlkijn;</l>
<l>Dat doet Gods almachtichede</l>
<l n="70">Die al vuult die hoghe stede,</l>
<l>Onvertallicke glorie sal der wesen;</l>
<l>Nemmere sal mens den leken lesen.</l>
<l><hi rend="italic">V</hi>. Meester, men seit ons, sonder waen,</l>
<l>Dat God in drien personen is bevaen.</l>
<l><hi rend="italic">A</hi>. Clerc, verstan mi, sonder hone,</l>
<l>God is een maniere van .III. persone,</l>
<l>Nochtan en eest maer .I. waerachtich God,</l>
<l>Die over al hevet sijn ghebod,</l>
<l>In hemelrike, ende in die helle.</l>
<l n="80">Verstant, clerc, wat ic vertelle,</l>
<l>'t Selve haddi sonder beghinsel,</l>
<l>Ende sel oec hebben alsoe wel;</l>
<l>Eer hi die werelt maectte ye,</l>
<l>So waren dese personen drie.</l>
<l><hi rend="italic">V</hi>. Meester, dattie goet moet ghescien,</l>
<l>Hoe komt dat men deilt in drien?</l>
<l><hi rend="italic">A</hi>. Beschouwe, clerc, die sonne scone,</l>
<l>Die scijnt an des hemels troene;</l>
<l>Bi hare, soe willic dat proven,</l>
<l n="90">So onse verstannisse mach behoven,</l>
<l>Want in haer sijn .III. dinghe,</l>
<l><pb n="2b"/> Die men mach merken sonderlinghe,</l>
<l>Ende ic segdi hoe 't mach sijn:</l>
<l>D'eerste is een substancie vierijn,</l>
<l>'t Ander scijnte, terde hitte.</l>
<l>Clerc, nu verstant wel ditte,</l>
<l>Dit moghen wi alle wel sien</l>
<l>Dat mer een sonne en is onder hen drien;</l>
<l>Want waer d'een is van desen,</l>
<l n="100">Daer moet dander .II. oec wesen;</l>
<l>Also is oec, sonder spot,</l>
<l>In drien persone een waerachtich God;</l>
<l>Want is die Vader in eneghe stede,</l>
<l>Daer is emmer die Sone mede,</l>
<l>Ende waer die Vader ende die Sone si,</l>
<l>Der is die Heileghe Gheest oec bi;</l>
<l>Want dese personen alle drie</l>
<l>En sceden hem niet, no sceden nie.</l>
<l>Bi der sonnen verstaen wi alle gader</l>
<l n="110">Gode, den almachtighen Vader;</l>
<l>Bi der scijnte verstaen wi dan</l>
<l>Den Gods Sone, houti hier an;</l>
<l>Ende bi den licht verstaen wi meest</l>
<l>Den almachtighen Heileghen Gheest.</l>
<l>Nu verstant hoe die Gods Sone</l>
<l>Mach sijn een God in drien persone.</l>
<l>Die Vader sende in ertrike den Sone,</l>
<l>Ende menscheit nam in de gone,</l>
<l>En waert bi den Heilighen Gheest ontfaen</l>
<l n="120">In deser wijs mach men verstaen</l>
<l>Dat dese personen allen drie,</l>
<l>In gheenre wijs en sceiden nie,</l>
<l>Noch d'een van den andren ghedeilt.</l>
<l>Dit ghelove ganst ende heilt</l>
<l>Elke ziele van haren wonde,</l>
<l>Ende gheeft haer bade ende gesonde.</l>
<l>Nu wachti van duvels rove,</l>
<l>Ende houti vast in dit gelove.</l>
<l><hi rend="italic">V</hi>. Lieve meester bericht mi</l>
<l n="130">Twi God Vader gheheten si.</l>
<l><hi rend="italic">A</hi>. Verstant, clerc, wat ic di lere.</l>
<l>Om dat God, die rike here,</l>
<l>Es fonteine ende beghinsel</l>
<l>Van alle der werelt, weet men wel,</l>
<l>Ende alle dinghen uut hem comen</l>
<l><pb n="3a"/> T'onser salicheit ende vromen,</l>
<l>Ende dat niemant was voer hem,</l>
<l>Daerof ic wel seker bem,</l>
<l>Ende hi die achterste sel wesen</l>
<l n="140">Van alle der werelt, so wi lesen.</l>
<l><hi rend="italic">V</hi>. Bericht mi, meester, dattu God lone,</l>
<l>Twi God is gheheten Sone?</l>
<l><hi rend="italic">A</hi>. Clerc, verstant mi openbare</l>
<l>Die schijnte comt van der sonnen clare,</l>
<l>Also was die Sone alle gader</l>
<l>Gheformeert van den Vader,</l>
<l>Daer of ontfinc hi sine claerhede,</l>
<l>Daer hi die werelt verlichte mede.</l>
<l>Hier om is 't goed recht op dat hi</l>
<l n="150">Vader ende Sone gheheten si.</l>
<l><hi rend="italic">V</hi>. Waerom den heilich Gheest,</l>
<l>Die boven der werelt heeft volleest?</l>
<l><hi rend="italic">A</hi>. Clerc, die gene is die gone,</l>
<l>Die sprinct uten Vader ende uten Sone,</l>
<l>Ende ingheblasen van hem beiden</l>
<l>Dat si niet en moghen sceiden.</l>
<l>Dat comt van der Gods cracht</l>
<l>Des heilich Gheest grote macht;</l>
<l>Dit moeten wi gheloven,</l>
<l n="160">Sullen wi comen in 't rike der boven.</l>
<l>Die Vader is, die alle dinc onhout,</l>
<l>Mit sire moghender gewout,</l>
<l>Ende die duvel met sire lere:</l>
<l>Alle dinc met groter eren.</l>
<l>Men mach verstaen den Sone altegader,</l>
<l>Die emmer vast is an den Vader;</l>
<l>Die alle dinc maect levende meest</l>
<l>Betekent ons die Heileghe Gheest.</l>
<l>Soe wat die Vader doet,</l>
<l n="170">Dits bi den Sone, des sijt vroet,</l>
<l>Maer die wille comt van den Vader,</l>
<l>Ende van den anderen .II. altegader,</l>
<l>Ende elc van desen personen drie</l>
<l>Betekent een dinc, geloves mie.</l>
<l>Die Vader gheeft den heileghen wille,</l>
<l>Die Sone verstannesse lude ende stille,</l>
<l>Ende van den Heileghen Gheest</l>
<l>Comt ons gedinkenesse meest.</l>
<l><pb n="3b"/> Nu weetstu, clerc, geloves mie,</l>
<l n="180">Wat si beteken alle drie.</l>
<l><hi rend="italic">V</hi>. Meester, ic waerts gherne vroeder,</l>
<l>Twi dat men tot Gode niet en seyt Moeder,</l>
<l>Also wel als doet Vader;</l>
<l>Des bericht mi alle gader?</l>
<l><hi rend="italic">A</hi>. Clerc, nu verstant mi wale,</l>
<l>Om die gheslachte principale,</l>
<l>Die in 't beghin quamen algader</l>
<l>Van den almaechtigen Vader.</l>
<l>Daer na hi sinen Sone sende</l>
<l n="190">In ertrike, in sware elende,</l>
<l>Om dat hi soude ontfaen lijf,</l>
<l>Ende verlossen man ende wijf,</l>
<l>Ende om die sonden van Adame,</l>
<l>Die ons brochte in d'eerste blame.</l>
<l><hi rend="italic">V</hi>. Meester, segt mi noch ghereet</l>
<l>Waerom God niet Doechter heet?</l>
<l><hi rend="italic">A</hi>. Om dat die sone meest algader</l>
<l>Dan die doechter ghelijct den vader,</l>
<l>Des mogen wi wel wesen vroet.</l>
<l n="200">Verstant, clerc, in dinen moet:</l>
<l>Die Sone is comen van den Vader,</l>
<l>Die hem altoes houden te gader,</l>
<l>Ende van hem beiden comt die Gheest,</l>
<l>Die alre gaven is vele meest,</l>
<l>Ende waer dat d'een persone sy,</l>
<l>D'ander twee sijnre emmer by.</l>
<l><hi rend="italic">V</hi>. Bericht mi, meester, of ghi mi mint,</l>
<l>Twi die heileghe Gheest niet heet Kint,</l>
<l>Also wel als die Sone doet;</l>
<l n="210">Des so waer ic gherne vroet?</l>
<l><hi rend="italic">A</hi>. Des soe willic u maken vroeder,</l>
<l>So moeste 's vaders sone heten Moeder;</l>
<l>Want die Gheest comt van hem beiden,</l>
<l>Mits der groter godlicheide,</l>
<l>Derom heet hi Heilich Gheest,</l>
<l>Die over al heeft sijn volleest;</l>
<l>Also vele machten hevet hi</l>
<l>Alse Vader ende Sone sonder si:</l>
<l>Dat d'een wille wil d'ander mede;</l>
<l n="220">Dits vray gelove in kerstenhede.</l>
<l><pb n="4a"/> <hi rend="italic">V</hi>. Noch segt mi, meester, t'onser lere,</l>
<l>Waer woent God, onse lieve here?</l>
<l><hi rend="italic">A</hi>. Clerc, bi sijnre groter moghentheit</l>
<l>Es hi in allen steden geleit,</l>
<l>Noch is hi lichamelike</l>
<l>Altoes woenende in hemelrike.</l>
<l>Sident dat God, die here groet,</l>
<l>Voer in den hemel na sine doet,</l>
<l>Sone quam hi in dese werelt niet,</l>
<l n="230">Met sinen lichame, dat besiet;</l>
<l>Mer sine gracie ende goedertierenhede,</l>
<l>Die sijn al omme in elken stede,</l>
<l>Der die gerechtige mensche es,</l>
<l>Des sijt seker ende ghewes.</l>
<l>Daer men an roept met herten claer</l>
<l>Sine ghenaden comen daer,</l>
<l>Is 't in de zee, is 't in vloede,</l>
<l>Op 't lant of in viers gloede;</l>
<l>Altoes is hi gereet,</l>
<l n="240">Wiene mint mit herten heet</l>
<l>Hem te helpen ende bi te stane,</l>
<l>Ende hem niet af te gane.</l>
<l><hi rend="italic">V</hi>. Bericht mi, lieve meester fijn,</l>
<l>Hoe vele datter hemelen sijn?</l>
<l><hi rend="italic">A</hi>. Clerc, .III. hemele sonder waen</l>
<l>Sijn boven der lucht gestaen;</l>
<l>Nu verstaet mi herde wel:</l>
<l>Ic segghe dat is een hemel</l>
<l>Der men die goede zielen in sal leiden,</l>
<l n="250">Die hier van der werelt versceiden.</l>
<l>Een ander hemel is vele scone,</l>
<l>Daer die inghelen in wonen van der trone;</l>
<l>Die derde hemel es scoenste ende meest,</l>
<l>Der in woent die Heilege Gheest;</l>
<l>Nochtan scijnt Gods aensichte</l>
<l>Voer dese hemele herde lichte.</l>
<l>Die sielen leven daer sonder rouwe</l>
<l>Om die claerheit, die sier scouwen,</l>
<l>Want nouwer en hebben si breke;</l>
<l n="260">Dit sal gedueren ewelike.</l>
<l><hi rend="italic">V</hi>. Meester, hoe komt dat God, onse Vader,</l>
<l>In allen steden is alle gader,</l>
<l><pb n="4b"/> Ende hi selve is lichamelike</l>
<l>Woenende in hemelrike?</l>
<l><hi rend="italic">A</hi>. Clerc, God is in allen steden</l>
<l>Bi sier groter mogentheden,</l>
<l>Nochtan is hi lichamelike</l>
<l>Der boven in sijn hemelrike,</l>
<l>Ende also mogende in de helle</l>
<l n="270">Als in den hemel, soe ic u telle.</l>
<l>Bi deser reden is 't recht alle gader,</l>
<l>Dat hi sal heten die Hemelsche Vader.</l>
<l>Salich is hi die 't verdient</l>
<l>Dat deze here es sijn vrient.</l>
<l>   <hi rend="italic">V</hi>. Segt mi, meester wel geraect,</l>
<l>Wiste God, eer hi die werelt maectte,</l>
<l>Elke dinc, eer si gescien soude,</l>
<l>Onder deerde ende boven der moude?</l>
<l><hi rend="italic">A</hi>. Ja hi, clerc, wonderlike wel,</l>
<l n="280">Hi wiste 't gepens ende nieman el,</l>
<l>Der engelen sin ende hare namen,</l>
<l>Ende alle menschelike lichamen</l>
<l>Rekende hi te voren ende haer bediet</l>
<l>Eer hi de werelt worden liet.</l>
<l>'s Menschen geluc ende sijn sneven</l>
<l>Voer wiste hi eer hi hem gaf sijn leven,</l>
<l>Ende wat men penst quaet of goet.</l>
<l>Nu besie elk wat hi doet,</l>
<l>Ende hi soe diene Onsen Here</l>
<l n="290">Dat hi sine dinc ten besten kere.</l>
<l><hi rend="italic">V</hi>. Na dat God was sonder beghin,</l>
<l>Meester, ende sijn heilege sin</l>
<l>Alle dinc maecte ende liet wesen;</l>
<l>Soe eest gelooflijc in desen,</l>
<l>Dat hi een enich leven lede,</l>
<l>Eer hi die werelt ye gerede?</l>
<l><hi rend="italic">A</hi>. Hets gescreven, sonder blijf,</l>
<l>Dat in hem was geestelic lijf,</l>
<l>Eer hi begonste maken yet</l>
<l n="300">Van dat hem die geest riet.</l>
<l>In scrifture eest gelesen</l>
<l>Dat hi alle dinc voer hem liet wesen;</l>
<l>Ja, in visioen hijt al sach,</l>
<l>Eer hi yet te maken plach,</l>
<l><pb n="5a"/> Ende oec die claerheit van den ingelen,</l>
<l>Die hi mit hem woude minghen.</l>
<l>Der werelt maecsel dede hi al</l>
<l>Voer hem comen groet ende smal,</l>
<l>Ende den hemel sonder waen,</l>
<l n="310">Ende die sterren diere an staen.</l>
<l>Sonne ende mane quamen alle gader</l>
<l>Voer den almachtigen Vader;</l>
<l>Dit was al eer hi maecte yet</l>
<l>Van dat hem die Geest riet.</l>
<l>Ghelijc enen timmerman die wil maken</l>
<l>Een werc, dat wel sal geraken;</l>
<l>Die timmeringe moet 't eerste staen</l>
<l>In sijn gedochte sonder waen,</l>
<l>Ende van den werke 't fondament</l>
<l n="320">Sal 't goet ende vast sijn bekent.</l>
<l>Voer dien dat God die werelt maecte,</l>
<l>Ende alle dinc der in gestaecte,</l>
<l>Waest niet dan een deemsterhede,</l>
<l>Hiet caos, dits waerhede.</l>
<l><hi rend="italic">V</hi>. Meester, waer was die volmaecte</l>
<l>God, eer hi die werelt maecte?</l>
<l><hi rend="italic">A</hi>. Clerc, bi sijnre groter mogenthede,</l>
<l>So is hi nu ter selver stede,</l>
<l>Daer hi doe was, geloves mi;</l>
<l n="330">Want der werelt scepper was hi,</l>
<l>Ende voer hem en was gene dinc.</l>
<l>Daer omme heet hi Coninc,</l>
<l>Almachtic Scepper, waerachtich God,</l>
<l>Die overal hevet sijn ghebod.</l>
<l>Van hem en dorren wi niet bedieden</l>
<l>Te verre voer die leke lieden;</l>
<l>Derom willic dit achter laten,</l>
<l>Ende volgen der ystorien straten.</l>
<l><hi rend="italic">V</hi>. Meester, wet ghi die waerheit yet,</l>
<l n="340">Twi God die werelt worden liet?</l>
<l><hi rend="italic">A</hi>. Clerc, dit hebbic wel vreescht,</l>
<l>Om sine goedertierenheit meest,</l>
<l>Ende dat niet wilde wesen allene</l>
<l>In sijn hoge zale rene;</l>
<l>Sonder geselscap soe en woude hi</l>
<l>Niet besitten sijn rike vri.</l>
<l><pb n="5b"/> Der werelt maecsel was gedaen,</l>
<l>Eer men .I. oghe op soude slaen;</l>
<l>Dit was spacie herde cleine,</l>
<l n="350">Der hi dus vele maecte alleine.</l>
<l>Nu laet ons besien ende gomen</l>
<l>Dat wi te sinen sittene comen,</l>
<l>Dat ghedueren sal sonder vergangen</l>
<l>Met solase, met sueten sangen.</l>
<l><hi rend="italic">V</hi>. Bericht mi, meester, des ic micke,</l>
<l>Maect God die werelt t'enen stricke?</l>
<l><hi rend="italic">A</hi>. Clerc, die here, die niene verstarf</l>
<l>Makede al t'eere waerf,</l>
<l>Beide hemel ende firmament,</l>
<l n="360">Ende al datter loept omtrent;</l>
<l>Maer hi visierde in sticken,</l>
<l>In .VI. dagen mogen wi micken.</l>
<l>Van niet maect God in 't beghin</l>
<l>Die hemel ende inghelen daer in;</l>
<l>Oec maecte hi aertrike mede,</l>
<l>Verstaen wi al hier ter stede.</l>
<l>Dit maecti al mit sinen woerde</l>
<l>Ende licht, als ic bescreven hoerde.</l>
<l>Doe sach God dat licht was goet,</l>
<l n="370">Ende versciet mitter spoet</l>
<l>'t Licht van der deemsterhede;</l>
<l>Ende hier verstaen wi ter stede</l>
<l>Dat Lucifer mit sire scaren</l>
<l>Versceden wort al openbare,</l>
<l>Mits hare hoverdigen sonden</l>
<l>Van dien ingelen tien stonden.</l>
<l>Des anderen dages, dus ist bekint,</l>
<l>Maecte God dat firmament,</l>
<l>Ende allen die planeten mede</l>
<l n="380">Visierde hi bi ter stede,</l>
<l>Ende het is 't firmament genant,</l>
<l>Om dat dect der werelt rant.</l>
<l>Den derden dach lesen wi van Gode</l>
<l>Dat hi maecte, mit sinen gebode,</l>
<l>'t Water ende verzament in .I. covent,</l>
<l>Dat is onder 't firmament;</l>
<l>Der haer die droecheit openbaerde</l>
<l>Heten wi bi namen Aerde,</l>
<l>Ende des waters verzameninghe,</l>
<l n="390">Al daer si te gader hingen</l>
<l><pb n="6a"/> Heet hi bi namen die Zee.</l>
<l>Der toe dede hi noch mee,</l>
<l>Want hi sach al dat was goet,</l>
<l>Sprac hi aldus, des sijt vroet:</l>
<l>"Ic wille der werelt geven cruut,</l>
<l>Ende doenre groenheit comen uut,</l>
<l>Ende der toe menigherhande vrucht,</l>
<l>Die bescinen sal die lucht!"</l>
<l>Al dat hi seide was ghedaen,</l>
<l n="400">Na sinen wille mostet alle gaen.</l>
<l>Ten vierde daghe, also ic wane,</l>
<l>Maecti sonne ende mane,</l>
<l>Ende sterren, die hi omtrent</l>
<l>Geset hevet an 't firmament.</l>
<l>Ten vijften daghe versierde onse Here</l>
<l>Water, locht, mit groter eren;</l>
<l>Der lucht gaf hi dat vliegen conde,</l>
<l>Ende dat swam ghinc te gronde;</l>
<l>Visschen, voghelen, dats waer,</l>
<l n="410">Waeren oec ghemaect daer.</l>
<l>Ten sesten daghe sprac God woert</l>
<l>Dat beesten souden comen voert.</l>
<l>Hi wiste wel dat wesen soude,</l>
<l>Dat die mensche die van der moude</l>
<l>Gemaect soude sijn sonder vallen;</l>
<l>Nochtan ontfermes hem met allen,</l>
<l>Ende wilde die mensche beesten geven</l>
<l>Om te verlichten sijn zwaer leven.</l>
<l>Daer na sprac God: "Maken wi den man!"</l>
<l n="420">Nu merke ende verstae die can,</l>
<l>Te wien sprac God: Maken wie?</l>
<l>Der personen, soe sijn drie.</l>
<l>Daerna sprac die Drievoldicheit gemene.</l>
<l>Dan is den mensche niet ere clene</l>
<l>Datten God maecte bi vorrade;</l>
<l>Al maecte hi in sire genade</l>
<l>Alle die ander creaturen,</l>
<l>Hi en sprac niet t' hare naturen,</l>
<l>Also hi ten mensche dede,</l>
<l n="430">Ende oec was hi gemaect mede,</l>
<l>Na der zielen na Gods beelde;</l>
<l>Dats den mensche grote weelde.</l>
<l>O mensche! nu pens ter vaerde</l>
<l>Om hem, die u maecte soe waerde,</l>
<l>Dattu niet verboerts sijn rike,</l>
<l>Om die genuechte van aertrike</l>
<l><pb n="6b"/> <hi rend="italic">V</hi>. Bericht mi, meester, in dine lesse,</l>
<l>Al dat God maecte hevet kennesse?</l>
<l>   <hi rend="italic">A</hi>. Jaet, clerc, verstant mine lere:</l>
<l n="440">Al hevet beseffen in Onsen Here;</l>
<l>Sonne, sterren ende mane</l>
<l>Beseffen Gode in den omme gane</l>
<l>Dat si van hem hebben ontfaen</l>
<l>Dat si niet stille en moghen staen.</l>
<l>Die erde beseffet, dats waer,</l>
<l>Mitter vrucht, die soe bringhet hare</l>
<l>Na haren naturen t'haren tijt,</l>
<l>Dits al waer, des seker sijt;</l>
<l>Soe doen der zee vloeden mede,</l>
<l n="450">Die emmer keren t'hare stede,</l>
<l>Der si uit te comen plien;</l>
<l>Dit mach elc merken ende sien.</l>
<l>Soe doet znee, haghel ende wint,</l>
<l>Beseffen al der maechden kint;</l>
<l>Die dode beseffen mede Gode,</l>
<l>Die verrisen mit sine gebode.</l>
<l>Die hille beseffet oec eenparlike</l>
<l>Die macht Gods van hemelrike;</l>
<l>Want soo wedergaf ten stonden</l>
<l n="460">Die zielen, die soe had verslonden.</l>
<l>Soe doen oec alle vreeselike dieren:</l>
<l>Beseffen Gode na haren manieren.</l>
<l><hi rend="italic">V</hi>. Wel, lieve meester, laet mi horen,</l>
<l>Twi sijn van inghelen .IX. choren?</l>
<l><hi rend="italic">A</hi>. Clerc, omdat elc in choren scoene</l>
<l>Dienen souden enen persone,</l>
<l>Ende om altoes tsine gereit</l>
<l>Te dienste der Drivoldicheit.</l>
<l>Oec maecte God t'sinen winsche</l>
<l n="470">Die .X.de scare van den minsche,</l>
<l>Die hem souden wesen onderdaen,</l>
<l>En te zinen dienste staen.</l>
<l>Ay, salich mensche, nu pijndi sere</l>
<l>Te vriende te houdene desen here;</l>
<l>Di salre afcomen groten loen,</l>
<l>Na dit leven die hoge troen.</l>
<l>Over die inghelen diere vielen,</l>
<l>Soe sijn ghecoren die goede sielen</l>
<l>Te besitten die volmaecte glorie,</l>
<l n="480">Die volprisen can geen memorie.</l>
<l><pb n="7a"/> <hi rend="italic">V</hi>. Noch soe segt mi, meester rene,</l>
<l>Twi dat God niet bleef allene?</l>
<l><hi rend="italic">A</hi>. Verstant mi, clerc, wel gereit,</l>
<l>Om sine grote edelheit</l>
<l>Van der Drivoldicheit scone,</l>
<l>Soe wilde hi hebben in den troene,</l>
<l>Mit hem die inghelen ende den mensche,</l>
<l>Ende hem te dienen ten wensche,</l>
<l>Ende mit hem te sine eenparlike,</l>
<l n="490">In sijn soete hemelrike.</l>
<l>Ay, wel salich wert die mensche,</l>
<l>Die sijn spel soe comt te wensche,</l>
<l>Die hi sal comen in die zale,</l>
<l>Die ghemaect is soe wale.</l>
<l><hi rend="italic">V</hi>. Meester, hoe menich nature speciale</l>
<l>Maect God al sonder hale?</l>
<l><hi rend="italic">A</hi>. Twe, den inghelen enen gheestelike,</l>
<l>Den ander den mensche vleesschelike.</l>
<l>Dese nature gaf hi hem beiden,</l>
<l n="500">Om dat si niet souden sceiden.</l>
<l>Den enghelen gelove gheestelike,</l>
<l>Den mensche bi gelove vleeschelike.</l>
<l>Clerc, verstant noch, wel gheraect,</l>
<l>Hoe die inghelen waren ghemaect,</l>
<l>Doe God seide: "Licht!" Nu besie,</l>
<l>Waren si gemaect, geloef mie,</l>
<l>Soe overscone ende soe jolijs,</l>
<l>En mach men se volprisen in geenre wijs.</l>
<l>Noch verstaet ende hoert:</l>
<l n="510">God en sprac te hem gene woert,</l>
<l>Also als hi ten mensche dede.</l>
<l>Hier bi verstaen wi ter stede,</l>
<l>Haer hoge edele nature,</l>
<l>Om dat God seide: "Licht si ter ure!"</l>
<l>Die inghelen sijn gheestelike viere</l>
<l>Van Gode ontsteken in alre manieren.</l>
<l>God die se heeft gevisiert,</l>
<l>Heeft se met sinen ansicht versiert,</l>
<l>Ende soe gescepen van naturen,</l>
<l n="520">Dat hem gene sonde mach geburen.</l>
<l><hi rend="italic">V</hi>. Noch segt mi, meester bequame,</l>
<l>Hebben d'inghelen enige name ?</l>
<l><pb n="7b"/> <hi rend="italic">A</hi>. Nu verstaet mi, clerc gereit,</l>
<l>Soe over grote wijsheit,</l>
<l>Soe leit an de inghelen bequame,</l>
<l>Dat hem behoeft genen name.</l>
<l>Michael, Gabriel, Raphael,</l>
<l>Dat sijn geen namen, weet wel,</l>
<l>Mer toenamen, willic u bedieden,</l>
<l n="530">Soe hem hebben gegeven die liede.</l>
<l><hi rend="italic">V</hi>. Meester, condy yet geweten,</l>
<l>Hoe d'eerste inghel was geheten?</l>
<l><hi rend="italic">A</hi>. Sathaneel seit die Scrifture,</l>
<l>Die hadde God van siere nature</l>
<l>In hemel gemaect soe scone,</l>
<l>Dat der boven in den trone</l>
<l>Niemen en was sijn gelike</l>
<l>Van den inghelen geestelike;</l>
<l>Maer hi verhoverde sinen scepper al,</l>
<l n="540">Bi siere scoenheit, die niet was smal.</l>
<l>Doe wilde hi hebben gebode</l>
<l>Boven sinen meester, Gode,</l>
<l>Ende boven alle ingelen mede.</l>
<l>Doe was hi t'sire onzalichede,</l>
<l>In deser hoverde bedroghen.</l>
<l>Doe stacken God neder van hogen,</l>
<l>Ende hieten Lucifer tier stont.</l>
<l>Doe waert hi dat lelicste diet,</l>
<l>Dat God ter werelt ye worden liet,</l>
<l n="550">Die te voren was soe scone,</l>
<l>Mit Gode in den hogen trone;</l>
<l>Die te voren was soe clare,</l>
<l>Die is nu soe lelic en soe ommaer;</l>
<l>Hine wiste van sinen valle niet,</l>
<l>Eer hi viel in dat verdriet.</l>
<l>God gehingde dese saken,</l>
<l>Dat hi dandere vaste woude maken</l>
<l>An hem, met clare verstannesse,</l>
<l>Dor Lucifer gebrekennesse;</l>
<l n="560">Want hine was niet vul .I. ure,</l>
<l>In hemelrike, seet die Scrifture,</l>
<l>Hi smaecte die glorie als niet,</l>
<l>Daer hi soe varinge ute sciet;</l>
<l>Want te hant dat hi gemaect was,</l>
<l>Soe viel die quade Sathanas.</l>
<l><pb n="8a"/> <hi rend="italic">V</hi>. Twy bleef Lucifer niet langer daer;</l>
<l>Des berecht mi openbaere?</l>
<l><hi rend="italic">A</hi>. Om dat Onse Heere niet en woude,</l>
<l>Dat hi die blyscap smaken soude,</l>
<l>Daer boven in den hogen trone;</l>
<l n="570">Ende om datti varinge woude</l>
<l>Gebod hebben menichfoude</l>
<l>In den hemel boven hem allen;</l>
<l>Daer om lieten God vallen.</l>
<l>Sommeghen ingelen, beclagende das,</l>
<l>Dat Lucifer soe scone was,</l>
<l>Ende sine hoverde ende verheffinge,</l>
<l>Ende pensden of hi sonderlinghe</l>
<l>Gode mochte verwinnen, nu besiet,</l>
<l>Met sijnre cracht, mer neen hi niet;</l>
<l n="580">Hi wilde onder hem hebben, soe wi scriven,</l>
<l>D'andere ingelen, mer het moeste bliven.</l>
<l>Doe stacken God, mit sinen gesellen,</l>
<l>In der doncker puthellen.</l>
<l>Hare geen was nie soe stout,</l>
<l>Dat hi dorst comen in Gods gewout;</l>
<l>Som bleven si hanghen in die lucht,</l>
<l>Die den mynsche doen grote vrucht;</l>
<l>Want si sijn die ons raden</l>
<l>Sonde te doene, ende quade daden.</l>
<l n="590">Som sijn se in 't water belent,</l>
<l>Die doen ons tsnachts torment,</l>
<l>Ende bedwelmen soe onsen sin,</l>
<l>Dat wire cume bliven in.</l>
<l>Nemmermeere hebben si genade,</l>
<l>Dat si vlien bi haers selfs rade,</l>
<l>Si hebben oec den zege verloren.</l>
<l>Hets gescreven, men macht horen,</l>
<l>Om dat si daden bi niemans toedoen</l>
<l>Soe quade dade ende soe coen,</l>
<l n="600">Ende si hem setten met hare macht</l>
<l>Jegen der drie personen cracht;</l>
<l>Daer omme moeten si ewelike</l>
<l>Verloren bliven in den slike.</l>
<l><hi rend="italic">V</hi>. Meester, ic wiste gherne die waerhede,</l>
<l>Twi die duvelen niet sijn tere stede?</l>
<l><hi rend="italic">A</hi>. Om dat si pinen sullen, so wi horen,</l>
<l>Die met God, Onsen Here, behoren</l>
<l><pb n="8b"/> In aertrike met haren curingen,</l>
<l>Om te beletten hemelsche dingen;</l>
<l n="610">Maer die de coringe wederstaen</l>
<l>Sullen met Gode sijn ontfaen,</l>
<l>Alsi sceden van desen live.</l>
<l>Maer die onsalige keytive,</l>
<l>Die horen na duvels raet</l>
<l>Meer dan om hemels staet,</l>
<l>Die sullen ter laetster uren,</l>
<l>Der hellen pine moeten besuren,</l>
<l>Die sal duren sonder verganc,</l>
<l>Mit tormente in den vulen stanc.</l>
<l n="620"><hi rend="italic">V</hi>. Segt mi, meester, of ghijt gebiet,</l>
<l>Waerom en verloeste God niet</l>
<l>D'ingelen, die van den hemel vielen,</l>
<l>Alsoe wel als menschen zielen?</l>
<l><hi rend="italic">A</hi>. Nu horic seggen die reden fijn,</l>
<l>Om dat die inghelen onsterffelec sijn,</l>
<l>Ende van niete gemaect waren,</l>
<l>So vielen si mit lange misbaren.</l>
<l>Hadde God der ingelen vorme genomen,</l>
<l>En waer ons niet comen te vromen;</l>
<l n="630">Want hem en hadde bi gere naturen</l>
<l>Enige doot worden te sure.</l>
<l>Daerom wast dat hi ontfinc</l>
<l>Menschelike vorme, ende aneghinc</l>
<l>Dat hi dor hem sterven woude,</l>
<l>Ende so bringen t'sine behoude</l>
<l>Die sterfelijc wort wielen eer,</l>
<l>Ende sal oec bliven emmermeer,</l>
<l>Tot dat hi vaert van deser werelt,</l>
<l>Die valsch is ende verdwerelt.</l>
<l n="640">O menschen, waut dit verstaen,</l>
<l>Wat God door di hevet gedaen,</l>
<l>So bistu wel sculdich t' allen stonden</l>
<l>T' sinen dienste sijn gebonden.</l>
<l><hi rend="italic">V</hi>. Bericht mi van den ingelen, de bleven</l>
<l>In Gods memorie, sonder sneven?</l>
<l><hi rend="italic">A</hi>. Clerc, doe en wiste hare geen</l>
<l>Een twint van desen helscen ween;</l>
<l>Maer si mercten te wat misquamen,</l>
<l>Mits der hoverde, d'ander quamen.</l>
<l n="650"><pb n="9a"/> Doe vruchten si Gode meer dan si daden,</l>
<l>Ende bleven vast an sinen genaden,</l>
<l>Doe si beseven ende sagen,</l>
<l>Dat se God van diere plagen</l>
<l>Gehouden hadde te siere glorien,</l>
<l>Ende bleven vaste in haer memorien,</l>
<l>Ende seker staende sonder hoen,</l>
<l>Met Gode in den hogen troen.</l>
<l><hi rend="italic">V</hi>. Meester, twi God der ingelen stede</l>
<l>Mit inghelen niet weder vullen dede?</l>
<l n="660"><hi rend="italic">A</hi>. Clerc, ic bericht di van desen,</l>
<l>Het hadde ongelic gewesen,</l>
<l>Dat een ander maniere van ingelen,</l>
<l>In den troen souden mingelen,</l>
<l>Ende vervullen der geenre stede,</l>
<l>Die verboerde mit hoverdichede,</l>
<l>Of sine hadden geweest alsoe scone</l>
<l>Als Lucifer was in den trone,</l>
<l>Ende die gene die mit hem vellen,</l>
<l>In den afgront van der hellen;</l>
<l n="670">Ende hadde anderwaerf onze sceppare</l>
<l>Ingelen gemaect also clare,</l>
<l>Si hadden hem anderwerven gezet</l>
<l>Jegen den here ombesmet.</l>
<l>Hi wiste wel hadde hijt gedaen,</l>
<l>Si hadden die hoverde mede bestaen</l>
<l>Van der steden, daer d'ander waren,</l>
<l>Die nedervielen mit haren scaren,</l>
<l>Daerom sone maecte hi</l>
<l>Geen ander ingel, seet men mi.</l>
<l n="680"><hi rend="italic">V</hi>. Noch segt mi, meester, sijt dijs vroet,</l>
<l>Weten d'ingel al dat men doet?</l>
<l><hi rend="italic">A</hi>. Clerc, sine weten gene dingen</l>
<l>Meer dan hem God wil gehingen,</l>
<l>Ende dat hem liet die Heilige Gheest,</l>
<l>Doe si vielen in der hellen tempeest.</l>
<l>Sine weten oec niet te nomene</l>
<l>Van dingen, die sijn toecomene;</l>
<l>Maer alle dingen, die sijn verleden</l>
<l>Weten si voer pensichede;</l>
<l n="690">Maer naer subtile nature</l>
<l>Mach niement weten te geenre ure</l>
<l><pb n="9b"/> Dan die godlicheit allene,</l>
<l>Die 't al maecte, groet ende clene.</l>
<l><hi rend="italic">V</hi>. Meester, mogen die viande volbringen</l>
<l>Haren wille in alle dingnen?</l>
<l><hi rend="italic">A</hi>. Clerc, engene goede dingen</l>
<l>En mogen si, no willen volbringen;</l>
<l>Sine hebbens gene macht te doen</l>
<l>Van den helschen bandoen,</l>
<l n="700">Daer si in liggen ende braden,</l>
<l>Om hare grote overdaden.</l>
<l>Si hebben groten nijt op den mensch,</l>
<l>Dat hem sijn spel is comen te wijnsch;</l>
<l>Daerom pinen si t'allen stonden</l>
<l>Den mensche te bringen in sonden,</l>
<l>Om dat hi die glorie hevet,</l>
<l>Daer si uut sijn gesnevet,</l>
<l>Ende sine hebbens niet te macht</l>
<l>Van den ingelen, die ons wacht,</l>
<l n="710">Te tempteren na haren nide;</l>
<l>Des mach die mensch wesen blide.</l>
<l><hi rend="italic">V</hi>. Lieve meester, maect mi vroet,</l>
<l>Weten d'inghele al dat men doet?</l>
<l><hi rend="italic">A</hi>. Clerc, en is niet bi naturen</l>
<l>Sine weten 't al in corter uren</l>
<l>Van dat comen is of comen sal,</l>
<l>In hemelrike, of hier in 't dal;</l>
<l>Want si scouwen wel bi dichte</l>
<l>Alle dinc in Gods ansichte;</l>
<l n="720">Sonder pine doen si alle dinc,</l>
<l>Bi der gracien van den hemelschen coninc.</l>
<l><hi rend="italic">V</hi>. Twi was Lucifer ende sijn gesellen</l>
<l>Gemaect ter eweliker quellen?</l>
<l><hi rend="italic">A</hi>. Haren val was te voren voracht,</l>
<l>In der .III. personen cracht,</l>
<l>Daer si worden so fier onder hem lieden</l>
<l>Dat si der glorien niet ontbieden,</l>
<l>Ende die valscheit, die d'ander hadden,</l>
<l>Ende vielen neder geliken padden;</l>
<l n="730">Om haer verwanen wast al,</l>
<l>Dat si vielen in 't helsche dal.</l>
<l><pb n="10a"/> <hi rend="italic">V</hi>. Lieve meester, maect mi vroet,</l>
<l>Wat vormen hebben d'ingelen goet?</l>
<l><hi rend="italic">A</hi>. Clerc, vorme, nu besie</l>
<l>Alse God heeft, seit men mie;</l>
<l>Ghelikerwijs dat men 't was</l>
<l>In den zeghel duwet, sijt seker das,</l>
<l>Also sijn d'ingelen allegader</l>
<l>Gheformeert uten ansichts des vader,</l>
<l n="740">Ende dragen die vorme van sijn ansichte,</l>
<l>Dat volmaect is van allen lichte;</l>
<l>Want sijn ansichte is also gedaen,</l>
<l>Dat sie alle voetsel of ontfaen.</l>
<l>God onne ons des voetsels rene,</l>
<l>Ende verde ons van den helschen weene.</l>
<l><hi rend="italic">V</hi>. Bericht mi, meester, wel geraect,</l>
<l>Twi die mensche was gemaect?</l>
<l><hi rend="italic">A</hi>. Clerc, om dat so vele ingelen vellen</l>
<l>Mit Lucifer in der hellen,</l>
<l n="750">Ende 's vaders scare so gemindert was</l>
<l>Vanden ingelen, sijt seker das,</l>
<l>Soe moesten die menschen gemaect wesen;</l>
<l>Hierom wort die mensche goet</l>
<l>Die .X. scare, des ben ic vroet.</l>
<l><hi rend="italic">V</hi>. Meester, segt mi, in corter uren,</l>
<l>Twi die mensche van soe crancken naturen?</l>
<l><hi rend="italic">A</hi>. Lieve clerc, nu waut mi horen,</l>
<l>Het was ghedaen om 's duvels toren,</l>
<l>Ende hem te scande, nu besie;</l>
<l n="760">Ende dat die mensch, seit men mie,</l>
<l>Soude besitten t'sinen lone</l>
<l>In hemelrike d'ewighen trone,</l>
<l>Die de duvelen verboerden ter tijt,</l>
<l>Daer si noch of hebben nijt</l>
<l>Op den ghebreckeliken mensche,</l>
<l>Dat sijn spel is comen te winsche,</l>
<l>Daer hi mit sinen broschen lichamen</l>
<l>Sal besitten te sijnre vramen</l>
<l>Die stede, daer si den val of daden,</l>
<l n="770">Bi hoverde t'haren scaden.</l>
<l><hi rend="italic">V</hi>. Segt mi, meester goedertieren,</l>
<l>Of God maecte alle dieren?</l>
<l><pb n="10b"/> <hi rend="italic">A</hi>. Ja hi, clerc, clene ende groet</l>
<l>Maect hijt al dor 's menschen noot;</l>
<l>Om sijn nutscap soe eest al,</l>
<l>Dat is op berghe ende in dal.</l>
<l>Luse, vloen, worme onwerde</l>
<l>Maect hi al dors 's menschen hoverde;</l>
<l>Alsine pinden, souden si weten</l>
<l n="780">Datten die worme souden eten,</l>
<l>Ende souder omme hoverde laten,</l>
<l>Ende volghen der caritaten,</l>
<l>Datten soe clene .I. wormekijn</l>
<l>Mach biten in den live sijn,</l>
<l>Ende niet heeft die macht van Onsen Heere,</l>
<l>Dat hijt wormekijn van hem were</l>
<l>Mit sinen gebode, als hi soude,</l>
<l>En dade die sonden menichfoude,</l>
<l>Die de mynsche over hem hevet,</l>
<l n="790">Die hier op ertrike levet;</l>
<l>Ende hadde die mensche te genen stonden</l>
<l>Gode verwracht met sinen sonden,</l>
<l>Die wormen, diene dus bestaen,</l>
<l>Souden hem wesen onderdaen.</l>
<l>O mensche, hoverdich ende fier!</l>
<l>Doe dine penitencie hier,</l>
<l>Dattu niet wort verslonden</l>
<l>Van den wormen der helscher sonden,</l>
<l>Die altoes sullen biten ende cnagen,</l>
<l n="800">Also langhe als God op hemel sal dagen.</l>
<l>Men vindt in wormen sonderlinge</l>
<l>Grote nutscap ende leeringe;</l>
<l>Somme sijn si geveineert</l>
<l>Dat ons helpt ende niene deert,</l>
<l>Ende waren si niet, als ic calle,</l>
<l>Ghevenijnt, soe waren wi alle</l>
<l>Van der quader lucht gevenijnt,</l>
<l>Dus bliven si over ons gepijnt.</l>
<l>Crude, stene, vrucht ende bome</l>
<l n="810">Maect God al t'onser vrome;</l>
<l>Vissche, voghele heeft hi gegeven</l>
<l>Den mijnsche, diere bi soude leven.</l>
<l>God maecte dinc en gene,</l>
<l>Sonder ons ter nutscap allene.</l>
<l><hi rend="italic">V</hi>. Wanneer was die helle gemaect,</l>
<l>Daer die menige bi ontraect ?</l>
<l><pb n="11a"/> <hi rend="italic">A</hi>. Als Lucifer ende sine ghesellen</l>
<l>In der hoverde vellen,</l>
<l>Waren si, mitten godliken gebode,</l>
<l n="820">Geworpen in der hellen node,</l>
<l>Die staet in der werelt ende.</l>
<l>Daer sijn si mit groten scende</l>
<l>In de deemsterheden, daer geen man</l>
<l>Van vulen stancke geduren can.</l>
<l>Oec willic dat ghijs seker sijt,</l>
<l>Si is boven nauwe ende beneden wijt;</l>
<l>Die wide en mach nieman weten,</l>
<l>Dan God die t' al hevet gemeten.</l>
<l><hi rend="italic">V</hi>. Bericht mi, meester, lieve geselle,</l>
<l n="830">Hoe menege pine is in de helle ?</l>
<l><hi rend="italic">A</hi>. Clerc, van pinen ende van mesquame</l>
<l>So heeft die helle .VII. name.</l>
<l>Men seit dat een helle is</l>
<l>In latine geheten lacus mortis,</l>
<l>Dat bediet ene zee der doot.</l>
<l>Die ziele, die coemt in dier noot,</l>
<l>En heeft nemmermere genade;</l>
<l>Wat saken men over haer dade,</l>
<l>So blijft ewelike in de stede.</l>
<l n="840">Stagnum ignis hiet si mede,</l>
<l>Dat bediet een pine van viere;</l>
<l>Want soe is van sulker maniere,</l>
<l>Alse heeft die steen die leet in de zee,</l>
<l>Die droge en waert nemmermee;</l>
<l>'t Water blijft emmer boven.</l>
<l>Also eest bi der zielen verscoven,</l>
<l>Die eewelike sonder inde moet</l>
<l>Bernen in de helsche gloet,</l>
<l>Ende altoes coude ende hitten bevoelen,</l>
<l n="850">Sonder lavenesse ende sonder coelen</l>
<l>Te hebben nemmermeer daer na.</l>
<l>Soe heet oblivionis terra,</l>
<l>Dat bediet een lang vergeten;</l>
<l>Want wie daer in wort geseten,</l>
<l>Die moeten ewelike als keytiven</l>
<l>Van Gode vergheten bliven.</l>
<l>Tartarus so heet soe mede,</l>
<l>Dat bediet rouwe en serichede,</l>
<l>Weninge ende wringhinghe van handen</l>
<l n="860">Hellende ende krijskijn van tanden.</l>
<l><pb n="11b"/> Oec spreect die Scrifture aldus,</l>
<l>Dat die helle heet Herebus,</l>
<l>Dat bediet een vierich drake,</l>
<l>Dats der zielen een zwaer wrake;</l>
<l>Want vierijn is sijn nature,</l>
<l>Die en bluscht te geenre uren.</l>
<l>Oec heet soe Iehenna mede,</l>
<l>Dats een vier ende heet stede.</l>
<l>Diere worden worpen in,</l>
<l n="870">Bliven daer ewelike sonder gewin.</l>
<l>Hem en mach niet meere geburen</l>
<l>Lavenesse, te geenre uren.</l>
<l>Nu pens, mensche, ende merke,</l>
<l>Die biste gemaect na Gods gewerke,</l>
<l>Dattu scouwes dese pine,</l>
<l>Daer 't soe swaer is in te sine</l>
<l><hi rend="italic">V</hi>. Meester, soudi berechten connen,</l>
<l>Wat lichte was eer quam de zonne?</l>
<l><hi rend="italic">A</hi>. Clerc, verstant mine tale,</l>
<l n="880">Ic sal di berechten wale;</l>
<l>Licht quam eerst van den claren</l>
<l>Steden, daer inghelen in waren;</l>
<l>Maer somme boken die lien mede,</l>
<l>Ende seggen dat God wesen dede,</l>
<l>Ende wolken licht hem verbaerde,</l>
<l>Daer die werelt mede verclaerde,</l>
<l>Tot dien datter sonnen claerhede,</l>
<l>Die werelt verlichte in elken stede.</l>
<l><hi rend="italic">V</hi>. Lieve meester, maect mi wijs</l>
<l n="890">Wanneer God maecte 't paradijs?</l>
<l><hi rend="italic">A</hi>. Den derden daghe, doe hi uut</l>
<l>Comen dede bome ende cruut;</l>
<l>Het staet an der werelt beghin,</l>
<l>Dat is in 't hoechste, mere no min,</l>
<l>Aldus soe hevet God gheset;</l>
<l>Aldus bescrivet ons die wet:</l>
<l>Die stede is scoenste ende wel geraect,</l>
<l>Die God ter werelt heeft gemaect,</l>
<l>Beide bi berghe ende bi landen;</l>
<l n="900">Wt onser wandelinge gestanden,</l>
<l>Ende banter oec mede waerlike</l>
<l>Al dat na hem quam in ertrike;</l>
<l><pb n="12a"/> Ende die minste sonde, sonder waen,</l>
<l>En hadde alle werelt niet of gedaen,</l>
<l>Sonder Jhesus Kerst allene,</l>
<l>Mit sinen heileghen bloede rene.</l>
<l>Het is gevest mitter zeere,</l>
<l>Dat men 't gewonne nemmermeere;</l>
<l>Daer en mach niement in comen,</l>
<l n="910">Al mocht hem al die werelt vromen.</l>
<l>Het staet toter manen hoge,</l>
<l>Des bleeft van der diluvie droge,</l>
<l>Daer gaet een vierijn muere scone,</l>
<l>Omtrent toten hogen trone.</l>
<l><hi rend="italic">V</hi>. Bericht mi, meester, als ic gome,</l>
<l>Of God in 't paradijs plante bome.</l>
<l><hi rend="italic">A</hi>. In 't paradijs plante onse here God</l>
<l>Alrehande hout, na sijn gebod;</l>
<l>Oec seide hi, diere niet om en loech,</l>
<l n="920">Dat God plante in den hove hoech</l>
<l>Alder tieren froyt van smake sochte,</l>
<l>Om dat den man genoegen mochte,</l>
<l>Bede die sake ende dat opsien.</l>
<l>In de middewaert van dien,</l>
<l>Soe plante hi des levens hout,</l>
<l>Dat heeft die cracht ende die wout</l>
<l>Dat het groten vrucht mach geven,</l>
<l>Gesonde ende lange leven,</l>
<l>Noch seggen somme boeken meer,</l>
<l n="930">Datti mach leven emmermer,</l>
<l>Wie dat nutte van der vrucht,</l>
<l>Die staet in 's paradijs lucht,</l>
<l>Die God oec plante daer binnen,</l>
<l>Den boem die quaet ende goet doet kinnen,</l>
<l>Die heeft daer om den naem ontfaen;</l>
<l>Daer om datter Adaem in heeft misdaen.</l>
<l>Daer is sulc boem, seit die vite,</l>
<l>Diere of ate, hi ware quite</l>
<l>Van honger, van dorste, nu besie,</l>
<l n="940">Daer is sulc boem, seit men mie,</l>
<l>In 't paradijs, sonder waen,</l>
<l>Die alle moetheit doet vergaen;</l>
<l>Daer sijn bome tieghen alle quale</l>
<l>In den paradise geplant ovale.</l>
<l>Daer sijn oec .IIII. rivieren,</l>
<l>Hare namen willic u visieren</l>
<l><pb n="12b"/> Phison of Gangnes heet die een,</l>
<l>Diere dore loept herde reen;</l>
<l>Men vint gout in hare sant,</l>
<l n="950">'t Beste dat yeman vant.</l>
<l>Gyon of Nylus comt gelopen</l>
<l>Doer dat lantscap van Europen;</l>
<l>Dus hieten d'ander .II. rivieren:</l>
<l>Tigris ende Effrates, dus esser viere.</l>
<l>Dicke lopen si doer die aerde,</l>
<l>Ende doen hem wech hare vaerde;</l>
<l>Dese comen uut 's paradijs stat,</l>
<l>Also die boken orconden plat.</l>
<l><hi rend="italic">V</hi>. Waer was Adam onse eerste vader</l>
<l n="960">Gemaect, berecht mi alle gader?</l>
<l><hi rend="italic">A</hi>. Clerc, nu geloeft mi das,</l>
<l>In dat lantscap van Damas</l>
<l>Was hi gemaect herde zaen,</l>
<l>Ende ontfinc der mensche gedaen.</l>
<l>Maer Ebron hiet die pit,</l>
<l>Daer hi uut gemaect was, verstant dit;</l>
<l>Daer in was hi ende sijn wijf,</l>
<l>Bede begraven na haer lijf</l>
<l>In spelunca duplici;</l>
<l n="970">Aldus vertelt die Bibel mi.</l>
<l>In dien acker versloech also wel</l>
<l>Caym sinen broeder Abel.</l>
<l>God droech Adaem van der aerden,</l>
<l>Van daer hine gemaect hadde werde,</l>
<l>In 't paradijs, om dat hi woude</l>
<l>Dat hi daer in werken soude;</l>
<l>Niet dat hi pinen soude door noot,</l>
<l>Maer ghenoechte hebben groot.</l>
<l>God geboet hem, wilt nu 't weten,</l>
<l n="980">Dat hi van alder vruch soude eten,</l>
<l>Sonder die hinc an den boem,</l>
<l>Die goet ende quaet leert, men goem:</l>
<l>"Op wat daghe dat dure af eets,</l>
<l>Sprac God, ic wille dattuut weets,</l>
<l>Saltu sterfelijc mensche wesen;</l>
<l>Nu houti vaste an desen."</l>
<l><hi rend="italic">V</hi>. Meester, maect mi des wijs,</l>
<l>Was Eva gemaect in 't paradijs ?</l>
<l><pb n="13a"/> <hi rend="italic">A</hi>. Ja soe, in midden van den paradise;</l>
<l n="990">Dat seet ons die Scrifture wise.</l>
<l>God dede comen in Adame</l>
<l>Enen slaep van groten vrame,</l>
<l>Ende deden ligghen in een stede,</l>
<l>Ende nam een ribbe ende vleysch mede,</l>
<l>Ende maecter af een wijf allene,</l>
<l>Vleysche van vleysche, been van bene.</l>
<l>Doe set hi se voer Adame,</l>
<l>Om dat hi hoer woude geven name;</l>
<l>Hi sprac: "Dit vleesche ende dit been,</l>
<l n="1000">Is van den minen al in een,</l>
<l>Virago sal men se nomen."</l>
<l>Desen naem isser van den man comen,</l>
<l>Aldus heet si voer die sonden;</l>
<l>Maer daer na in corten stonden,</l>
<l>Doe se de sonden hadde gedaen,</l>
<l>Hiet se Eva, sonder waen.</l>
<l>Verstant, clerc, sonder blame,</l>
<l>Twi soe gemaect was van Adame,</l>
<l>Om dat een vleesche ende een bloet</l>
<l n="1010">Soude bede wesen, sijt des vroet,</l>
<l>Ende oec een wille, nu besie,</l>
<l>Onder hem beden, seggic die,</l>
<l>Ende een genoechte moeten si houden,</l>
<l>Sullen si mit Gode sijn behouden.</l>
<l><hi rend="italic">V</hi>. Waeromme waren alle creaturen</l>
<l>Niet gemaect in eenre uren?</l>
<l><hi rend="italic">A</hi>. Om dat God woude openbare</l>
<l>Dat Adaem hem gelike ware,</l>
<l>Ende oec alle creaturen verre ende na</l>
<l n="1020">Van hem souden comen als dede Eva,</l>
<l>Deen van den andren geboren,</l>
<l>Also ghi hier na sult horen,</l>
<l>Vleeschelike van live te live,</l>
<l>Tot dat die stede der keytive</l>
<l>Vervult waren in den trone,</l>
<l>Mit saligen sielen scone.</l>
<l><hi rend="italic">V</hi>. Twi heeft God den mensche ghegheven</l>
<l>Dat hi emmer in sonden moet sneven?</l>
<l><hi rend="italic">A</hi>. Clerc, God heeft den mensche ghegheven</l>
<l n="1030">Dat hi emmer in sonden moet sneven ,</l>
<l><pb n="13b"/> Om t'ontfane te meren loen</l>
<l>Met hem in den hogen trone.</l>
<l>Waer hi niet gesneeft, is mijn verstaen,</l>
<l>Sone hadde genen loen ontfaen,</l>
<l>Mit sinen gewerke in den paradise;</l>
<l>Des lieten sneven God, die wise.</l>
<l>Haddi niet gesneeft, sonder waen,</l>
<l>Sone haddi goet noch quaet gedaen,</l>
<l>Des waren haren loen te minder;</l>
<l n="1040">Want some 's heren Adaems kinder</l>
<l>Die gaen nu om haer weldaden</l>
<l>Mit haren meester te raden;</l>
<l>Die hem hier van sonden wachten</l>
<l>Ende ontsien der sonden geslachten,</l>
<l>Sullen voer God bet ontfaen wesen</l>
<l>Dan enich inghel, daer wi of lesen.</l>
<l><hi rend="italic">V</hi>. Meester, of Adam ware bleven,</l>
<l>In 't paradijs sonder sneven,</l>
<l>Mit wat genoechte soude hi</l>
<l n="1050">Kinder ghewonnen hebben, segt mi.</l>
<l><hi rend="italic">A</hi>. Clerc, Scrifture ons dus seit,</l>
<l>Ghelijc dat d'een hant in d'ander leit</l>
<l>Sonder ghenoechte, verstant ditte,</l>
<l>Ende sonder enigerhande smitte,</l>
<l>Ende sonder pine oec voertbrocht,</l>
<l>En hadden si Gode niet verwrocht.</l>
<l>Ende oec willics u maken vroeder,</l>
<l>Alse 't kint waer comen van der moeder,</l>
<l>Sout hebben gehat sine tale,</l>
<l n="1060">Ende ghesproken alsoe wale</l>
<l>Alse nu doen die kinder van .XXXX. jaren;</l>
<l>Dit sijn reden claer t'waren.</l>
<l>Die mensche en hadde in gere wise</l>
<l>Smette vonden in den paradise,</l>
<l>Dats sonde, die mensche hebben gedaen.</l>
<l>Ten boem gheeft mi te verstaen,</l>
<l>Die ghevet 't eweliken leven,</l>
<l>Mit solase sonder sneven,</l>
<l>Al toter tijt ende tot der uren,</l>
<l n="1070">Dat die stede der felle gheburen</l>
<l>Met Adaems kinder waren vervult;</l>
<l>In deser reden hem niement verdult,</l>
<l>Dan soe souden si ewelike</l>
<l>Ghevaren hebben in hemelrike</l>
<l><pb n="14a"/> Sonder enich wederstoet,</l>
<l>Ende hadde gesijn ingels genoet.</l>
<l>Dus hadt mitten mensche vergaen,</l>
<l>Hadde Adaem gene sonde gedaen.</l>
<l><hi rend="italic">V</hi>. Twi scaemdem Adaem meer,</l>
<l n="1080">Nader sonden dan hi dade eer?</l>
<l><hi rend="italic">A</hi>. Om dat hi misdede an die vrucht,</l>
<l>Die hinc ans paradijs lucht,</l>
<l>Nochtan wiste hi wel al bloet</l>
<l>Den overswaren wederstoet,</l>
<l>Ende 't quade dat der of soude gescien;</l>
<l>Aldus is 't gescreven van dien.</l>
<l>Si ondaden haer ogen met desen,</l>
<l>Niet dat si blint hadden gewesen,</l>
<l>Maer haer kint beroerde in desen,</l>
<l n="1090">Also als wijt hebben ghelesen,</l>
<l>In haren natuerliken leide,</l>
<l>Dat soe te voren niet en deide;</l>
<l>Ende begonsten hem te scamen beide</l>
<l>Van haren naturliken lede.</l>
<l><hi rend="italic">V</hi>. Gaf hem enige cleidren God,</l>
<l>Als si braken sijn ghebod!</l>
<l><hi rend="italic">A</hi>. Ja hi, beide Yeven ende Adame,</l>
<l>Om te decken haren lichame.</l>
<l>Hi gaf hem .II. rocken van beesten velle,</l>
<l n="1100">Daer bi verstaen wi, na mijn vertellen:</l>
<l>Dit decsel is van doden dieren,</l>
<l>Ende dus sterfelic in allen manieren,</l>
<l>Ende al dat van di comen sal,</l>
<l>Sal ter doot, groet ende smal.</l>
<l>Doe stac hi se uten paradise,</l>
<l>Om dat si aten verboden spise;</l>
<l>.VII. uren of luttel min</l>
<l>Waren si ten paradisen in;</l>
<l>Maer hadden si Gods gebod gedaen,</l>
<l n="1110">Si waren daer in bleven, sonder waen.</l>
<l><hi rend="italic">V</hi>. Bericht mi, meester, mit talente,</l>
<l>Twi waren si verraden van den serpente?</l>
<l><hi rend="italic">A</hi>. Clerc, nu verstant mi wel,</l>
<l>'t Serpent is glat ende snel,</l>
<l>Ende luxurioes boven allen dieren,</l>
<l><pb n="14b"/> Ende subtijl in alre manieren.</l>
<l>Hier bi nam die viant 't serpens gedane</l>
<l>Om den mensche in sijn strec te vane;</l>
<l>Hi maect hem crom bi valschede,</l>
<l n="1120">Ende glat bi luxurien seden,</l>
<l>Ende fel bi subtijlhede groet</l>
<l>Om den mensche te bringen ter doet.</l>
<l>Verstant dit wel, op desen tijt,</l>
<l>Die viant hadde groten nijt,</l>
<l>Dat die mensche soude comen</l>
<l>Ten blijscap, die hem was genomen.</l>
<l><hi rend="italic">V</hi>. Segt mi, twi si t'haren onvramen</l>
<l>Soe saen uten paradise quamen?</l>
<l>   <hi rend="italic">A</hi>. Ic segt di, clerc, wel geraect,</l>
<l n="1130">Also houde als Yeve was gemaect,</l>
<l>Wrochte si bi des viants rade,</l>
<l>Ende beet in den appel, t' onser scade.</l>
<l>Doe gafsene t'eten haren here,</l>
<l>Dat so sint becochte sere.</l>
<l>Ter selven uren, wildijt weten,</l>
<l>Sint soe vanten appel eten,</l>
<l>Dat soe ghemaect was van den man,</l>
<l>Dat was te middaghe, houti daer an.</l>
<l>Hierom balch hem God, die wise,</l>
<l n="1140">Ende stac se bede uten paradise;</l>
<l>Voer 't paradijs sette onse here</l>
<l>Cherubine, dat hi den duvel kere,</l>
<l>Dat hire nemmermere in en come;</l>
<l>Dit dochte onsen here vrome.</l>
<l>God gaf hem te hant</l>
<l>Een vierijn swert in sijn hant</l>
<l>Toten hemel hoech ende breet,</l>
<l>Dat der niement in en mochte,</l>
<l>Eer 't onsen here tijt dochte.</l>
<l n="1150">Maer dat bloet dat sint liep,</l>
<l>Uut sijn heilege wonden diep,</l>
<l>Dat heeft menieghe ziele ghecocht,</l>
<l>Ende weder ten paradise brocht;</l>
<l>Ende pensde dat hijt soude beletten,</l>
<l>Ende hem bringen t' siere smetten,</l>
<l>Dat hi nemmerme en soude comen</l>
<l>Ter blyscap, die hem was ghenomen;</l>
<l>Daer sijn wi comen mit groter eren,</l>
<l>Bi der gracien Ons liefs Heren.</l>
<l n="1160"><pb n="15a"/> <hi rend="italic">V</hi>. Meester, waer trac onse here Adam,</l>
<l>Doe hi uten paradise quam?</l>
<l><hi rend="italic">A</hi>. Clerc, hi ghinc ter selver aerde,</l>
<l>Daer ne God uut maecte waerde;</l>
<l>Ebron, soe hiet dat lant,</l>
<l>Daer Adaem in wert becant.</l>
<l>God, die stacken uten paradise,</l>
<l>Om dat hi na dorps wise,</l>
<l>Die eerde oefne soude, daer hi of te voren</l>
<l>Gemaect was, soe ghi moghet horen.</l>
<l n="1170">Doe hi hadde gheleeft .XV. jaer,</l>
<l>Waert geboren overwaer</l>
<l>Sijn outste sone Caym,</l>
<l>Ende Calmina, sijn suster mit hem;</l>
<l>Ende over .XV. jaer, alsoe wel,</l>
<l>Waert geboren die goede Abel,</l>
<l>Ende sijn suster Delbora;</l>
<l>Ende over .C. jaer daer na</l>
<l>Vermoerde Caym Abel, den goeden,</l>
<l>Dorpelike met fellen moede.</l>
<l n="1180">Dien beweende Adaem ende Yeve</l>
<l>.C. jaer doer sine lieve;</l>
<l>Doene wilde Adaem met sinen wive,</l>
<l>Nemmermeer meenten met haren live,</l>
<l>Voer die wile dat hi vernam</l>
<l>Den ingel, die van Gode quam,</l>
<l>Die hem beval in sinen sermoen,</l>
<l>Dat hi met Yeven hadt te doen;</l>
<l>Want die vrucht, die na hem quame,</l>
<l>Soude God sijn bequame.</l>
<l n="1190">Doe was hi out .CC. jaer,</l>
<l>Ende oec .XXX., wet voerwaer;</l>
<l>Doe wan hi sone Seet.</l>
<l>Nemmeer en noeme ons die wet</l>
<l>Kinder, gewonnen bi sinen wive,</l>
<l>Dan allene dese vive.</l>
<l>Van Seths gheslachte quam God,</l>
<l>Die over al hevet ghebod.</l>
<l><hi rend="italic">V</hi>. Meester, waest allene in der vrucht,</l>
<l>Die hinc in 's paradijs lucht,</l>
<l n="1200">Dat Yeva met Adame</l>
<l>'t Paradijs ruumde t'haren onvrame?</l>
<l><hi rend="italic">A</hi>. Allene waest niet bi der vrucht,</l>
<l>Dat si dogheden den zwaren plucht,</l>
<l><pb n="15b"/> Het was van haren hoverdige saken,</l>
<l>Dat si Gods gebod verbraken,</l>
<l>Ende si Gode gelike wilde wesen</l>
<l>In vroesscapen, soe wi lesen.</l>
<l>Bi den verradenesse van den serpente,</l>
<l>Dat se brochte ten zwaren tormente;</l>
<l n="1210">Want God hadde hem vermeten,</l>
<l>Ghingen si van den appel eten,</l>
<l>Dat hem beide tiere stonden</l>
<l>Ghevallen soude sware zonde,</l>
<l>Dat se die werelt al gemeen</l>
<l>Niet en brochte uten ween.</l>
<l>Clerc, duncti dat niet recht</l>
<l>Dat elc scalc ende elc knecht</l>
<l>Gode wesen onderdaen,</l>
<l>Ende te sinen dienste staen.</l>
<l n="1220">Dit en wilde Adaem niet weten,</l>
<l>Ende viel in sonden mitter beten.</l>
<l>Clerc, en duncti oec niet recht</l>
<l>Dat elc besondich knecht</l>
<l>Sinen scepper ere ende waerde;</l>
<l>Want hine sciep van der aerde.</l>
<l>Hier om soe en pensede niet</l>
<l>Adam, doe hi viel in 't verdriet,</l>
<l>Hine dede jegens Gods gebod,</l>
<l>Ghelike enen quaden sot;</l>
<l n="1230">Dat hi misdade, mogen wi scouwen,</l>
<l>Dat ons alle dage mach rouwen;</l>
<l>Want van den sonden, die hi dede,</l>
<l>Sijn noch besmit onse lede.</l>
<l><hi rend="italic">V</hi>. Bericht mi, meester, mit dier lere,</l>
<l>Was 't gebod groet van Onsen Here.</l>
<l><hi rend="italic">A</hi>. 't Ghebod van den hemelschen vader</l>
<l>Was so groet, dat die werelt algader</l>
<l>Niet mochte beteren die misdaet,</l>
<l>Dan God selve, dat verstaet,</l>
<l n="1240">Die 't gout in den cruce, doe hi starf,</l>
<l>Ende menschelike doer ons bedarf.</l>
<l>Mere dan al die werelt is Gods wille,</l>
<l>Al daer hi sit in den hemel stille;</l>
<l>Bi reden willic dit proven,</l>
<l>Als der naturen mach behoven.</l>
<l>Besie: quame yemen te di gegaen</l>
<l>Ende seide: die werelt sel vergaen</l>
<l><pb n="16a"/> En keerstu di omme niet;</l>
<l>Ende God, die alle dinc besiet,</l>
<l n="1250">Die verbode dat te doene;</l>
<l>Dune souts niet sijn soe coene</l>
<l>Di t'onderwinden van den ommekeren</l>
<l>Jegen 't ghebod van Onsen Here.</l>
<l>Dat mach men merken bi Adame,</l>
<l>Die hem ommekeerde t'onser onvrame.</l>
<l>Niet dat hi 't ansichte ommekeerde,</l>
<l>Maer Gods ghebod niet en eerde,</l>
<l>Als hi gebrac 't gebod Ons Heren,</l>
<l>Mits vrouwe Yeva valscher leren;</l>
<l n="1260">Want hi waende hebben geweest</l>
<l>Ghelike sinen meester, als men leest.</l>
<l>Hi dede meere sonde, sijts gewes,</l>
<l>Dan alle die werelt groet es;</l>
<l>Want in de bete van den appel,</l>
<l>Dede hi .VII. sonden, weet men wel,</l>
<l>Ende banter oec mede waerlike</l>
<l>Al dat na hem quam in aertrike;</l>
<l>Ende de minste sonde, sonder waen,</l>
<l>En hadde alle werelt niet of gedaen,</l>
<l n="1270">Sonder Jhesus Kerst alleine,</l>
<l>Met sinen heilegen blode reine.</l>
<l>Nu verstant, mensche roekeloes,</l>
<l>Hoe di God, die passie, doer di coes,</l>
<l>Doer die groete minne van di.</l>
<l>Ay! stenen herten, twine pensdi,</l>
<l>Ende doe dor sine wille pine</l>
<l>Hem te minnen ende dijn evenkerstine</l>
<l>Ghelike dijns selfs lichame.</l>
<l>Dat ware dijnre zielen vrame</l>
<l n="1280">So soustu varen sekerlike</l>
<l>Mit Gode in sijn rike.</l>
<l><hi rend="italic">V</hi>. Meester, nu bericht mi das</l>
<l>Welk die eerste sonde was.</l>
<l><hi rend="italic">A</hi>. Clerc, d'eerste sonde was Hoverde,</l>
<l>In also vele, als hi begaerde</l>
<l>Ghelijc Gode sinen scepper t'sine;</l>
<l>Doe hi niet helt die gebode sine</l>
<l>Was hi uten paradise gesteken;</l>
<l>Dus horic in Scrifturen spreken.</l>
<l n="1290">Doe wort Adaem sonderlinge</l>
<l>Die nederste alre dingen,</l>
<l><pb n="16b"/> Die d'upperste was te voren,</l>
<l>Ende boven alle dinc vercoren;</l>
<l>Wie dat hem hier verheft meest</l>
<l>Wert voer Gode een onsuver gheest.</l>
<l>D'ander sonde als ic las</l>
<l>Dat hi niet onderdanich was</l>
<l>Te houden sijns sceppers gebod;</l>
<l>Doe plaechden Onse Here God,</l>
<l n="1300">Ende wrac 't op hem ende op die sine,</l>
<l>Mit herde menegerhande pine.</l>
<l>Die derde sonde als ic 't vant,</l>
<l>Die was Ghiericheit genant,</l>
<l>Dat hi ghinc nutten, sonder waen,</l>
<l>Dat hem God hadde heten laten staen.</l>
<l>Hi begherde meer mitter herten</l>
<l>Dan hem God gaf, des haddi smerte.</l>
<l>Die vierde horic Sacrelege noemen,</l>
<l>Die hem quam te groter onvromen,</l>
<l n="1310">Om dat hi nam in den paradise</l>
<l>Die geestelike verboden spise,</l>
<l>Die hi in die heilege stede stal,</l>
<l>Daer ons of quam den zwaren val;</l>
<l>Ja, die vule sterfelike sonden,</l>
<l>Daer wi mede sijn gebonden;</l>
<l>Nu heeft hi ons daer uut verloest</l>
<l>Mit siere passien ende vertroest.</l>
<l>Gheestelike Keisdom was die vichte,</l>
<l>Alsi vel in 's duvels plichte,</l>
<l n="1320">Ende bi 't serpens rade misdede,</l>
<l>Daer al die menschelichede</l>
<l>Of moet dogen zwaer verdriet</l>
<l>Om dat hi sinen scepper liet,</l>
<l>Die hem gheestelike trouwe gaf,</l>
<l>Ende daer boven zwaerlike snaf,</l>
<l>Mit Lucifer in keesdoeme.</l>
<l>Die seste sonde en mach niet bliven,</l>
<l>Dats groot jamer, als wi scriven;</l>
<l>Want hi den .XII. gheslachte groet,</l>
<l n="1330">Mit eenre beten gaf den doot,</l>
<l>Ende omme die bete moeten varen</l>
<l>Ter helle menich moeder baren.</l>
<l>Van ghelike men delft in die aerde</l>
<l>Den licham mitter vaerde,</l>
<l>Die nemmermere daer na mach comen</l>
<l>Sinen vrienden t'enigen vromen;</l>
<l><pb n="17a"/> Also delven die viande</l>
<l>Die sondige zielen, mit haren handen,</l>
<l>In die helle, daer groot torment</l>
<l n="1340">T'allen tiden is sonder ent,</l>
<l>Ende sone mach smelten no dwinen,</l>
<l>Soe ons seggen die divinen.</l>
<l><hi rend="italic">V</hi>. Twi God Adaem sijn sonden niet verliet</l>
<l>Als hine uten paradise stiet ?</l>
<l><hi rend="italic">A</hi>. Clerc, hadde Onse Here vergeven</l>
<l>Adam sijn zware sneven</l>
<l>So varinge, sonder eenige pine,</l>
<l>Men hadde geseit, dies anscine,</l>
<l>Dat hi niet wreken dorste die misdaet,</l>
<l n="1350">Die hi dede in 's paradijs graet;</l>
<l>Dus dede God als die wise,</l>
<l>Ende staeken uten paradise,</l>
<l>Omme dat hi verpenitencien soude</l>
<l>Sine sonden menichfoude;</l>
<l>Waert niet becocht na mijn verstaen</l>
<l>So haddi Lucifer onrecht gedaen,</l>
<l>Die allene om een gepens</l>
<l>Verloes den hemelschen chens.</l>
<l>Hadde hem God thans vergeven</l>
<l n="1360">Die hemel waer ongeordineert bleven.</l>
<l>Om dat dit niet wesen mochte,</l>
<l>Soe becochte herde onsochte</l>
<l>Jhesus Christus onse behout,</l>
<l>Mit sijnre passien menichfout</l>
<l>Om of te doen 's menschen sonden,</l>
<l>Daer hi zwaerliken in was gebonden;</l>
<l>Tot dat 's vaders Sone af dede</l>
<l>Mit sire pure menschelichede,</l>
<l>Als hi quam in dit ertrike</l>
<l n="1370">Van sijn vaders hoge rike.</l>
<l><hi rend="italic">V</hi>. Segt mi hoe Adaem te genaden</l>
<l>Hadde gecomen van sinen misdaden,</l>
<l>So dat hem God in gere wijs</l>
<l>En hadde verboden 't paradijs?</l>
<l><hi rend="italic">A</hi>. Adaem hadde eer moeten verzinnen</l>
<l>Den duvel met crachte, wilt bekinnen,</l>
<l>Ghelike dat verwonnen was</l>
<l>Die quade felle Sathanas</l>
<l><pb n="17b"/> Van Onsen Here van hemelrike,</l>
<l n="1380">Soudi hebben behouden Gods rike,</l>
<l>Ende hebben gepijnt die waren verloren</l>
<l>Doer sine misdaet, wildijt horen,</l>
<l>Ende wederbrocht ten paradise,</l>
<l>Dat niement mochte doen dan God, dien wise.</l>
<l><hi rend="italic">V</hi>. Meester, of God es vol genaden,</l>
<l>Twi en vergaf hi niet Adaems misdaden?</l>
<l><hi rend="italic">A</hi>. Clerc, God mocht hebben gedaen,</l>
<l>Ende ten mensche weder ontfaen,</l>
<l>Ende vergeven sinen misdaden</l>
<l n="1390">Sonder te comen te genaden;</l>
<l>Maer hadde hem God vergeven</l>
<l>Altehant sijn zwaer sneven,</l>
<l>Soe en ware hi nemmermeer</l>
<l>Ghekomen te alsulker ere,</l>
<l>Alsi nu mach gewinnen</l>
<l>In den hemel bi der Gods minnen.</l>
<l>Hadde hi hem sijn sonden verlaten</l>
<l>Sonder te doen enige bate,</l>
<l>Soe waren dan die sonden bleven</l>
<l n="1400">In 't paradijs sonder sneven,</l>
<l>Ende Gods rike waer niet volmaect,</l>
<l>Noch so scone noch so wel geraect</l>
<l>Als 't nu es, des ben ic vroet.</l>
<l>Verstant wel in dinen moet</l>
<l>Dat God noyt onsuverlike</l>
<l>Wilde laten comen in hemelrike;</l>
<l>Si moesten gesuvert sijn te voren</l>
<l>Souden si t'sire blyscap horen.</l>
<l>Hier om wilde die here God</l>
<l n="1410">Ons suveren mit siere bitter doot;</l>
<l>Haddi die doot niet vercoren,</l>
<l>Soe waren wi allen bleven verloren.</l>
<l><hi rend="italic">V</hi>. Waeromme sende God niet hare</l>
<l>Apostel of propheten of martelare</l>
<l>Om te sterven voer Adame,</l>
<l>Die ons brochte ter sonden blame?</l>
<l><hi rend="italic">A</hi>. Clerc, omdat niemant sonder hi</l>
<l>Hem mochte verlossen, geloves mi;</l>
<l>Want si waren alle tien stonden</l>
<l n="1420">Gheboren mit Adaems sonden,</l>
<l>Daer om en mochte mensche engeen</l>
<l><pb n="18a"/> D'ander verlossen uten helschen ween;</l>
<l>Want alle die ye lijf ontfinghen</l>
<l>En hadden uter hellen niet connen bringen</l>
<l>Een ziele van Adaems valle,</l>
<l>Daerse God verloeste alle.</l>
<l>Propheten voerseiden in haer spraken</l>
<l>Dat niemant soude mogen wreken</l>
<l>Dan hi die gene die allene</l>
<l n="1430">Worde geboren van eenre maget rene,</l>
<l>Ende maget na hem bleve dan,</l>
<l>Onbesmet van allen man.</l>
<l>Doe sende die vader tot den maget</l>
<l>Gabriele, ende heeft bejaget</l>
<l>Dat si bi den Heiligen Geest ontfinc</l>
<l>Den Gods Sone, dats ware dinc,</l>
<l>Die onsen pays heeft bejaecht,</l>
<l>Ende die duvelen alle verzaecht,</l>
<l>Ende heeft te broken hare macht,</l>
<l n="1440">Mits der .III. personen cracht.</l>
<l>Dits die redene, als ic merke,</l>
<l>Dat hi selve sijn hantwerke</l>
<l>Verlossen moeste met siere doot</l>
<l>An den cruce dor onsen noot.</l>
<l>Clerc, ons seit die Scrifture</l>
<l>Dat sine pine te diere ure</l>
<l>Was meere in den crucen graet</l>
<l>Dan alle der wereld misdaet;</l>
<l>Want mit eenen dropel van sinen bloede</l>
<l n="1450">Haddi ons brocht te siere hoede,</l>
<l>Haddi gewilt ende begaert.</l>
<l>Maer hi hadde ons soe waert</l>
<l>Dat hi zware passie wilde dogen</l>
<l>Openbare voer alle ogen,</l>
<l>Die hem daden die fellen Joden,</l>
<l>Die quade honden, die vule roden,</l>
<l>Mit zwaren slagen ende met grote in sijn ansichte,</l>
<l>Daer sine bespogen bedichte,</l>
<l>Ende liet hem in sijn herte steken</l>
<l n="1460">Datter bloet uut moeste leken.</l>
<l>Soe, sijn wi dul en pensen wi niet</l>
<l>Om 't swaer vernoy ende verdriet,</l>
<l>Dat hi dogede ende wilde becoren</l>
<l>Doer onsen wille, die waren verloren,</l>
<l>Tottien dat hi over ons betaelde</l>
<l>Mit sinen bloede, ende wederhaelde.</l>
<l><pb n="18b"/> <hi rend="italic">V</hi>. Lieve meester, bericht mi scoene</l>
<l>Bi wat reden die Gods Sone</l>
<l>Meer vleischelic wert dan die Vader,</l>
<l n="1470">Of die Heilege Gheest algader?</l>
<l><hi rend="italic">A</hi>. Clerc, om dat was voorseit</l>
<l>Van den propheten over waerheit</l>
<l>Dat die Gods Sone gelden soude</l>
<l>Mit sire doot des menschen scoude.</l>
<l>Dus vorseiden sijt, ende God wilt</l>
<l>Dat hi dragen soude 's menschen scilt,</l>
<l>Ende sijn geboren van enen wive,</l>
<l>Die maget ende reyn soude bliven,</l>
<l>Ende soude worden onse broeder;</l>
<l n="1480">Dit wilde God, onse behoeder;</l>
<l>Want 'smenschen grote misdaet</l>
<l>Moeste hebben vleeschelike aflaet</l>
<l>Van des Gods Sone doot,</l>
<l>Soude hi comen uter noot,</l>
<l>Ende bringen in sijns vader rike</l>
<l>Mit sijnre doot bitterlike.</l>
<l>Hadde die Gods Sone niet vleischelike gewesen</l>
<l>Soe en haddi ons niet mogen genesen,</l>
<l>Niet te mere dan die Heilege Gheest,</l>
<l n="1490">Noch die Vader, maer haer volleest</l>
<l>Is altoes een waerachtich God,</l>
<l>Die over al heeft gebod;</l>
<l>Dits die reden dat hi alle gader</l>
<l>Meer vleeschelic is dan die Vader.</l>
<l><hi rend="italic">V</hi>. Meester, in hoe vele manieren</l>
<l>Quam die menscheit, condijt visieren?</l>
<l><hi rend="italic">A</hi>. Clerc, in drie manieren deedse God</l>
<l>Vort comen na sijn gebod:</l>
<l>Ten eersten maecti, waerde,</l>
<l n="1500">Adame van der reynre aerde;</l>
<l>Een ander van den man allene:</l>
<l>Evan van Adaems vleisch en bene.</l>
<l>In sinen slaep was soe gemaket</l>
<l>Dat hi lach voer Gode al naket.</l>
<l>In der derder manieren, so icket vernam,</l>
<l>Comende van den wive ende van den man</l>
<l>Met vleescheliker genoechten gewonnen,</l>
<l>Comende van hem beide uut geronnen.</l>
<l>Des vaders Sone was allene</l>
<l n="1510"><pb n="19a"/> Gheboren van eenre maget rene,</l>
<l>Al sonder enich mans scout;</l>
<l>Dit is wonder menichfout.</l>
<l>Die prevelegie was hem gehouden</l>
<l>Dat hi sonder enichs mans scouden</l>
<l>Van eenre maget soude sijn geboren,</l>
<l>Om te verlossen die waren verloren,</l>
<l>Mit sinen menscheliken bloede,</l>
<l>Dier helscher armoede.</l>
<l><hi rend="italic">V</hi>. Twi en sende die Vader van hemelrike</l>
<l n="1510">Sinen Soen niet in aertrike,</l>
<l>Eer die duvele in die werelt geraecte,</l>
<l>Daer Noe d'erke om maecte?</l>
<l><hi rend="italic">A</hi>. Clerc, siere comste was geen tijt</l>
<l>Te verlossen die werelt wijt;</l>
<l>Want haddi doe neder gecomen</l>
<l>In aertrike t'onser vromen,</l>
<l>Ende hi ons doe hadde verloest</l>
<l>Mit sinen bloede ende getroest;</l>
<l>D'een hadde den anderen doen verstaen</l>
<l n="1520">Dat hare vorders hadden gedaen,</l>
<l>Daer si bat geloefden an</l>
<l>Dan an Gode, diese wan;</l>
<l>Ende waer hi comen na die vloet</l>
<l>Van der diluvie, als ic verstoet,</l>
<l>Si hadden gewaent dat No&#x00EB;,</l>
<l>Abraham ende haer vorders mee,</l>
<l>Dat hi bi lieden waer comen</l>
<l>Den mensche te baten ente vromen;</l>
<l>Ende waer hi comen na Moyses tijt,</l>
<l n="1530">Des willic dat ghi seker sijt</l>
<l>Dat dan die onsalige Joden</l>
<l>Souden hebben geseit, die vule roden,</l>
<l>Dat hadde gesijn bi Moyses lere,</l>
<l>Niet in der cracht van Onsen Here,</l>
<l>Ende van der crafte des afgod der Sarasine;</l>
<l>Daer omme wilde God dese pine</l>
<l>Niet gedogen tien stonden,</l>
<l>Om af te doen 's menschen sonden.</l>
<l>Dus en was geen tijt sijn comen</l>
<l n="1540">Om den mensche staen te vromen,</l>
<l>Ende quame hi ten doemsdage</l>
<l>Om of te doene tsmenschen plage,</l>
<l><pb n="19b"/> Sone ware niet bekint</l>
<l>Sine passie ende sijn torment;</l>
<l>Men hadde niet geseit dat sijn macht</l>
<l>Den mensche uut sonden hadde gebracht.</l>
<l>Daerom quam hi ter rechter tijt</l>
<l>Om te verlossen den grote strijt,</l>
<l>Daer wi lagen in groter verre,</l>
<l n="1550">Daer die duvelen om sijn erre;</l>
<l>Ende haddi langer yet gemerret,</l>
<l>Wi waren alle bleven verwerret</l>
<l>In onsen sonden sonder ghenaden,</l>
<l>Also onse vorders daden</l>
<l>Ende die hemel en hadde niet gewesen</l>
<l>Mitten saligen, als wi lesen,</l>
<l>Die nu mit Gode sijn vercoren,</l>
<l>Ende besitten dat was verloren.</l>
<l>Daerom quam hi ter rechter tijt</l>
<l>Om te weren 's menschen delijt;</l>
<l n="1560">Want die liede waren in misdaden</l>
<l>In dier tijt soe sere verladen</l>
<l>Dat si sonden daden boven naturen,</l>
<l>Dat zwaerlic wilde besuren</l>
<l>Onse here Christus onse behout</l>
<l>Om ons te benemen 't helsche cout.</l>
<l><hi rend="italic">V</hi>. Brochte enige sonde Gods lam</l>
<l>Na datti van den sondegen geslachte quam?</l>
<l><hi rend="italic">A</hi>. Clerc, God, onse here, was geboren</l>
<l>Van den suveren geslachte te voren,</l>
<l n="1570">Dat ye in dese werelt quam</l>
<l>Daer die Gods sone lijf afnam.</l>
<l>Dat geslachte hilt hi vrie,</l>
<l>Daer sijn moeder af quam, Marie;</l>
<l>Maer niet dat si waren quite</l>
<l>Van Adaems sonden, seit die vite;</l>
<l>Maer si hielden hem bat van sonden</l>
<l>Dan els iemen te dien stonden,</l>
<l>Ende hier om seit men dat si</l>
<l>Meer van sonden waren vri.</l>
<l n="1580">Maer die maget was onbesmet</l>
<l>Van allen sonden, verstant dit;</l>
<l>Want die vader van hemelrike</l>
<l>Hadse der af gevriet sekerlike</l>
<l>Dat so, noch haer lieve kint</l>
<l>Mit sonden en waren besmit twint.</l>
<l><pb n="20a"/> <hi rend="italic">V</hi>. Bericht mi, meester, of ghi mi mint,</l>
<l>Hoe Maria ontfinc haer kint ?</l>
<l><hi rend="italic">A</hi>. Clerc, gelijc dat wilen ere,</l>
<l>Bi der cracht van Onsen Here,</l>
<l n="1590">Die droge roede ontfinc watere;</l>
<l>Also ontfinc si haers sceppers lede,</l>
<l>Mit aue den soeten woerde,</l>
<l>Dat soe van den ingel hoerde,</l>
<l>Als hi seide dat si soude</l>
<l>Dragen een kint, sonder mans scoude.</l>
<l>Mitten worde soe ontfinc</l>
<l>Den Gods Sone, dats waer dinc,</l>
<l>In haren gebenediden lichame,</l>
<l>Dat was ons allen grote vrame.</l>
<l n="1600">Belokenre dore quam hi nare;</l>
<l>Dit is alle der werelt clare,</l>
<l>Ende nam an hare menschelike nature,</l>
<l>Ende ghinc uut beslotenre dure.</l>
<l>Sonder pine genas si van hem,</l>
<l>Der af ic wel seker ben,</l>
<l>Ende die Gods Sone, onse broeder,</l>
<l>Lach .IX. maende in sijnre moeder,</l>
<l>In bekennessen dat hi die .IX. coren</l>
<l>Wilde verlossen, die waren verloren,</l>
<l n="1610">Mit salige zielen ende met sconen,</l>
<l>Ende bringen in den hogen trone.</l>
<l>Ter minnacht quam hi ter werelt in</l>
<l>Om te verclaren 's menschen sin,</l>
<l>Die in die deemsterheden verdoelde,</l>
<l>Ende in die zwaren sonden vermoelde;</l>
<l>Maer sijn moeder, die suver maecht,</l>
<l>Heefter ons aflaet af bejaecht.</l>
<l><hi rend="italic">V</hi>. Segt mi, meester, in u gedachte,</l>
<l>Waerom God quam bi nachte ?</l>
<l n="1620"><hi rend="italic">A</hi>. Clerc, hi wilde stillekine comen,</l>
<l>Soe ic in die Scrifture hebbe vernomen</l>
<l>Te verlossen die waren in deemsterhede,</l>
<l>Bi sijnre groter oetmodicheden.</l>
<l>Hi togede oetmoedicheit in 't beghin,</l>
<l>Als hi quam ter werelt in,</l>
<l>Ende in 't ende daer toe mede,</l>
<l>Doe hi liet sijn menschelichede</l>
<l>Aen den cruce tusschen tween dieven,</l>
<l>Ende al om des menschen lieve.</l>
<l n="1630"><pb n="20b"/> <hi rend="italic">V</hi>. Meester, conste God alle wijshede,</l>
<l>Als hi was in sijn jonchede?</l>
<l><hi rend="italic">A</hi>. Clerc, verstant te diere vrame,</l>
<l>Hi vorwiste in siere moeder lichame;</l>
<l>Hi was triesor ende sciencie al</l>
<l>In hemelrike ende hier in 't dal.</l>
<l>Doe hi van siere moeder was geboren</l>
<l>Was hi alsoe vroet als na of voren.</l>
<l>Hi was vleeschelic sone, geestelic vader,</l>
<l>Daer omme wiste hijt alle gader</l>
<l n="1640">Dat was gesciet ende gescien soude</l>
<l>In den hemelen boven der moude.</l>
<l>Hi hadde wel mogen spreken ende gaen</l>
<l>Als hi was ter werelt onfaen,</l>
<l>Also wel als t'einiger ure;</l>
<l>Maer dat hi die menschelike nature</l>
<l>Volgen wilde in der jonchede,</l>
<l>Also sijnre moeder gheslachte dede,</l>
<l>Die starfelic waren in allen stonden;</l>
<l>Nu hebstu die waerheit ondervonden.</l>
<l n="1650"><hi rend="italic">V</hi>. Ghesciede enige miracle, doe onse behoeder</l>
<l>Gheboren was van sijnre moeder?</l>
<l><hi rend="italic">A</hi>. Jaet, .VII. miracle herde scone</l>
<l>Soe dede die Vader van den trone</l>
<l>Sinen wel lieven sone t'eren.</l>
<l>Nu hoert ende wautse leren:</l>
<l>D'eerste was dat die Vader van den trone</l>
<l>Dede verbaren een sterre scone;</l>
<l>Boven den andren was so clare,</l>
<l>Dat een wonder te telne ware,</l>
<l n="1660">Die leden die coningen te handen</l>
<l>Om Gode te doen offerhanden</l>
<l>Te Bethleem, daer sine vonden</l>
<l>In armen luderkine gewonden.</l>
<l>In de sterre is betekent wel</l>
<l>Gods claerheit, ende niet el,</l>
<l>Als hijt mit sire passien verlichte</l>
<l>Die lagen in 's duvels plechte,</l>
<l>In Lucifers stric gevaen.</l>
<l>D'ander mirakel was, sonder waen,</l>
<l n="1670">Dat die zonne hadde enen ommerinc,</l>
<l>Goude gelijc, dat 's waere dinc,</l>
<l>Die der sonnen omme ginc,</l>
<l><pb n="21a"/> Daerse sceen; en liegen twint.</l>
<l>Oec dochte den lieden dat leet</l>
<l>Voer die zonne een purper cleet.</l>
<l>Dese sonne bediet die genade Ons Heren,</l>
<l>Die ons allen wel mach leren,</l>
<l>Ende ons brochte uter hellen persse,</l>
<l>Daer wi allen in waren gewassen.</l>
<l n="1680">Wi verstaen bi den ommerinc</l>
<l>Die passie, die hi anevinc,</l>
<l>Dat hi se soude moeten besuren</l>
<l>Over allen creaturen;</l>
<l>Want hi van lichame tederst was,</l>
<l>Was sine pine meest, als ic las,</l>
<l>Doe hi an den cruce starf,</l>
<l>Ende menschelike dor ons bederf;</l>
<l>Dus geleec die passie den ommerinc,</l>
<l>Die omtrint die sonne ginc;</l>
<l n="1690">Want soe liep die werelt alomme,</l>
<l>Ende verlosset al t'enen zonne.</l>
<l>Die derde miracule, also ic las,</l>
<l>Oec van eenre fonteine was,</l>
<l>Die van water in olye verkeerde,</l>
<l>Alse was geboren die wel geleerde.</l>
<l>Die olye ende die fonteyne</l>
<l>Bediet sine oetmodicheit reine,</l>
<l>Dies hi noch overvloyende es,</l>
<l>Die 't an hem soect, sijt's gewes,</l>
<l n="1700">Met vrayer biechten, dat verstaet,</l>
<l>Hi geeft den mensche aflaet,</l>
<l>Ende daer na gheeft hi hem te lone</l>
<l>In hemelrike die ewige crone.</l>
<l>Die vierde was volmaect vrede,</l>
<l>Die doe was in elke stede;</l>
<l>Want niemen was in die tiden,</l>
<l>Die op andren wilde striden.</l>
<l>Die Gods Sone mach wel vrede heten;</l>
<l>Want hi versoende die waren in veten</l>
<l n="1710">Mit sire sware bitter doot</l>
<l>An den cruce, door onsen noot.</l>
<l>Die vijfte miracule was</l>
<l>Dat die keyser geboot das</l>
<l>Dat men alle die werelt bescriven soude,</l>
<l>Bede die jonge, ende die oude,</l>
<l>Ende te sinen dienste staen;</l>
<l>Dat gebod was gedaen.</l>
<l><pb n="21b"/> Die keiser die dat gebod,</l>
<l>Bediet die Gods Sone al bloot,</l>
<l n="1720">Die 't al maecte mit sire hant</l>
<l>Dat was in der werelt rant</l>
<l>Om dat hem soude sijn onderdaen</l>
<l>Ende te sinen dienste staen.</l>
<l>Hi maecte alle zaligheit vri</l>
<l>Mit sinen bloede, geloves mi;</l>
<l>Wie sijn vrihede wil ontfaen</l>
<l>Die moet dat dopsel ane vaen.</l>
<l>Die seste was dat hem te gader helden</l>
<l>Dertich manne met gewelden,</l>
<l n="1730">Die welke niet wilden geloven</l>
<l>Dat hi here was van hier boven,</l>
<l>Ende riepen genade an haren Mamet,</l>
<l>Ende hilden hem an duvels wet.</l>
<l>Als hi dat sach die mochte meest</l>
<l>Sende hi onder hem een tempeest</l>
<l>Dat si alle lieten 't leven</l>
<l>Dat hi hem hadde gegeven;</l>
<l>Want si seiden in hare partien</l>
<l>Dat hi gene heerscapien</l>
<l n="1740">Over hem lieden hebben soude;</l>
<l>Dus geviel 't als God woude.</l>
<l>Daer mede togede hi openbare</l>
<l>Dat hi almachtich God ware.</l>
<l>Die .VII. miracle, hoert her an,</l>
<l>Dat een stomme spreken began.</l>
<l>Dat bediet stom volc ende dove,</l>
<l>Die te hem keren mit gelove</l>
<l>Bi der goedertierenheit van Onsen Here,</l>
<l>Ende bi sijnre disciplien lere,</l>
<l n="1750">Die te voren doef waren in den sin</l>
<l>Ontfingen Gods gelove daer in;</l>
<l>Mittien gelove moeti ons erven,</l>
<l>Als wi van deser werelt derven.</l>
<l><hi rend="italic">V</hi>. Bericht mi, meester van den gedichte,</l>
<l>Twi God van den coningen nam gichte?</l>
<l><hi rend="italic">A</hi>. Ic segt di wel, lieve clerc milde,</l>
<l>Om dat God, onse here, wilde</l>
<l>Altemale trecken in sijn rike</l>
<l>Wat dat is in dit aertrike,</l>
<l n="1760">Ende mit giften comen te genaden,</l>
<l>Also die .III. coningen daden;</l>
<l><pb n="22a"/> Want hi begeert gifte t'allen stonden;</l>
<l>Dats vray biechte over die sonden,</l>
<l>Ende penitencie te doen daer naer</l>
<l>Gewillike met herten claer,</l>
<l>Ende hem te hoeden van misdaden,</l>
<l>Ende Gode te bidden genade,</l>
<l>Ende hem te houden over here,</l>
<l>Ende hem te done werdicheit ende ere,</l>
<l n="1770">Ende te minnen mit caritaten;</l>
<l>Dat mach hem comen te baten.</l>
<l>Die dus doet, God sal hem geven</l>
<l>Mit hem 't ewelike leven.</l>
<l>D'een coninc woende in Asya,</l>
<l>D'ander in Affrica,</l>
<l>Die derde in Europenlant,</l>
<l>Dat herde wide was bekant.</l>
<l>Dit sijn der werelt enden drie,</l>
<l>Daer 't al in es, gelovets mie.</l>
<l n="1780"><hi rend="italic">V</hi>. Twi voer God in Egypten lant</l>
<l>Uut des quaets Herodes hant?</l>
<l><hi rend="italic">A</hi>. Dat was omdat die here milde</l>
<l>Gheen heerscapie togen wilde.</l>
<l>Hi wilde plegen na Moyses done,</l>
<l>Die 't folc verloeste van Pharaone,</l>
<l>Ende leet uut siere felre vete</l>
<l>In 't soete lant van Behete,</l>
<l>Dat hem God hadde geloeft daer,</l>
<l>Te voren over menich jaer.</l>
<l n="1790">Also verloeste God die sine</l>
<l>Uter felre helscher pine,</l>
<l>Ende leedse in 't salige Jherusalem,</l>
<l>Daer si regneren selen mit hem</l>
<l>Eweliken, al sonder ende,</l>
<l>Sonder verdriet ende meswende;</l>
<l>Te dien rike doe ons God comen</l>
<l>Als hi die werelt sal doemen.</l>
<l><hi rend="italic">V</hi>. Meester, wetti die reden yet</l>
<l>Twi God in siere joncheit predicte niet ?</l>
<l n="1800"><hi rend="italic">A</hi>. Clerc, in Lucase vinden wi bescreven</l>
<l>Dat hi geenre predicacie wilde plegen,</l>
<l>Hine hadde den volke eer getoget</l>
<l>Sine miracule ende verhoget;</l>
<l><pb n="22b"/> Ende oec gaf exempel Onse Here</l>
<l>Dat niement soude prediken ere,</l>
<l>Eer hi t' sinen dage ware gehouden,</l>
<l>Ende Gods leeringe hadde onthouden,</l>
<l>Dat hi daerna mochte gewaerlike</l>
<l>Prediken Gods wort van hemelrike.</l>
<l n="1810">Die uter scrifturen niet castien,</l>
<l>Ende die rechte leringe niet en lyen</l>
<l>Van Jhesus Christus, onsen here,</l>
<l>Misdoen tegen hem alte sere.</l>
<l><hi rend="italic">V</hi>. Meester, wilt mi dat verdragen</l>
<l>Dat ic u nu hier sal vragen,</l>
<l>Ende twi hem God danne</l>
<l>Dopen dede van Sinte Janne?</l>
<l><hi rend="italic">A</hi>. Verstant mi, clerc, ende denc,</l>
<l>Om dat die hemelsche coninc</l>
<l n="1820">Wilde 't water mit hem wien,</l>
<l>Omdat soude den mensche vrien,</l>
<l>Ende ofdoen alle die smetten,</l>
<l>Die den mensche sere missetten.</l>
<l>'t Water is contrarie den viere,</l>
<l>Ende 't folc gelijc den sonden fiere,</l>
<l>Dat altoes van herten is heet</l>
<l>En si dattet water wedersteet;</l>
<l>Alsoe doet doepsel oec die sonden,</l>
<l>Daer die mensche mede is gebonden</l>
<l n="1830">Tot dat hi es gewyet</l>
<l>Met Gods kersme ende gebenediet;</l>
<l>Want wi waren alle in 's duvels net,</l>
<l>Eer dat hi brac die oude wet,</l>
<l>Ende hi wiede mit sinen bloede</l>
<l>Om ons te bringen te sire hoede.</l>
<l>Niement en mach behouden wesen,</l>
<l>Also wi in scrifturen lesen,</l>
<l>En si dat hi waert gewiet</l>
<l>In de vonte ende gebenediet;</l>
<l n="1840">Ende daer na in groter oetmodichede</l>
<l>Sijn lijf ende sijn ziele bevrede,</l>
<l>Ay, hoe oetmodich was die Here groet,</l>
<l>Doe hi dor ons ontfinc die doot!</l>
<l>Dat leerdi ons, so wi lesen,</l>
<l>Dat wi oetmodich sullen wesen,</l>
<l>Ende goedertieren, elc jegen andren,</l>
<l><pb n="23a"/> Om dat wi in sijn rike wandren.</l>
<l>Doetstu dijn evenkersten anders yet</l>
<l>Dan du wilts datti gesciet,</l>
<l n="1850">Dat sal God an di wreken,</l>
<l>Daer di 't herte onttwe sal breken.</l>
<l><hi rend="italic">V</hi>. Waeromme gehingedi die doet</l>
<l>Ende die zware passie groet?</l>
<l><hi rend="italic">A</hi>. Clerc, soude die mensche genesen</l>
<l>Van der hellen, alsoe wi lesen,</l>
<l>Soe moeste die Gods Sone die doot</l>
<l>Gedogen om 's menschen noot;</l>
<l>Want hadde God niet gestorven,</l>
<l>Wi waren alle in die helle bedorven;</l>
<l n="1860">Maer na sine godlike nature</l>
<l>Mochte hem geen doot worden te sure;</l>
<l>Maer na der mensceit hi gewan</l>
<l>Die bitter doot, houti daer an.</l>
<l>In oetmoedicheden starf hi</l>
<l>Om den mensche te maken vri;</l>
<l>Voer hem selven starf hi niet,</l>
<l>Maer voer 't ferlorene diet</l>
<l>Weder te bringen ter straten,</l>
<l>Daerse Adam uut hadde gelaten.</l>
<l n="1870">Sine passie, clerc, nu merke</l>
<l>Leet hi door sijn hantgewerke;</l>
<l>Daer waert die menschelike nature</l>
<l>Gode herde zere te sure;</l>
<l>Als die Gods Sone wort verbolgen</l>
<l>Sal hi der giericheit volgen,</l>
<l>Ende sal willen hebben vergolden sine doot,</l>
<l>Die hi ontfinc doer 's menschen noot;</l>
<l>Met open wonden bloedich sere</l>
<l>Sal toten mensche spreken Onse Here:</l>
<l n="1880">"Besich, dit gedoechde ic doer di;</l>
<l>Wat hebstu geleden doer mi?"</l>
<l>Dan sal hi nemen sine vriende,</l>
<l>Die hem getrouweliken diende,</l>
<l>Ende setten se in sijns vaders riken,</l>
<l>Dat geduren sal eeweliken.</l>
<l>Hi sal oec spreken totten lieden,</l>
<l>Die sonden daden ende quaet rieden:</l>
<l>"Geet in die ewelike pine gereet,</l>
<l>Die op u sal bernen heet!"</l>
<l n="1890"><pb n="23b"/> <hi rend="italic">V</hi>. Meester, wat misdede Judas,</l>
<l>Na dien dat 's Vaders wille was</l>
<l>Dat sijn Sone die doot coes ?</l>
<l>Des bericht mi, sonder loes.</l>
<l><hi rend="italic">A</hi>. Clerc, God wilde die doot smaken</l>
<l>Dor ons, dat sijn ware saken;</l>
<l>Om die grote quade felheit</l>
<l>Misdede Judaes, is mi geseit,</l>
<l>Ende om die verradenesse die hi dede,</l>
<l>Doe hi sijn evenkersten dede onvrede.</l>
<l n="1900">Niet allene om sijns sceppers doot,</l>
<l>Noch om sijn anxte groot;</l>
<l>Want vorsproken was Gods curinge</l>
<l>Van menige propheten sonderlinge,</l>
<l>Ende om dattet was alsoe voersien</l>
<l>Soe moeste sine doet gescien.</l>
<l><hi rend="italic">V</hi>. Waeromme starf hi an 't hout</l>
<l>Die here, die quite onse scout ?</l>
<l><hi rend="italic">A</hi>. Clerc, om dat hi verlossen wilde</l>
<l>Die lagen in 's duvels gewilde,</l>
<l n="1910">Die bi den houte waren verloren,</l>
<l>Ende moesten dogen den hellen toren,</l>
<l>Om dat Adaem in den appel beet,</l>
<l>Daer noch die duvel fel ende wreet</l>
<l>T'onswaert draecht groten nijt</l>
<l>Om dat wi lagen in sijn bijt,</l>
<l>Ende mitten cruce sijn ondregen,</l>
<l>Daer God, Onse Here, an was geslegen.</l>
<l>Dat cruce was van houte viere,</l>
<l>Dat dede God in dier maniere,</l>
<l n="1920">Datti mitten cruce die .IIII. hoeken</l>
<l>Der wereit wilde besoeken,</l>
<l>Wie dat sine vriende waren</l>
<l>Ende hem sine doot openbaren,</l>
<l>Dat si souden pensen om die smerte</l>
<l>Haer leven dore mit goeder herten.</l>
<l><hi rend="italic">V</hi>. Wat sal die Vader den Sone geven,</l>
<l>Die dor ons liet sijn leven?</l>
<l><hi rend="italic">A</hi>. Clerc, ten jonxten sal die Vader</l>
<l>Den Sone geven die macht algader</l>
<l n="1930">Van den vonnesse over sijn diet,</l>
<l>Ende dies hem onderwinden niet.</l>
<l><pb n="24a"/> Dat wert den Sone een scone sone,</l>
<l>'t Fonnesse te hebben in sijn bandone;</l>
<l>Dat sal den genen wesen goet,</l>
<l>Die hem hier of lof ende ere doet.</l>
<l><hi rend="italic">V</hi>. Waerhenen voer ons sceppers geest</l>
<l>Als hi sciet uter werelt tempeest?</l>
<l><hi rend="italic">A</hi>. Mit Enocken ende Elyas in 't paradijs,</l>
<l>Dus maect ons die scrifture wijs,</l>
<l n="1940">Tot .XL. wilen so was hi daer,</l>
<l>Ende opten derden dach daer naer,</l>
<l>Ter tijt van der minnacht rechte</l>
<l>Verloste hi uter hellen sijn knechte,</l>
<l>Abraham ende sijn andre vrient,</l>
<l>Die niet der hellen hadden verdient,</l>
<l>Ende Adame, den eersten man,</l>
<l>Ende menige, die ic niet genoemen can,</l>
<l>Uut den torment van der hellen,</l>
<l>Ende uter leeder, duvele quellen,</l>
<l n="1950">Ende leedese in 't soete paradijs;</l>
<l>Des maect ons die scrifture wijs,</l>
<l>Ende die lichame bleven der aerde</l>
<l>Also es als God selve begaerde.</l>
<l>Clerc, Joden ende Sarasine</l>
<l>Daden Gode an den cruce pine.</l>
<l>Die Joden gaven den valschen raet,</l>
<l>Ende die heiden daden die daet.</l>
<l><hi rend="italic">V</hi>. Meester, waerom verrees God niet</l>
<l>Te hant, doe hi van der werelt sciet ?</l>
<l n="1960"><hi rend="italic">A</hi>. Clerc, soe hadde 't joodsche geslachte</l>
<l>Hebben geseit dat hi in onmachte</l>
<l>Hadde gesijn, maer niet al doot,</l>
<l>Ende waer ontfloen der vresen groot.</l>
<l>Het was voorsproken, sonder sage,</l>
<l>Dat hi soude verrisen ten derden dage</l>
<l>Na der pinen van sire curingen;</l>
<l>Dit sijn alle ware dingen.</l>
<l>Waer hi niet t' sire tijt verresen,</l>
<l>Si souden in twifel hebben gewesen:</l>
<l n="1970">Daeromme verrees hi ter rechter tijt,</l>
<l>Des moet hi sijn gebenedijt.</l>
<l>Ende haddi langer ene ure</l>
<l>Gemerret, so en ware de scrifture</l>
<l><pb n="24b"/> Nie vervult mit waren worden,</l>
<l>Soe men 't van den propheten hoerden;</l>
<l>Des verrees hi ter rechter ure</l>
<l>Soe ons orcont die scrifture.</l>
<l><hi rend="italic">V</hi>. Meester, segt mi, in u gedachte,</l>
<l>Twi hi was doot .I. dach ende .II. nachte?</l>
<l n="1980"><hi rend="italic">A</hi>. Die twe nachte bedieden, seit men mie,</l>
<l>Clerc, .II. dode, dat segic die.</l>
<l>Als die ziele van den lichame sceiden moet</l>
<l>Dats een doot, des ben ic vroet;</l>
<l>D'ander doot, nu merct al hier,</l>
<l>Heeft die ziele in 't helsche vier.</l>
<l>Elc mensche wese wel vroet</l>
<l>Ende versta in sinen moet</l>
<l>Soe wie dat hier stervet rene</l>
<l>En starft maer een doot allene.</l>
<l n="1990">Clerc, dat God oec een dach</l>
<l>In sijn graf besloten lach,</l>
<l>Meent dat hi die goede ten doemsdage</l>
<l>Verlossen sal van 's duvels plage,</l>
<l>Ende oec bringen sal t' sinen lichte,</l>
<l>Dat comen sal uut 's vaders ansichte.</l>
<l><hi rend="italic">V</hi>. Twi verrees hi op des sonnendaechs nacht;</l>
<l>Berecht mi dat, oftu macht ?</l>
<l><hi rend="italic">A</hi>. Hi so wilde den sondach in alre manieren</l>
<l>Boven alle die andren versieren;</l>
<l n="2000">'t Sware jugement sal oec comen</l>
<l>Opten sondach, hebbic vernomen,</l>
<l>Ende wert op den Paesdach volent</l>
<l>Dat vreeslijc jugement.</l>
<l>Dit doen ons die gene weten,</l>
<l>Die de scrifture hebben gemeten.</l>
<l><hi rend="italic">V</hi>. Wat gedaente hadde die Here groot,</l>
<l>Doe hi verrees van der doot?</l>
<l><hi rend="italic">A</hi>. Hi was .VII. warf meer scone</l>
<l>Dan die zonne van den trone;</l>
<l n="2010">Maer in de vorme en vertogedi hem niet</l>
<l>Sinen jongeren, dat besiet;</l>
<l>Maer in de zelve vorme gewaerlike,</l>
<l>Die hi hier hadde op aertrike;</l>
<l>Want sine hadden niet connen gedogen</l>
<l><pb n="25a"/> Sine claerheit te sien mit ogen.</l>
<l>Hi hadde an cleder van der lucht,</l>
<l>Des sijt seker, sonder ducht.</l>
<l><hi rend="italic">V</hi>. Hoe dicke verbaerde hem Gods lam</l>
<l>Sinen jongeren, eer hi te hemelrike clam!</l>
<l n="2020"><hi rend="italic">A</hi>. Twaelf werf vertogede hem die here groot</l>
<l>Sinen vrienden na sine doot:</l>
<l>'t Eerste was, soe ic hore lien,</l>
<l>Josep van Aramatien,</l>
<l>daer hi in den kerker lach gevaen</l>
<l>Om dat hine van der cruce hadde gedaen;</l>
<l>Marien, sire moeder, ander warf,</l>
<l>Die bi hem was als hi starf,</l>
<l>Om te verbliden haren sin,</l>
<l>Daer ongetallic rouwe was in.</l>
<l n="2030">Derde waerf verbaerde hi hem</l>
<l>Magdalenen, ic seker bem;</l>
<l>Ghine (sic) die minne, die so hadde groot,</l>
<l>An hem geleit vor sine doot.</l>
<l>Ter vierder warf den .III. Marien,</l>
<l>Die quamen, soe ic hore lien,</l>
<l>Van sinen gracie wenende sere</l>
<l>Om die minne van Onsen Here.</l>
<l>Ter vijfter waerf vertogede Onse Here</l>
<l>S' Jacob, sinen rechts zwere;</l>
<l n="2040">Want s' Jacop hadde vermeten</l>
<l>Dat hi binnen .VII. dage en soude eten,</l>
<l>Hine soude sinen scepper sien,</l>
<l>Watter hem af soude gescien.</l>
<l>Ter sester werf die here milde</l>
<l>Vertogede hem Peter, als hi wilde,</l>
<l>Al daer hi sat in groten wene,</l>
<l>Buten sine gesellen allene,</l>
<l>Om die locheninge, die hi dede,</l>
<l>Daer men pijnde sijns sceppers lede.</l>
<l n="2050">Ter zevender werf pilgrime twee,</l>
<l>Die gingen in 't lant van Galilee</l>
<l>In wene ende in tormente groot</l>
<l>Om Jhesus, haers sceppers doot.</l>
<l>Ter achter quam hi gevaren,</l>
<l>Daer alle sine jongeren waren,</l>
<l>Sonder allene s' Tomaes,</l>
<l>Die aldaer doe niet en was.</l>
<l>Daer quam hi in besloten dore</l>
<l><pb n="25b"/> Dat sine sagen wel ter cure.</l>
<l n="2060">Ter negender werf, seit die scrifture,</l>
<l>Vertogede hi Tomas sine figure</l>
<l>Mit verschen bloedigen wonden,</l>
<l>Ende heet dat hi se soude gronden</l>
<l>Ende met vingeren tasten,</l>
<l>Ende hem hilde in gelove vaste;</l>
<l>Want hi ware die selve degen,</l>
<l>Die an den cruce was geslegen.</l>
<l>Ten tiende werf vertogeden Onse Here</l>
<l>Op die marine van Tybere</l>
<l n="2070">Sinen jongeren die vischeden in die marine</l>
<l>Mit haren clenen scepelkine.</l>
<l>Ter elfter werf, dats noch mee,</l>
<l>Op den berg van Galilee,</l>
<l>Daer sine sagen mit oge ane,</l>
<l>Also men ons doet te verstane.</l>
<l>Ter twaefter werf daer si saten</l>
<l>Alle t' eenre tafel ende aten;</l>
<l>Dus vertogede die here groot</l>
<l>Twaelf werven na sine doot.</l>
<l n="2080"><hi rend="italic">A</hi>. Twi gewaget die ewangelie das</l>
<l>Dat Magdaline d'eerste was,</l>
<l>Die Gode sach na sine doot,</l>
<l>Mit hare begaerte groot?</l>
<l><hi rend="italic">A</hi>. Clerc, God dede vele tien stonden</l>
<l>Die d'ewangeliste niet bevonden;</l>
<l>Maer ander lieden brochten 't voert,</l>
<l>Die 't van den discipelen hadden gehoert,</l>
<l>Ende screven 't in vele boken,</l>
<l>Daer men 't noch mach soeken.</l>
<l>Dat dit is die waerhede</l>
<l n="2090">Dat hi vele dingen dede,</l>
<l>Die ons niet orcont die tempele,</l>
<l>Van menigen sonderlinge exemple.</l>
<l><hi rend="italic">A</hi>. In wat vormen voer hi te hemelrike wert</l>
<l>God, die den mensche hadde so wert?</l>
<l>   <hi rend="italic">A</hi>. Clerc, toten wolken so voer hi</l>
<l>In die selve vorme die here vri,</l>
<l>Als hi van sire moeder ontfinc;</l>
<l>Dit is seker ware dinc.</l>
<l>Boven den wolke hi hem verbaerde</l>
<l n="2100"><pb n="26a"/> In die selve vorme ende verclaerde,</l>
<l>Als hi verrees van dode te live</l>
<l>Mit sinen bloedigen wonden vive,</l>
<l>Ende voerde met hem onsen vader Adame,</l>
<l>Die hi brochte uter helscher blame,</l>
<l>Ende leden ins sijns vaders rike,</l>
<l>Daer hi sal leven eewelike.</l>
<l><hi rend="italic">V</hi>. Segt mi, meester, of ghijt gebiet,</l>
<l>Bi wat saken en voer God niet</l>
<l>In den hemel also saen,</l>
<l n="2110">Als hi uten grave was gestaen?</l>
<l><hi rend="italic">A</hi>. Clerc, God liet om drie saken,</l>
<l>Die ic di vroet wille maken;</l>
<l>Haddi gevaren mit sinen wonden</l>
<l>In den hemel op die stonden,</l>
<l>Sijn verrisen hadde te geenre stont</l>
<l>In de werelt geworden cont,</l>
<l>Also wel, alsoet nu es,</l>
<l>Des sijt seker ende gewes.</l>
<l>Dus so wilde hi hem vertogen</l>
<l n="2120">Dat men sien mochte met ogen</l>
<l>Dat hi waerlike was verresen,</l>
<l>Ende oec van der doot genesen.</l>
<l>D'ander sake was, sonder sage,</l>
<l>Dat hi na den .XL.sten dage</l>
<l>Wilde betogen gewaerlike</l>
<l>Dat hi voer in hemelrike,</l>
<l>Ende dat al 't volc mochte weten</l>
<l>Dat hi 't belof der propheten</l>
<l>Hadde vervult hier op aertrike.</l>
<l n="2130">Die derde sake was sekerlike</l>
<l>Dat noch Antkerst gewerke</l>
<l>Grote pine sal doen die heilege kerke.</l>
<l>Die kerke betekent ons bequame</l>
<l>Jhesus gebenedide lichame;</l>
<l>Omme die plage die sal comen</l>
<l>Bi Antekerste, hebbic vernomen,</l>
<l>Daerom sal God na die plage</l>
<l>Die werelt laten staen .XL. dage</l>
<l>In bekennesse al bloot</l>
<l n="2140">Dat hi bleef .XL. dagen na sijn doot.</l>
<l><hi rend="italic">V</hi>. Meester is u yet becant</l>
<l>Of God sit 's vaders rechter hant?</l>
<l><pb n="26b"/> <hi rend="italic">A</hi>. Die Sone is rechter hant ende luchter bede,</l>
<l>Ende here van al 's hemels gelede,</l>
<l>Also is hi licht ende glorie</l>
<l>Boven alder werelt memorie.</l>
<l>Alle die ye spraken met monde</l>
<l>En souden sijn glorie niet gegronden,</l>
<l>Door dies wille, clerc, soe merke</l>
<l n="2150">Dat alle staet an 's Soens gewerke,</l>
<l>Ende wat soe wille die Sone</l>
<l>Die Vader wil oec 't gone,</l>
<l>Ende soe wille oec die Heilege Geest,</l>
<l>Nadat ic 't ware hebbe vor heest;</l>
<l>Want alle .III. sijn si een God</l>
<l>Van wien wi houden ons gebod.</l>
<l><hi rend="italic">V</hi>. Hoe bidt Marien haren sone</l>
<l>Over die doechde sijn gewone;</l>
<l>Ende hoe die Zone bit den Vader,</l>
<l n="2160">Dies berecht mi alle gader?</l>
<l><hi rend="italic">A</hi>. Jc segt di, clerc, al sonder waen,</l>
<l>Hoe ic die waerheit hebbe verstaen;</l>
<l>Die moeder Gods comt sonder vorste</l>
<l>Ende toent den Sone haer borste,</l>
<l>Ende seit tot hem: "Lieve sone,</l>
<l>Nu penst dat ic was die gone,</l>
<l>Die di queecte hier mede.</l>
<l>Lieve kint, hore minne bede;</l>
<l>Ic bidde dattu in dijn arme</l>
<l n="2170">Den mensche nemes ende sijns ontferme,</l>
<l>Ende vergift hem dat hi misvrochte</l>
<l>Iegen di; want dune duer cochte."</l>
<l>Dan keert hi hem ter moeder wert,</l>
<l>Ende doet al dat soe begaert.</l>
<l>Dan so gaen so bede te gader</l>
<l>Voer den almachtigen Vader,</l>
<l>Die soe toecht sine wonden,</l>
<l>Die hi ontfinc doers smenschen sonden,</l>
<l>Ende seit: "Lieve vader, siet</l>
<l n="2180">Dit vernoy ende verdriet</l>
<l>Dit doechdic al dor den mensche,</l>
<l>Om sijn spel bringen te wensche."</l>
<l>Daer soe seit die vader zaen</l>
<l>"Neemten, die of hebt gedaen</l>
<l>Sine sonden door uwe minne,</l>
<l><pb n="27a"/> Ende brincten ten hemel inne;</l>
<l>Ic salne blidelike ontfaen,</l>
<l>Ende doen dat ghi wilt hebben gedaen."</l>
<l><hi rend="italic">V</hi>. Meester, heeft God blijscap groot</l>
<l n="2190">In den hemel sonder genoot?</l>
<l><hi rend="italic">A</hi>. Jc segt di, clerc; volmaecte minne</l>
<l>Soe heeft God in allen zinne</l>
<l>Mit sinen Vader van den trone</l>
<l>Ende met sinen gotliken persone,</l>
<l>Als hi siet 't geselscap onbesmit</l>
<l>Dat ter rechter hant sijns vaders sit,</l>
<l>Ende omdat wi bi sijnre doot</l>
<l>Sijn comen uter helscher noot;</l>
<l>Maer als hi dan weder siet</l>
<l n="2200">Op 't gebreckelike diet,</l>
<l>Dat hi liet na sine doot bliven,</l>
<l>Om wien hi hem liet ontliven,</l>
<l>Dat hier gene duechde pliet,</l>
<l>Ende oec emmer ten sonden tiet;</l>
<l>Ende oec siet dat die heilige kerke</l>
<l>Mede doelt in haren werke,</l>
<l>Ende die Sarasinen ende die Joden met</l>
<l>Niet willen ontfaen die nuwe wet,</l>
<l>Ende niet willen ontfaen die dope,</l>
<l n="2210">Die hi coft mit sinen cop,</l>
<l>Ende hi menschelike vorme nam</l>
<l>Om ons te bringen uter hellen dam,</l>
<l>Ende wi emmer met onser quathede</l>
<l>Volgen den helschen onvrede,</l>
<l>Ende altoes die doecht laten,</l>
<l>Ende volgen der helschen straten,</l>
<l>Sone heeft hi niet na de menschelichede</l>
<l>In den hemel volmaecten vrede,</l>
<l>Ende omdat hem die mensche dus ontgaet,</l>
<l n="2220">Die hi cochte in der cruce graet;</l>
<l>Maer na die gotheit gereet</l>
<l>Is hi altoes even blide, godweet,</l>
<l>Hin wast waent noch verblijt</l>
<l>Om gene saken, in geenre tijt.</l>
<l><hi rend="italic">V</hi>. Meester, nu wilt mi bedieden,</l>
<l>Wat segdi van geleerde lieden?</l>
<l><hi rend="italic">A</hi>. Papen, clerken ende canoniken,</l>
<l>Begeven lieden ende monicken,</l>
<l><pb n="27b"/> Ende al volc van religione,</l>
<l n="2230">Die hem setten quaet te done;</l>
<l>Van desen sijn een groot deel,</l>
<l>Die den duvel dienen geheel,</l>
<l>Ende sijn oec in allen stonden</l>
<l>In 's duvels strec gebonden,</l>
<l>Ende verliesen den oppersten tempele;</l>
<l>Elc neem hier bi exemple:</l>
<l>Wie dat valt van hogen stadte</l>
<l>Vele te meer is sijn ombate.</l>
<l>Nu besie elc dat hi hem houde</l>
<l n="2240">An Gods blijscap menichfoude.</l>
<l><hi rend="italic">V</hi>. Proeft, meester, met dine gewerke</l>
<l>Hoe goed is die heilige kerke.</l>
<l><hi rend="italic">A</hi>. Clerc, verstant te dire vrame:</l>
<l>Also gelijc als die lichame</l>
<l>Van lichame wort getrect,</l>
<l>So blijft die lichame gestrect</l>
<l>Sonder bevolen op die aerde,</l>
<l>Alse 't hoeft is sijnre waerde.</l>
<l>Aldus was gemaect, nu merke,</l>
<l n="2250">Gods lichame, die heilege kerke,</l>
<l>Ende waert al eens met hare</l>
<l>Op den berch van Monte Calvare,</l>
<l>Doe hi aen den cruce stoet,</l>
<l>Ende doer den mensche gaf sijn bloet.</l>
<l>Ghelijc dat die tonge den lichame berecht,</l>
<l>Ende met tallen daer over vecht;</l>
<l>Alle sijn die liede op aertrike</l>
<l>Berecht van Gode van hemelrike,</l>
<l>Die hier dan sijn in sine stede,</l>
<l n="2260">Bi sire groter oetmoedichede,</l>
<l>Alse pausen, bisscopen ende papen,</l>
<l>Die hier sijn sine cnapen,</l>
<l>Ende vele leker liede mede,</l>
<l>Die hier besitten sine stede</l>
<l>Besien dat si geven sulc recht</l>
<l>Haren evenkersten nu ende echt,</l>
<l>Ende sulc recht van hem si gedaen</l>
<l>Als si van Gode willen ontfaen.</l>
<l><hi rend="italic">V</hi>. Meester, twi es Gods lichame</l>
<l n="2270">Betekent bi den brode bequame,</l>
<l><pb n="28a"/> Ende oec sine preciose bloet</l>
<l>Betekent is bi den wine goet?</l>
<l><hi rend="italic">A</hi>. Clerc, om dat die here groot</l>
<l>Sprac: "Ic ben dat levende broot,</l>
<l>Dat van den hemel quam allene,</l>
<l>Ende geve der sielen voetsel rene."</l>
<l>Hi seide ten mensche in aertrike:</l>
<l>"Ic ben die wijngaertrancke werlike."</l>
<l>Daer omme is dat heilege bloet</l>
<l n="2280">Betekent bi den wine goet.</l>
<l>Gelike dats smenschens lichame</l>
<l>Gevoet es bi den brode bequame,</l>
<l>Also worden die zielen alle gader</l>
<l>Gevoet van den hemelschen vader.</l>
<l>Gelijc dat 't broot gemaect es</l>
<l>Van vele granen, sijts gewes,</l>
<l>Also was Ons Heren lichame</l>
<l>Gemaect te meneger sielen vrame.</l>
<l>Hier om is 't recht dat hi</l>
<l n="2290">Bi den brode betekent si.</l>
<l>Die wijngaertrancke es lanc,</l>
<l>Ende gaet recht op haren ganc,</l>
<l>Ende 't sap es soete ende bequame,</l>
<l>Ende verblijt menigen lichame;</l>
<l>Also dede Ons Heren bloet,</l>
<l>Dat uut sire siden woet,</l>
<l>Doe hi dogede die zware smerte,</l>
<l>Dat menige ziele scoet in 't herte,</l>
<l>Ende droncken so vele van sijnre passien in,</l>
<l n="2300">Dat si verbliden in haren sin,</l>
<l>Ende si den duvel oec ontgingen</l>
<l>Mitter soeticheit, die si ontfingen,</l>
<l>Van sire passien die was groot,</l>
<l>Die hi ontfinc dor onsen noot.</l>
<l>Hier omme es dat bloet sine</l>
<l>Betekent bi den heilegen wine,</l>
<l>Ende bi den brode des gelike</l>
<l>Sijn heilege lichame waerlike.</l>
<l><hi rend="italic">V</hi>. Nu segt mi, meester, in uwer lere,</l>
<l n="2310">Hoe die mensche mach comen t' Onsen Here?</l>
<l>   <hi rend="italic">A</hi>. Clerc, met penitencien ende met vastene,</l>
<l>Ende met doechden 't herte te lastene,</l>
<l>Ende dattu does allen lieden,</l>
<l><pb n="28b"/> Dattu wils datti gesciede.</l>
<l>Dat es die wech ende die strate</l>
<l>Daer die ziele af hevet bate;</l>
<l>Gelijc die spise in den lichame verteert,</l>
<l>Soe wert die ziele van Gode geleert.</l>
<l>Ja, metter doecht die es in hare;</l>
<l n="2320">Dits die rechte waerheit ende clare,</l>
<l>Ende al hadden wi enige dingen,</l>
<l>Die ons tegen 't herte gingen,</l>
<l>Wi moeten nochtan verduldich wesen,</l>
<l>Ende dancken Gode van al desen</l>
<l>Metter herten; eenparlike</l>
<l>Sullen wi besitten sijn rike,</l>
<l>Mit sinen vrienden algemene,</l>
<l>Om dat wi hebben doepsel rene,</l>
<l>Ende hem geliken van gedane,</l>
<l n="2330">Die onsen vorme wilen nam ane,</l>
<l>Ende wort onse broeder, dits 't gelove.</l>
<l>Elc sie dat hi niet en dove,</l>
<l>Ende blive in dit gelove vaste,</l>
<l>Soe waert mit Gode sijn raste.</l>
<l><hi rend="italic">V</hi>. Meester, die ten outare gaen,</l>
<l>Ende Gods lichame ontfaen,</l>
<l>Sijn si des te heileger yet?</l>
<l>Daer af doet mi een bediet.</l>
<l><hi rend="italic">A</hi>. Clerc, ic segt di waerlike,</l>
<l n="2340">Diene ontfaen gerechtelike,</l>
<l>Ende dan sonder hoeft sonden</l>
<l>In haren ende worden vonden;</l>
<l>Dobbel loen, dit es bescreven,</l>
<l>So sel hem onse here God geven,</l>
<l>Om dat sine oetmoedelike</l>
<l>Ontfingen in dit ertrike;</l>
<l>Maer die sondelike gaen te outare</l>
<l>Ende besmet sijn met sonden zware,</l>
<l>Die doen met haren gewerke</l>
<l n="2350">Jegen Gode ende die heilege Kerke;</l>
<l>Ende si slachten oec sekerlike</l>
<l>Die Gode cruusten swaerlike,</l>
<l>Ende si besmetten oec de wet,</l>
<l>Die ons van Gode es gesct,</l>
<l>Ende geven quade exempel den lieden,</l>
<l>Also si daden die Gode verrieden,</l>
<l>Ende vercopen anderwaerf waerlike,</l>
<l><pb n="29a"/> Ende geven hem den duvel op ewelike,</l>
<l>Ende verderven hem so sere,</l>
<l n="2360">Dat men se sal quellen emmermere</l>
<l>In der hellen pine sonder ent;</l>
<l>Daer waert hem een zwaer torment.</l>
<l><hi rend="italic">V</hi>. Hoe eest metten papen die in sonden</l>
<l>Messe singen met haren monden?</l>
<l><hi rend="italic">A</hi>. Clerc, die sijn dan alre meest</l>
<l>Verdoemt van den Heilegen Geest;</l>
<l>Metten worden, die si spreken daer,</l>
<l>Maken si Gods lichame voer waer.</l>
<l>Gods lichame en es te minder niet</l>
<l n="2370">Daten die paep in sonden tiet.</l>
<l>Die goede worden en werden niet qwaet,</l>
<l>Al hout die pape sondeliken staet.</l>
<l>Van 't gelijc dat die sonne claer</l>
<l>Scijnt op die vule modder vorwaer,</l>
<l>Nochtan ontfaet so gene smitte</l>
<l>Van der modder, verstant wel ditte;</l>
<l>Maer die modder waert van der sonnen haert.</l>
<l>Al es die pape in sondelike vaert,</l>
<l><pb n="29b"/> Ende hi handelt Gods lichame scoene;</l>
<l n="2380">Hine es niet te heileger een bone;</l>
<l>Te minder en es niet dat sakerment;</l>
<l>Dit willic dat elc mensche kint.</l>
<l>Al ontfinge oec een goet kerstijn</l>
<l>Gode van den handen sijn,</l>
<l>Het es Gode wel bequame,</l>
<l>Ende den mensche groote vrame,</l>
<l>Op dat hi es sonder hoefsonden;</l>
<l>Maer ontfinge hine t' eniger stonde,</l>
<l>Als hi in hoeftsonde leeft,</l>
<l n="2390">Herde zwaerlike hi dan sneeft.</l>
<l>Also de blinde leit den blinden,</l>
<l>Die niet en weten waer si belenden;</l>
<l>Want elc leit anderen in den pit,</l>
<l>Lieve clerc, verstant wel dit.</l>
<l>Dus vallen se bede in die scade,</l>
<l>Gevroeden si dat si niet en daden;</l>
<l>Also eest recht metten sondare,</l>
<l>Die valt in der helscher scare;</l>
<l>Want waren si beide buten hoeftsonden,</l>
<l n="2400">Soe waren si vor Gode salich vonden.</l>
</div>
<div type="chapter"><head type="chapter comment">II.</head>
<l><pb n="29c"/> <hi rend="italic">V</hi>. Meester, maect God die sonden yet?</l>
<l>Daer af doet mi een bediet.</l>
<l><hi rend="italic">A</hi>. God en maecte noyt sonden,</l>
<l>Dat hebbic wel vonden.</l>
<l>Al waest dat Adam sonde dede</l>
<l>Mit sijnre quader gulsichede,</l>
<l>Als hi in de appel beet,</l>
<l>So in de bibel bescreven steet;</l>
<l>Hoe mochte die sonden mere sijn yet</l>
<l n="2410">Dan dat men Gode te male tiet.</l>
<l>Nemmermere en dade men fel sonde</l>
<l>Hielt men Gods gebod t'alre stonde.</l>
<l>God heeft twee dingen gemaect</l>
<l>Scoen, edel ende wel geraect;</l>
<l>Dat ene es die nature,</l>
<l>D'ander sceppenesse der creature.</l>
<l>Die creaturen versieren, dat's waer,</l>
<l>Den hemel scone ende daer;</l>
<l><pb n="29d"/> Gelijc dat verwe, blaeu of grone,</l>
<l n="2420">Visieren die huse in haren done,</l>
<l>Also versiert die goede siele wale</l>
<l>Mit haren lichte Ons Heren sale.</l>
<l>Nature doet ons oec verstaen</l>
<l>Dat wi moeten sijn onderdaen</l>
<l>Gode, sullen wi besitten sijn rike,</l>
<l>Dat geduren sal ewelike.</l>
<l>Sceppenesse bedieden d'ingel scone,</l>
<l>Die vielen van den hogen trone</l>
<l>Om die sonden, die si daden,</l>
<l n="2430">Bi haren wille t'haren scaden,</l>
<l>Ende werden soe afgriselic gedaen,</l>
<l>Soe ons scrifture doet verstaen.</l>
<l>God, Onse Here, en doet niet</l>
<l>Dat si dogen sulc verdriet;</l>
<l>Maer die hemelsche coninc</l>
<l>Laet gescien alle dinc.</l>
<l><pb n="30a"/> <hi rend="italic">V</hi>. Noch berecht mi, meester goet;</l>
<l>Eest zwaer dinc dat men sonde doet?</l>
<l><hi rend="italic">A</hi>. Nu verstant, clerc, t'alre stonde</l>
<l n="2440">'s Menschen alre minste sonde,</l>
<l>Ja, hoeftsonde es mere werlike</l>
<l>Dan altemale dit aertrike;</l>
<l>Want die mensche verliester mede</l>
<l>Hemelrike, die hoge stede.</l>
<l>Eenre siele stede is mere geacht</l>
<l>Dan hier alle der werelt macht;</l>
<l>Als die mensche doet hoeftsonde,</l>
<l>Soe doet hi te diere stonde</l>
<l>Herde grote lelichede</l>
<l n="2450">Gode ende den engelen mede.</l>
<l>Daer bi prove ic wel te rechte</l>
<l>Dat alle die Gods gader, die Gods cnechte</l>
<l>Sullen besitten in den hogen trone</l>
<l>Met Gode den eweliken lone.</l>
<l>Die in hoeftsonden bliven in den ent</l>
<l>Sullen besitten der hellen torment;</l>
<l>Nochtan mach niemen, seker sijt,</l>
<l>Sonder sonde leiden sinen tijt.</l>
<l><hi rend="italic">V</hi>. Segt mi, meester, met uwen monde</l>
<l n="2460">Of manslacht is hoeftsonde?</l>
<l><hi rend="italic">A</hi>. Clerc, manslachte es dicke goet,</l>
<l>Die om Gode te wreken doet,</l>
<l>Also David dede, die here groot,</l>
<l>Die Goliase sloech ter doot;</l>
<l>Want hi plach te crancken sere</l>
<l>Gods volc in allen kere,</l>
<l>Ende sloecht doot, waer hi mochte;</l>
<l>Hier bi David dit niet becochte.</l>
<l>Of die Sarrasine over mere</l>
<l n="2470">Doot slaen om Onsen Here;</l>
<l>In deser wijs doen si vrome</l>
<l>Bede ter ziele en ten lichame;</l>
<l>Maer die kersten sielen slaen doot,</l>
<l>Die doen hoeftsonden groot</l>
<l>Dat si dengenen nemen 't leven,</l>
<l>Dor wien hem God wilde geven</l>
<l>Aen den cruce menschelike,</l>
<l>Om hem te bringen t' sinen rike.</l>
<l>Nu merke dan die es vroet</l>
<l n="2480"><pb n="30b"/> Wat hi jegen Gode misdoet,</l>
<l>Die den andren nemen 't leven,</l>
<l>Dat hem God hevet gegeven.</l>
<l><hi rend="italic">V</hi>. Twi es dat God die goede mint,</l>
<l>Ende die quade niet en kint?</l>
<l><hi rend="italic">A</hi>. Clerc, God mint alle dingen,</l>
<l>Die hi maecte sonderlingen;</l>
<l>Maer alle dinc, dat wel verstaet,</l>
<l>En set hi niet in enen staet.</l>
<l>Hi sal doen als die dorscher doet,</l>
<l n="2490">Die dorscht sijn coren metter spoet,</l>
<l>Daer na neemt hi 't goede greyn,</l>
<l>Ende leget al op een pleyn,</l>
<l>Ende dat caf datter afgaet</l>
<l>Soe leet hi elder, dat verstaet;</l>
<l>Ende also sceit God, die coene,</l>
<l>Elke dinc na sinen doene.</l>
<l>Hier om seit men dat God allene</l>
<l>Met alle dinc van sonden rene;</l>
<l>Ende die in haren sonde bliven</l>
<l n="2500">Sijn keitive alre keitiven;</l>
<l>Want hi sent se ter hellen inne</l>
<l>Om ewelike daer in te sine.</l>
<l><hi rend="italic">V</hi>. Bericht mi, meester, lude of stille</l>
<l>Wat mach bedieden vri wille?</l>
<l><hi rend="italic">A</hi>. Wel, lieve clerc, vri wille dat es,</l>
<l>Des sijt seker ende wes,</l>
<l>Dat een mensche 't goede vor 't quade</l>
<l>Mach kiesen bi sijns selfs rade.</l>
<l>Desen vrien wille, des sijt wijs,</l>
<l n="2510">Hadde die mensche in 't paradijs,</l>
<l>Eer hijt verhoerde mit sinen daden</l>
<l>Bi des serpens valschen rade.</l>
<l><hi rend="italic">V</hi>. Bericht mi, meester, sonder swike,</l>
<l>Dienen die duvelen Gode van hemelrike?</l>
<l><hi rend="italic">A</hi>. Nu verstant mi, clerc, ende lere,</l>
<l>Si dienen Gode, Onsen Here,</l>
<l>In also vele, alsi Gods viande</l>
<l>Pinen metten helscen brande;</l>
<l>Daeromme heefse God geset</l>
<l n="2520">Gelike enen pinende smet.</l>
<l><pb n="31a"/> God sprac met sinen monde claer</l>
<l>In die scrifture over waer:</l>
<l>"Ic sal maken eenen scalc in aertrike,</l>
<l>Die sal geduren ewelicke."</l>
<l>Die welke scalc sal wesen</l>
<l>.I. begrijmt smet, als wi lesen.</l>
<l>Die smet sal hem tribulacie geven,</l>
<l>Die se verdienen in dit leven,</l>
<l>Met ongetemperde coude ende hitte,</l>
<l n="2530">Die sellen leggen in 's duvels pitte.</l>
<l>Scrifture seit ons gewaerlike</l>
<l>Dat hi die vercorne in aertrike</l>
<l>Pinen sal ende hem pogen</l>
<l>Te bringen uut Gods ogen,</l>
<l>Ende waer hi mach in sonden vellen,</l>
<l>Ende met tribulacien quellen</l>
<l>Dat si Gods souden vergeten.</l>
<l>Hier om pijnt hi, wildijt weten,</l>
<l>Te vallen in der hellen scende</l>
<l n="2540">Om te bringen met ellende.</l>
<l>God bescherme alle die sine</l>
<l>Dat si niet comen in sulker pine,</l>
<l>Daer men heeft emmermere</l>
<l>Rouwe, droefheit ende sere.</l>
<l><hi rend="italic">V</hi>. Nu berich mi, meester vroet,</l>
<l>Twi hebben hier die quade soe groot goet?</l>
<l><hi rend="italic">A</hi>. God gedoget dat si worden rike</l>
<l>Om .V. dingen sekerlike</l>
<l>'t Eerste es dat si begeren</l>
<l n="2550">'t Quade goet jegen den wille Ons Heren,</l>
<l>Ende qualic winnen ende bejagen;</l>
<l>Dies werden si ter hellen gedragen.</l>
<l>Dander es, wilt verstaen,</l>
<l>Of si iet goeds hebben gedaen,</l>
<l>Dat si der of hier in aertrike</l>
<l>Van Gode ontfaen haer hemelrike.</l>
<l>Dit aertsche goet es haer loen</l>
<l>Over des vaders hogen troen;</l>
<l>Al datsi doen ende begeren</l>
<l n="2560">Dat 's hoe si den scat mogen meren.</l>
<l>Die derde dinc, dat seggic di,</l>
<l>Als doen si quaet hoe dat si</l>
<l>Daer in hem herde sere glorificeren,</l>
<l>Ende gaen haer sonden dobbeleren.</l>
<l><pb n="31b"/> Die vierde dinc, willic u belien,</l>
<l>Dat es dat si sullen bevrien</l>
<l>Die zalige met haren gewerke,</l>
<l>Die si doen tegen die Heilege Kerke,</l>
<l>Om te nemen exempel te bet,</l>
<l n="2570">Om te scouwen haer sonden besmet.</l>
<l>Die vijfte dinc mach niet bliven;</l>
<l>Maer ic willen di bescriven:</l>
<l>God latet oec somige sondaren</l>
<l>In sonden te regneren, te varen,</l>
<l>Om dat si in genen dingen</l>
<l>Connen geloven sire geselingen,</l>
<l>Die de vercorne in aertrike</l>
<l>Dagelix gedogen sekerlike.</l>
<l>Dat oec die quade t' sulker stede</l>
<l n="2580">Siecheit heeft in sine lede,</l>
<l>Daeromme geeft hem God die plage</l>
<l>Dat hi hem bepense alle dage</l>
<l>Hoe bitter dat sijn die helsche dingen,</l>
<l>Die si met haren sonden bringen;</l>
<l>Want pensden si om de Gods genade,</l>
<l>Si souden hem in biechten beraden.</l>
<l><hi rend="italic">V</hi>. Meester, twi heeft God gegeven</l>
<l>Den enen meer pinen in dit leven</l>
<l>Dan hi enen andren doet?</l>
<l n="2590">Des soe waer ic gerne vroet.</l>
<l><hi rend="italic">A</hi>. Clerc, God doet om .V. saken</l>
<l>Den mensch dicke ongemake:</l>
<l>'t Eerste es dat God, die goede,</l>
<l>Den mensch verleent armoede</l>
<l>Om dat hi sijn hoecheit sal laten slincken,</l>
<l>Ende te bat om sine ziele dincken;</l>
<l>Want hi hem in aermoeden meer ontmoet</l>
<l>Te Gode wert ende dogede doet</l>
<l>Dan hi in sijn rijcheit dede,</l>
<l n="2600">Daer hi was verladen mede;</l>
<l>Want al 't gepeins ende sinen zin</l>
<l>Lach an den scat ende an 't gewin.</l>
<l>Als hi daer na in armoeden vel,</l>
<l>Dancte hijs Gode ende peinsde wel</l>
<l>Dat hijt om sine bate dede,</l>
<l>Dat hi hem verliet die rijchede,</l>
<l>Ende oec meer penitencie ende pine</l>
<l>Dan hi dede in die rijcheit sine.</l>
<l><pb n="32a"/> Aldus soe dede Lasaruus,</l>
<l n="2610">Die al verloes goet ende huus,</l>
<l>Ende dancte Gode soe lanc so meere</l>
<l>In sijn armoede vaste ende sere;</l>
<l>Daer om heeft hi den hogen loen</l>
<l>Met Gode in den hogen troen.</l>
<l>D'ander sake, dat es anscine,</l>
<l>Doet God om te proven die sine;</l>
<l>Want hi provet sinen sirjant,</l>
<l>Also men doet den diamant,</l>
<l>Die men op een anbilt leghet,</l>
<l n="2620">Ende slaeter op, soe men pleghet.</l>
<l>Blijft hi geheel daer ter stede,</l>
<l>Soe weet men wel die waerhede</l>
<l>Dat es een fray diamant;</l>
<l>Also proefdi Joseppe sinen serjant,</l>
<l>Die men vele trubilacien dede</l>
<l>Om te bringen uut sire stede.</l>
<l>Wat pine hi dogede of laste,</l>
<l>Hi bleef emmer an Gode vaste;</l>
<l>Daer om soe mach hi wel wesen</l>
<l n="2630">Een vray diamant, soe wi lesen.</l>
<l>Die derde sake doe ic di verstaen;</l>
<l>Dat 's alse die mensche heeft misdaen</l>
<l>Dat hi hem wachten sal t' allen stonden</l>
<l>Voert meer van sonden,</l>
<l>Gelijc den sot, die men bint met banden,</l>
<l>Eer hi quaet doet metten handen;</l>
<l>Want liet men gaen ontbonden</l>
<l>Hi soude quaet doen t' allen stonden,</l>
<l>Hadde hijs gebruuct ende macht,</l>
<l n="2640">Ende van den bande waer onthacht;</l>
<l>Alsoe menich mensche gedoget</l>
<l>Meniche pine om t' sine verhoget,</l>
<l>Bede an ziele ende an lichame,</l>
<l>Om te vliene der hellen blame;</l>
<l>Die wel met mindren tormente</l>
<l>Waer geworden van Gods covente;</l>
<l>Soe mere pine soe mere loen</l>
<l>Van Gode, hier an en es geen hoen.</l>
<l>Die vierde sake hebbic ondervonden</l>
<l n="2650">Dat hem die mensche sal wachten van sonden</l>
<l>Ende scuwen 't quade, sonder waen,</l>
<l>Ende voert an die vaen;</l>
<l>Gelijc dat die vader castijt sijn kint,</l>
<l><pb n="32b"/> Soe doet oec God die hi mint;</l>
<l>Die hier doget pine ende smerte,</l>
<l>Ende Gode danct met goeder herte,</l>
<l>Hi dwaet hier of sijn vagevier,</l>
<l>Dat fel es ende ongehier.</l>
<l>Die vijfte si di bekent</l>
<l n="2660">Dat die mensch hier doghet torment;</l>
<l>Heeft hi vele hoeftsonden gedaen,</l>
<l>Ende hire niet of en wille staen,</l>
<l>Ende hem bekeren t' eniger doget,</l>
<l>Ende Gode kennen over voget.</l>
<l>Dese sijn in de sonden genoecht,</l>
<l>Ende hebben hem soe wel gevoecht</l>
<l>Dat sire niet willen comen uut;</l>
<l>Des bliven si 's duvels bruut.</l>
<l>Dese hebben hier helle ende ginder mede,</l>
<l n="2670">Ende altoes rouwe ende serichede.</l>
<l>Noyt was nieman in sonde bevaen</l>
<l>Op dat hire wilde ave staen,</l>
<l>Ende sine sonden wilde belien</l>
<l>Gode ende Sinte Marien,</l>
<l>Ende willike penitencie doen,</l>
<l>God en vergaf hem sijn misdoen,</l>
<l>Ende aflaet van sire misdaet;</l>
<l>Dats den mensch groot toeverlaet.</l>
<l>Hi es ontfermich die grote here,</l>
<l n="2680">Ende genadich utermaten sere.</l>
<l>Ja, dengenen die genaden</l>
<l>An hem roepen van haren misdaden;</l>
<l>Dus mach die sondaer t'allen stonden</l>
<l>Genade vinden van sinen sonde.</l>
<l>Of onse paep es in sonden bevaen</l>
<l>Moeten wi hem sijn onderdaen;</l>
<l>Du biste sculdich dinen paep te minnen,</l>
<l>Ende in doechden te versinnen,</l>
<l>Ende hem onderdanich te sine,</l>
<l n="2690">Met alle den vijf sinne dine.</l>
<l>Al wert dijn paep also quaet .I. tirant,</l>
<l>Als men vint in enich lant,</l>
<l>Du en selten niet jugeren</l>
<l>Met dinen worden, in gere manieren;</l>
<l>Want sire grote sonde doen an,</l>
<l>Die blameren Gods dienstman.</l>
<l>Niemen soude andren doen waerlike</l>
<l>Dan 's vader Sone van hemelrike.</l>
<l><pb n="33a"/> Scrifture, die papen bringen voert,</l>
<l n="2700">Is Gods wille ende sine woert;</l>
<l>Elc souts hebben ontfermichede,</l>
<l>Dat sijn paep dede quaethede;</l>
<l>Want hi van bloede ende vleesche es</l>
<l>Als een ander, des sijt gewes,</l>
<l>Ende heeft temptacie in sijn wandren</l>
<l>Van den duvel boven andren,</l>
<l>Om dat hi sit in de stede Ons Heren,</l>
<l>Ende moeten volke doget leren</l>
<l>Hoe si den duvel sullen ontgaen,</l>
<l n="2710">Ende Gods rike ane gaen.</l>
<l>Dan peinst die duvel in allen sinne</l>
<l>Mochte hi den herde verwinnen,</l>
<l>Hi soude te baet lude ende stille</l>
<l>Die scape hebben t' sinen wille.</l>
<l>Herde van sinen prochiaenen es die paepe,</l>
<l>Ende prochiane sijn sijn scaepe.</l>
<l><hi rend="italic">V</hi>. Meester, twi heeft die salige mensche</l>
<l>Die eerste rijcheit te wensche?</l>
<l><hi rend="italic">A</hi>. Verstant, clerc, in dinen moet</l>
<l n="2720">Dat die salige hebben goet;</l>
<l>Dats om dat si alle goede dingen</l>
<l>Met haren goede sullen volbringen,</l>
<l>Ende met haren goede gewerken</l>
<l>Vorderen sullen die heilege Kerke.</l>
<l>Met altemale haer machte</l>
<l>Hebben si doecht in haer gedachte;</l>
<l>Si sijn oec boven alre sake</l>
<l>In haer herte wel te gemake,</l>
<l>Om dat si metten saligen sullen wesen</l>
<l n="2730">Van Gode gecroent, soe wi lesen,</l>
<l>Om dat si laten alle quaethede</l>
<l>Van sonden ende van onsuverhede,</l>
<l>Darse die duvel te vele stonden</l>
<l>Tempeert om te bringen in sonden;</l>
<l>Sijn oec herde gans in haer lede</l>
<l>Om die grote gerechtichede,</l>
<l>Die si doen haren evenkersten</l>
<l>Om die minne van Jhesus Kersten.</l>
<l>Hier om en sinse, God weet,</l>
<l n="2740">Niet bedroeft van eniger siecheit,</l>
<l>Maer emmer in hogen ende blide</l>
<l>Om haer doecht, t' allen tiden.</l>
<l><pb n="33b"/> <hi rend="italic">V</hi>. Meester, nu segt mi den fijn</l>
<l>Of si allen onsalich sijn,</l>
<l>Die onverduldich sijn in armoede,</l>
<l>Ende haer pine niet en nemen in 't goede?</l>
<l><hi rend="italic">A</hi>. Die haer pine Gode wanloven</l>
<l>Worden van den hemel verscoven,</l>
<l>Ende sullen die onsalichste sijn,</l>
<l n="2750">Die hier ter werelt nemen fijn,</l>
<l>Ende sullen oec gecleet wesen</l>
<l>Met helscher blixme, so wi lesen.</l>
<l>Alse droge hout bernet hier</l>
<l>Sullen si bernen in dat helsche vier,</l>
<l>Dat nemmermere sal te gaen,</l>
<l>Als ons scrifture doet verstaen.</l>
<l>Hier bi soude elc creature,</l>
<l>Die waren in tribulacien sture,</l>
<l>Gode loven in sijn pine</l>
<l n="2760">Om ewelic met hem te sine</l>
<l>in sijn soete hemelrike,</l>
<l>Dat sal geduren ewelike.</l>
<l><hi rend="italic">V</hi>. Meester, hoe sal 't met hem staen,</l>
<l>Die gewillike penitencie ontfaen?</l>
<l><hi rend="italic">A</hi>. Clerc, die hier oefne haer leden</l>
<l>In penitencie met scaerphede,</l>
<l>Die worden gecleet weldelike</l>
<l>Met Gode in sine hemelrike.</l>
<l>Onse Here geselt die hi mint,</l>
<l n="2770">Also die vader doet sijn kint,</l>
<l>Ende heeften in wanckenesse gedaen,</l>
<l>Ende metter armode bevaen.</l>
<l>Al es een mensche rike van goede;</l>
<l>Nochtan mach hi wel armoede</l>
<l>Al stille dragen in sijn herte,</l>
<l>Die hem doet grote smerte;</l>
<l>Van goede of van den vrienden sine,</l>
<l>Die hi weet in groter pine,</l>
<l>Ende hi niet gehelpen mach,</l>
<l n="2780">Sijn herte bloet nacht ende dach.</l>
<l>Dan dunct hi Gode dat hijt hem sent,</l>
<l>Soe waer dat hi belent,</l>
<l>Ende nemet goeden moede,</l>
<l>Ende danct Gode van allen goede.</l>
<l>Dese sijn wel met Onsen Here</l>
<l>Om dat si quaetheit haten sere,</l>
<l><pb n="34a"/> Ende si verbliden eenpaerliken</l>
<l>Om 't gewin van hemelrike.</l>
<l>Men vint in scrifturen bescreven</l>
<l n="2790">Dat die salige sullen leven</l>
<l>Met blidscapen ten jonxten dage,</l>
<l>Daer God sel doen sine clage.</l>
<l><hi rend="italic">V</hi>. Wat segdi, meester, in uwen moet</l>
<l>Van hem die winnen 't quade goet?</l>
<l><hi rend="italic">A</hi>. Clerc, verstant wel mine woert;</l>
<l>Als die 't quade comt soe voert</l>
<l>Dat hem geluc overvloyt hier,</l>
<l>Ende hier wort weldich ende fier;</l>
<l>Soe slacht hi den vissche die vloten</l>
<l n="2800">Buten den andren met haren roten.</l>
<l>Dese verbliden dat si binnen gaen,</l>
<l>Dan worden se metten engelen gevaen,</l>
<l>Daer men se doot t' haren onvromen,</l>
<l>Als si buten den water comen.</l>
<l>Of si geliken die gherne scinken,</l>
<l>Ende dicke soeten dranck drincken,</l>
<l>Ende die in 't ende bitter waert,</l>
<l>Daer toe onsuver ende haert.</l>
<l>Selc waert haren dranc ewelike</l>
<l n="2810">Dat si sullen drincken jammerlike;</l>
<l>Want om haer hoverde groot,</l>
<l>Die si hier drinken sonder noot,</l>
<l>Over haer verweende cleder hier</l>
<l>Worden si gewijst in 't helsche vier,</l>
<l>Daer vule wormen t' allen stonden</l>
<l>Hem sullen crupen in den monde,</l>
<l>Ende al om over haer lijf;</l>
<l>Dus bliven si ewelijc keytijf;</l>
<l>Want het 's aldus bescreven:</l>
<l n="2820">Die hier in sonden leiden haer leven,</l>
<l>Ende haren scepper niet en wiken,</l>
<l>Varen ter hellen eweliken.</l>
<l>Maer, clerc, die hier sijn versmacht</l>
<l>In armoeden, beide dach ende nacht,</l>
<l>Ende gedogen grote berste</l>
<l>Van coude, van honger ende van dorste,</l>
<l>Die sinen gelike den genen al,</l>
<l>Die 't eerst hebben sulc geval</l>
<l>Dat si moeten drincken ende smaken</l>
<l n="2830">Bitteren dranc in waren saken;</l>
<l><pb n="34b"/> Ende dan alle die bitterhede</l>
<l>Verkeert in groter soetichede.</l>
<l>Also doet God dor sine oetmoede,</l>
<l>Die des menschen armoede</l>
<l>Verkeert in bliscapen groot,</l>
<l>Ende maecse engele genoot;</l>
<l>Om haren honger ende derst</l>
<l>Salse voeden Jhesus Kerst.</l>
<l>Om die pine die si dogen</l>
<l n="2840">Sellen si sitten vor Gods ogen.</l>
<l>Hier omme est dat d'arme sijn</l>
<l>Met God in sijn rike sijn,</l>
<l>Ende sullenre in bliven sekerlike</l>
<l>Sonder ende, oec eewelike.</l>
<l><hi rend="italic">V</hi>. Meester, doet mi verstaen</l>
<l>Van hem, die kerkelic goet ontfaen,</l>
<l>Of van clerken die bekinnen</l>
<l>Die scrifture in haren zinnen,</l>
<l>Of si meer loens van Onsen Here</l>
<l n="2850">Hebben dan 't folc van minder lere?</l>
<l><hi rend="italic">A</hi>. Verstant, clerc, van desen doene;</l>
<l>Al hebben lieden van religione,</l>
<l>Alse pausen ende bisscoppen mede</l>
<l>In aertricke meer mogenthede</l>
<l>Dan leec volc of des gelike,</l>
<l>Sine comen niet te bat in hemelrike</l>
<l>Opdat si doen jegen Gods gewerke,</l>
<l>Ende tegen 't gebod der heileger kercke,</l>
<l>Dat si selve doen gebieden</l>
<l n="2860">Die werelt dore allen lieden,</l>
<l>Ende gene goede exemple hanteren</l>
<l>Voer 't folc, daer 't an mach leren</l>
<l>Te comen ter hemelscher glorie,</l>
<l>Die soete es boven alre memorie.</l>
<l>Onthouden si den volke Gods woert,</l>
<l>Ende sijt hem niet en seggen voert,</l>
<l>Si sullen hebben also vele te meer</l>
<l>In der hellen torments ende seer</l>
<l>Als si meer consten dan d'ander lieden;</l>
<l n="2870">Dat horic in scrifturen bedieden.</l>
<l>Die heilege liede hebben bescreven</l>
<l>Die misdoet in dit leven,</l>
<l>God sal over hem ten utersten dage</l>
<l>Doen vele zware plage;</l>
<l><pb n="35a"/> Ten doemsdage, ten lesten stonden,</l>
<l>Daer God sal togen sine wonden.</l>
<l>Van werliken lieden horic bedieden,</l>
<l>Coningen, graven of ander lieden,</l>
<l>Scepenen, scoute ende baeliuwen,</l>
<l n="2880">Eest dat sijt volc te sere verduwen</l>
<l>Ende achter steken van den rechte,</l>
<l>Si varenre om in 's duvels plechte;</l>
<l>Maer berechten si die liede wel,</l>
<l>Ende haer ondersate niet sijn fel,</l>
<l>Si sullen te mee loen hier boven</l>
<l>Ontfaen, daer men Gode sal loven;</l>
<l>Daer die angelen mit sange</l>
<l>Altoes sijn sonder verlange.</l>
<l><hi rend="italic">V</hi>. Meester, die doecht node horen</l>
<l n="2890">Worden si in 't ende verloren?</l>
<l><hi rend="italic">A</hi>. Die doecht in hebben, ende daeraf keren,</l>
<l>Si verliesen den loen van Onsen Here,</l>
<l>Ende worden gesteken in den torment,</l>
<l>Daer nemmermere ziele weder went.</l>
<l>Die goede worde gerne leren,</l>
<l>Ende werken na der lere Ons Heren,</l>
<l>Ende toten ende daer in volstaen,</l>
<l>Die sullen Gods glorie ontfaen,</l>
<l>Ende sal geduren emmermere</l>
<l n="2900">Met Gode, onsen Lieven Here.</l>
<l><hi rend="italic">V</hi>. Bericht mi, meester wel geraect,</l>
<l>Waren alle die zielen te gader gemaect;</l>
<l>Of sijnse gemaect bequame</l>
<l>'s Dagelijcx ins 's menschen lichame?</l>
<l><hi rend="italic">A</hi>. God, die noyt geestelic verstarf,</l>
<l>Maecte alle dinc t'eenre warf;</l>
<l>Maer elc hadde haer nature,</l>
<l>Also ons seit die scrifture.</l>
<l>God die alle dinc vorsiet,</l>
<l n="2910">Ende elken geeft sijn bediet,</l>
<l>Maecte die zielen van zulker naturen,</l>
<l>Dat niemen te geenre uren</l>
<l>Can geweten haer subtijlhede,</l>
<l>Mit geenre hande behindichede.</l>
<l>T' allen tiden die here vri</l>
<l>Soe confermeert zielen hi</l>
<l>Van sonderlingen gedane,</l>
<l><pb n="35b"/> Ende sentse den mensche ane.</l>
<l>Dan soe seit die sone algader:</l>
<l n="2920">Tot nu heeft gewrocht mijn vader</l>
<l>Ende nu werke ic dageliken</l>
<l>An menschen ziele in aertriken.</l>
<l><hi rend="italic">V</hi>. Wat segdi, meester, van onsen behoede;</l>
<l>Maecte God enige ziele dan goede?</l>
<l>Mi wondert herde sere t' waren</l>
<l>Datter soe vele ter hellen varen.</l>
<l><hi rend="italic">A</hi>. Clerc, God, der werelt sceppare</l>
<l>Maecte noyt ziele dan clare;</l>
<l>Die Heilege Geest versierts mede</l>
<l n="2930">Mit sire groter oetmoedichede,</l>
<l>Ende bi naturen te leiden haren tijt,</l>
<l>Ende te comen uter werelt strijt;</l>
<l>Maer also comt in haer onsuver vat,</l>
<l>Wart soe trach ende soe lat,</l>
<l>Mit des lichamen genoechte,</l>
<l>Dat soe vergeet haers selfs behoefte</l>
<l>In overate, in overdrancke,</l>
<l>Die stinct boven alle stancke,</l>
<l>In luxurien daer hoverde in leecht,</l>
<l n="2940">Daer menige ziele bi es ontweecht</l>
<l>Te Lucifer, den helscen drake,</l>
<l>Niet bi Ons Heren make;</l>
<l>Hi geefse den lichame suver ende claer,</l>
<l>Had soere haer gehouden mer;</l>
<l>Maer si minnen meer 't onsuver vat</l>
<l>Dan si doen die hemelsche stat;</l>
<l>Daer omme wijst hise uut sinen rike</l>
<l>Ende beveelse den duvel ewelike.</l>
<l><hi rend="italic">V</hi>. Meester, segt mi of gi mi mint,</l>
<l n="2950">Of die ziele es wetende twint?</l>
<l><hi rend="italic">A</hi>. Nu verstant mi, clerc, in desen;</l>
<l>Men vint in boeken, soe wi lesen,</l>
<l>Dat Jan Babtiste kende Kerst</l>
<l>In sire moeder, daer hi in erste.</l>
<l>Hier an eest goet te verstane</l>
<l>Dat die ziele heeft vroetscap ane,</l>
<l>Wanneer dat se God bequame</l>
<l>Sent in der moeder lichame;</l>
<l>Maer dor die crancke nature,</l>
<l n="2960">Die heeft die jonge creature,</l>
<l><pb n="36a"/> Also comt ter werelt in,</l>
<l>Een cranc vleiscelic begin;</l>
<l>Hier omme willen die zielen binnen</l>
<l>Haer vroetscap niet laten kinnen</l>
<l>Voer die tijt ende die ure,</l>
<l>Dat die menschelike nature</l>
<l>So es comen t' haren dagen,</l>
<l>Dat se vroetscap mach dragen;</l>
<l>Dits die redene twi 't jonge kint</l>
<l n="2970">In vroetscepen niet en es bekint.</l>
<l><hi rend="italic">V</hi>. Meester, waerom heet 's menschen</l>
<l>Onsuver ende vul der blame,</l>
<l>Die van kerstine es geboren?</l>
<l>Dat soudic alte gerne horen.</l>
<l><hi rend="italic">A</hi>. Clerc, dat doe ic u verstaen,</l>
<l>Om dat hi met onsuverheden es ontfaen;</l>
<l>Dat sijn vorsprokene saken</l>
<l>Dat hem niement suver mach maken</l>
<l>En si met penitencie allene,</l>
<l n="2980">Sel si vor Gode worde rene;</l>
<l>Also seit David, die vroede:</l>
<l>"Wie mach mi bringen te mere hoede,</l>
<l>Die es ontfaen in der onsuverhede,</l>
<l>Also als mi mijn moeder dede !"</l>
<l>Die mensch was te livereert</l>
<l>Van sinen sonden ende geclaereert;</l>
<l>Maer anderwerven, dat verstaet,</l>
<l>Es seder comen 's menschen zaet</l>
<l>In onsuverheden onbequame,</l>
<l n="2990">Metter genoechten des lichame,</l>
<l>Die hi doet te meniger uren,</l>
<l>Dat die ziele moet besuren,</l>
<l>Also waert ter helscher glode</l>
<l>In tormente der armoede.</l>
<l>Men vint dat die liede in huwelike</l>
<l>Kinder winnen dagelike;</l>
<l>Nochtan dat hare liede staet</l>
<l>Onsuver es ende oec quaet.</l>
<l>Elc mensche versta in sinen sin,</l>
<l n="3000">Dat 's om die sonden daer si sijn in,</l>
<l>Ende si doen alle dage,</l>
<l>Als si hebben stede ende lage,</l>
<l>In luxurie ende in hoverde,</l>
<l>Daer die mensche in verleyt onwerde,</l>
<l><pb n="36b"/> Ende in vele andren dingen,</l>
<l>Daer si hem mede onder mingen;</l>
<l>Daer omme wort die mensce meest</l>
<l>Gevloect van den Heilegen Geest.</l>
<l>Dit 's die reden, dat verstaet,</l>
<l n="3010">Dat herde onsuver es 's menscen saet;</l>
<l>Als d'een den andren vint in sonden,</l>
<l>Ende sie niet of werden ontbonden.</l>
<l><hi rend="italic">V</hi>. Indien dat nature der mannen ende der wiven</l>
<l>Sonder genoechte niet mach bliven,</l>
<l>Vleischelike comen van haer beide hitte;</l>
<l>Twi hevet kint van Adaems smitte?</l>
<l><hi rend="italic">A</hi>. Clerc, nu verstant wel ditte:</l>
<l>Dat elc kint hevet die smitte,</l>
<l>Dat 's om genoechte van moeder ende vader,</l>
<l n="3020">Die vloyt in 's kins geboert algader.</l>
<l>'t Kint en mach niet weder staen</l>
<l>Dat sine vorders hebben gedaen,</l>
<l>Het moeter delachtich an wesen,</l>
<l>Soe St. Ambrosius seit van desen.</l>
<l>Ghelike dat erve mach verwandren,</l>
<l>Comen van den enen op den andren,</l>
<l>Also comt die smitte van Adame</l>
<l>Hier an elxs menschen lichame.</l>
<l>Metten doepsel mach men afdwaen</l>
<l n="3030">Die sonden, daer 't kint mede es bevaen;</l>
<l>Maer om sijn onsuverheit groot</l>
<l>Moeten wi alle smaken die doot,</l>
<l>Ende daer na te Gods vonnesse comen;</l>
<l>Dus hebbic 't int scrifture vernomen.</l>
<l><hi rend="italic">V</hi>. Twi laet God ter werelt comen in</l>
<l>Kinder, die in der moeder doot sijn,</l>
<l>Of sterven eer si doepsel ontfaen?</l>
<l>Dat soudic herde gerne verstaen.</l>
<l><hi rend="italic">A</hi>. Clerc, Gods vonnesse ende sijn lere</l>
<l n="3040">Sijn so utermaten groot sere</l>
<l>Dat icker af swige sonder bediet;</l>
<l>Want en can 't gegronden niet;</l>
<l>Maer si hebben sonderlinge glorie,</l>
<l>Ende dancken Gode met alre memorie,</l>
<l>Dat si sijn ontgaen der hellen,</l>
<l>Ende der leder duvel quellen.</l>
<l>Si sijn in deemsterhede sonder pine</l>
<l><pb n="37a"/> Daer hem lieden in staet te sine,</l>
<l>Tot dien dat God domen sal</l>
<l n="3050">Te Josephat in 't soete dal.</l>
<l><hi rend="italic">V</hi>. Hoe men in keesdom wint .I. kint,</l>
<l>Hevet der sonden yet en twint?</l>
<l><hi rend="italic">A</hi>. Nu verstant, clerc, ende lere;</l>
<l>Het en deert hem min no mere</l>
<l>Op dat es also gedaen</l>
<l>Dattet doepsel hevet ontfaen,</l>
<l>Ende daer na te genen stonden</l>
<l>En volget vaders, no moeders sonden.</l>
<l>Die scrifture doet ons anscine</l>
<l n="3060">Dat bede vader ende moeder sine,</l>
<l>Die moeten ontgelden die soene</l>
<l>Jegen Gode van haren misdoene;</l>
<l>Dat si mit haren vulen werke</l>
<l>Daden jegen die heilege Kerke.</l>
<l><hi rend="italic">V</hi>. Meester, gi moet mi ontbinden</l>
<l>Of 's vader ende moeder deren den kinde,</l>
<l>Of des kints sonden yet den vader</l>
<l>Of der moeder, bericht mi algader?</l>
<l><hi rend="italic">A</hi>. Clerc, hets in scrifturen vonden</l>
<l n="3070">Dat 't kint niet en wert gebonden</l>
<l>In ghere wijs in 's vaders misdaet,</l>
<l>Noch in der moeder, dat verstaet;</l>
<l>Ende sine worden oec niet verladen</l>
<l>Van haren kindren misdaden,</l>
<l>Op dat sise in haer jonchede</l>
<l>Leren te doen goede zeden,</l>
<l>Beide met worden ende met slane,</l>
<l>Om goede costume t' ontfane.</l>
<l>Eest dat 't kint moeder ende vader</l>
<l n="3080">In quaetheiden ontfleet alle gader,</l>
<l>Ende niet willen doen bi haren rade;</l>
<l>So sijn si quite haren misdaden.</l>
<l>Maer willen si quaet gedogen,</l>
<l>Ende sijt hem verbieden mogen,</l>
<l>Te laten sijn quade daden;</l>
<l>Doen sijt niet, si bliven verladen,</l>
<l>Metter quaetheit daer si toecomen,</l>
<l>Die si hem mochten hebben benomen.</l>
<l>Daer omme souden si pinen sere</l>
<l n="3090">Die kinder te leren goede lere,</l>
<l><pb n="37b"/> Die wile dat sise mogen dwingen</l>
<l>Mit slane of mit andren dingen,</l>
<l>Eer dat si uter joncheit terden,</l>
<l>Ende in haer quaetheit verherden.</l>
<l>En deerde Josuee niet alle gader</l>
<l>Dat hi hadde enen quaden vader,</l>
<l>Ende het deerde hem oec twint</l>
<l>Dat hi hadde een quaet kint.</l>
<l><hi rend="italic">V</hi>. Comter zware sonden of in live,</l>
<l n="3100">Die sijnre nichten neemt te wive?</l>
<l><hi rend="italic">A</hi>. Na der nature die vleeschelic es</l>
<l>En eest geen sonde, sijt gewes;</l>
<l>Maer bi den verbode van onsen sceppare</l>
<l>So eest groot sonde ende zware.</l>
<l>Bi reden willic dit betogen,</l>
<l>Ende di hier leggen vor ogen:</l>
<l>En had niet geweest sonde</l>
<l>Dat Adam den appel beet mitten monde,</l>
<l>Ende genut hadde die vrucht,</l>
<l n="3110">Daer wi af hebben zwaer plucht,</l>
<l>En hadde hem God verboden niet,</l>
<l>Ende tegen sijn gebod niet verstiet,</l>
<l>Sone hadt gene sonde gewesen,</l>
<l>Also wi in scrifture lesen.</l>
<l>Soe wie dat dan misdoet</l>
<l>Jegen Gods gebod, die es onvroet,</l>
<l>Ende sal daer omme dogen zware</l>
<l>Pine, dits seker ware.</l>
<l><hi rend="italic">V</hi>. Meester, ic hoerde gerne bedieden</l>
<l n="3120">Waer omme hoge lieden</l>
<l>Haren magen nemen te wive</l>
<l>Dan ander lieden in desen live?</l>
<l><hi rend="italic">A</hi>. Clerc, verstant wel mi ter mate</l>
<l>In ouden tiden was 't karitate</l>
<l>Dat die neve nam die nichte</l>
<l>Om die maecscap houden dichte.</l>
<l>Het was doe costume ende wet</l>
<l>Omme die maechscap te houden bet,</l>
<l>Dat si wel mochten leden haer leven,</l>
<l n="3130">Dat es in ouden boeken bescreven,</l>
<l>Beide met magen ende met vrienden,</l>
<l>Die si wilden ende dat verdienden</l>
<l><pb n="38a"/> Dat si se souden doen in haren sin,</l>
<l>Also Deutronemie hevet in,</l>
<l>Ende doer haer mage vreemde laten;</l>
<l>Niet dat sise souden laten.</l>
<l>Het was karitate in allen zinne</l>
<l>Dat elc sijn evenkersten minne;</l>
<l>Dit was in d'oude wet scrifture</l>
<l n="3140">Eer God menschelic nature</l>
<l>Van Marien hadde opheven,</l>
<l>Ende ter doot wart bedreven,</l>
<l>Als hij maecte die scone soene,</l>
<l>Tusschen middach ende noene,</l>
<l>Tusschen den Vader ende den mensche,</l>
<l>Doe hi sijn spul brochte te wensce,</l>
<l>Daer was die maechscap gevriet,</l>
<l>Ende 't huwelic gebendiet,</l>
<l>Ende menige ander regel goede,</l>
<l n="3150">Die ons God gaf mit sinen bloede,</l>
<l>Ende God sprac met sinen monde,</l>
<l>Die 't verbrake dade sonde.</l>
<l>Nu besie elc, eest wijf of man,</l>
<l>Dat hi houde wel sinen ban.</l>
<l><hi rend="italic">V</hi>. Bericht mi, meester, met uwen monde</l>
<l>Mach men ville trouwen sonder sonde?</l>
<l><hi rend="italic">A</hi>. Clerc, gelijc dat een wijf goede</l>
<l>Es moeder haers kints in vleesce ende in bloede,</l>
<l>Also es dijn wille dijn geestelic kint,</l>
<l n="3160">Des en twivelt niet en twint,</l>
<l>Ende dat kint der kinder broeder,</l>
<l>Ende dijn wijf sijn geestelic moeder.</l>
<l>Ende als een wijf heeft een kint,</l>
<l>Ende dat die heilege kerke bekint,</l>
<l>Dan es soe gevader staphans,</l>
<l>Ende geestelike suster des mans.</l>
<l>Villen te nemen in huwelike</l>
<l>Verbiet die scrifture sekerlike,</l>
<l>Ende en es oec niet geset,</l>
<l n="3170">Noch geoerloft in de nuwe wet;</l>
<l>Ende God en wil oec niet gedoogen</l>
<l>Dat sulke huwelic wesen mogen.</l>
<l><hi rend="italic">V</hi>. Meester, laet mi uwe consciencie smaken</l>
<l>Van papen en van haren saken,</l>
<l><pb n="38b"/> Ende van papen der heileger kerken,</l>
<l>Ende die in religione werken?</l>
<l><hi rend="italic">A</hi>. Clerc, verstant, dus eest bescreven;</l>
<l>Leden papen een goed leven,</l>
<l>Ende goede exempele den volke geven,</l>
<l n="3180">Ende hem wel houden sonder sneven,</l>
<l>Ende si leden 't rechte voert</l>
<l>Den rechten wech ter hemelscher poert;</l>
<l>Ende dan sijn van goeder lere,</l>
<l>Ende 't folc bringen t' Onsen Here;</l>
<l>Gelike dat sout wert der wormen stanc,</l>
<l>Soe wert die paep den helscen ganc;</l>
<l>Ende menigen mensce doet hi</l>
<l>Te hemel comen van sonden vri.</l>
<l>Leven si oec wel, ende niet en leren</l>
<l n="3190">Dien volke die woerde Ons Heren;</l>
<l>So slachten si der colen die leget</l>
<l>In 't vier ende gene lucht en gevet,</l>
<l>Ende haer in d'assche verblint,</l>
<l>Dat so niet mach sijn bekint.</l>
<l>Leren si oec wel ende leden oec quaet leven,</l>
<l>So sijn si bi der clocke bescreven,</l>
<l>Daer scone lucht uut gaet</l>
<l>Ende haer selve metten clepel slaet,</l>
<l>Soe sere dat so breket ontwee;</l>
<l n="3200">Des gelike min nocht mee.</l>
<l>Leren si qualic ende qualiken leven</l>
<l>So sijn si biden roeke beschreven,</l>
<l>Die 't fier verdoemt ende verblint</l>
<l>Datter geen lucht werd bekint.</l>
<l>Nu wese elc pape soe beraden</l>
<l>Dat sijn volc in geenre scaden</l>
<l>Bi sinen toedoen ne gha,</l>
<l>Daerse die viant mede va;</l>
<l>Want waert sijn volc bi hem ontraect,</l>
<l n="3210">Grote pine hem daer af naect;</l>
<l>Want si sullenre om sonder ent</l>
<l>Besitten der hellen torment.</l>
<l>Maer eest dat volc hem selven deert,</l>
<l>Ende hijt na sijnder macht weert,</l>
<l>Met goeder leren ende met castien;</l>
<l>Die liede hem selve vermaledien,</l>
<l>Die paepe es van haren misdaden</l>
<l>Quite, maer si bliven verladen.</l>
<l><pb n="39a"/> <hi rend="italic">V</hi>. Meester, die in religione sijn</l>
<l n="3220">Hoe gedane wort aren fijn?</l>
<l><hi rend="italic">A</hi>. Verstant, clerc, na desen saken;</l>
<l>Eest dat sire genoechte in maken</l>
<l>Religioselike sonder hoeftsonden,</l>
<l>Ende si in 't ende so worden vonden;</l>
<l>S' Pauwel, spiegel der heileger Kerken,</l>
<l>Seit dat si met Gode werken;</l>
<l>Maer die ten hoeftsonden gaen,</l>
<l>Ende 't cloestelike gewerke laten staen,</l>
<l>En qualike hantieren haer abijt,</l>
<l n="3230">Die bliver omme vermaladijt,</l>
<l>Ende sullen die onsalichste wesen,</l>
<l>Daer wi in scrifturen of lesen,</l>
<l>Ende in 't helsche vier belenden,</l>
<l>Ende nemmerme daer uut wenden.</l>
<l><hi rend="italic">V</hi>. Meester, nu wilt mi verclaren</l>
<l>Wat gi segt van desen ridaren?</l>
<l><hi rend="italic">A</hi>. Clerc, die hem met roven generen</l>
<l>Ende haren even kersten deren,</l>
<l>Ende dustrueren met haren gewerke</l>
<l n="3240">Daer si mogen die heilege Kerke,</l>
<l>Ende vercauseren dagelike</l>
<l>Weduwen en de wesen jammerlike;</l>
<l>Van desen is dat David seit</l>
<l>Dat si leven in der onsalicheit.</l>
<l>Hier omme sal Gods gramheit comen</l>
<l>Op hem in 't ende ende salse domen;</l>
<l>Ende dan worden si geset</l>
<l>In der hellen uutende besmet.</l>
<l>Van andren seit die scrifture:</l>
<l n="3250">Die oetmoedich ende gerecht ter cure,</l>
<l>Ende gerne na goeden raden werken,</l>
<l>Ende weduwen ende wesen gesterken,</l>
<l>Ende die heilege Kerke houden te rechte,</l>
<l>David seit dat sijn Gods knechte,</l>
<l>Ende sullen hebben haer woeninge</l>
<l>In hemelrike sonderlinge.</l>
<l><hi rend="italic">V</hi>. Meester nu waut mi bedieden</l>
<l>Wat sal gevallen den coeplieden?</l>
<l><hi rend="italic">A</hi>. Wie in haren comenscap liegen,</l>
<l n="3260">Ende haren evenkersten bedriegen,</l>
<l><pb n="39b"/> Ende vervalschen haer comenscapen,</l>
<l>Daer si mede sijn begrepen,</l>
<l>Die dus 't goet te hope jagen</l>
<l>Valre mede in 's duvels plagen;</l>
<l>Want als si sceden van desen live</l>
<l>Soe bliven si ewelike keitive.</l>
<l>Den getrouwen coepman staet dus niet;</l>
<l>Die getrouwe comenscap pliet,</l>
<l>Ende hem geweert mit waren worden,</l>
<l n="3270">En sal niet besitten der hellen borde,</l>
<l>En sal niet weten van der pinen</l>
<l>Daer den quaden staet in te sine;</l>
<l>Maer Gods blyscap bescouwen,</l>
<l>Mit hem ende met Onser Vrouwen,</l>
<l>Die den genen es gereet,</l>
<l>Die hier in weldoen volsteet.</l>
<l><hi rend="italic">V</hi>. Meester, nu doet mi verstanden</l>
<l>Van werclieden die werken met handen?</l>
<l><hi rend="italic">A</hi>. Clerc, die werken metter valscede,</l>
<l n="3280">Ende onthouden haer lede,</l>
<l>Ende haer dachhure niet verdienen,</l>
<l>Desen sal haer dinc ontsienen.</l>
<l>Van dustane eest bescreven:</l>
<l>Om dat si leiden een valsce leven</l>
<l>Dat het en es gene scande</l>
<l>Dat si vallen in 's duvels hande;</l>
<l>Maer die getrouwelike werken,</l>
<l>Die winnen haer broot zalich, dat merke.</l>
<l>In de scrifture es gestanden</l>
<l n="3290">Die sijn broot wint met handen,</l>
<l>Hi es salich, dat seker sijt,</l>
<l>Als ons orcont Davijt;</l>
<l>Ende sullen hebben groot perdoen,</l>
<l>Die haer werc getrouwelike doen.</l>
<l><hi rend="italic">V</hi>. Meester, wat segdi van der scare,</l>
<l>Die penitencie doen openbare?</l>
<l><hi rend="italic">A</hi>. Lieve clerc, en sech dat niet</l>
<l>Dat si penitencien doen iet,</l>
<l>Dat openbaer penitencie hiet;</l>
<l n="3300">Dats el niet, dat verstaet,</l>
<l>Dan dat si bespotten die heilige Kerke,</l>
<l>Ende oec Gode met haren werke,</l>
<l><pb n="40a"/> Ende bedriegen haer ziele mede,</l>
<l>Ende comen daer mede ter helscer stede.</l>
<l><hi rend="italic">V</hi>. Wat segdi van hem die doen sonde,</l>
<l>Ende daer in bliven tot alre stonde?</l>
<l><hi rend="italic">A</hi>. Het staet bescreven in een sermoen:</l>
<l>Die verbliden in quaetdoen,</l>
<l>Ende glorieren in haren misdaden,</l>
<l n="3310">Daer si mede sijn geladen,</l>
<l>Dat haer sonden worden twivout;</l>
<l>Dats hare ziele zwaer scout.</l>
<l>Ende gaen si dan t' haren preester;</l>
<l>Van haren sonden, die sijn deester,</l>
<l>Wil hi se dan te penitencie bringen,</l>
<l>So gaen si jegen den pape dingen,</l>
<l>Ende seggen dan: "En mach niet vasten,</l>
<l>Noch mi selven soe verlasten;</l>
<l>Maer geeft mi dat ic mach doen."</l>
<l n="3320">Ende maken dus een lanc sermoen</l>
<l>Om te hebben penitencie clene</l>
<l>Over haer sonden onrene,</l>
<l>Ende geeft hi hem iet te vele</l>
<l>Daer si mede verbinden haer kele;</l>
<l>Dan eten si ende drincken te bat,</l>
<l>Ende maken hem te penitencie lat,</l>
<l>Ende doen niet haers papen bevelen;</l>
<l>Daer omme moeten haer zielen quelen.</l>
<l>Die genoechte van den lichame</l>
<l n="3330">Die maect die ziele onbequame;</l>
<l>Die dus hunne penitencie laten achter</l>
<l>Sullen besitten der hellen lachter.</l>
<l><hi rend="italic">V</hi>. Meester, wat sal hem geburen,</l>
<l>Die dul sijn van naturen?</l>
<l><hi rend="italic">A</hi>. Clerc, si waren in der kinderscare,</l>
<l>Die sterven beneden .III. jaren;</l>
<l>Want sine kennen geen misdoen,</l>
<l>Des sijn si ter hellen ontfloen.</l>
<l>Omdat si van sonden sijn onbekent</l>
<l n="3340">Laetse God dogen gene torment;</l>
<l>Maer en segge niet van den sotten,</l>
<l>Wien toe comen is met lotten,</l>
<l>Ende vroet waren in haren begin,</l>
<l>Ende daerna dul in haren sin;</l>
<l>Dat si geliken sellen den andren,</l>
<l><pb n="40b"/> Die mitten jonge kindren wandren;</l>
<l>Want die scrifture gewaecht niet</l>
<l>Dat si dogen sullen yet</l>
<l>Anders dan die innocente,</l>
<l n="3350">Die ontgaen sijn den tormente.</l>
<l><hi rend="italic">V</hi>. Wat segdi van kinderen die jaren .III.</l>
<l>Of .IIII. sijn out, berichtes mie?</l>
<l><hi rend="italic">A</hi>. Verstant, clerc, ende wille gedogen</l>
<l>Alle die niet spreken en mogen</l>
<l>In de mate van .IIII. jaren,</l>
<l>Of oec jonger te waren,</l>
<l>Ende die dan op haer lede</l>
<l>Hebben ontfaen 't heilege Kerstenhede,</l>
<l>Die worden alle gewaerlike</l>
<l n="3360">Gecroent in 't soete hemelrike,</l>
<l>Ende in Gods rike gesent</l>
<l>Sonder t'ontfane jugement,</l>
<l>Ende sonder pine haert hier ane</l>
<l>Sullen si hebben engle gedane.</l>
<l>Ende die kinder die van .V. jaren sijn,</l>
<l>Als si doen haren fijn,</l>
<l>Of die daer boven sijn van ouden</l>
<l>Sullen becopen hare scouden,</l>
<l>Ende van goede werken werden gedoemt</l>
<l n="3370">Wien dat scaet of vroemt.</l>
<l>So nauwe is die helsce straten</l>
<l>Dat daer niemant af hebben mach bate,</l>
<l>Sonder die ten ende worden vonden</l>
<l>Vri ende suver van allen sonden.</l>
<l>Dit willic u in een bispel</l>
<l>Bedieden ende proven wel:</l>
<l>Het was een man ende had .I. kint,</l>
<l>Dat met herten hadde gemint;</l>
<l>Omtrint so wast .V. jaren out</l>
<l n="3380">Dat sire becochte sine scout.</l>
<l>Dat kint was van sulker sede</l>
<l>Quam hem toe enich onvrede,</l>
<l>So sprac 't lachter ende onnere</l>
<l>Der mogethede van Onsen Here,</l>
<l>Dat alte sware te noemen es;</l>
<l>Des kints vader en rocht niet des,</l>
<l>Ende liets hem gebruken al,</l>
<l>Daer 't af had zwaer misval;</l>
<l>Want daer 't sat op 's vaders scoet,</l>
<l n="3390"><pb n="41a"/> Ende hadde bliscap groot</l>
<l>Quam die duvel, doe wast genee,</l>
<l>Ende brac hem den hals ontwee,</l>
<l>Ende vordet mit hem ter hellen;</l>
<l>Dus gevielt, als ic telle.</l>
<l><hi rend="italic">V</hi>. Wat segdi van hem die houden 't lant,</l>
<l>Alle dage winnen mitter hant?</l>
<l><hi rend="italic">A</hi>. Nu verstant mi, clerc, van desen</l>
<l>So sulre vele behouden wesen.</l>
<l>Ja, die gene die eenvoudelike</l>
<l n="3400">Ende sinpel sijn hier in aertricke;</l>
<l>Want si voeden 't folc Ons Heren,</l>
<l>Ende mit pinen si hem generen,</l>
<l>Alsoo 't ons David, die prophete,</l>
<l>Doet verstaen bi Gods behete:</l>
<l>"Die gene die mit sire pinen</l>
<l>Hi voet den lichame sine,</l>
<l>Ende nuttet, als bepijnt es,</l>
<l>Die es salich, sijt seker des."</l>
<l>Die de pine van sine leden</l>
<l n="3410">Nut in sire menscelichede,</l>
<l>Ende Gode daer in es onderdaen,</l>
<l>God sal hem in sijn rike ontfaen.</l>
<l><hi rend="italic">V</hi>. Betekent mi, meester, met uwen raden</l>
<l>Jof God starf dor die quade,</l>
<l>Alse hi dede dor die goede;</l>
<l>Des berecht mi dor oetmoede.</l>
<l><hi rend="italic">A</hi>. God Onse Here, en starf niet</l>
<l>Over dat verloren diet;</l>
<l>Nochtan seit men dat die here groot</l>
<l n="3420">Over alle mensche smaect die doet.</l>
<l>Verstant mi, clerc, in dinen moet:</l>
<l>God die storte sijn heilege bloet</l>
<l>Over die vercoorne sekerlike,</l>
<l>Om dat hi se bringen wilde t' sinen rike.</l>
<l>Eer God dor die mensche liet sijn leven</l>
<l>Was 't folc in so sware sneven</l>
<l>Dat se an den Sone niet wilde geloven,</l>
<l>Eer sine van den live sagen roven</l>
<l>An den cruce dor den mensce,</l>
<l n="3430">Om sijn spel te bringen te wensche.</l>
<l>Daer om seit men over waer</l>
<l>Dat hi starf over alle sondaren.</l>
<l><pb n="41b"/> Hi starf oec ende liet sijn leven</l>
<l>Over alle die gene die sullen leven;</l>
<l>Niet over die levende in dien tiden</l>
<l>Dat hi die doot wilde liden,</l>
<l>Ende niet om die doe waren</l>
<l>In der doncker hellen gevaren.</l>
<l>Jhesus sprac selve dese tale:</l>
<l n="3440">"Ic liet mijn leven altemale</l>
<l>Dor mine vercorne, wet dat wel,</l>
<l>Van den huse van Israhel."</l>
<l>Israhel beduut Gods sale,</l>
<l>Scrifture betekent ons dat wale;</l>
<l>Die vercorne scape sijn diegone,</l>
<l>Die met hem sellen dragen crone,</l>
<l>Om wien die Gods sone quam,</l>
<l>Ende nam menscelike vorme an.</l>
<l>Hi sprac: "Mijn bloet stort ic saen</l>
<l n="3450">Om mijn vercorne, die waren gevaen."</l>
<l>Dits 't selve bloet dat afdwaet,</l>
<l>Sijn wi vroet, alle onse misdaet.</l>
<l>Die scrifture leert ons aldus</l>
<l>Dat die doot Jhesus Christus</l>
<l>En starf anders niet den quaden</l>
<l>Te verdomene om haer misdaden.</l>
<l>Die vermaledide ontsien herde zere</l>
<l>Die doot van Onsen Lieven Here,</l>
<l>Dat hise op hem sal wreken</l>
<l n="3460">Om hare besondige treken;</l>
<l>Si sullen in die helscen riviere</l>
<l>Om haer sonden ongehiere.</l>
<l><hi rend="italic">V</hi>. Na dat die vercorne hebben verdient</l>
<l>Dat si sijn Ons Heren vrient;</l>
<l>Twi laet hem God dan, die rike,</l>
<l>Torment gedogen in ertrike?</l>
<l><hi rend="italic">A</hi>. Om dat si sullen te mere loen</l>
<l>Hebben met Gode in den hogen troen,</l>
<l>Om 't fernoy ende om den vaer,</l>
<l n="3470">Die si hier dogen over waer.</l>
<l>God wille dat si afdwaen</l>
<l>Die sonden die si hier hebben gedaen;</l>
<l>Want hine wil niet dat die sine</l>
<l>Ginder no hier gedogen pine.</l>
<l>Jof die vercorne der sonden plegen</l>
<l>In aertricke, ende si daer jegen</l>
<l><pb n="42a"/> Gene penitencie hebben gedaen,</l>
<l>Sullen si nochtan Gods rike ontfaen.</l>
<l>Clerc, noch verstant mi bet:</l>
<l n="3480">Gods predestinatie is dus geset</l>
<l>Dat si behouden sijn rike</l>
<l>Die 't verdienen in dit aertrike;</l>
<l>Want het 's aldus bescreven</l>
<l>Dat si besitten 't ewige leven,</l>
<l>Die hier penitencie ontfaen;</l>
<l>Ende des willen achter gaen</l>
<l>Moeten 't becopen in 't ander lijf,</l>
<l>Sijn si man ofte wijf.</l>
<l>Men vint in scrifture ter stonde</l>
<l n="3490">Dat God sprac met sinen monde:</l>
<l>"In mijns vaders huus so staen</l>
<l>Vele woeninge sonder waen,"</l>
<l>Ende elc mensch na sine pine</l>
<l>Sel besitten die woninge sine.</l>
<l>Die dor God meest arbeit</l>
<l>Sal mit hem hebben meest werdicheit;</l>
<l>Die dor hem meest pijnt in dit leven</l>
<l>Wert mit hem meest verheven;</l>
<l>Ende die minst bliscepen heeft te lone,</l>
<l n="3500">Daer boven in 's vaders trone</l>
<l>Hem sal dincken dat hire heeft meest,</l>
<l>So groot wart sijn volleest.</l>
<l>Niement mach doen die pine gene</l>
<l>Sonder bi Gods gracie allene,</l>
<l>Niement en mach met genen dingen</l>
<l>Van Gode gecrigen woningen,</l>
<l>Dan hem God ordeneerde, die rike,</l>
<l>Eer hi maecte dit aertrike;</l>
<l>Want hemelrike en es niemens niet</l>
<l n="3510">Dan des geens dire omme spiet,</l>
<l>Ende die gene die Onsen Here</l>
<l>Ontsteken wille mit sire lere.</l>
<l>Daer omme en mach geen quaet</l>
<l>Mensche doen goede daet,</l>
<l>Sonder bi der gratie allene,</l>
<l>Die hem geeft 't kint van Nazarene;</l>
<l>Noch niemen en mach doen pine</l>
<l>En si bi den wille sine.</l>
<l>Van elken mensch es Gods wille wel</l>
<l n="3520">Dat hi afsta der sonden spel;</l>
<l>Want wil hi der sonden afstaen</l>
<l><pb n="42b"/> God salne gerne ontfaen,</l>
<l>Ende oec houden over sijn kint</l>
<l>Dat hi met alre herten mint.</l>
<l>'t Heilege vonnesse hadde God te voren</l>
<l>Geordineert eer hi waert geboren,</l>
<l>Ende eer hi maecte wijf of man,</l>
<l>Wiste hijt al, houts hier an.</l>
<l>Den mensche maect hi van sconen leden</l>
<l n="3530">Om dat hi in allen steden</l>
<l>Deen den andren souden minnen</l>
<l>Ende over broeder ende suster kinnen,</l>
<l>Ende doen so hi wilde dat men hem dade,</l>
<l>So soude God hebben sijns genade;</l>
<l>Want hine wilde niet gedogen</l>
<l>Dat d'een den andren soude verhogen,</l>
<l>Ende onder voete leggen ende doen onwerde.</l>
<l>Wie dat doet, God belges hem herde;</l>
<l>Of die hordom ane vaen,</l>
<l n="3540">Of die manne doot slaen,</l>
<l>Of ander sondeliken daden,</l>
<l>Dies men niet en soude sijn beraden,</l>
<l>Die wilde besitten 't paradijs,</l>
<l>Dat werweent es ende jolijs.</l>
<l><hi rend="italic">V</hi>. Meester, bericht mi gereet</l>
<l>Wat es 's vaders mogentheit?</l>
<l><hi rend="italic">A</hi>. Soete clerc, verstant wel mi,</l>
<l>Het 's ene kennesse waer om dat hi</l>
<l>Alle dinc voerseit behendelike,</l>
<l n="3550">Die hi maecte in dit aertrike,</l>
<l>Ende die gescieden van beginne,</l>
<l>Hier of dar, sijt wel in inne;</l>
<l>Want gene aertsche creature</l>
<l>En mach comen te geenre ure</l>
<l>Uten state daer so in was geset;</l>
<l>Dus is 't bescreven in d'ouwe wet.</l>
<l>Maer dat vorsien heeft die here vri,</l>
<l>So heeft hi geordiniert, dat segic di,</l>
<l>Dat hi bede dach ende nacht</l>
<l n="3560">Te verwandelen hevet macht.</l>
<l>   <hi rend="italic">V</hi>. Es die doot t' allen stonden</l>
<l>Ene ziecheit over 's menscen sonden?</l>
<l><hi rend="italic">A</hi>. Die doot en es t'allen tiden niet</l>
<l>Gemaect om 's mensen verdriet;</l>
<l><pb n="43a"/> Om den goeden mensce is si gemaect</l>
<l>Te comen ter glorien, die soete smaect,</l>
<l>Als hi sceet uter werelt nide,</l>
<l>Die sine ziele hilt in stride.</l>
<l>Also lange als hi hier regneert,</l>
<l n="3570">Raet die duvel datter zielen deert;</l>
<l>Daer om was gemaect die doot,</l>
<l>Die salige te bringen uter noot,</l>
<l>Ende daer na te Gods rike comen,</l>
<l>Daer geen ende wort genomen.</l>
<l>Ic rade elken mensch te siene,</l>
<l>Ende om dese glorie te verdiene.</l>
<l>Clerc, die doot es oec gemaect</l>
<l>Dore den sondare ongeraect,</l>
<l>Die altoes pijnt nacht ende dach</l>
<l n="3580">Hoe hi sinen wille volbringen mach</l>
<l>In sonden ende in quaetheden,</l>
<l>Om te vorderen sine vule zeden;</l>
<l>Dese wille God ter werelt niet laten</l>
<l>Omdat si doen den goeden onbate,</l>
<l>Ende hars selfs ziele scaden</l>
<l>Mit haren sondeliken daden.</l>
<l>Desen geeft God die doot,</l>
<l>Dat es der jamerliker noot,</l>
<l>In de helle mitten duvelen wreet</l>
<l n="3590">Ter pinen die nemmermere vergeet.</l>
<l>Van deser pine, van deser noot</l>
<l>So verde ons die Here groot,</l>
<l>En moet ons bringen in sijn rike,</l>
<l>Dat geduert ewelike.</l>
<l><hi rend="italic">V</hi>. Nu segt mi, meester, in welker maniere</l>
<l>Dat siec worden die wilde dieren?</l>
<l><hi rend="italic">A</hi>. Nu merct, clerc, al sonder ducht,</l>
<l>Si worden siec vander quader lucht.</l>
<l>Het sijn oec sekerlike</l>
<l n="3600">Negeen beesten in dat aertrike,</l>
<l>Die siec sijn en die doot ontfaen,</l>
<l>En es bi Gods wille gedaen.</l>
<l>Al sterven beesten ende dieren</l>
<l>Dicke elke na sire maniren,</l>
<l>Sine hebben der zielen twijnt</l>
<l>Na hare doot, dat wel bekint;</l>
<l>Want die geest die si hebben in</l>
<l>Sterft mitten vleesch meere no min;</l>
<l><pb n="43b"/> Ende alle beesten waren gescepen</l>
<l n="3610">Om des menschen nutscepen.</l>
<l><hi rend="italic">V</hi>. Bericht mi, meester, mit allen</l>
<l>Gescien alle dingen bi gevalle?</l>
<l><hi rend="italic">A</hi>. Clerc, bi gevalle sciet twint,</l>
<l>Maer bi Gods wille, dat bekint,</l>
<l>Ende bi ordenacien uten vader,</l>
<l>Uut wien spruten alle dinc te gader.</l>
<l>Dit mogen wi merken alle dage,</l>
<l>Beide an vriende ende an mage.</l>
<l><hi rend="italic">V</hi>. Meester, waerom gesciet dat,</l>
<l n="3620">Dat kerken verbernen ende heilege scat?</l>
<l><hi rend="italic">A</hi>. Clerc, men vint gescreven werlike</l>
<l>Dat hier in aertrike</l>
<l>Gesciet dinc sonder redene geen,</l>
<l>So wat het si, groot of clene.</l>
<l>Dicke gevalt dat kerken of clusen</l>
<l>Verbernen ende ander Gods husen,</l>
<l>Daer dat goet qualic was gewonnen,</l>
<l>Daer si mede waren gebonden.</l>
<l>Als 't kerkelike diet sondelike leeft,</l>
<l n="3630">Gevalt dicke dat die kerke sneeft</l>
<l>Om dat si hem souden castien,</l>
<l>Ende haer sonden te bet belien.</l>
<l>God geeft oec den weerliken mensch</l>
<l>Om dat sine dingen gaen te wensch,</l>
<l>Om dat hi hem soude bedincken</l>
<l>Van dingen, die de siele versincken,</l>
<l>Ende pensen dat hem doet die scade,</l>
<l>Dat es om sijnre zielen genade.</l>
<l>So wat die mensche te rampe heeft</l>
<l n="3640">Dancke emmer Gode dat hi leeft,</l>
<l>Met goeder herten, met bliden sinne,</l>
<l>So blijft hem Gods bliscap inne.</l>
<l><hi rend="italic">V</hi>. Gi segt: God es vol genaden;</l>
<l>Twi staet hi dan niet in staden</l>
<l>Hem, die haren tijt leiden in sonden,</l>
<l>Dat si ter hellen niet werden vonden?</l>
<l><hi rend="italic">A</hi>. Nu verstant, clerc, wat God doet;</l>
<l>Hi toent den mensch ontfermige moet,</l>
<l>Die hem selven kennen in armoden,</l>
<l n="3650">Ende hem dancken mit oetmoede;</l>
<l><pb n="44a"/> God es ontfermich op hem lieden,</l>
<l>Die bekennen hare quaetheden,</l>
<l>Ende diere vroet of willen staen,</l>
<l>Ende gewillige penitencie ontfaen,</l>
<l>Ende vroet ter doget sijn gereit;</l>
<l>Hem geeft hi sine onfermicheit;</l>
<l>Maer die doecht wanen hebben in,</l>
<l>Ende te verre betrouwen haren sin,</l>
<l>So dat si hem daer op verlaten,</l>
<l n="3660">Ende hem selven doen gene bate;</l>
<l>Dese bedriecht hare fierhede,</l>
<l>Ende verliesen Gods ontfermichede.</l>
<l>Niement soude wesen te fier</l>
<l>Om weldaet die hi doet hier,</l>
<l>Want gene weldaet blijft ongeloent.</l>
<l>Elc sie dat hi hem selven niet en hoent</l>
<l>Mit fierheden of met andren sonden,</l>
<l>Die sine ziele mogen wonden.</l>
<l>God geeft den gerechtigen lieden</l>
<l n="3670">Sine gifte ende sine miede;</l>
<l>Sine doecht gaet ter werelt dure,</l>
<l>Ende besnijt elke creature;</l>
<l>Want hi scinen doet wel clare</l>
<l>Sine sonne op menige sondare,</l>
<l>Ende voet hare lieder lede,</l>
<l>Ende sent hem reyn, ende dau mede,</l>
<l>Ende ander menige scoen teyken,</l>
<l>Daer hi sine macht doet aenschijn.</l>
<l>Dus toecht hi sine ontfermichede</l>
<l n="3680">Dagelix an de menschelichede;</l>
<l>Ende na dien dat God es gerecht</l>
<l>So dade hi den duvel onrecht</l>
<l>Omdat hi hem name die gone,</l>
<l>Die geenre weldaet sijn gewone.</l>
<l>Hi laet elken gebruken 't sine,</l>
<l>Is 't in den hemel of in die pine,</l>
<l>Daer hiet hi gerecht coninc;</l>
<l>Want hi beghert gene dinc</l>
<l>Dan hem toe comt mit rechte;</l>
<l n="3690">Dus bliven die duvelen sijn knechte.</l>
<l>Nu laet ons pinen ende clagen</l>
<l>Dat wi sine hulde bejagen.</l>
<l><hi rend="italic">V</hi>. Lieve meester, leert mi merken</l>
<l>Te kennen die goet sijn in 't gewerke,</l>
<l><pb n="44b"/> Of die fel sijn van naturen?</l>
<l>Dat wist ic gerne, mocht mi geburen.</l>
<l><hi rend="italic">A</hi>. Nu verstant mi, clerc gereet,</l>
<l>Die gerechtige hebben in hem sekerheit:</l>
<l>Sine sijn niet in hare ansichte</l>
<l n="3700">Fel noch suer, seit 't gedichte.</l>
<l>Goede maniere sonderlinge</l>
<l>Hebben si in haer wandelinge,</l>
<l>Ende van soeten worden altoes;</l>
<l>Want si sijn al sonder loes,</l>
<l>Ende hebben menigerhande doget,</l>
<l>Daer haer evenkersten bi verhoget.</l>
<l>Die poetertieren sijn in haren sin</l>
<l>Hebben vele quaetheiden in;</l>
<l>Donckere ansicht hebben si,</l>
<l n="3710">Mit valscen opsien, dat segic di.</l>
<l>Ter quaetheit dapper ende snel,</l>
<l>Traecht ter doecht, dat wet wel.</l>
<l>Dat over quade venijn</l>
<l>Dat hi draecht in 't herte sijn,</l>
<l>Mit quaden moede bedenckelike</l>
<l>Dat stort hi uut grammelike.</l>
<l>Fel sijn si oec van gelate,</l>
<l>Beide in huus ende op ter strate,</l>
<l>Snauwende op meisniede, op wijf;</l>
<l n="3720">Dit 's die maniere van den keytijf.</l>
<l><hi rend="italic">V</hi>. Meester, hebdi yet ondervonden</l>
<l>In hoe vele 's menschen sonden</l>
<l>Hier ter werelt worden vergeven</l>
<l>Van Gode, die ons gaf dit leven?</l>
<l><hi rend="italic">A</hi>. Clerc, bi .VII. manieren segic di,</l>
<l>Wert die mensche van sonden vri</l>
<l>Doopsel, is 't eerste begin,</l>
<l>Dat vele doechden bringet in;</l>
<l>Want het dwaet of 's menscen sonden,</l>
<l n="3730">Daer hi mede es gebonden,</l>
<l>Tot hi heeft die heilege dope,</l>
<l>Die God cochte te diere cope.</l>
<l>Wie niet wert gedoopt in sinen name</l>
<l>En heeft van sinen rike gene vrame.</l>
<l>Gerechte biechte es d'ander graet,</l>
<l>Mit penitencien, diere toe staet,</l>
<l>Als wi vinden van Davite;</l>
<l><pb n="45a"/> Die se wel doet wert van sonden quite.</l>
<l>Martelie 't lichame es die derde,</l>
<l n="3740">Die doet die ziele grote verde</l>
<l>Jegen den fellen Luciferre,</l>
<l>Dat hire dick om es erre,</l>
<l>Als hem die siele daer mede ontgaet,</l>
<l>Ende comt in des hemels staet.</l>
<l>'t Fierde is van berouwenesse der tranen,</l>
<l>Dat bluscht die sonden, so ic wane,</l>
<l>Ende brinct die ziele ten hogen rike,</l>
<l>Dat geduren sal ewelike.</l>
<l>'t Fijfte is mit almossen te done,</l>
<l n="3750">Also men ons seit in den sermoene;</l>
<l>Also blust dwater 't vier;</l>
<l>Also blust daelmossen de sonden hier;</l>
<l>Also men gevet mildelike</l>
<l>Om den Here van hemelrike,</l>
<l>Daer omme worden oec verlaten</l>
<l>Vele sonden utermaten.</l>
<l>'t Seste es dine evenkersten te vergevene</l>
<l>Dat hi misdoet in dit leven;</l>
<l>Also God vergaf sine doot,</l>
<l n="3760">Doe hi dogede die pine groot;</l>
<l>Want God spreect dat si sijn</l>
<l>Salich die haren even kerstijn</l>
<l>Dor Gode vergeven sine misdaden;</l>
<l>Onse Here sal sijns hebben genade.</l>
<l>'t Sevende ponte is gemate,</l>
<l>Mit gerechter karitate;</l>
<l>Want si es der doechde vrouwe,</l>
<l>Ende verloest die siele van allen rouwe;</l>
<l>Want men seit t' allen stonden</l>
<l n="3770">Dat so bluscht tsmenscen sonden.</l>
<l>Dit sijn die goede poynte .VII.,</l>
<l>Die ons bringen van allen sneven.</l>
<l><hi rend="italic">V</hi>. Noch so segt mi, meester fijn,</l>
<l>Hoe vele dat vonnesse sijn?</l>
<l><hi rend="italic">A</hi>. Clerc, .II. hoerdic bedieden</l>
<l>In scrifturen voer den lieden.</l>
<l><hi rend="italic">V</hi>. Meester, somme seggen gemene</l>
<l>Dat maer een vonnesse es allene?</l>
<l><hi rend="italic">A</hi>. Clerc, daer moeten ummer .II. wesen:</l>
<l n="3780">Deen es biechte die ons doet genesen</l>
<l><pb n="45b"/> Van allen sondeliken daden;</l>
<l>Daer wi mede sijn verladen.</l>
<l>Als een tot den paep seget</l>
<l>Sine sonden, die de ziele verweget,</l>
<l>Dan is die pape der zielen domere,</l>
<l>Ende hi van sinen sonden nomere.</l>
<l>Die penitencie es oec mede</l>
<l>Orkonde al der stede;</l>
<l>So wie dat hier die papen domen</l>
<l n="3790">Van haren sonden, die tot hem comen,</l>
<l>En worden daer of nemmermeere</l>
<l>Gedoemt vor God, Onsen Here.</l>
<l>Het 's bescreven dat so sal comen</l>
<l>Dat God niet twewerf sal domen;</l>
<l>Want hi houter hem gepayt mede,</l>
<l>Die hier die pape doet in sine stede.</l>
<l>Die hem hier in biechten wrogen,</l>
<l>Ende hem te penitencien voegen,</l>
<l>Worden ten jonxsten dage ontladen</l>
<l n="3800">Van allen sondeliken daden.</l>
<l>S' Pauwels seit, dat heilege diet:</l>
<l>"En doemen wi ons selven niet</l>
<l>In rechter biechten voir die pape,</l>
<l>Weder het here si of knape,</l>
<l>Of in wat maniere si sijn van state?</l>
<l>Hare sonden en worden niet verlaten</l>
<l>Ter tijt dat God, onse Here, sal comen</l>
<l>Mit sinen jongeren die werelt domen."</l>
<l>Ten doemsdage sal dander sijn,</l>
<l n="3810">Dat seget ons scrifture fijn;</l>
<l>Daer wert geexamineert gewerlike</l>
<l>Al dat ye quam in aertrike.</l>
<l>Daer sal God recht rechter wesen,</l>
<l>Dat seggen die 't hebben gelesen;</l>
<l>Daer sal die duvel t' allen stonden</l>
<l>Wroeger sijn van 's menscen sonden.</l>
<l>Diere dan mede worden bevonden</l>
<l>Worden in de helle gebonden.</l>
<l>God sel seggen: "Vermaledijt si di hier;</l>
<l n="3820">Gaet in dat ewige vier,</l>
<l>Dat u sonder ende sal pinen !"</l>
<l>Dat sal hi seggen tot den sinen:</l>
<l>"Comt, gi gebenedide, te hant</l>
<l>Te mijns vader rechter hant,</l>
<l>Ende ontfaet daer sine glorie,</l>
<l><pb n="46a"/> Die soete es boven alre memorie,</l>
<l>Die u sal geduren sonder fijn."</l>
<l>Dit sel der saliger loen sijn.</l>
<l>Nu sie elc, jonge ende oude,</l>
<l n="3830">Dat hijt niet verliese bi sijnre scoude.</l>
<l><hi rend="italic">V</hi>. Meester, dat u God geve al goet,</l>
<l>Is penitencie aver toe goet,</l>
<l>Alset die mensch also staet</l>
<l>Dat hi die sonden niet en laet?</l>
<l><hi rend="italic">A</hi>. Clerc, verstant ende hore na mi;</l>
<l>Een exempel so segic di.</l>
<l>Nu verstant wel mijn bediet:</l>
<l>Gelike dat arsater niet</l>
<l>En mach genesen te genen stonden</l>
<l n="3840">Des mensceit diepe wonden,</l>
<l>Eer dat yser, al sonder waen,</l>
<l>Uut sinen wonden es gedaen,</l>
<l>Ende binnen en buten gedwegen,</l>
<l>Mit saken diere goet sijn jegen;</l>
<l>Also en helpt penitencie niet,</l>
<l>Also lange als men der sonden pliet;</l>
<l>Maer wil men der sonden afstaen,</l>
<l>Die penitencie, die men heeft gedaen</l>
<l>Sal hem dan comen te baten,</l>
<l n="3850">Als men die sonden heeft gelaten;</l>
<l>Want so ons seit Solomoen</l>
<l>Van den genen die sonde doen,</l>
<l>Dat si sijn scalke sekerlike</l>
<l>Der sonden alhier in aertrike;</l>
<l>Niemen mach mit genen saken</l>
<l>Den besondigen scalc vri maken,</l>
<l>Sonder met weldaden allene;</l>
<l>Die mach men vri maken ende rene.</l>
<l><hi rend="italic">V</hi>. Meester, bericht mi gereet</l>
<l n="3860">Van den onvroeden 't ondersceet?</l>
<l><hi rend="italic">A</hi>. Clerc, verstant mijn bedieden;</l>
<l>Drie manieren sijn van onvroden lieden:</l>
<l>t' Eerste es onwetentheit van zinne,</l>
<l>Als hem die mensch niet wilt bekinnen</l>
<l>Wat dat hoert ten gelove,</l>
<l>Ende hout hem vaste in duvels rove,</l>
<l>Ende niet te kerken wille gaen,</l>
<l>Daer hi 't gelove mach verstaen.</l>
<l><pb n="46b"/> Dese sijn ter werelt so verwerret</l>
<l n="3870">Dat God op hem es vererret.</l>
<l>Van dustanigen lieden seit die prophete</l>
<l>In den souter, bi Gods behete,</l>
<l>Dat haer woerde sijn quaet ende loes,</l>
<l>Ende haer leven valsch ende boes;</l>
<l>Want sine willen niet bestaen</l>
<l>Enige doecht, noch anevaen.</l>
<l>Desen worden niet vroet van zinne</l>
<l>Ten jonxsten dage, so ic kinne;</l>
<l>Want si veronwerden die weldaden,</l>
<l n="3880">Daer om en sal gescien gene genade,</l>
<l>Ende hare pine sal dobbeleren</l>
<l>In de helle, sonder cesseren.</l>
<l>O mensce, onwetende van sinne,</l>
<l>En verlies niet die Gods minne</l>
<l>Om 't quade goet van aertrike;</l>
<l>Maer pine altoes om Gods rike.</l>
<l>Dander onwetentheit van lieden</l>
<l>Is, die Gods lere horen bedieden,</l>
<l>Ende al eest dat sijt verstaen,</l>
<l n="3890">Sine laten 't niet in 't herte gaen,</l>
<l>Ende en soeken niet Gods gewerke</l>
<l>Te sermoen noch in de kerke.</l>
<l>Dese bliven vermaledijt mede</l>
<l>Of en doe Gods ontfermichede.</l>
<l>Ons seit Jeremie, die prophete,</l>
<l>Die 't voerwiste, bi Gods behete,</l>
<l>Dat si hem meer te quaetheden</l>
<l>Gereden dan ten goeden zeden.</l>
<l>Bi redene prove ic dit</l>
<l n="3900">Daer 't folc zwaerlic of es besmit;</l>
<l>Want hadden si van cledren berste,</l>
<l>Ende oec honger of dorste,</l>
<l>Si souden hem pinen mere</l>
<l>Om te gecrigen haer lijfnere;</l>
<l>Sone beiden si niet toter stont</l>
<l>Dat men 't hem stake in de mont.</l>
<l>Omdat die ziele is beter dan die lichame,</l>
<l>Waren wi sculdich te doene hare vrame</l>
<l>Om hare te bringen ten leven,</l>
<l n="3910">Dat ten zaligen es gegeven.</l>
<l>Die derde onwetenthede van lieden,</l>
<l>Die willic u al hier bedieden;</l>
<l>Dat sijn die so beestich sijn van sinne</l>
<l><pb n="47a"/> Dat sy gene doecht hebben inne;</l>
<l>Want wat men hem seit met monde</l>
<l>En connen si twint gegronden;</l>
<l>Want si en connen goet noch quaet.</l>
<l>Dese vinden voer Gode ofelaet;</l>
<l>Hare dulheit ende haer blame</l>
<l n="3920">Quam hem van den eersten Adame;</l>
<l>Want en hadden sine sonden gesijn,</l>
<l>Wi souden te male behouden sijn,</l>
<l>Ende hadden vol van doechden gewesen,</l>
<l>So wi in scrifturen lesen.</l>
<l>Hierom radic elken ter vaert</l>
<l>Dat hi die sone niet veronwaert;</l>
<l>Want hire die helle an mach winnen,</l>
<l>Wille hijs hem niet bekinnen.</l>
<l><hi rend="italic">V</hi>. Wat loen sal hebben die sondare</l>
<l n="3930">Van sinen sonden, maect mi clare?</l>
<l><hi rend="italic">A</hi>. Van den weldaden, die hi heeft gedaen,</l>
<l>Sal hi emmer loen ontfaen,</l>
<l>Eest in dit leven, sijt 's gewes,</l>
<l>Of in 't ander, dat beter es.</l>
<l>In dit te wesen rike van goede</l>
<l>Dat hi hier hout in sier hoede,</l>
<l>Of dat sine name wort ge&#x00EB;ert</l>
<l>In hoecheiden ende gemeert,</l>
<l>Dit es die loen in dit leven</l>
<l n="3940">Die God den sondare pleget te gevene,</l>
<l>Ende in die helle wort oec sijn pine</l>
<l>Te minder om sijn weldaet sine.</l>
<l>God, die here is van den trone,</l>
<l>Geeft elken sonderlinge inne</l>
<l>Na sine verdiente in hemelrike,</l>
<l>Of in de helle wrake des gelike.</l>
<l>Die in de helle minste pine heeft,</l>
<l>Hem dinct datti meest sneeft,</l>
<l>En donsalichste is van hem allen,</l>
<l n="3950">Die daer in de helle vallen.</l>
<l>In den hemel eest niet des gelike;</l>
<l>Want daer besit elc sijn rike.</l>
<l>Elken 't sine soe wel genoecht,</l>
<l>Alsoot onse here heeft gevoecht;</l>
<l>Die minste heeft van 's vaders trone</l>
<l>Waent sijn van den meesten loen.</l>
<l>Soe wel genoecht elken 't sine,</l>
<l>Ende dat comt al bi Gods anscine.</l>
<l><pb n="47b"/> <hi rend="italic">V</hi>. Meester, wat segdi van den gonen,</l>
<l n="3960">Die pelegrimagen sijn gewone</l>
<l>Te doene t' Aken of t' ander stede,</l>
<l>Daer sijt beloven mit haesticheden?</l>
<l><hi rend="italic">A</hi>. Het ware beter dat men 't gelt gave</l>
<l>Den armen ende daer mede lavede,</l>
<l>Dan sijt verteren achter straten,</l>
<l>Daer 't hem luthel comt te baten.</l>
<l>S' Daniel bevroet ons des</l>
<l>Wie dat sonder hoeftsonden es,</l>
<l>Ende den Heilegen Geest hevet ontfaen,</l>
<l n="3970">Die mogen pelegrimagien gaen.</l>
<l>Ja, met haren properen goede,</l>
<l>Dat hem es comen van goeder hoede,</l>
<l>Of hebben gewonnen mit labure,</l>
<l>Ende onder hem es worden t' sure,</l>
<l>Ende dan deilen van dien goede</l>
<l>Diegene die hebben armoede,</l>
<l>Die op hem roepen ende kermen;</l>
<l>Diere sullen si van herten ontfermen.</l>
<l>Dese sijn die in de heilege kerke</l>
<l n="3980">Delachtich werden mit haren gewerke,</l>
<l>Ende oec bidden in den wech mede</l>
<l>Om alre hande zalichede.</l>
<l>Dustane pelegrimagie es goet,</l>
<l>Dat weet ic wel in minen moet.</l>
<l>Vond men lieden diese dus daden</l>
<l>God soude hem doen genaden;</l>
<l>Maer diese doen om prijs ende lof,</l>
<l>Dese hebben haer loen daer of</l>
<l>Op den wech t' siene diverse dinge,</l>
<l n="3990">Of si vinden sonderlinge</l>
<l>Busschen, merscen, castele ende port,</l>
<l>Ende ander dinc weder ende voert.</l>
<l>Ende t' etene sonderlinge spise,</l>
<l>Die si vinden in menigerhande wise,</l>
<l>Daer in nemen si haren loen;</l>
<l>Maer desen wech es al hoen,</l>
<l>Ende en baet hem niet een twint,</l>
<l>Also men bescreven vint.</l>
<l>Die oec pelegrimagien beginnen,</l>
<l n="4000">Ende 't goet mit woeker winnen,</l>
<l>Of mit causeren of mit liegen</l>
<l>Pinen hem Gode te bedriegen</l>
<l>Ende si worden Gode also bequame,</l>
<l><pb n="48a"/> Ende sinen sancten alse gename,</l>
<l>Alse Herodis was den wiven,</l>
<l>Wies kinder hi dede ontliven,</l>
<l>Ende mit sinen bloedigen handen</l>
<l>Hem lieden sloech mit haren tanden.</l>
<l><hi rend="italic">V</hi>. Meester, wane quame die gebode,</l>
<l n="4010">Die men hout van den afgode?</l>
<l><hi rend="italic">A</hi>. Clerc, uten torre van Babel</l>
<l>Quamen deerste afgode wet men wel.</l>
<l>In dien torre was gemaect werlike</l>
<l>D'eerste coninc van aertrike;</l>
<l>Nemroth was sinen name</l>
<l>Hi dede maken een beelde bequame</l>
<l>Scone ende suver van finen goude</l>
<l>Om dat 't folc dat aenbeden soude</l>
<l>In 't ende dwanc hi sinen vader</l>
<l n="4020">'t Folc te aenbedene alle gader;</l>
<l>Alle die gone die tot hem quamen</l>
<l>Anbeden hare afgoden t'samen,</l>
<l>Also deden si oec te Romen, sonder spot,</l>
<l>Anbeden si Romeluse, haren afgod,</l>
<l>Ende aldus waren die afgode</l>
<l>Eerstwerven verheven boven;</l>
<l>Ende die duvelen daer na quamen</l>
<l>In der afgoden lichamen,</l>
<l>Ende spraken uut hem openbare</l>
<l n="4030">Ende bedrogen de liede claer,</l>
<l>Ende noch alle dage doen,</l>
<l>Die hem houden an haer sermoen.</l>
<l><hi rend="italic">V</hi>. Meester, segt mi, dat u God lone,</l>
<l>Waer staet die torre van Babilone?</l>
<l><hi rend="italic">A</hi>. Verstant, clerc, ende niet en laet,</l>
<l>Daer nu die grote Babilone staet,</l>
<l>Die boken seggen ons aldus</l>
<l>Datten dede maken die coninc Semiramus.</l>
<l>Het waren gigante, die maecten 't so vast;</l>
<l n="4040">Want sinen wilde gene gast.</l>
<l>Si waenden hebben so hoech gemaect</l>
<l>Dat hi ten hemel hadde geraect,</l>
<l>Ende waenden also Gode gekrigen;</l>
<l>Mer haer waen moesten bliven.</l>
<l>Daer sende God onder hem lieden</l>
<l>Talen van .LXXII. manieren;</l>
<l><pb n="48b"/> Doe verstont niemen anders tale;</l>
<l>Dus bleeft achter toren ende sale.</l>
<l>Die tor was lanc, wijt ende so gedaen</l>
<l n="4050">Dat hi .XL. milen hadde bevaen.</l>
<l>Noch so volget daer meer na:</l>
<l>Die muer was hoech .XLIII. stadia,</l>
<l>Ende elc stadia, wie dat wondert,</l>
<l>Hout passie .XXV. hondert,</l>
<l>Ende elc passie, als ic bescrive,</l>
<l>Die so hout voeten vive,</l>
<l>Ende elc .XXV. stadie maken die mile,</l>
<l>Die hout .IIm. passie, sonder gile.</l>
<l>Ten naesten dat wijt seggen mogen,</l>
<l n="4060">So was die muer .IIII. milen hoge,</l>
<l>Des muers dicke soe ic vinde in boeken</l>
<l>Was .C. en .L. gelachten, wies roeke.</l>
<l>Elc gelachte was een vadem lanc,</l>
<l>Die mi seide hebbe danc.</l>
<l>Men seit dat uut deser stede sal gaen</l>
<l>Een slange, die sal bevaen</l>
<l>Al aertrike mit hare macht;</l>
<l>Dat sal gedogen die Gods cracht.</l>
<l>Het 's bescreven, also wi lesen,</l>
<l n="4070">Dat Antkerst die slange sal wesen</l>
<l>Mit worden sal hi venijn</l>
<l>Alle die werelt ende oec pijn,</l>
<l>Ende hem maken aelmachtich God</l>
<l>Die aen hem geloven die sijn sod.</l>
<l><hi rend="italic">V</hi>. Bericht mi, meester, sonder sneven,</l>
<l>Twi mensce niet mach leven</l>
<l>Achte dagen mit enen male.</l>
<l>Bericht mi dies, so doedi wale?</l>
<l><hi rend="italic">A</hi>. Clerc, hadde die mensce te gere tijt</l>
<l n="4080">Honger noch dorst, des seker sijt,</l>
<l>Op dat hi met enen male</l>
<l>.VIII. dage mochte leven wale,</l>
<l>Sone soude hi de lede sine</l>
<l>Niet willen geven t' eniger pine;</l>
<l>Hier om heeften God gescepen</l>
<l>Dat hi mit honger is begrepen,</l>
<l>Ende oec moet dorsten, sonder gile,</l>
<l>Op dat hi heeft enige wile.</l>
<l>Ambrosius seit, die God hadde wert,</l>
<l n="4090">Dat honger es een scarp zwaert</l>
<l><pb n="49a"/> Ende dat hi comt t' allen stonden</l>
<l>Van 's menscen vule sonde;</l>
<l>Daer om gaf hem God in desen</l>
<l>Dat hi van honger bedwongen soude wesen,</l>
<l>Ende gaf den lichame die macht</l>
<l>Dat hi moet pinen met sier cracht,</l>
<l>Ende den duvel daermede ontgaen,</l>
<l>Diene gerne soude vaen.</l>
<l>Wet dat sonder pine sekerlike</l>
<l n="4100">Niemen mach comen in hemelrike;</l>
<l>Daer omme doecht hi honger ende coude,</l>
<l>Ende ander pine menichfoude,</l>
<l>Dat hi Gods rike sel verwerven,</l>
<l>Als hi siere sielen sel derven.</l>
<l><hi rend="italic">V</hi>. Segt mi, lieve meester mijn,</l>
<l>Is elken geset sine termijn</l>
<l>Hoe lange hi hier leven sal;</l>
<l>Des bericht mi van al?</l>
<l>   <hi rend="italic">A</hi>. Clerc, elc mensce groot ende smal</l>
<l n="4110">Is geset hoe lange hi leven sal,</l>
<l>Ende boven sier tijt, sonder gile,</l>
<l>Mach niemen leven gene wile;</l>
<l>Maer elc mensce mach wel sijn leven</l>
<l>Corten voer sine tijt</l>
<l>In vele manieren, des seker sijt</l>
<l>Eest in water, of in strijt,</l>
<l>Of verbernen in viere,</l>
<l>Of verbeten worden van diere,</l>
<l>Ende verhangen oec met linen,</l>
<l n="4120">Dat corten doet sijn termine.</l>
<l>Dustane dingen en sijn niet</l>
<l>Van Gode geset, die 't al gebiet.</l>
<l>Desen slachten den huerlinge,</l>
<l>Die haren loen verliesen met quade dingen</l>
<l>Dat men hem vor tijt orlof geeft;</l>
<l>Dus doet God die qualiken leeft</l>
<l>Hier in aertrike mit vule sonden;</l>
<l>Hi geeft hem orlof vor sine stonden,</l>
<l>Ende cort hem sijn rechte telt</l>
<l n="4130">Om die sonden, daer hi in quelt.</l>
<l>Niet dat si alle Gods rike derven,</l>
<l>Die in deser maniere sterven</l>
<l>Sonder penitencie ende confesse;</l>
<l>Dat waer een zwaer lesse;</l>
<l><pb n="49b"/> Maer die sterven in goede memorie</l>
<l>Die varen in 't fier van purgatorie;</l>
<l>Daer sijn si seker van Gods rike</l>
<l>Mitten saligen sekerlike.</l>
<l><hi rend="italic">V</hi>. Segt mi, meester, met uwen monde,</l>
<l n="4140">Doet die rechter enige sonde</l>
<l>Om dat hi die quade verdoet?</l>
<l>Des soe waer ic gerne vroet.</l>
<l><hi rend="italic">A</hi>. Ic segt di, clerc, al sonder waen,</l>
<l>Hi dede sonde liet hi se gaen;</l>
<l>Want hi es geset in de stede</l>
<l>Te rechten over die verboerde lede.</l>
<l><hi rend="italic">V</hi>. Doet die mensch enige sonde,</l>
<l>Die se hanct, blint of wonde?</l>
<l><hi rend="italic">A</hi>. Clerc, verstant wel mijn bediet,</l>
<l n="4150">Hine doet daer an sonde niet</l>
<l>Op dat hi bevelet 't gerechte;</l>
<l>Hine heefs vor Gode gene plechte,</l>
<l>Is hi mit rechte gejugeert</l>
<l>Omme die quaetheit die hi anteert.</l>
<l><hi rend="italic">V</hi>. Meester, ic soude gerne weten</l>
<l>Die met sonden sijn beseten,</l>
<l>Ende om die sonde gewijst ter doot,</l>
<l>Ende berouwenesse hebben groot</l>
<l>Van haren sondeliken daden,</l>
<l n="4160">Of si vinden sellen genade?</l>
<l><hi rend="italic">A</hi>. Clerc, ic sal di berechten sciere</l>
<l>God es erde goedertieren</l>
<l>Ende ontfermich t' allen stonden.</l>
<l>Als die mensch claget sine sonden</l>
<l>An den here van hemelrike,</l>
<l>Hi vergeefse hem vrindelike</l>
<l>Ende ontfaen mit beiden handen,</l>
<l>Ende setten in purgatorie te handen,</l>
<l>Ende daerna in den hogen troen;</l>
<l n="4170">Dits der berouwenesse loen.</l>
<l>Also purgierde God te hant</l>
<l>Den dief die hinc ter rechter hant,</l>
<l>Als hi op hem riep genade</l>
<l>Van sinen sondeliken daden.</l>
<l>Hi vergafse hem vriendelike,</l>
<l>Ende senden in sijn vader rike;</l>
<l><pb n="50a"/> So doet hi hem allen, niet hem somen,</l>
<l>Die te genaden willen comen,</l>
<l>Ende ten ende berouwenesse ontfaen;</l>
<l n="4180">God, onse here, ontfancse saen.</l>
<l><hi rend="italic">V</hi>. Twi die juonge kindren bet leren</l>
<l>Dan die oude, dats mijn begeren?</l>
<l><hi rend="italic">A</hi>. Clerc, die jonge hebben nuwe sin,</l>
<l>Daer geen gepens en es in</l>
<l>Van genen dingen namelike</l>
<l>Dan om hare leren eenlike.</l>
<l>Die oude delt sijn gepens</l>
<l>Om sijn goet, haer ende gens,</l>
<l>Bede bi der zee ende bi lande,</l>
<l n="4190">Om winninge meneger hande.</l>
<l>Daer omme comet dat si</l>
<l>Niet so vele leren, dat seg ic di,</l>
<l>Alse die van haren sinne</l>
<l>Vri sijn ende van goeder minne,</l>
<l>En nouwer om hebben morkelinge</l>
<l>Dan allene om haer leringe.</l>
<l><hi rend="italic">V</hi>. Meester, wisten die propheten te voren</l>
<l>Alle dat si seiden, laet mi horen?</l>
<l><hi rend="italic">A</hi>. Ja, si wel, lieve clerc goet,</l>
<l n="4200">Si vorwisten 't al in haren moet.</l>
<l>Twi sijt spraken so doncker, care,</l>
<l>Si en hadden 't bet geset op hare;</l>
<l>Si waren niet sculdich haer gepens</l>
<l>Den lieden te seggen, hare ende gens.</l>
<l>En betaemt niet den wercman, clerc,</l>
<l>Dat hi alle lieden vorseit sijn werc;</l>
<l>Want waer elc sijns wercs vroet,</l>
<l>So en waer si conste nouwer toe goet.</l>
<l>Het waren patriarken die 't fondament</l>
<l n="4210">Eerstwerven maecten mit genent</l>
<l>Van der Heileger Kerken allegader;</l>
<l>Dit mogen wi merken bi den vader.</l>
<l>Propheten waren niet ontweget</l>
<l>Die vorseiden 't sacrament, dies men pleget</l>
<l>Bi scrifturen ende bi wetten,</l>
<l>Die de vader hem lieden setten.</l>
<l>D'apostel, die daer na quamen,</l>
<l>Brochtent tgelove alte zamen;</l>
<l>Mit predicacien ende mit leringe</l>
<l n="4220"><pb n="50b"/> Brochten sijt tfolc te goeden dinge,</l>
<l>Ende leren hoe men die niwe wet houde</l>
<l>Van Jhesus, onse behoude.</l>
<l>Scrifture is op dat bescreven</l>
<l>Dat alle die gene die leven</l>
<l>Sullen merken ende verstaen</l>
<l>Wat God dor ons heeft gedaen,</l>
<l>Ende wi moeten houden die gewerke,</l>
<l>Die God gaf die Heilege Kerke</l>
<l>Op dat wi behouden sullen sijn,</l>
<l n="4230">Als wi doen onsen fijn.</l>
<l>Die Heilege Kerke es moeder allene</l>
<l>Van allen die hebben doepsel rene;</l>
<l>En soe ne willen niemant ontfaen</l>
<l>Die gene doepsel ane vaen.</l>
<l>God es selve die Heilege Kerke,</l>
<l>Die ons leert mit goeden werken.</l>
<l>Dat dede hi ons wel anscine</l>
<l>Doe hi leet die zware pine,</l>
<l>Ende an den cruce storte sijn bloet</l>
<l n="4240">Om ons te bringen in sijn behoet.</l>
<l>Die desen God niet en minnen,</l>
<l>Ende sine werken niet willen kinnen,</l>
<l>Alsi sterven sal hise saen</l>
<l>Uut sinen oogen heten gaen;</l>
<l>Ende geven hem d'ewelike pine,</l>
<l>Daer hem altoes in staet te sine.</l>
<l>Op hem sullen sine worden sniden</l>
<l>Gelike zwerden an beiden ziden.</l>
<l><hi rend="italic">V</hi>. Meester is 't waer, als men seget,</l>
<l n="4250">Dat elc sijn engel te hebben pleget?</l>
<l><hi rend="italic">A</hi>. Clerc, elc mensce ende elc poort</l>
<l>Heeft enen ingel, die hem toehoert,</l>
<l>Diese achterwaren ende leeren</l>
<l>Hoe si hem van sonden bekeren.</l>
<l>Die ingel die de stede wachten</l>
<l>Pinen hem bi dagen ende bi nachte</l>
<l>Dat d'een den andren te rechte hout,</l>
<l>Ende niet verburen bi sire scout;</l>
<l>Ende si elken doen recht ende wet,</l>
<l n="4260">Eest an lijf of an let.</l>
<l>Ysidorius, die meester, seget</l>
<l>Alle dat die ziele te hebben pleget</l>
<l>Heeft enen ingel, diene wachte,</l>
<l><pb n="51a"/> Bede bi dage ende bi nachte,</l>
<l>Hare te geven solaes ende troest,</l>
<l>Hem te dienen, die se heeft verloest.</l>
<l>Dingel vertellen Gode, daer 't al an staet,</l>
<l>Der zielen doecht ende haer weldaet,</l>
<l>Ende also starft in die doget</l>
<l n="4270">Soe ontfaetse die hemelsce voget;</l>
<l>Dan es haer ingel herde blide</l>
<l>Dat hise heeft brocht uter werelt stride.</l>
<l><hi rend="italic">V</hi>. Twi vertrect dingel onsen Sceppare</l>
<l>'s Menscen weldaet ende maecse mare,</l>
<l>Ende hi selve alle dinge weet;</l>
<l>Des bericht mi gereet?</l>
<l><hi rend="italic">A</hi>. Clerc, verstant mi ten wensce</l>
<l>D'engle dienen den mensche,</l>
<l>Ende bringen die weldaet also saen</l>
<l n="4280">Voor Gode, als sise hebben ontfaen.</l>
<l>Oracius, die meester, seget</l>
<l>Dat d'ingel Gode te seggene pleget</l>
<l>'s Menscen doecht ende sijn gewin,</l>
<l>Eest dat hire genoechte hevet in.</l>
<l>Van onsen weldaet dancken si eenparlike</l>
<l>Gode, den Here van hemelrike;</l>
<l>Ende si bedroven alsoe sere,</l>
<l>Als hem die menschen te sonden keren,</l>
<l>Ende hi den duvel dienen gaet,</l>
<l n="4290">Daer hi die helle om ontfaet.</l>
<l>Maer dewangely seit ons dat,</l>
<l>Als die mensce es besmit</l>
<l>Met sinen quaden vulen sonden,</l>
<l>Die de arme sielen wonden,</l>
<l>Ende hi dan te biechten gaet,</l>
<l>Ende penitencie daer of ontfaet,</l>
<l>Ende hi se doet met goeder herten</l>
<l>Over die sonden, die sere smerten;</l>
<l>Dan so verblijt sijn engel sere,</l>
<l n="4300">Ende danckes Gode, onsen here,</l>
<l>Dat hi den duvel es ontgaen,</l>
<l>Die hi was worden onderdaen.</l>
<l><hi rend="italic">V</hi>. Meester, of die engel eenparlike</l>
<l>Mitten mensche sijn in aertrike;</l>
<l>Wanneer comen si voor Gode,</l>
<l>Daer si houden sine gebode?</l>
<l><pb n="51b"/> <hi rend="italic">A</hi>. Clerc, als die mensce heeft te doene</l>
<l>Van sinen engel om te maken soene</l>
<l>Van sinen fellen zwaren zonden,</l>
<l n="4310">Daer hi mede es gebonden,</l>
<l>Ende hi sinen engel begaert,</l>
<l>Dan comt hi neder metter vaert.</l>
<l>Mit enen wensce so comen si</l>
<l>Die mensce te maken van sonden vri</l>
<l>Van den hogen troen hier neder;</l>
<l>In corter stont keren si weder,</l>
<l>Als si den mensche hebben beraden</l>
<l>Van sinen sonden ende ontladen;</l>
<l>Ende haer glorie en es niet te minder</l>
<l n="4320">Maer dat si sijn, hier of ginder.</l>
<l>Gods glorie ende sine gichte</l>
<l>Scouwen si ende sijn ansichte</l>
<l>Van hier beneden in aertrike,</l>
<l>Alsi waren in hemelrike.</l>
<l>   <hi rend="italic">V</hi>. Meester, berecht mi ten wensch,</l>
<l>Heeft die duvel macht over den mensch?</l>
<l><hi rend="italic">A</hi>. Clerc, verstant ende wes vroet</l>
<l>T'elken dat die mensce misdoet,</l>
<l>Die duvel bescrivet also saen</l>
<l n="4330">Als hi die sonde heeft gedaen.</l>
<l>Dan temteert hine voert</l>
<l>Om te brengen in mere moert,</l>
<l>Mits den sonden heeft hi over hem macht</l>
<l>Bi den gedoge des Gods cracht,</l>
<l>Ende trect ons emmer te quaetheden;</l>
<l>Dus heeft die mensch luttel vreden.</l>
<l>Danne vertrect elc Luciferre</l>
<l>Met groten scerne 's menscen werre,</l>
<l>Ende sine sonden blidelike</l>
<l n="4340">Daer hi mede verboert hemelrike;</l>
<l>Maer als die mensche weder staet</l>
<l>Die sonden, die de ziele verslaet,</l>
<l>Mit biechten ende met weldaden;</l>
<l>Dan comten sijn ingel beraden.</l>
<l>Dan worden die duvelen in corter stont</l>
<l>Geworpen in der hellen afgront</l>
<l>Van sinen oppermeister in groter werre,</l>
<l>Ende waert op hem herde erre,</l>
<l>Om dat hem die siele sijn ontgaen,</l>
<l n="4350">Die hem te voren was onderdaen;</l>
<l><pb n="52a"/> Om dat die mensch liet die sonden,</l>
<l>So blijft hi in de helle gebonden;</l>
<l>Want God wil niet gehingen</l>
<l>Dat die duvel mit enige dinge</l>
<l>Den goeden mensch meer quellen</l>
<l>Daer hine mede bringt ter hellen;</l>
<l>Maer die mensce die t' allen stonden</l>
<l>Vaste blivet in sinen sonden,</l>
<l>Ende hem niet wille ter doget keren,</l>
<l n="4360">Die verliest die hulde Ons Heren,</l>
<l>Ende die helle sal sine wesen,</l>
<l>Daer hi nemmermere mach genesen;</l>
<l>Dan sijn die duvelen groten rivele</l>
<l>Dat hem die ziele es worden te dele.</l>
<l><hi rend="italic">V</hi>. Meester, berecht mi dan ter stede,</l>
<l>Ende segget mi die waerhede,</l>
<l>Of si 't fat der kersten lieden</l>
<l>Mogen besitten; wilt mi bedieden?</l>
<l><hi rend="italic">A</hi>. Clerc, sine mogen te gene termine</l>
<l n="4370">Besitten 't fat der suver kerstine,</l>
<l>En si dat hem wille orloven</l>
<l>Die hoge coninc van hier boven.</l>
<l>Want hi doget, dat verstaet,</l>
<l>Dat een wort gepijnt om sijn weldaet;</l>
<l>Dat comt hem daer na te groten lone,</l>
<l>Dat hi wederstaet des vians hone</l>
<l>In penitencie ende in weldaden,</l>
<l>Die emmer blijft in goeden staden.</l>
<l>Betide heeft oec die duvel macht</l>
<l n="4380">Van den ingel, die den mensch wacht,</l>
<l>Dat hi den quaden mensch maect ongesont,</l>
<l>Ende neemt hem 't lijf in corter stont;</l>
<l>Dat comt bi den vulen sonden,</l>
<l>Die hi doet te meniger stonden;</l>
<l>Dan leet hine onder die sine.</l>
<l>'s Goets menscen lichame is gewiet,</l>
<l>Gelike den tempel die God vriet,</l>
<l>Ende sacreert mitter heileger dope;</l>
<l>Des wi mogen sijn in hope.</l>
<l n="4390">Bi olye, bi kersme, sonder waen,</l>
<l>Sijn ons vele sonden afgedaen;</l>
<l>Want die Scrifture seit aldus</l>
<l>Dat die ten tempel Jhesus Christus</l>
<l><pb n="52b"/> Es die goede kersten mensche,</l>
<l>Als hi sijn spel set te wensche.</l>
<l>In desen tempel rust t' allen stonden</l>
<l>Hi, die mach vergeven sonde,</l>
<l>Dat es Jhesus, onse behout,</l>
<l>Die af dede onse scout,</l>
<l n="4400">Mit sire zware bitter doot;</l>
<l>Dancken wijs hem, wi hebben 's noot.</l>
<l><hi rend="italic">V</hi>. Segt mi, meester, mit genende,</l>
<l>Helpt yet den mensche in sijn ende</l>
<l>Dat hi die olye ontfaet,</l>
<l>Als hem die doot ane gaet?</l>
<l><hi rend="italic">A</hi>. Ja soe, clerc, al sonder waen</l>
<l>Die penitencie hebben gedaen,</l>
<l>Ende in berouwenesse sterven</l>
<l>Si helpt hem Gods rike verwerven.</l>
<l n="4410">Die olie es een sakerment,</l>
<l>Dat den duvel sere verblent,</l>
<l>Ende leet die siele uter helle pade,</l>
<l>Mits haere ander weldaden;</l>
<l>Alsoe sceet uten lichame</l>
<l>So hefser of grote vrame.</l>
<l>Hem waer beter sonder waen</l>
<l>Dat hi geen olye hadde ontfaen,</l>
<l>Die mit hoeftsonden es geladen,</l>
<l>Want so hem niet staet in staden;</l>
<l n="4420">Maer dagelix sonden doet si af,</l>
<l>Als die wint doet vliegen caf.</l>
<l><hi rend="italic">V</hi>. Berecht mi, lieve meester goet,</l>
<l>Is penitencie iewer toe goet?</l>
<l><hi rend="italic">A</hi>. Doet een mensce ten lesten stonden</l>
<l>Penitencie over sine sonden,</l>
<l>Ende grote berouwenesse hevet</l>
<l>Van den sonden, daer hi in clevet,</l>
<l>Die vindet ommer ontfermicheit</l>
<l n="4430">An Onsen Here, vor waer geseit;</l>
<l>Want ons leert die Scrifutre,</l>
<l>Wanneer ende te welker ure</l>
<l>Dat een versucht om sine sonden,</l>
<l>Ende genade bidt t' allen stonden,</l>
<l>So salse hem wel vriendelike</l>
<l>Die Here verlaten van hemelrike,</l>
<l>Ende setten in den wech te hemel waert,</l>
<l><pb n="53a"/> Daer hi sal comen al onvervaert;</l>
<l>Dat 's in vier der purgatorie.</l>
<l n="4440">Dat seggen die heileger liede memorie</l>
<l>Dat men die vule sonden hier</l>
<l>Af moet doen in 't vagevier.</l>
<l>Noch segt ic di, sonder vragen:</l>
<l>Die gene die hier haer sonden dragen</l>
<l>Totten ende, ende die wille laten niet,</l>
<l>Die sonden laten in 't verdriet;</l>
<l>Bi di waende hi langer leven</l>
<l>Sine hadden die sonden niet begeven;</l>
<l>Maer die quade vule sonden</l>
<l n="4450">Laten den mensch ten lesten stonden;</l>
<l>Dan willen si niet langer sijn</l>
<l>Mitten sondare, dats anscijn.</l>
<l>Dit sijn die hare sonden vercopen,</l>
<l>Ende altoes ten sonden lopen,</l>
<l>Ende hem selven niet willen reden</l>
<l>Jegen dat zware henesceden.</l>
<l>Van desen is 't geavontuert</l>
<l>Sine hebben Gods rike verbuert.</l>
<l><hi rend="italic">V</hi>. Berecht mi, meester, wijs man,</l>
<l n="4460">Wanne dat d'eerste sonde quam?</l>
<l><hi rend="italic">A</hi>. Clerc, van den beete die beet Adam,</l>
<l>Daer hi om uten paradise ran,</l>
<l>Daer af quam ons d'eerste val,</l>
<l>Ende dit grote ongeval.</l>
<l>Oec isser ons af comen die doot,</l>
<l>Die den mensce doet pine groot.</l>
<l>Clerc, verstant mine gebode:</l>
<l>Ic segge dat sijn drie dode,</l>
<l>D'een hebben die kinder clene;</l>
<l n="4470">D'ander die jonge liede gemene;</l>
<l>Die derde die oude liede gedogen.</l>
<l>Dus hebben wise alle drie vor ogen;</l>
<l>Elc hevet sine pine sonderlinge</l>
<l>Vander doot bi Gods gehinge.</l>
<l><hi rend="italic">V</hi>. Berecht mi, meester, ic hebs hope,</l>
<l>Mits dat die sonde ende die cope</l>
<l>Worden vergeven ten lesten stonden,</l>
<l>Ende die doot es .I. pine van sonden;</l>
<l>Twi laet God die vercorne kerstine</l>
<l n="4480">Die doot gedogen ende die pine?</l>
<l><pb n="53b"/> <hi rend="italic">A</hi>. Clerc, hadde God den mensce gegeven</l>
<l>In den vonte onsterfelike leven,</l>
<l>So soude die mensce gebrekelike</l>
<l>Hebben geweest narstelike</l>
<l>'t Doopsel om d'onsterflichede</l>
<l>Te gecrigen; oec daer mede</l>
<l>Gegeven so heeft God gemene</l>
<l>Elken mensce die doot allene,</l>
<l>Ende dat haer niemen mach ontgaen,</l>
<l n="4490">Hine moeter of sijn gevaen.</l>
<l>Nu verstant, clerc, sonder hoen:</l>
<l>Te meere pijn, te meere loen,</l>
<l>Die meest pinen heeft in aertrike,</l>
<l>Ende des danct Gode van hemelrike;</l>
<l>Sinen loen sal wesen twivout,</l>
<l>Dit gelove vaste hout,</l>
<l>Also wi bescreven lesen</l>
<l>Sone macher niement behouden wesen,</l>
<l>Of hi en si anderwerven geboren.</l>
<l n="4500">Dat bediet doopsel, als wi horen.</l>
<l>Wie doopsel in de vonte ontfaet</l>
<l>Heeft van Adams sonden aflaet,</l>
<l>Ende es geset in den wech mit eren</l>
<l>Te comen ter blijscap ons Heren,</l>
<l>Ende macher bi winnen saen</l>
<l>Die glorie, die niet mach vergaen.</l>
<l><hi rend="italic">V</hi>. Meester, ic hoorde gerne bedieden</l>
<l>Twi dat wilen eer die lieden</l>
<l>So out waren van gedane,</l>
<l n="4510">Eer sijt tgelove vingen ane?</l>
<l><hi rend="italic">A</hi>. Clerc, doe wast tgelove so clene</l>
<l>Dat niemen wilde ontfaen doopsel rene;</l>
<l>Hine wiste bede quaet ende goet,</l>
<l>Ende dat den doopsel bestoet.</l>
<l>Het was doe costume mede</l>
<l>Dat men elken 't gelove sede.</l>
<l>Als doe wiste .I. Sarasijn</l>
<l>Wat sculdich was te doen een kerstijn,</l>
<l>Ende docht hem Gods wet</l>
<l n="4520">Beter sijn dan sine Mamet,</l>
<l>So dede hi hem dopen in der namen</l>
<l>'s Vaders, soons ende scheilichs Geest, amen.</l>
<l>Aldus dede sinte Mertijn,</l>
<l>Die in 't gelove wert goet kerstijn.</l>
<l><pb n="54a"/> Nu hevet die Kerke anders geset;</l>
<l>Want vele kinder storven besmet,</l>
<l>Ende mochten der hellen niet ontgaen</l>
<l>Eer dat si doopsel hadden ontfaen,</l>
<l>Ende hier omme is 't jonge kint</l>
<l n="4530">Gedoopt eer 't sonde bekint.</l>
<l>Scrifture seit ons warlike:</l>
<l>Die ongedoopt verliest Gods rike.</l>
<l>Elc mensch die wil sijn behouden</l>
<l>Moet in 't herte twe poente houden:</l>
<l>Dat 's doopsel ende vray gelove;</l>
<l>Hier in niement en dove.</l>
<l>Niemen blijft behouden bi den doopsel allene,</l>
<l>Hine hebbe goet gelove ende rene;</l>
<l>Ende 't gelove mach niet sonder doepsel sijn,</l>
<l n="4540">Dat seget sinte Augustine,</l>
<l>Of en comtoe sonderlinge</l>
<l>Bi Gods gracien in waren dingen,</l>
<l>Also propheten ende mertalaren,</l>
<l>Die vor Gods geborte gepassijt waren,</l>
<l>Die niet mochten hebben die dope,</l>
<l>Ende storven op Christus hope.</l>
<l>Hadden sy tijt gehadt in dit leven</l>
<l>Sine waren niet sonder doopsel bleven.</l>
<l>Van dustane seit die scrifture</l>
<l n="4550">Dat si behouden sijn ter ure.</l>
<l>Men heeft vonden dat gesciede</l>
<l>Van selken ongedoopten diede</l>
<l>Dat si oec hadden oflaet,</l>
<l>Dor 's vaders ende moeders weldaet.</l>
<l>In dewangelii mach men lesen</l>
<l>Dat God, Onse here, dede genesen</l>
<l>Een maget, die noyt hadde bekint</l>
<l>Van den gelove yet een twint,</l>
<l>Noch diese ter werelt brochte in,</l>
<l n="4560">En hadde doopsel meer no min;</l>
<l>Maer also gelovede an Jhesus mede</l>
<l>Dat hi se genas dor haer bede.</l>
<l>Wie vray gelove wille ane gaen</l>
<l>Moet in 't herte .III. pointe ontfaen.</l>
<l>Wie vraye gelove in 't herte draecht;</l>
<l>Sijn mont toent dat ende gewaecht,</l>
<l>Ende sine werken doen 't anscine</l>
<l>Alomme sine evenkerstine.</l>
<l>Oec moet hi hebben ontferme,</l>
<l n="4570"><pb n="54b"/> Bede op crancke ende op arme,</l>
<l>Ende getrouwe sijn in siere werke</l>
<l>Sallen minnen die Heilege Kerke.</l>
<l>Clerc, wie dese pointe wel hout,</l>
<l>God sal hem vergeven sine scout,</l>
<l>Als die ziele ente lichame</l>
<l>Sceden sullen mit groter scamen,</l>
<l>Die van andren moeten sceden,</l>
<l>Sonder twivel, onder hem beiden.</l>
<l><hi rend="italic">V</hi>. Lieve meester, wilt mi bedieden</l>
<l n="4580">Ende seggen of ter quader liede</l>
<l>Sonden sijn vergeven also saen</l>
<l>Alsi 't sacrament hebben ontfaen?</l>
<l><hi rend="italic">A</hi>. Clerc, in de vonte, dat verstaet,</l>
<l>Vergeeft hem God alle misdaet;</l>
<l>Maer vallen si weder in de sonden,</l>
<l>So dobbeleren si t' allen stonden,</l>
<l>Ende werden weder zwaerlijc bevlect</l>
<l>In sonden, daer si uut waren getrect.</l>
<l>God sal seggen mit sinen monde:</l>
<l n="4590">"Ic verliet di dine sonde,</l>
<l>Wel onsalich kersten mensce,</l>
<l>Ende dijn spel was comen te wensce;</l>
<l>Maer dor die sonden, daer du quames an,</l>
<l>Bistu comen in den helscen ban;</l>
<l>Daer di in staet te sine</l>
<l>Ewelike, in groter pine."</l>
<l><hi rend="italic">V</hi>. Bericht mi, meester, te wensce</l>
<l>Of yet deert den goeden mensce,</l>
<l>Dat hi starf haesteliken doot</l>
<l n="4600">In desen waerliken noot?</l>
<l><hi rend="italic">A</hi>. Clerc, verstant wel mijn bediet:</l>
<l>Die goede en sterven qualike niet</l>
<l>Na der zielen, dat verstaet,</l>
<l>Hoe dat mitten live gaet.</l>
<l>Wat dode die gerechtige sterven,</l>
<l>Dus soe moeti hemelrike verwerven.</l>
<l>Clerc, vele lieden hebben pine</l>
<l>Dat si jugieren haren evenkerstine</l>
<l>Ter hellen, mit haren worden fel,</l>
<l n="4610">Want niemant weet die waerheit el</l>
<l>Dan God, die 't al jugeren sal,</l>
<l>Ten jonxsten dage, groet ende smal.</l>
<l><pb n="55a"/> Ic rade dat elc vorsie sijn sake,</l>
<l>Ende late sijn evenkersten mit gemake.</l>
<l><hi rend="italic">V</hi>. Noch bericht mi, meester vroet,</l>
<l>Of die quade yet es goet</l>
<l>Dat hi hier legge ende bederve,</l>
<l>Ende daerna op sijn bedde sterve?</l>
<l><hi rend="italic">A</hi>. Clerc, wat dode die quade smaken</l>
<l n="4620">Sine kennen Gode in gere saken,</l>
<l>Ende haer leven es alte quaet</l>
<l>Om dat si niet tellen haer misdaet</l>
<l>Den pape, ende haer vule sonden,</l>
<l>Die se leden ter hellen gronden.</l>
<l>Hare pine, die si hier dogen,</l>
<l>En machse ginder niet verhogen.</l>
<l>Die pine en helpt den quaden niet,</l>
<l>Die altoes der sonden pliet.</l>
<l><hi rend="italic">V</hi>. Meester, helpen die messen yet</l>
<l n="4630">Den levende in sijn verdriet?</l>
<l><hi rend="italic">A</hi>. Men heeft vonden te meniger stede</l>
<l>Dat messen ende ander bede</l>
<l>Den levenden heeft goet gedaen,</l>
<l>Als hi in node was bevaen;</l>
<l>Dat heeft men ondervonden wel.</l>
<l>Nu hore hier af .I. bispel:</l>
<l>Een man was van sinen vianden</l>
<l>In prisone mit zwaren banden,</l>
<l>Ende wet dat sijn wijf plach</l>
<l n="4640">Over hem t' offeren op sulken dach.</l>
<l>Als die man quam t' sinen wive</l>
<l>Seide hi haer: "Doe ic was keitive,</l>
<l>Gevaen, daer ic zwaerlike lach,</l>
<l>Soe was emmer somige dach</l>
<l>Dat ic was onbonden ende vri;</l>
<l>Maer ic en weet die reden twi."</l>
<l>Doe hi haer vertrac sine clage,</l>
<l>Doe pensede soe om die dage</l>
<l>Also messen ende gebede</l>
<l n="4650">Met offerande over hem doen dede.</l>
<l>Die misse staet oec in staden</l>
<l>Den doden, op dat hi niet te seere es verladen</l>
<l>Mit vulen sonden in de doot,</l>
<l>Niet te zwaer, noch niet te groot;</l>
<l>So mach die messe met offerande</l>
<l><pb n="55b"/> Den doden wel in staden standen,</l>
<l>Opdat die mensce begerte groot</l>
<l>Daer toe hadde voor sine doot.</l>
<l><hi rend="italic">V</hi>. Nu segt mi, meester, .I. bediet</l>
<l n="4660">Of den goeden mensce deert yet</l>
<l>Dat menne graeft buten kerchove,</l>
<l>Ende buten der stede van groten love?</l>
<l><hi rend="italic">A</hi>. Clerc, verstant te dire vrame</l>
<l>Eest dat men des goeden lichame</l>
<l>Begraeft buten der heileger kerken,</l>
<l>Men sel verstaen ende merken</l>
<l>Dat die ziele niet wort ontfaen</l>
<l>Om quade dat so heeft gedaen</l>
<l>Na die doot ofte oec te voren;</l>
<l n="4670">Maer omme die sonden wort verloren.</l>
<l>Als elc goet mensce doet sijn ende</l>
<l>In wat steden dat hi belende,</l>
<l>Die stede es emmer gebenedijt</l>
<l>Daer af ende wel seker sijt;</l>
<l>Want God, Onse Here, die goede,</l>
<l>Wyede die werelt mit sinen bloede,</l>
<l>Daer hi ane den cruce starf,</l>
<l>Ende menschelike dor ons bedarf.</l>
<l><hi rend="italic">V</hi>. Hebdire yet gelesen of,</l>
<l n="4680">Of men den lichame in 't kerchof</l>
<l>Begraeft oft der zielen helpt yet;</l>
<l>Daer af doet mi een bediet?</l>
<l><hi rend="italic">A</hi>. Vele lieden begeren ende seggen</l>
<l>Dat si in kerken willen leggen;</l>
<l>Het comt hem dicken in bederven</l>
<l>En si dat si in hoeftsonden sterven;</l>
<l>Helpt den goeden ende staet in staden;</l>
<l>Want si teer worden verraden</l>
<l>Van sonden ende van quaetheden,</l>
<l n="4690">Mits den goeden heilegen steden,</l>
<l>Ende mits der messen, die men daer doet</l>
<l>In de kerke, des sijt vroet;</l>
<l>Want goede liede vorwaer</l>
<l>Soe vergadren dicke daer,</l>
<l>Ende vrienden ende mage so men pleget</l>
<l>Comen ten grave, soe men seget,</l>
<l>Ende bidden over haer vriende sere</l>
<l>Den hogen coninc, onsen here,</l>
<l><pb n="56a"/> Dat hi der zielen vergeven moete</l>
<l n="4700">Van haren sonden die zware boete,</l>
<l>Ende soe saen worde beweget</l>
<l>Ter glorien, daer men ons af seget.</l>
<l>Den quaden deert vor waerheit</l>
<l>Dat men in heileger steden leit;</l>
<l>Want die duvel, hets t' alre tijt,</l>
<l>Bede gramscap ende nijt,</l>
<l>Soe dat si dicke mit groter onwerde</l>
<l>Den lichame worpen uter erden,</l>
<l>Also ic u sel bedieden wel;</l>
<l n="4710">Want dat wilen eer gevel.</l>
<l>Een bisscop was die Felix hiet,</l>
<l>Die eens sede ende ne loech niet</l>
<l>Dat hi een nonne kende,</l>
<l>Die haer suverhede minde,</l>
<l>Maer haer tonge was t' allen stonden</l>
<l>Tspotten ente scernen onbonden;</l>
<l>Dese starf ende wart geleit</l>
<l>In de kerke, also men seit.</l>
<l><pb n="56b"/> 's Nachts sach die coster die visioen</l>
<l n="4720">Den lichame ontgraven, ende staende doen</l>
<l>Vor den outaer in .II. sticken sniden,</l>
<l>Ende d'een helft bernen tien tiden,</l>
<l>Ende d'ander helft bleef ongescaet.</l>
<l>'s Dages daer na dat hi op staet</l>
<l>Vertelde hijt den covente daer,</l>
<l>Ende leedse vor den outaer,</l>
<l>Aldus hise bernen sach.</l>
<l>Op den steen, die der lach,</l>
<l>Sach men 't litteken van den viere,</l>
<l n="4730">Noch mere noch min in dier maniere,</l>
<l>Of daer hadde gesijn te hant</l>
<l>Eens menscen vorme verbrant.</l>
<l>Clerc, noch bedinge noch ween</l>
<l>En helpt den quaden niet en sleen.</l>
<l>Maer verloren so en blijft si niet,</l>
<l>Die men doet over 't ferloren diet;</l>
<l>Want so keert op die gone,</l>
<l>Die der weldaet sijn gewone.</l>
</div>
<div type="chapter"><head type="chapter comment"><pb n="56c"/> III.</head>
<l><hi rend="italic">V</hi>. Segt mi, meester, uwen raet</l>
<l n="4740">Hoe dat mitter zielen staet,</l>
<l>Die hier versceden bede gemene,</l>
<l>Ziele ende lichame mit groten wene?</l>
<l><hi rend="italic">A</hi>. Ghelijc .I. brudegom, die wert uut</l>
<l>Verweendelic om sine bruut</l>
<l>Mit scone geselscip t' ontfane,</l>
<l>Ende mit liefliker gedane;</l>
<l>Alsoe doen die ingelen scone,</l>
<l>Die comen uten hogen trone;</l>
<l>Als die goede mensce is versceden</l>
<l n="4750">Nemen si die ziele ende leden</l>
<l>mit groten sange, blideliken</l>
<l>T'ons liefs Heren hemelrike.</l>
<l>Dat rike sal hi den genen geven,</l>
<l>Dies verdienen in dit leven;</l>
<l>Maer die ziele die hene gaet,</l>
<l>Ende sonder weldaet uten lichame sciet</l>
<l>Die wert oec mit feesten groot</l>
<l>Ontfaen in d'eeuwelike doot,</l>
<l>Ende geworpen in der hellen pine;</l>
<l n="4760"><pb n="56d"/> Daer haer altoes in staet te sine.</l>
<l>Van der pine verde ons God,</l>
<l>Die over al heeft gebod.</l>
<l><hi rend="italic">V</hi>. Bericht mi, meester, op minne groot,</l>
<l>Hoe God die sine troost ter noot?</l>
<l><hi rend="italic">A</hi>. Clerc, dicke gevalt dat</l>
<l>Dat heilege liede rumen haer vat,</l>
<l>Die vor haer doot vervaert sijn sere;</l>
<l>Want si ontsien den groten Here.</l>
<l>Weet dat een heilig man lach</l>
<l n="4770">Vervaert op sinen sterfdach;</l>
<l>Na sine doot hi hem verbarde</l>
<l>In een abijt, ende hi verclaerde</l>
<l>Sinen jongeren, ende dede hem verstaen</l>
<l>Hoe vriendelike hi was ontfaen;</l>
<l>Licht in dien vaer tiden stonden</l>
<l>So dede hi of somige sonden,</l>
<l>Die hi, wanic, vor sinen inde,</l>
<l>Licht over hem niet bekinde;</l>
<l>Want bede stille ende openbare</l>
<l n="4780"><pb n="57a"/> Vertroest God die sijn in vare,</l>
<l>Dat si gene vrese te groot</l>
<l>En sullen hebben vor hare doot.</l>
<l>Een monic was in .I. covent te samen,</l>
<l>Die Anthonis heet bi namen;</l>
<l>Die themelrike tiden began</l>
<l>Mit vele tranen vort an.</l>
<l>Die scrifture hi ondersochte,</l>
<l>Also hi alre beste mochte,</l>
<l>Niet dat hi clergie in scouwe;</l>
<l n="4790">Maer alle worden van berouwe</l>
<l>Dat sijn sin daer bi ontsteke,</l>
<l>Als hi selke worde spreke</l>
<l>Hoe hi comen mochte daer boven.</l>
<l>'s Nachts na sijn bidden ende loven</l>
<l>Soe quam hem an een visioen,</l>
<l>Ende men sprac te hem: "Reet dijn doen!</l>
<l>God die hiet di hene varen."</l>
<l>Hi antworde: "En hebbe te waren</l>
<l>Gene troost te vaerne mede."</l>
<l n="4800">Ende men antworde hem ter stede:</l>
<l>"Mac van dinen sonden gescal,</l>
<l>si worden di vergeven al."</l>
<l>Doe hi dit eens hadde gehoert</l>
<l>Doe bleef hi in ware voet.</l>
<l>Ter naester nacht daer naer</l>
<l>Was hem gedaen so groten vaer</l>
<l>Dat hem an quam enen rede,</l>
<l>Daer hi sijn ende in dede,</l>
<l>Ende voer ter glorien van her boven,</l>
<l n="4810">Daer die engelen Gode loven.</l>
<l><hi rend="italic">V</hi>. Bericht mi, meester, lieve man,</l>
<l>Welc sijn die volmaecte zielen dan?</l>
<l><hi rend="italic">A</hi>. Clerc, die met genen hooftsonden</l>
<l>In den ende worden vonden,</l>
<l>Ende die oec houden die gebode,</l>
<l>Die ons sijn comen van Gode.</l>
<l>Die dan doet meer goeder gewerke</l>
<l>Dan gebiet die Heilege Kerke,</l>
<l>Ghelike liede van religione,</l>
<l n="4820">Ende maechden van heilegen doene,</l>
<l>Die de werelt laten dor armoede;</l>
<l>Dese sijn in Gods hoede,</l>
<l>Om dat si leiden een zwarer leven</l>
<l><pb n="57b"/> Dan ons die .X. gebode geven.</l>
<l>Al dusstaen vele al sonder waen</l>
<l>Waert mit Onsen Here ontfaen.</l>
<l>Clerc, noch willic u bedieden</l>
<l>Van der oerder der gehuwede lieden;</l>
<l>Soe wie har huwelic wel houden,</l>
<l n="4830">Haren loen wert hem wel vergouden,</l>
<l>Ende elc man is sculdich sijn wijf</l>
<l>Te minnen als sijns selfs lijf,</l>
<l>Ende 't wijf oec weder haren man,</l>
<l>Mit alre herten, soe si can.</l>
<l>Ende moeten beide sijn een wille,</l>
<l>Onder hem tween, lude ende stille.</l>
<l>Dit 's d'ordinancie, die Onse Here</l>
<l>Selve maecte mit groter ere.</l>
<l>Soe wat mensche heeft ontfaen</l>
<l n="4840">Dien bant van huwelic, ende bestaen,</l>
<l>Die pine hem dat hijt so houde</l>
<l>Dat hi die ziele vor Gode behoude,</l>
<l>Soe datten God niet en sent</l>
<l>Ter hellen, als hi dit leven ent.</l>
<l>Wie dat desen staet wel hout,</l>
<l>Ende niet brect bi sire scout,</l>
<l>Ende hem wel hout in weldaden</l>
<l>Vor Gode vint hi genade;</l>
<l>Ende es ter selker tijt geboren</l>
<l n="4850">Dat hi mit Gode es vercoren.</l>
<l>Die haer penitencie niet hebben gedaen</l>
<l>Moeten in de purgatorie gaen,</l>
<l>Ende leiden pine vor har sonden</l>
<l>Vort an al toten stonden,</l>
<l>Dat si mogen wesen vertroest</l>
<l>Mit weldaden en verloest</l>
<l>Van haren vrienden, die na hen bleven</l>
<l>In dese werelt, na haren leven.</l>
<l>Ne maer si sijn nu herde dinne,</l>
<l n="4860">Die ane die dode leggen minne,</l>
<l>Ende die aelmossen over hem geven</l>
<l>Van dat hem bleef na dit leven.</l>
<l>Daer om dincken si sere hinderen,</l>
<l>Die hare ziele bevelen hare kindren,</l>
<l>Die liever hadden een scoep met wine</l>
<l>Dan die ziele van vader ende moeder sine</l>
<l>Uter pinen waren verloest,</l>
<l>Ende met Gode waren vertroest.</l>
<l><pb n="58a"/> Hier om souden wi keitive</l>
<l n="4870">Ons bepeinsen binnen onsen live</l>
<l>Om hemelrike t' ontfane,</l>
<l>Ende op geen aeldinge te laten stane;</l>
<l>Want hebben sijt goet bi den ende</l>
<l>Hem en roect waer die ziele belende,</l>
<l>Al waer se in der hellen gront;</l>
<l>Dit 's groet jamer t' alre stont.</l>
<l>Sulke werden ter purgatorie gesent</l>
<l>So ons scrifture doet bekent,</l>
<l>Die werden verloost binnen .VIII. dagen</l>
<l n="4880">Met weldaden, hoer ic gewagen.</l>
<l>Sulke binnen .XX. dagen ende .III.,</l>
<l>Also scrifture orcont mie;</l>
<l>Sulke sijnre in der jaren hondert,</l>
<l>Dit 's waer, wien dat wondert.</l>
<l>Selke moeter oec in staen</l>
<l>Tot dat jugement worde gedaen;</l>
<l>Dese mach sere verlangen</l>
<l>Na deser werelt vergangen;</l>
<l>Want also haer purgatorie es leden</l>
<l n="4890">Comen si ter eweliker vreden;</l>
<l>Der moet ons onnen te commene</l>
<l>Hi die 't al machtich es te dommene.</l>
<l><hi rend="italic">V</hi>. Meester, ic soude gerne vragen</l>
<l>Waer omme dat sijn .VII. dagen</l>
<l>In elke weke ende nemmeer?</l>
<l>Berecht mi des, ic hebs geer.</l>
<l><hi rend="italic">A</hi>. Verstat, clerc, en bevroet di des</l>
<l>Dat .III. ende .IIII. sevene es;</l>
<l>Bi den .III. dagen verstaen wi gereit</l>
<l n="4900">D'almachtige drievoldicheit,</l>
<l>Ende bi den andren dagen te samen</l>
<l>Sijn betekent onser alre lichamen,</l>
<l>Die gemaect sijn van substancien viere,</l>
<l>Dat seit ons scrifture al hire.</l>
<l>Drie crachten in den mensch sijn,</l>
<l>Also men vint in 't latijn:</l>
<l>D'eerste crachte es, dat verstaet,</l>
<l>Dat soe heeft wille t' eniger daet;</l>
<l>D'ander dat so met haren rade</l>
<l n="4910">Kiesen mach 't goede vor 't quade;</l>
<l>Die derde cracht es sonder waen</l>
<l>Datse gedenckenesse heeft ontfaen</l>
<l><pb n="58b"/> Van der godlicheit Ons Heren;</l>
<l>Dit mach men merken ende leren.</l>
<l>In scrifture hore ic gewagen</l>
<l>Dat die weke loept .VII. dagen;</l>
<l>Daer omme willic u visieren</l>
<l>Twi men den lesten dach moet vieren,</l>
<l>Ende eren boven alle die andren;</l>
<l n="4920">Om dat men sel ter kerken wandren,</l>
<l>Ende God bidden om genade</l>
<l>Van allen sondeliken daden;</l>
<l>Of die ziele heeft gedaen dinc</l>
<l>Mit haren .III. giften, die so ontfinc,</l>
<l>Van der drievoldicheit scone,</l>
<l>Die es woenende in den trone,</l>
<l>Dat soere pardoen of moeten ontfaen,</l>
<l>Ende voert aen in doechden volstaen;</l>
<l>Ende of die lichame es besmet</l>
<l n="4930">Jegen Gods, Ons Heren wet,</l>
<l>Dat hijt op den sondach boete</l>
<l>In de kerke mit goeder moete.</l>
<l>Elc kersten mensche es gebonden</l>
<l>Den sondach te weiren van sonden,</l>
<l>Ende jegens Gode in baten staen</l>
<l>Van dat hi in de weke heeft misdaen;</l>
<l>Want op den gebenediden sondach</l>
<l>Verrees God uten grave daer hi in lach;</l>
<l>Daer bi souden wi den sondach wel</l>
<l n="4940">Van sonden wieren quaet ende fel,</l>
<l>Ende horen sermone ende messen,</l>
<l>Met alle onser verstannesse.</l>
<l>Die dus doen sullen ontfaen</l>
<l>Pardoen van dat si hebben misdaen,</l>
<l>Ende worden te Gode geweget,</l>
<l>Als ons scrifture seget.</l>
<l><hi rend="italic">V</hi>. Meester, nu berecht mi hier</l>
<l>Of purgatorle es een vier,</l>
<l>Of wat mach purgatorie wesen?</l>
<l n="4950">Nu bevroet mi van desen.</l>
<l><hi rend="italic">A</hi>. Clerc, verstant mijn bedieden;</l>
<l>Ic segdi dat selke lieden</l>
<l>Alhier purgatorie dogen</l>
<l>Om grief, die si hebben vor ogen.</l>
<l>Eest van honger of van naectheden,</l>
<l>Of van couden an haren leden,</l>
<l><pb n="59a"/> Of onwarscip van magen;</l>
<l>Die dese vriendelike verdragen,</l>
<l>Of dat si dancken van desen,</l>
<l n="4960">Soe macht wel purgatorie wesen.</l>
<l>Noch es een purgatorie groot,</l>
<l>Die de ziele doecht na der doot;</l>
<l>Maer dese en es niet dier gelike,</l>
<l>Die men gedoecht in aertrike;</l>
<l>Want der purgatorien vier</l>
<l>Gedogede niemant .I. dach hier,</l>
<l>Al ware hi van stale te hant,</l>
<l>Also haert als die diamant,</l>
<l>Hine moste dwinen ende sterven,</l>
<l n="4970">Ende te pulver verbernen;</l>
<l>Want purgatorie es so heet</l>
<l>Dat artste vier her scade heet.</l>
<l>Bi reden prove ic di dit hier:</l>
<l>Of men scerve .I. vier</l>
<l>An de want, verstant wel ditte,</l>
<l>Daer die ziele in den purgatorie sitte;</l>
<l>Soe comen her heilege liede te voren,</l>
<l>Diese in dese werelt hadde vercoren,</l>
<l>Ende ere daden ende gichten,</l>
<l n="4980">Dese hare purgatorie lichte,</l>
<l>Mit soeten roke, mit troesten goet,</l>
<l>Dat haer pine hebben doet.</l>
<l>Dit doen si dicke, sonder waen,</l>
<l>Tes si der pinen sijn ontgaen,</l>
<l>Ende sitten mitten saligen gesellet,</l>
<l>Maer alle torment is gevellet.</l>
<l>Niement mach Gods rike ontfaen</l>
<l>Vor sine sonden sijn of gedaen</l>
<l>Mit weldaden, hier in aertrike,</l>
<l n="4990">Of met purgatorien in 't ander rike.</l>
<l><hi rend="italic">V</hi>. Bi wat reden eest dat comt</l>
<l>Dat God den lichame soe doemt?</l>
<l><hi rend="italic">A</hi>. Clerc, om dat hi hier veronwerde</l>
<l>God te doen ere ende werde,</l>
<l>Ende hi liever had sine genoechte</l>
<l>Dan der armen zielen behoefte,</l>
<l>Ende hi die zielen te sonden trecte</l>
<l>Meer dan so selve mecte;</l>
<l>Want die ziele soude dicke bestaen</l>
<l n="5000">Doecht, wilte de lichame ane gaen.</l>
<l><pb n="59b"/> Daer om wert God verbolgen</l>
<l>Dat die ziele den lichame moet volgen.</l>
<l>Dat radic den mensche gebreckelic</l>
<l>Dat hi sijn vleesce houde soberlic,</l>
<l>Dat sine ziele ten lesten stonden</l>
<l>Vor Gode salich worde vonden.</l>
<l>S' Ambrosius die seget:</l>
<l>"Gelike dat een lants here pleget,</l>
<l>Die op sine viande wille striden,</l>
<l n="5010">Wat hi mach mit allen nide,</l>
<l>En als hi hem comt naer</l>
<l>Soe doet hi hem pine zwaer;</l>
<l>Hi bernt hem of die woenstede sine,</l>
<l>Ende daer na doet hi hem mere pine;</l>
<l>Want hine slaet toter doot;</l>
<l>Dat doet hem doen die nijt groot.</l>
<l>Also sel God wreken op den lichame</l>
<l>Die vule sonden ende die blame,</l>
<l>Ten jonxsten dage, als hijt sal domen</l>
<l n="5020">Dat van den eersten man es comen."</l>
<l><hi rend="italic">V</hi>. Meester, hebdi iet vernomen</l>
<l>Hoe vele zielen die sullen comen</l>
<l>Te hemelrike ende worden ontfaen,</l>
<l>Als dese werelt sal te gaen?</l>
<l><hi rend="italic">A</hi>. Clerc, ic segdi sonder waen</l>
<l>Dat in Gods rike worden ontfaen</l>
<l>Also menige ziele, dat bescreven,</l>
<l>Als ingelen vielen, die waren verheven</l>
<l>Met Lucifer, den overmoeden,</l>
<l n="5030">Die leget hi der hellen gloede,</l>
<l>Ende die met hem waren verdult;</l>
<l>Als haer steden werden vervult</l>
<l>Soe sel der werelt ende sijn;</l>
<l>Dus ist bescreven in 't latijn.</l>
<l><hi rend="italic">V</hi>. Meester, waer staet die helle,</l>
<l>Daer onsaliger zielen quellen?</l>
<l>   <hi rend="italic">A</hi>. Clerc, .II. manieren van helle sijn,</l>
<l>Daer die ziele in dogen carijn;</l>
<l>D'ene boven der andre gestaen.</l>
<l n="5040">Van den .II. hellen, sonder waen,</l>
<l>Wet dat opperst helle staet</l>
<l>In 't nederste van der werelt graet;</l>
<l>Dat nederste is een put sonder gront,</l>
<l><pb n="60a"/> Dat maect ons scrifture cont.</l>
<l>'t Opperste es soe vreselic,</l>
<l>Men mach gepensen haer gelijc;</l>
<l>Want haer vier es so gedaen</l>
<l>Dattet niet mach te gaen;</l>
<l>Daer es krijslinge van tanden,</l>
<l n="5050">Ende wringinge van handen,</l>
<l>Ende weninghe van ogen</l>
<l>Om den rou die si dogen</l>
<l>In dat vreselike vier,</l>
<l>Dat anxstelike es ende ongehier.</l>
<l>Die nederste put es in d'aerde</l>
<l>Gemaect, mit groter onwerde;</l>
<l>Gelike dat men den lichame</l>
<l>Mit vleesch ende [...] delvet t' samen;</l>
<l>Also delven oec die viande</l>
<l n="5060">Die zielen in den put met haren banden</l>
<l>Want hem mogen gene weldaden</l>
<l>Nemmermere staen in staden.</l>
<l>Hier sach die rike vrecke,</l>
<l>Die broot ontseiden den Gods knechte,</l>
<l>Lasaruse, den heilegen man;</l>
<l>Dit soe seit ons Sinte Jan.</l>
<l>Daer es een sonderlinge vier,</l>
<l>Dat vreselic es ende ongehier;</l>
<l>Al liep in alle die werelt fonteine,</l>
<l n="5070">Ende al 't water dat God doet reinen,</l>
<l>Sone sout blusscen nemmermeere;</l>
<l>Het 's so heet ende bernt so sere.</l>
<l>Noch min geliken hem onse viere</l>
<l>Dan men een screve in deser manire.</l>
<l>Daer es oec vier, des sijt wijs,</l>
<l>Dat couder es dan enich ijs,</l>
<l>Ende bernt so sere sonder waen</l>
<l>Als stro in een oven gedaen.</l>
<l>Al leit men in dat coude vier</l>
<l n="5080">Een yser berch, verstant hier,</l>
<l>Hi soude verwandelen wel lise</l>
<l>T' enen coude verbernen yse.</l>
<l>In desen vier hebbic verstaen</l>
<l>Dat daer grote draken in gaen,</l>
<l>Die vreselike sijn ende gapen,</l>
<l>Ende laten die ziele niet slapen</l>
<l>Van der pinen, die si hem doen;</l>
<l>Si gheven hen menigen vul prisoen.</l>
<l><pb n="60b"/> In desen put es sonder wanc</l>
<l n="5090">Uter maten zwaer stanc;</l>
<l>Die torment es alte zwaer,</l>
<l>Die de zielen dogen daer;</l>
<l>Die duvelen slaen se eenparliken</l>
<l>Mit yseren roeden jammerlike.</l>
<l>Dus dogen si dach ende nacht gereet</l>
<l>Menich torment ende menich leet,</l>
<l>Ende alle pine es hem vor ogen,</l>
<l>Die dese pine moeten dogen.</l>
<l>Noch soe es daer een torment,</l>
<l n="5100">Die si dogen al ongehent,</l>
<l>Dat es deemsterhede soe groot;</l>
<l>Men mach gepensen haren noot,</l>
<l>Ja, soe dicke dat mense tasten mach,</l>
<l>Ende die geduret nacht ende dach.</l>
<l>Dat om die sonden daer si in bleven,</l>
<l>Als si lieten dit aertsce leven;</l>
<l>Dese sonden sullen sonder waen</l>
<l>Ten jonxsten vor har hoeft staen.</l>
<l>Daer brieschen die duvelen mit monden</l>
<l n="5110">Dach ende nacht t' allen stonden,</l>
<l>Gelike stieren, die sijn verwoet,</l>
<l>Ende altoes qualike gemoet.</l>
<l>Daer toe sijn der zielen handen</l>
<l>Gehouden met yseren banden,</l>
<l>Die heet sijn gelike den viere;</l>
<l>Dit es pine ongehiere.</l>
<l>God late dier pine ontgaen</l>
<l>Alle die kersten sijn gedaen.</l>
<l><hi rend="italic">V</hi>. Ay, meester, es u yet bekent,</l>
<l n="5120">Twi die ziele dogen sulc torment?</l>
<l><hi rend="italic">A</hi>. Dat si 't geslachte van hemelrike</l>
<l>Soe onwerden in aertrike;</l>
<l>Dies wille God dats die viande</l>
<l>Veronwerden ende doen scande;</l>
<l>Want alsi waren in desen live</l>
<l>Veronwerden si die Gods keitive;</l>
<l>Ja, mitten vier der onreinichede,</l>
<l>Datter zielen bejaecht onvrede</l>
<l>Mitten duvelen in 't helsce vier,</l>
<l n="5130">Dat vreselike es ende ongehier,</l>
<l>Ende waren vercout in de doecht al;</l>
<l>Des si besitten 't helsce dal.</l>
<l><pb n="61a"/> <hi rend="italic">V</hi>. Meester, wie sijn die in der hellen</l>
<l>Gepijnt sijn ende dus quellen?</l>
<l><hi rend="italic">A</hi>. Clerc, in desen zwaren torment</l>
<l>Sone es el niemant bekent</l>
<l>Dan die haer lijf in hoeftsonden enden,</l>
<l>Ende haer misdaet niet en bekenden;</l>
<l>Also hoverdige ende nidige mede,</l>
<l n="5140">Ende luxurie ende gierigehede,</l>
<l>Ende die de lieden raden van bachten,</l>
<l>Dies hem niemant en can gewachten,</l>
<l>Ende hordom doen ende valschede orconde,</l>
<l>Ende altoes quaet spreken mit monde,</l>
<l>Ende hem oec van haren sonden</l>
<l>Niet biechten te gene stonden,</l>
<l>Ende gene weldaet willen ane gaen</l>
<l>Over die sonden, di si hebben gedaen;</l>
<l>Dit sijn si die worden bekent</l>
<l n="5150">Mitten duvelen in haer torment.</l>
<l><hi rend="italic">V</hi>. Berecht mi, meester, lieve geselle,</l>
<l>Wie is die rechter van der hellen?</l>
<l><hi rend="italic">A</hi>. Clerc, ic saltu seggen nu:</l>
<l>Lucifer es daer baeliu,</l>
<l>Ende die duvelen, die met hem vielen,</l>
<l>Die tormenten 's menscen zielen.</l>
<l>Van Gode hebben si die macht</l>
<l>Die zielen te pinen nacht ende dach</l>
<l>Vor hare quade vule sonden,</l>
<l n="5160">Daer si mede waren bevonden.</l>
<l>Dit sijn die rechters Ons Heren,</l>
<l>Die de quade tormenteren</l>
<l>Mitten helscen vier heet,</l>
<l>Dat hem altoes es gereet.</l>
<l>Clerc, ic segge dat men seget</l>
<l>Dat 't uterste vier van der hellen pleget</l>
<l>Lichter te bernen sonder waen</l>
<l>Dan stro, dat in den oven es bevaen;</l>
<l>Ende t' selker stede, des sijt wijs,</l>
<l n="5170">Soe is 't couder dan enich ijs.</l>
<l>Die sielen die in deser pinen staen,</l>
<l>Die moeten eweliken gaen</l>
<l>Van den vier mit groter coude;</l>
<l>Dus dogen si pine menichfoude,</l>
<l>Ende van der couden de hitte;</l>
<l><pb n="61b"/> Elc es sculdich te merken ditte,</l>
<l>Ende hem te pinen naerstelike</l>
<l>Hoe dat hi come te Gods rike.</l>
<l>Die propheten doen ons gewach</l>
<l n="5180">Dat die quade vor domsdach</l>
<l>Sellen die zalige sien in hemelrike</l>
<l>Mit haren ogen sekerlike.</l>
<l>Daer sal 't kint kennen den vader,</l>
<l>Moeder geslachte alle gader,</l>
<l>Ende die salige d'onsalige al,</l>
<l>Doe si sellen leggen in 't helsche dal.</l>
<l>Die zalige sellen hebben bliscap groot,</l>
<l>Daer si ontgaen der hellen noot,</l>
<l>Ende d'onsalige droefheit ende toren</l>
<l n="5190">Dat si Gods rike hebben verloren.</l>
<l><hi rend="italic">V</hi>. Meester, als die goede gesellen sien</l>
<l>Der quaden groot torment gescien,</l>
<l>Sullen sijs hebben gene ontfermicheit?</l>
<l>Des bericht mi gereit.</l>
<l><hi rend="italic">A</hi>. Clerc, als siet 't kint in de helle der moeder,</l>
<l>Of sinen vader, suster of broeder,</l>
<l>Ende 't wijf haren getrouweden man,</l>
<l>Die soe mitter wet gewan,</l>
<l>In de helle dogen zwaer verdriet;</l>
<l n="5200">Si en sullenre een twint op micken niet;</l>
<l>Niet te meer dan si sagen spelen</l>
<l>Visschen in 't water ende velen.</l>
<l>David seit ons, die prophete,</l>
<l>Dit al wiste bi Gods behete,</l>
<l>Dat die goede werden te make,</l>
<l>Als si sullen sien die Gods wrake</l>
<l>Over die besondige zielen,</l>
<l>Die hier in hoeftsonden vielen.</l>
<l><hi rend="italic">V</hi>. Noch segt mi, meester, .I. bediet</l>
<l n="5210">Of die zalige bidden yet</l>
<l>Over die gene die sijn gedaen</l>
<l>In der hellen, mit pinen bevaen?</l>
<l><hi rend="italic">A</hi>. Clerc, en ware niet betame;</l>
<l>Want nemmermeere gene vrame</l>
<l>Noch genaden, dat si u cont,</l>
<l>En wort hem in der hellen gront.</l>
<l>Want men over hem lieden bade</l>
<l>En mochte doen gene stade;</l>
<l><pb n="62a"/> Want haer jugement is comen</l>
<l n="5220">Dat hem gene weldaet mach vromen;</l>
<l>Diere in sijn bliver ewelike</l>
<l>Van Gode vergeten in den slike.</l>
<l>In scrifturen hebbic gelesen</l>
<l>Dat die zalige selen wesen</l>
<l>Soe vaste an Onsen Here gevoecht</l>
<l>Dat hem al wel genuecht</l>
<l>'t Fonnesse dat God den quaden</l>
<l>Doet dor haer sondeliken daden.</l>
<l><hi rend="italic">V</hi>. Noch segt mi, meester lofsam,</l>
<l n="5230">Eer God in de werelt quam,</l>
<l>In wat hellen waren die gerechte,</l>
<l>Die uutvercoren Gods knechte?</l>
<l><hi rend="italic">A</hi>. Clerc, nu wille wi verstaen,</l>
<l>Si waren in enen stede gedaen</l>
<l>Daer d'een den andren was onbekent;</l>
<l>Maer sine hadden geen torment;</l>
<l>Nochtan waenden si hebben geweest</l>
<l>In de swaerste helle, soe men leest,</l>
<l>Om dat si waren gemeenlike</l>
<l n="5240">Gesloten buten hemelrike;</l>
<l>Maer daer na als God gebood,</l>
<l>Ende hi gesmaect hadde die doot,</l>
<l>So brochte hi sine vercorne knechte</l>
<l>Daer boven buten alle gevechte;</l>
<l>Maer die helle en brac hi niet,</l>
<l>Daer inne was 't ferloren diet.</l>
<l>Clerc, die in de nederste helle staen</l>
<l>Waren si in de opperste gedaen,</l>
<l>Hem soude dincken sekerlike</l>
<l n="5250">Dat si waren in hemelrike.</l>
<l>In 't donckerste lach die vracke rike,</l>
<l>Doe hi bat een droppel waters ootmoedelike</l>
<l>Lasaruse, Gods gestade vrient,</l>
<l>Dies jegen Gode hadde verdient.</l>
<l>Lasaruse, Gods vrient, doe sat</l>
<l>In Abrahams scoot, hijs hem bat.</l>
<l>Abraham antworde ende sede</l>
<l>Den riken vrecken, dat sine bede</l>
<l>Lasarus niet soude horen;</l>
<l n="5260">Want hi die al hier te voren</l>
<l>Een luttel van den crumen bat,</l>
<l>Ende du wederseit hem dat,</l>
<l><pb n="62b"/> Ende husses op hem die honde dine,</l>
<l>Die of litten de roven sine.</l>
<l>Daer omme wert di niet gesent</l>
<l>Mede te minren dijn torment.</l>
<l><hi rend="italic">V</hi>. Meester, kent d'een den andren,</l>
<l>Die in d'ander werelt wandren?</l>
<l><hi rend="italic">A</hi>. In 't uterste vonnesse, so men seit,</l>
<l n="5270">Sel elc andren kennen gereit;</l>
<l>Noch so willic di meer bedieden</l>
<l>Dat dan alle die gerechtige lieden</l>
<l>Sullen andren kennen also saen</l>
<l>Dat si in hemelrike sijn gedaen;</l>
<l>Ende haer geslachten ende haer magen,</l>
<l>Ende haer vriende, die si oit sagen,</l>
<l>Die dan sijn in hemelrike,</l>
<l>Sullen andren kennen gewerlike,</l>
<l>Ende har namen ende haer gewerke,</l>
<l n="5280">Ende wat si deden dor die Heilege Kerke.</l>
<l>Die quade die in de helle wandren</l>
<l>Sullen oec kennen malcandren,</l>
<l>Ende haer sonden ende haer misval</l>
<l>Sullen si kennen groot ende smal.</l>
<l><hi rend="italic">V</hi>. Meester, die sijn in hemelrike</l>
<l>Bidden si over die sijn in aertrike?</l>
<l><hi rend="italic">A</hi>. Clerc, so ons seggen boeken,</l>
<l>Soe bidden si over die versoeken,</l>
<l>Ende die se mit bedingen nopen,</l>
<l n="5290">Ende op hare hulpe hopen.</l>
<l>Ende si bidden oec herde zere</l>
<l>Over die dienen Onsen Here,</l>
<l>Dat se Gode hoede over die viant,</l>
<l>Die den sinen doet groten pant;</l>
<l>Ende dat si mit salicheden</l>
<l>Moeten comen ter hemelsce steden;</l>
<l>Ende of sy sijn in dolingen</l>
<l>Datse God daer uut moet bringen,</l>
<l>Ende sinen vader worden gesent</l>
<l n="5300">In den troen daer alle rouwe ent.</l>
<l><hi rend="italic">V</hi>. Meester, hebdi yet gelesen</l>
<l>Hoe daer der goeder bede sellen wesen?</l>
<l><hi rend="italic">A</hi>. Ic seg di, clerc, sonderlinge</l>
<l>Al haer begerte is bedinge;</l>
<l><pb n="63a"/> Ende sine begeren gene dinc</l>
<l>Dan selve wille die hoge coninc.</l>
<l>Al dat si bidden ende begaren</l>
<l>Dat geeft hem God sonder sparen.</l>
<l><hi rend="italic">V</hi>. Meester, die in hemelrike sijn gedaen</l>
<l n="5310">Hebben si volmaecte bliscap ontfaen?</l>
<l><hi rend="italic">A</hi>. Clerc, ic does di een bediet;</l>
<l>Volmaecte bliscap hebben si niet</l>
<l>Eer leden wort dat jugement;</l>
<l>Dan wort hem vol blijscap bekent.</l>
<l>Si slachten hem die sijn geseten</l>
<l>T' eenre maeltijt, daer si eten</l>
<l>Mit bliscepen ende hebben delijt;</l>
<l>Also eest mit hem, des seker sijt.</l>
<l>Alsi pensen om hare gewaden,</l>
<l n="5320">Die si t' huus lieten onberaden,</l>
<l>Sone doet hem die feeste geen goet,</l>
<l>Als hem dit coemt in haren moet.</l>
<l>Also sorgen die zalige al</l>
<l>Om haer vriende in 't aertsce dal</l>
<l>Hoe si de glorie sullen ontfaen,</l>
<l>Ende den duvel wederstaen.</l>
<l>Als die volmaecte te gader comen</l>
<l>Wert elc blide om 's anders vrome,</l>
<l>Ende dit waert dat jugement</l>
<l n="5330">Dat hem vele bliscap wert bekent.</l>
<l><hi rend="italic">V</hi>. Segt mi, meester, sonderlinge</l>
<l>Wie es der zaliger woninge?</l>
<l><hi rend="italic">A</hi>. Der zaliger zale es Gods ansichte;</l>
<l>Dat 's volmaecte van allen lichte;</l>
<l>Daer wonen si in die zalich sijn</l>
<l>In dat soete claer anscijn.</l>
<l>Gelijc dat 's menscen sielen leget</l>
<l>In den mensche ende levens pleget;</l>
<l>Soe leeft die zalige ziele rike</l>
<l n="5340">In Gods anscijn van hemelrike,</l>
<l>Al sonder pine ende verdriet,</l>
<l>Also ons scrifture te seggene pliet.</l>
<l>Die meest sonden heeft gedaen</l>
<l>Die wert vor Gode best ontfaen.</l>
<l><hi rend="italic">V</hi>. Meester, ic warts gerne vroet:</l>
<l>Weten die zalige al dat men doet?</l>
<l><pb n="63b"/> <hi rend="italic">A</hi>. Die in hemelrike sijn geraect</l>
<l>Weten al dat men in aertrike maect,</l>
<l>Ja, als si willen in haren moet;</l>
<l n="5350">Nu verstant, hets di goet.</l>
<l>Noch segic di, wilt nu 't horen,</l>
<l>Die ter purgatorien behoren</l>
<l>Die en weten twint niet</l>
<l>Wat in dese werelt gesciet,</l>
<l>En si dat hem worde bekent</l>
<l>Bi den engel die hem God sent,</l>
<l>Of bi sonderlinge vrienden,</l>
<l>Wien si in dese werelt dienden.</l>
<l>Maer die in de helle sijn geseten</l>
<l n="5360">En mogen van der werelt niet weten;</l>
<l>Niet meer dan ons es bekent</l>
<l>Waer dat die ziele belent.</l>
<l><hi rend="italic">V</hi>. Meester, seg mi sonder sparen,</l>
<l>Die ziele die hene varen</l>
<l>Comen si weder ter werelt yet</l>
<l>Te segne wat hem es gesciet?</l>
<l><hi rend="italic">A</hi>. Die in de purgatorie comen</l>
<l>Mogen niet uut, al sout hem vromen,</l>
<l>Si hadden van haren ingel ontfaen</l>
<l n="5370">Orlof, wien si sijn onderdaen;</l>
<l>Maer als si orlof mogen gewinnen</l>
<l>Soe comen si mit allen sinne,</l>
<l>Ende seggen die mensch haren staet</l>
<l>Van der purgatorien graet.</l>
<l>Dan bidden si om weldaden,</l>
<l>Die se daer uut mogen ontladen;</l>
<l>Ende als die weldaet es gedaen,</l>
<l>So wort so verloest saen.</l>
<l>Dan bidt so over hem vaste,</l>
<l n="5380">Die so van der pinen ontlaste;</l>
<l>Maer die sijn ter bliscap Ons Heren,</l>
<l>Daer op es geen wederkeren.</l>
<l>Wie daer comt en mach niet uut,</l>
<l>Daer in es een so groot dedut;</l>
<l>Die oec ter hellen sijn gevaren</l>
<l>Mogen hem niet openbaren</l>
<l>Te geenre wilen, in geenre stont;</l>
<l>Sine bliven in der hellen gront,</l>
<l>Ende gedogen der hellen plage</l>
<l n="5390">Daer in toten doemsdage.</l>
<l><pb n="64a"/> Sine mogen gene orlof ontfaen</l>
<l>Dor d'ondaet, die si hebben gedaen;</l>
<l>Al scijnt dat si hem verbaren</l>
<l>Die sijn in der duvel scaren,</l>
<l>Hets een duvel in haer gelike,</l>
<l>Oft een ingel van hemelrike.</l>
<l>Om den mensce te bedriegen</l>
<l>Peinsen si alletoes om liegen,</l>
<l>Hoe si den mensce mogen deren,</l>
<l n="5400">Ende van der glorie Gods keren,</l>
<l>Die sijn verloren dor haer hoverde,</l>
<l>Ende vielen in groter omwerde.</l>
<l><hi rend="italic">V</hi>. Noch segt mi, meester, t' onser vrome,</l>
<l>Wane dat comt die drome?</l>
<l><hi rend="italic">A</hi>. Clerc, het gevalt wel ode</l>
<l>Dat si dicke comen van Gode;</l>
<l>Als den saligen sel gescien enige dinc,</l>
<l>Soe sent hem die hemelsche coninc</l>
<l>In drome wat hem gescien sal,</l>
<l n="5410">Ende latent vor weten al.</l>
<l>Aldus quamt hem in drome te voren</l>
<l>Joseppe, dat hi was vercoren</l>
<l>Here te sijn in Egyptenlant,</l>
<l>Dat scrifture wel bekant.</l>
<l>Bi wilen gevallet oec wel</l>
<l>Dat drome comen van den duvel,</l>
<l>Ende brinct den mensche in dolingen,</l>
<l>Daer hi sel vorderen quade dingen.</l>
<l>Dus quam Pilatus wijf te voren</l>
<l n="5420">Dat so beletten soude den toren</l>
<l>Tusschen Jhesum, den milden,</l>
<l>Ende die Joden, diene crucen wilden.</l>
<l>Oec gevalt wel dat men siet</l>
<l>Wat den mensch dagelix gesciet,</l>
<l>Ist in sprake of in horen,</l>
<l>Comt hem gerne 's nachs te voren.</l>
<l><hi rend="italic">V</hi>. Meester, ic soude gerne horen</l>
<l>Waer Antkerst worde geboren.</l>
<l><hi rend="italic">A</hi>. Clerc, nu verstant ende hoert:</l>
<l n="5430">In Babilonie, in de grote poort.</l>
<l>Hi sal in hebben 's duvels geest,</l>
<l>Ende vermogen Satanas vulleest.</l>
<l>In de stede van Corosan</l>
<l><pb n="64b"/> Wert hi gevoestert, seit St. Jan,</l>
<l>Ende opgehouden met duvelien,</l>
<l>Ende gequeect mit nigramacien.</l>
<l>Hi sel hem maken Here ende God,</l>
<l>Ende over al doen houden sijn gebod;</l>
<l>Hi sal .XXXIII. jaer te voren comen</l>
<l n="5440">Eer God die werelt sal domen;</l>
<l>Van Caymes geslachte wert hi geboren,</l>
<l>Dat 's der werelt een groot toren.</l>
<l>Over alle die werelt sonder spot</l>
<l>Sel hi hebben sijn ghebod.</l>
<l>In .IIII. maniren, dus is 't geset,</l>
<l>Sel hi 't folc bringen te sire wet:</l>
<l>In 't eerste sullen hem edel ende rike</l>
<l>Dor sinen groten scat wiken.</l>
<l>Die scat die heeft sijn verloren</l>
<l n="5450">Sel hem dan alle comen te voren.</l>
<l>'t Gemein volc wert hem onderdaen</l>
<l>Of het sel die doot ontfaen;</l>
<l>Hi sel van boven .I. vier doen comen</l>
<l>Herde vreselic, hebbic vernomen,</l>
<l>Dat die gene sal verslaen</l>
<l>Die hem niet worden onderdaen.</l>
<l>Papen, clercken groot ende smal</l>
<l>Sel hi uten gelove bringen al</l>
<l>Mit sire overgrote cleergien,</l>
<l n="5460">Soe sel hise alle vermaledien;</l>
<l>Alle scrifture worden hem onderdaen,</l>
<l>Die der duvelen bestaen;</l>
<l>Alle subtijlheit sel in hem wesen,</l>
<l>Also wi bescreven lesen.</l>
<l>'t Fierde poynt es dat hi sal</l>
<l>Die van religione bedriegen al</l>
<l>Mit miraculen, die hi sal togen,</l>
<l>Die si sullen sien mit ogen,</l>
<l>Ende sine teeken sullen hem doncken so claer</l>
<l n="5470">Dat sise houden sellen over waer.</l>
<l>Hi sel ongedoept op doen staen,</l>
<l>Aldus doet men ons verstaen;</l>
<l>Maer die doopsel hebben ontfaen</l>
<l>Sel hi niet mogen op doen staen;</l>
<l>Want God en sal 's niet gehingen</l>
<l>Dat hi soude volbringen</l>
<l>Dat hi se soude doen verrisen</l>
<l>Mit sire cracht, in gere wisen;</l>
<l><pb n="65a"/> Maer den ongedoopten lieden</l>
<l n="5480">Sel hi wel mogen gebieden</l>
<l>Dat si dor sijn gebod opstaen;</l>
<l>Als hijt gebiet wert gedaen.</l>
<l>Die levende sellen sinen wille</l>
<l>Alom orconden lude ende stille;</l>
<l>Dus wert hem al onderdaen,</l>
<l>Dat die werelt heeft bevaen.</l>
<l>Daer na sal Lucifer comen,</l>
<l>Also als ic 't hebbe vernomen,</l>
<l>Ende sel in een onsuver vat gaen,</l>
<l n="5490">Dat noyt doopsel hadde ontfaen,</l>
<l>Ende sal hem doen prediken sijn gebod.</l>
<l>Hi sel seggen: "Du biste God</l>
<l>Waerachtich, dat weet ic sonder loes."</l>
<l>Dus worden die liede radeloes.</l>
<l>Vele tekenen sal hi togen,</l>
<l>Ende den volke leggen vor ogen.</l>
<l>Den blinden sel hi geven licht,</l>
<l>Ende den cropel doen gaen richt;</l>
<l>Die vor hem stom ende doof staen</l>
<l n="5500">Sel hi doen spreken ende horen saen.</l>
<l>Te Jherusalem sel hi geraken,</l>
<l>Ende den tempel doen weder maken,</l>
<l>Ende salre in setten een outaer,</l>
<l>Ende hem selven offeren daer,</l>
<l>Ende maken altoes hem selven God,</l>
<l>Als of hi over al hadde gebod.</l>
<l>Alse die Joden dit hebben vernomen</l>
<l>Sullen alle tot hem comen,</l>
<l>Ende aenbeden oetmoedelike</l>
<l n="5510">Alse over God van hemelrike.</l>
<l>Dan sellen comen prediken sere</l>
<l>Enoc ende Elyas 't wort Ons Heren,</l>
<l>Dat dan bede groot ende clene</l>
<l>Sullen ontfane gelove gemene,</l>
<l>Ende weder bi predicacie keren;</l>
<l>Dat sullen doen Gode t' eren.</l>
<l>Geene predicacie sel hi plegen</l>
<l>Vor hi .XXX. jaer heeft gedregen;</l>
<l>Daer na sel hi regneren sekerlike</l>
<l n="5520">Twee jaer in dit aertrike.</l>
<l>Dan sel hi climmen op enen berch</l>
<l>Die keitijf, die vule dwerf,</l>
<l>Ende seggen ten volke: "Compt te mi,</l>
<l><pb n="65b"/> Hemelrike es u eygen vri."</l>
<l>Ende dan sal hi opwert vliegen,</l>
<l>Ende hem selven bedriegen.</l>
<l>Op die lucht sal hi willen rusten</l>
<l>Dan sal hi neder vallen ende bersten,</l>
<l>Ende varen in der hellen pine</l>
<l n="5530">Ewelike, ende oec die sine.</l>
<l>Daer salne God mitten monde</l>
<l>Vermaledien te dien stonde,</l>
<l>Om dat hi die Heilege Kerke</l>
<l>Vellede mit sinen gewerke;</l>
<l>Ende die an sine gelove bliven</l>
<l>Werden verdoemt, soe wi scriven,</l>
<l>En si dat se hem bekeren</l>
<l>Weder ten gelove Ons Heren.</l>
<l><hi rend="italic">V</hi>. Meester, hebdi yet vernomen</l>
<l n="5540">Hoe Enoc ende Elyas sullen comen?</l>
<l><hi rend="italic">A</hi>. Clerc, in dier maniren, in dier wijs</l>
<l>Datse God sette in paradijs,</l>
<l>In dien gelike, in dien gedane,</l>
<l>Sullen si wesen, dat ic wane.</l>
<l><hi rend="italic">V</hi>. Als Antkerst sinen wille heeft gedaen</l>
<l>Sal dan die werelt yet lange staen?</l>
<l><hi rend="italic">A</hi>. Ja so, clerc, achter die plage</l>
<l>So salse staen noch .XL. dage,</l>
<l>Ende dat sal doen gewaerlike</l>
<l n="5550">Die hoge Here van hemelrike.</l>
<l>Dor die gene, wilt verstaen,</l>
<l>Die Antkorst uten gelove liete gaen,</l>
<l>Om dat si bliven den selven stonden</l>
<l>Mogen beteren hare sonden,</l>
<l>Ende sullen geloven gewaerlike</l>
<l>Dat hise bedroech zwaerlike.</l>
<l>Als die .XL.ste dach neemt fijn</l>
<l>so sal der werelt inde sijn;</l>
<l>Ende als soe ende heeft genomen</l>
<l n="5560">Dan soe sullen ingelen comen,</l>
<l>Ende blasen seere mit bosinen,</l>
<l>Ende doen 't der werelt dorscinen</l>
<l>Dat een vreselic vonnesse sal sijn</l>
<l>Op den mensch, dat wert anscijn.</l>
<l>Hare borne sullen ropen over al:</l>
<l>"Staet op, gi dogen, groot ende smal!"</l>
<l><pb n="66a"/> Ter minnacht salt verrisen, so wi horen,</l>
<l>Alle dat ter werelt wert geboren.</l>
<l>Si worden verresen alsoe saen</l>
<l n="5570">Dat men een oge op soude slaen.</l>
<l>Die scrifture doet ons gewach</l>
<l>Dat sel wesen op enen sondach.</l>
<l>Dan sellen vergaderen alte zamen</l>
<l>Die zielen mitten lichamen.</l>
<l><hi rend="italic">V</hi>. Lieve meester, maect mi vroeder</l>
<l>Of een kint van sire moeder</l>
<l>Doot ter werelt wort geboren;</l>
<l>Sal men 't daer sien ende horen?</l>
<l><hi rend="italic">A</hi>. Clerc, het 's aldus bescreven</l>
<l n="5580">Dat alle die ye hadden leven,</l>
<l>Ende in der moeder haer lijf ontfingen,</l>
<l>Sellen comen te dien gedinge</l>
<l>In der zelver gedaen t' waren,</l>
<l>Als of si waren van .XXX. jaren.</l>
<l>Al wer oec een mensch geboren</l>
<l>Van enen wolf, als wi horen,</l>
<l>Ende oec ander beesten verslonden,</l>
<l>Het soude verrisen tien stonden,</l>
<l>Bede in vleesce ende in bloede,</l>
<l n="5590">Ende oec comen vor Gode, den goeden;</l>
<l>Want al dat mensch heeft gewesen</l>
<l>Sal dan van der doot genesen,</l>
<l>Ende 't fleesch dat van den beesten quam</l>
<l>Blijft der aerden, als ic vernam.</l>
<l>Niement sal daer hebben gebrekenesse</l>
<l>Van sinen leden, dit 's waer lesse.</l>
<l>Clerc, ic sal di seggen mee</l>
<l>Al hadden die vissche in der zee</l>
<l>Enen mensce geeten al;</l>
<l n="5600">Weet oec dat hi verrisen sal,</l>
<l>Soe dat an hem niet sal missitten</l>
<l>Van genen dingen, no van smitten.</l>
<l><hi rend="italic">V</hi>. Meester, 's menschen haer ende sijn naghele,</l>
<l>Die aen hem staen so behagele,</l>
<l>Selt dan an den mensche staen,</l>
<l>Als hi ten vonnesse moet gaen?</l>
<l><hi rend="italic">A</hi>. Nu hoort, clerc, ic sal 't di wisen</l>
<l>Dat si also niet sullen verrisen,</l>
<l>Ende togen bi exempel dan</l>
<l n="5610"><pb n="66b"/> Wat Onse Here den mensche jan.</l>
<l>Gelijc enen die maect een vat,</l>
<l>Ende niet wel geraect dat;</l>
<l>Soe maect hi van der selver aerde</l>
<l>.I. beter ende van mere waerde.</l>
<l>Also sel oec God, die hoge coninc,</l>
<l>Wel mogen maken een ander dinc</l>
<l>Over des menschen lichame,</l>
<l>Also sijn wille es ende bequame,</l>
<l>Ongelijc der eerster vormen,</l>
<l n="5620">Die lach in der aerden onder die worme.</l>
<l>Hi sel den mensche enen lichame maken,</l>
<l>Dat van der aerde niet sal maken;</l>
<l>Sonder onsuverheit sel hi wesen,</l>
<l>Ende vol claerhede, so wi lesen.</l>
<l>Al hadde een mensche ter werelt .IIII. handen</l>
<l>Ende .II. hoefden op sinen buuc standen,</l>
<l>Ende oec vinger .VI. of .VII.</l>
<l>Het gaet al of ten andren levene;</l>
<l>Want elc wort daer al volmaect</l>
<l n="5630">En van lichamen wel geraect,</l>
<l>So dat hem niet sel missitten,</l>
<l>Noch oec letten ghene smitten.</l>
<l>Dat hem gebrect sal God meren;</l>
<l>Heeft hi te vele hi salt weren;</l>
<l>Die zalige sullen dit lichame bringen</l>
<l>Onbesmit van allen dingen</l>
<l>Ende sullen sijn soe over clare</l>
<l>Dat een wonder te seggene ware.</l>
<l>Onsterflic sellen haer lichamen sijn,</l>
<l n="5640">Dus leert ons die scrifture fijn.</l>
<l>Die quade sullen daer vor ogen</l>
<l>Haren lichamen moeten togen,</l>
<l>So lelijc ende soe zwert van sonden;</l>
<l>Men mocht gepensen te stonden.</l>
<l><hi rend="italic">V</hi>. Meester, hebdi yet vernomen</l>
<l>Hoe God ten vonnesse sel comen?</l>
<l><hi rend="italic">A</hi>. Hi sal comen als .I. keyser rike</l>
<l>Mitten geselscap van hemelrike.</l>
<l>Die ingelen, soe ic hore wagen,</l>
<l n="5650">Sellen cruce ende crone dragen,</l>
<l>Tsere ende nagele mede,</l>
<l>Die dorwonden sine lede.</l>
<l>Dese tekene sal hi togen</l>
<l><pb n="67a"/> Elken mensche vor sine ogen.</l>
<l>Bi den teeken wort hi bekent</l>
<l>Dat hi sal doen vreselic jugement.</l>
<l>Dan sal opstaen over al</l>
<l>Alle die doden, groot ende smal,</l>
<l>Om te comen gemeenlike</l>
<l n="5660">Jegen den Here van hemelrike.</l>
<l>D'elementen sellen verstormen sere</l>
<l>Om den anxst van Onsen Here,</l>
<l>Ende oec mede sonne ende mane</l>
<l>Sellen verliesen hare gedane</l>
<l>Die sterre die wi an den troen sien</l>
<l>Sullen Gode mede ontsien.</l>
<l>Al aertrike sal beven dan</l>
<l>Om die vrese die men sal sien an.</l>
<l>Daer sel elc redene moeten geven</l>
<l n="5670">Van dat hi misdede in dit leven;</l>
<l>Te Josephat sel gescien</l>
<l>'t Fonnesse dat wi mogen ontsien.</l>
<l>Josephat, dat es een dal,</l>
<l>Daer God die werelt doemen sal;</l>
<l>Boven dien dale, des sijt wijs,</l>
<l>Staet dat aertsce paradijs.</l>
<l>Clerc, nu wille mi noch verstaen:</l>
<l>'t Fonnesse wert in de lucht gedaen;</l>
<l>Daer sullen wesen die mertelaren,</l>
<l n="5680">Ende oec der apostelen scaren,</l>
<l>Confessore ende volc van religione,</l>
<l>Die wederstonden 's duvels bandone.</l>
<l>Si sullen sitten maken van der lucht,</l>
<l>Des sijt seker, sonder ducht;</l>
<l>Haer conciencie, haer heilege leven</l>
<l>Die sullen hem daer sitten geven.</l>
<l>Daer sal God maken sijn sitten gereit</l>
<l>Op den stoel der almachticheit;</l>
<l>Daer sal hi roepen sine vriende,</l>
<l n="5690">Die hem in deser werelt diende,</l>
<l>Ende salse setten t' sijnre rechter hant,</l>
<l>Ende doen hem sine glorie bekant,</l>
<l>Ende sal seggen: "Gi gebenedide,</l>
<l>Gi wert die gene, die mijns belide,</l>
<l>Als ic achter straten ginc,</l>
<l>Ende mi zware coude bevinc,</l>
<l>Ghi cledet mi ende voedet wel;</l>
<l>Ic was dorstich gi gaeft mi voetsel,</l>
<l><pb n="67b"/> Herberge soe gaef di mi,</l>
<l n="5700">Ende mine voete soe dwoech di,</l>
<l>Ende gi versoentet mi mede,</l>
<l>Als ic hadde serichede.</l>
<l>Daer omme si di gebenedijt</l>
<l>Met minen Vader t' alre tijt;</l>
<l>Want mine glorie sal versienen,</l>
<l>Ende mijn engelen sellen verdienen!"</l>
<l>Ter luchter side sellen die quade staen</l>
<l>Herde droeve ende sere ondaen.</l>
<l>God sal tot hen seggen dan:</l>
<l n="5710">"Ic was naect, gi ne gaeft mi niet an;</l>
<l>Hongerich ginc ic achter straten,</l>
<l>Van u quam mi niet te baten;</l>
<l>Van dorste dogedic groot leet,</l>
<l>U herberge was mi ongereet;</l>
<l>U en ontfermde niet mijnre lede</l>
<l>Vol hoverde werdi mede,</l>
<l>Ende gierich om 't aersche goet;</l>
<l>Daer om seldi in der hellen gloet!"</l>
<l>Noch sal hi spreken te hande</l>
<l n="5720">Tot sinen leeden vianden:</l>
<l>"Waerdi comen t' eniger stonden</l>
<l>Te genaden van uwen sonden;</l>
<l>Ic hadde u getoecht gereit</l>
<l>Mine grote ontfermicheit;</l>
<l>Dor uwe sonden staet u te sine</l>
<l>Ewelike in der hellen pine.</l>
<l>Nu gaet van mi, vermaledijt</l>
<l>Moeti wesen in alre tijt!"</l>
<l>Dan sullen si sien van daer si staen</l>
<l n="5730">Dat die helle sal sijn ontdaen;</l>
<l>Dan sullen si vallen als een loot</l>
<l>Mit haren anschijn op d'erde al bloet,</l>
<l>Ende souden gerne daer in vlien</l>
<l>Mocht hen 't geluc gescien;</l>
<l>Want hare pine sullen si sien vor ogen,</l>
<l>Die si ewelike moeten dogen;</l>
<l>Sine vercorne, dus is 't gesciet,</l>
<l>Sel hi geven sine ontfermicheit,</l>
<l>Ende hi sal togen sine vianden</l>
<l n="5740">Hem te lachter ente scanden</l>
<l>Sijn cruce ende sijn wonden,</l>
<l>Die hi ontfinc dor onse sonden.</l>
<l>Hi sal .I. vier van boven doen comen,</l>
<l><pb n="68a"/> Also als ic hebbe vernomen,</l>
<l>Ende doen verbernen wel sciere</l>
<l>Alle die werelt met enen viere.</l>
<l><hi rend="italic">V</hi>. Meester, nu, bericht mi scone</l>
<l>Bi wat reden die Gods sone</l>
<l>Sal doen 't uterste vonnesse;</l>
<l n="5750">Dat wistic gerne te mijnre lesse?</l>
<l><hi rend="italic">A</hi>. Het 's recht der pinen ane vaet</l>
<l>Dat hi die bate daer af ontfaet;</l>
<l>Die sone ontfinc die bitter doot</l>
<l>Den mensche te lossen uter noot;</l>
<l>Want hi wiste wel ende sach</l>
<l>Dat die mensche in sonden lach,</l>
<l>Ende jamerlike was bedrogen</l>
<l>Bi den viant, die viel van hogen</l>
<l>In der dieper hellen crijt,</l>
<l n="5760">Des hi op den mensche hadde nijt,</l>
<l>Dat hi die glorie soude ontfaen,</l>
<l>Die hem bi hoverde was ontgaen.</l>
<l>Doe pijnde hi hem ende pensede</l>
<l>Hoe hi enich dinc geveinsde</l>
<l>Daer hi den mensch mochte mede</l>
<l>Doen vallen van der weerdichede,</l>
<l>Ende nemen dat hem God had gegeven.</l>
<l>Doe dede hi den mensch sneven;</l>
<l>Des beclagede hem de zone den vader,</l>
<l n="5770">Ende seide: "Moet emmer ter hellen algader</l>
<l>Dat ye in aertrike quam</l>
<l>Van Adame, den eersten man;</l>
<l>Dat waer rouwe sonder genoot.</l>
<l>Ic soude eer die bitter doot</l>
<l>Dor den armen mensch ontfaen,</l>
<l>Vader, docht u goet gedaen."</l>
<l>Die vader merct ende bekint</l>
<l>In den sone wie hi mint</l>
<l>Dat hi wille mit sinen leden</l>
<l n="5780">Behouden 's menschen erfachticheden;</l>
<l>Dus weit die sone, soe men saget,</l>
<l>Geboren van ere suver maget,</l>
<l>Ende wilde daer na sterven</l>
<l>Dor den mensche ende bederven.</l>
<l>Om dese dinc, om dese clage</l>
<l>Sel die vader ten doemsdage</l>
<l>Te Josephat, in 't soete dal,</l>
<l><pb n="68b"/> Den sone geven die macht al</l>
<l>Mede te doen al sijn gevoech;</l>
<l n="5790">Dit 's den mensche eren genoech</l>
<l>Datten 's vaders sone sal doemen</l>
<l>Als hi ten vonnesse sal comen;</l>
<l>Want hi weet wel te voren</l>
<l>Dat hi dor den mensen wert vercoren;</l>
<l>Hi sal te genadiger wesen</l>
<l>Den mensche, so wi hopen in desen.</l>
<l><hi rend="italic">V</hi>. Meester, hebdi yet verstaen</l>
<l>Hoe God die goede sel ontfaen?</l>
<l><hi rend="italic">A</hi>. Die goede sullen hebben haren ganc</l>
<l n="5800">Onder die quade al gemanc,</l>
<l>Ende die quade sullen hem mingen</l>
<l>Onder die goede ten gedinge.</l>
<l>Daer werder vele over goet bekint,</l>
<l>Die quaet worden in jugemint</l>
<l>Ende vele salre quaet schinen op 't velt,</l>
<l>Die God sel nemen in 't gewelt.</l>
<l>Clerc, daer sellen ingelen wesen,</l>
<l>Die sellen onder lesen</l>
<l>Die goede uten wieden;</l>
<l n="5810">Dus horic scrifture bedieden.</l>
<l>Gelike dat die ackermanne</l>
<l>'t Coren sceden mitten wanne,</l>
<l>Ende 't caf leggen op een plein,</l>
<l>Ende op ander side dat goede grein;</l>
<l>Also sullen d'engelen die goede sceden</l>
<l>Bi ordinacien onder hem lieden;</l>
<l>Ja, in vier partien dat 's waer,</l>
<l>Worden si versceden daer:</l>
<l>D'eerst geselscap hore ic nomen</l>
<l n="5820">Sel volmaectelike te Gode comen,</l>
<l>Ende sellen oec over 't fonnesse wesen;</l>
<l>Daer men die quade uut sal lesen,</l>
<l>Die vermaledijt sullen bliven,</l>
<l>Bede mit ziele ende met live.</l>
<l>D'ander geselscap hore ic lesen</l>
<l>Die gecrone in haer huwelic hebben genesen,</l>
<l>Ende getrouwe sijn elc andren,</l>
<l>Ende hier sonder hoeftsonden wandren,</l>
<l>Ende biechte spreken mit haren monde,</l>
<l n="5830">Ende rouwe hebben haren sonde,</l>
<l>Ende daer af penitencie ontfingen,</l>
<l><pb n="69a"/> Die si voldaden in waren dingen;</l>
<l>Dan sal elc goet kersten sijn bekent</l>
<l>Vri ende quite in 't jugement,</l>
<l>Ende over liden 't fonnesse zwaer,</l>
<l>Dat den quaden sel gaen te naer;</l>
<l>Ende omme haer quade vule sonden</l>
<l>Worden si in de helle verslonden.</l>
<l>Derde geselscap, dat 's anschijn,</l>
<l n="5840">Sel sonder vonnesse verdoemt sijn;</l>
<l>Dat sullen wesen die sonder wet</l>
<l>Waren, ende in sonden besmet,</l>
<l>Gelike Joden en Sarasine,</l>
<l>Die Onsen Here daden pine,</l>
<l>Doe hi t' sinre passien ginc,</l>
<l>Ende hem niet en helden over coninc,</l>
<l>Ende niet gelofden an sine gebode,</l>
<l>Ende aenbeden haer afgode.</l>
<l>Op desen sal geen vonnesse gaen,</l>
<l n="5850">So ons scrifture doet verstaen;</l>
<l>Daer si ten vonnesse sellen standen</l>
<l>Sellen si Gode sien t' haren scanden,</l>
<l>Ende sellen verdoemt van hem gaen,</l>
<l>Alsi sijn ogen op sal slaen.</l>
<l>'t Fierde geselscap moegedi horen</l>
<l>Sel mit Gods vonnesse sijn verloren,</l>
<l>Dat worden die vermaledide kerstine,</l>
<l>Die hier Gode deden omwerde anscine,</l>
<l>Ende valscheit der Heileger Kerken</l>
<l n="5860">Mit haren quaden, bosen gewerke.</l>
<l>Als God dese sal sien mit ogen</l>
<l>Sal hi hem sine gramscap togen,</l>
<l>Ende sal tot hem seggen ter tijt:</l>
<l>"Nu gaet van mi, vermaledijt,</l>
<l>Ic hadde honger ende dorst groot,</l>
<l>Gine gaeft mi niet te mine noot!"</l>
<l>Nu verstat ende sijt des vroet</l>
<l>Dat die quade kersten meer misdoet</l>
<l>Jegen Gode dan die in 't gelove es bekint</l>
<l n="5870">Ende oec Gode niet en kent.</l>
<l>Nu wachti, kersten, wat gi does;</l>
<l>Want du wets wel alstu misdoes,</l>
<l>Ende alstu sonde heves gedaen</l>
<l>Saltu gereet te biechte gaen,</l>
<l>Ende hebben rouwe van dinen sonden,</l>
<l>Daer du mede worts gebonden;</l>
<l><pb n="69b"/> Want dese kennesse en heeft niet</l>
<l>'t Onsalige, ongelovige diet;</l>
<l>Daer omme en sullen si niet die pine</l>
<l n="5880">Hebben gelike quade kerstine.</l>
<l><hi rend="italic">V</hi>. Meester, bericht mi van desen</l>
<l>Of God yet tornich can wesen?</l>
<l><hi rend="italic">A</hi>. Clerc, men dede noyt die saken</l>
<l>Daer men gram om mochte maken.</l>
<l>Die here heeft so bliden gedane,</l>
<l>Hem en gaet geen belgen ane,</l>
<l>Noch gramschip in hem,</l>
<l>Daer af ic wel seker bem.</l>
<l>Clerc, ic hebbe wel vernomen</l>
<l n="5890">Dat God, Onse Here, sal comen</l>
<l>Mit bliden anschijn in den crijt,</l>
<l>Daer hi de werelt sal maken quijt.</l>
<l>Hi sal in dat domen sijn</l>
<l>Sochter dan .I. lammekijn;</l>
<l>Maer als die verdomenesse vallen sal</l>
<l>Op d'onsalige in 't helsche dal,</l>
<l>Sullen si seggen mit wenenden ogen</l>
<l>Dat si Gods gramscap moeten dogen,</l>
<l>Ende oec sine verbolgen sprake,</l>
<l n="5900">Ende wert gene gramscap maer wrake</l>
<l>Van den sonden, die si hier daden,</l>
<l>Doe si daden gene genaden</l>
<l>Haren armen evenkerstene,</l>
<l>Ende sine gedochten niet der pinen,</l>
<l>Die God dogede om haer sonden,</l>
<l>Doe hi ontfinc sijn heilege wonden</l>
<l>An den cruce herde bitterlike</l>
<l>Om te verlossen al aertrike.</l>
<l>Clerc, verstat mi te wensche</l>
<l n="5910">Gelike dat die sonne siet elc mensche</l>
<l>Mit sinen ogen herde scone,</l>
<l>Daer so gaet an den trone;</l>
<l>Also sullen dan sonder waen</l>
<l>Alle conciencie sijn ondaen;</l>
<l>Daer sel elc andren sonden kennen wel,</l>
<l>So wi doen die sonne an den hemel,</l>
<l>Weder se doncker es of claer;</l>
<l>Des mach elc hebben vaer.</l>
<l>Is oec iemen die hier sine sonden</l>
<l n="5920">Den pape seit mit sinen monde,</l>
<l><pb n="70a"/> Ende penitencie gedaen op enich dach,</l>
<l>Van den sonden wert egeen gewach.</l>
<l>Ay mensche, peinse ende micke</l>
<l>Dattu so beters dine stricke,</l>
<l>Dattu ten jonxsten dage wert vonden</l>
<l>Claer ende suver van sonden.</l>
<l><hi rend="italic">V</hi>. Bericht mi, meester, na dine lesse</l>
<l>Hoe 't wesen sel na 't fonnesse?</l>
<l><hi rend="italic">A</hi>. Alst 't fonnesse wort gedaen,</l>
<l n="5930">Soe worden alle die duvele gevaen,</l>
<l>En geworpen in gront</l>
<l>Van der hellen, dat si u cont,</l>
<l>Ende die vermaledide mit hem leden;</l>
<l>Dat segic u over waerheden,</l>
<l>Ende sellen daer ewelike bliven.</l>
<l>God sal metten saligen cliven</l>
<l>In dat heilege Jherusalem;</l>
<l>Daer bliven si ewelike met hem;</l>
<l>Daer sellen si t' elker uren</l>
<l n="5940">Bescouwen 's vaders figure,</l>
<l>Die sal wesen sonder genoot,</l>
<l>Ende in hem hebben glorie groot.</l>
<l>Daer sal dan die menschelichede</l>
<l>Rusten in de godlichede,</l>
<l>Ende sine bliscap sal dorgangen</l>
<l>Elke ziele sonder verlangen.</l>
<l>Alle bliscap wort daer anschijn</l>
<l>Elke na die verdiende sijn.</l>
<l>Die dan wert van den minsten loen</l>
<l n="5950">in den hemel, in Gods troen,</l>
<l>Hem sal dincken dat hi es</l>
<l>Van den meesten, sijt seker des;</l>
<l>So wel sal 't hem genoegen,</l>
<l>Daer se God te gader sal voegen;</l>
<l>Want haer bliscap wert alte gader</l>
<l>Dat si bescouwen den hemelscen Vader,</l>
<l>Die verclaerde haer ansichte</l>
<l>Mit sinen glorie, mit sinen lichte.</l>
<l><hi rend="italic">V</hi>. Meester, hebdi yet vorsien</l>
<l n="5960">Wat metter werelt sal gescien?</l>
<l><hi rend="italic">A</hi>. Clerc, God salse met enen viere</l>
<l>Te pulver verdoruen sciere;</l>
<l>Also sal gescien dese dinc,</l>
<l><pb n="70b"/> Gelike dat wilen die diluvie ginc</l>
<l>Boven alle berge .XV. cubitus,</l>
<l>Ende geduerde .XL. dage aldus;</l>
<l>Also sal 't fier boven alle berge gaen,</l>
<l>Also ic 't in 't waer hebbe verstaen.</l>
<l>In deser wijs so wert gedaen</l>
<l n="5970">Der werelt wandelinge saen,</l>
<l>Ende der werelt armoede mede,</l>
<l>Dat coude, hitte ende serichede,</l>
<l>Dese vernoy sellen te gliden;</l>
<l>Maer d'elementen sellen verbliden,</l>
<l>Ende werden gesuvert van der donckerheit</l>
<l>Mit overtalliger claerheit.</l>
<l>Noch verstatu mi herde wel,</l>
<l>God sal maken enen niwen hemel,</l>
<l>Die scoenre ende clare sal sijn</l>
<l n="5980">Dan nu es dat sonneschijn.</l>
<l>Hi sel verniwen die sonne ende die mane</l>
<l>Mit sonderlingher gedane.</l>
<l>Oec vint men, als wi lesen,</l>
<l>Dat die sonne claere sal wesen</l>
<l>.VII. werf an 't firmament</l>
<l>Dan soe met ons es bekent,</l>
<l>Ende die sterre in haren schijn</l>
<l>Sellen .VII. werf clare sijn,</l>
<l>Ende die mane sal met enen ringhe</l>
<l n="5990">Versiert sijn sonderlinge,</l>
<l>Die men noyt an haer gesach</l>
<l>In dese werelt op genen dach.</l>
<l>God sal dan maken niwe aerde</l>
<l>Scoonre ende van mere waerde</l>
<l>.VII. warven dan se nu es,</l>
<l>Des sijt seker ende gewes.</l>
<l>Dat d'erde ontfinc Ons Heren bloet,</l>
<l>Dat uut sinen wonden woet,</l>
<l>Ende der heileger martelaren,</l>
<l n="6000">Die in aertrike gepassijt waren;</l>
<l>Daer omme salse die hoge coninc</l>
<l>Versieren mit vele scoonre dinc,</l>
<l>Dat nemmermere mach vergaen;</l>
<l>Dit doet ons scrifture verstaen.</l>
<l>God salse versieren, des sijt wijs,</l>
<l>Gelike dat was 't aerdsche paradijs,</l>
<l>Ende 't water dat ons heren lichame</l>
<l>Dwoech t' onser alre vrame,</l>
<l><pb n="71a"/> Ende niet stille mach staen;</l>
<l n="6010">Dan sal sijn lopen sijn gedaen.</l>
<l>Scrifture seit dat water al</l>
<l>Clare sijn dan enich cristal.</l>
<l>In de werelt sal dan nemmermere</l>
<l>Comen sonde, rouwe, noch sere,</l>
<l>Maer bliscap ende groot delijt;</l>
<l>Des willic dat gi seker sijt.</l>
<l>Watter God mede doen sel daer naer,</l>
<l>Dat waer mi te seggen zwaer.</l>
<l><hi rend="italic">V</hi>. Meester, segt mi die reden al</l>
<l n="6020">In wat vormen die mensch verrisen sal?</l>
<l><hi rend="italic">A</hi>. Hi sal .VII. warf clare sijn</l>
<l>Dan nu es dat sonneschijn,</l>
<l>Ende sal oec in de oude verrisen</l>
<l>Dat onse scepper dede, die wi prisen;</l>
<l>Maer omme dat es een soeter sanc</l>
<l>Te hoorne d'oude ende die jonghe gemanc,</l>
<l>Ende die kinder metten wiven,</l>
<l>Des willen somige clercken scriven</l>
<l>Dat elc sel verrisen in den ouden</l>
<l n="6030">Gelike dat hi voer ter moude.</l>
<l>Daer sal men mogen sien ende horen</l>
<l>Also naect als hi wert geboren.</l>
<l>Des sullen si hem scamen niet</l>
<l>Gelike d'een engel den andren slot;</l>
<l>Si sullen scemeren van scoenheden,</l>
<l>Die sullen bedecken hare leden.</l>
<l>God sal cleden den lichame gereet</l>
<l>Mitten cleren der salicheit;</l>
<l>Ende sine ziele sal God versconen</l>
<l n="6040">Mitter salicheit der drie personen.</l>
<l>Si sullen haren wille volbringen</l>
<l>In allen maniren, in allen dingen;</l>
<l>Want haer wille wort .I. parlike</l>
<l>Te lovene Gode van hemelrike.</l>
<l>Si sullen hebben wel bedechte</l>
<l>Vor hem lieden Gods ansichte.</l>
<l>In wat steden si hem besetten</l>
<l>Sullen si wesen sonder letten.</l>
<l>Haer gepeins, wille ende wesen</l>
<l n="6050">Sel emmer in Gode gevoech wesen,</l>
<l>Daer om sal al haer gedochte</l>
<l>Volbringen in soetheden sochte,</l>
<l><pb n="71b"/> Ende gedincken haer pine te zamen,</l>
<l>Die si doechden mit haren lichamen;</l>
<l>Gelike als een keyser rike,</l>
<l>Die comt uut enen wige blidelike,</l>
<l>Ende vertelt dat hi hadde geval</l>
<l>Dat hi den strijt verwan al;</l>
<l>Also blide worden si te waren</l>
<l n="6060">Dat si den duvel sijn ontfaren.</l>
<l><hi rend="italic">V</hi>. Nu bericht mi, meester rike,</l>
<l>Wat bliscepen hebben die zielen in hemelrike?</l>
<l>Ic wiste gerne sonder waen</l>
<l>Hoe hare bliscap is gedaen.</l>
<l><hi rend="italic">A</hi>. Clerc, hare bliscap hore ic gewagen</l>
<l>Es sulc dat noyt ogen zagen,</l>
<l>Noch oren hoerden sekerlike</l>
<l>Van soetheden dies gelike.</l>
<l>Noch noyt mont vertellen mochte,</l>
<l n="6070">Noch herte gepeinsen gedochte</l>
<l>Die scoonheit ende die verweende dingen,</l>
<l>Die hem God sal geven sonderlingen.</l>
<l>Clerc, ic doe di noch verstaen</l>
<l>Dat die salige sullen ontfaen</l>
<l>.XIIII. glorien herde scone</l>
<l>Mit den vader in den trone;</l>
<l>Daer wert hem lieden wel bequame</l>
<l>.VII. der zielen, ende .VII. den lichame.</l>
<l>Die lichame sel hebben gereit</l>
<l n="6080">Scoenheit, dapperheit ende starcheit,</l>
<l>Weelde, vroetscap ende gesonde,</l>
<l>Ende ontsterflic in allen stonden.</l>
<l>Die ziele sel ontfaen mere</l>
<l>.VII. giften van Onsen Here,</l>
<l>Dat es minne ende wijsheit,</l>
<l>Vroetscap ende mogentheit;</l>
<l>Grote sekerheit ende bliscap</l>
<l>Sel die ziele ontfaen in nap,</l>
<l>Ende ewelike sal 't haer bliven</l>
<l n="6090">Sonder nemmermere verdriven.</l>
<l><hi rend="italic">V</hi>. Meester, nu doet mi verstaen</l>
<l>Hoe elke bliscap es gedaen?</l>
<l><hi rend="italic">A</hi>. Nu verstat wel dese woert,</l>
<l>Die ic di sal bringen voert,</l>
<l>Clerc, of di God gave te lone</l>
<l><pb n="72a"/> Die scoenheit van Absolone,</l>
<l>Die welken hadde smette no blame</l>
<l>An sinen sconen lichame:</l>
<l>Sijn haer was gelike den goude,</l>
<l n="6100">Dat hem stont op sine moude.</l>
<l>Wie dese scoenheit bleve geheel</l>
<l>Die hadde een scoen vordeel;</l>
<l>Ende waerstu daer toe also snel,</l>
<l>Alse was die dapper Asel;</l>
<l>Want hine vant dinc gene,</l>
<l>Hine verliepse wel met enen bene,</l>
<l>Ende hine vincse wel gereit;</l>
<l>Dat was grote dapperheit.</l>
<l>Ende waerstu also starc in dinen doen</l>
<l n="6110">Alse was die starke Samsoen;</l>
<l>Hi was die .M. gewapender man</l>
<l>Allene met sire hant verwan,</l>
<l>Ende doot sloech op een velt,</l>
<l>Dat was wonder ende gewelt;</l>
<l>Ende hadstu daer toe in dijn bedwange</l>
<l>Alse keyser Augustis hadde lange</l>
<l>Alle de werelt, ende waer dijn eygen goet,</l>
<l>Dats al niemen hadde enen voet;</l>
<l>Ende waerstu also wijs in dinen doen</l>
<l n="6120">Alse was die coninc Solomoen,</l>
<l>Die met sire wijsheit vroet</l>
<l>Al volbrochte dat hi bestoet;</l>
<l>Ende waerstu daer toe also gesont</l>
<l>Alse Moyses was t' eniger stont,</l>
<l>Die noyt siecheit hadde gedragen,</l>
<l>Als van enen tant te wagen;</l>
<l>Hine hadde noyt zwaer verdriet,</l>
<l>Dat hem sijn ogen donckeren yet;</l>
<l>Ende hadstu oec van Gode gegeven</l>
<l n="6130">Dattu also lange soutstu leven</l>
<l>Alse Mathusalem, die wel naer</l>
<l>Oec levede tien hondert jaer;</l>
<l>Ende waerstu ter werelt gemint met vlite</l>
<l>Also Jonatas was van Davite;</l>
<l>Hi mindene boven wijf ende man,</l>
<l>Ende boven hem selven nochtan;</l>
<l>Ende hadstu hiertoe oec allene</l>
<l>Die wijsheit van der werelt gemene,</l>
<l>Ende soe vordi waer ondaen,</l>
<l n="6140">Ende in dijn herte woude gaen,</l>
<l><pb n="72b"/> Soe waerstu vele vroeder dan</l>
<l>Dan Salomon, die wise man;</l>
<l>Ende waerstu also gemint te hant</l>
<l>Alse Josep was in Egipten lant,</l>
<l>Wien 't folc aenbeden mere</l>
<l>Dan Gode, Onsen Lieven Here;</l>
<l>Ende waerstu oec een leitsman</l>
<l>Boven alle der werelt dan</l>
<l>Alse Moyses was van die van Israel,</l>
<l n="6150">Soe waerstu mogende weet ic wel;</l>
<l>Ende waren 't alle dine vriende,</l>
<l>Die omtrint di waren ende dienden,</l>
<l>So moestu sijn van goeden moede</l>
<l>Getrouwelike in seker hoede,</l>
<l>Ende hadstu oec des verdient</l>
<l>Dat alle die werelt waer dijn vrient,</l>
<l>Ende du oec mochste volbringen</l>
<l>Alle dat die werelt mocht volstringen;</l>
<l>So mochstu mit rechte wel</l>
<l n="6160">Hebben jolijt ende spel;</l>
<l>Ende waerstu also seker in 't herte dijn,</l>
<l>Alse Enoc ende Elyas sijn,</l>
<l>Die seker sijn van desen liven</l>
<l>Dat si altoes levende bliven;</l>
<l>Want niemen mach hem 't paradijs</l>
<l>Nemen in geenre wijs</l>
<l>Dan God, dieser in mede,</l>
<l>Dit es grote sekerhede;</l>
<l>Ende du mochts volbringen</l>
<l n="6170">Alle dese vorseide dingen,</l>
<l>Ende alle dat ware onder den trone;</l>
<l>Dit waer geften vele ende scone.</l>
<l><hi rend="italic">V</hi>. Ic segge, meester, in mijn gedochte,</l>
<l>Die dit al volbringen mochte</l>
<l>Dat hi van Gode meer hadde te lone</l>
<l>Dan die ingel van den trone.</l>
<l><hi rend="italic">A</hi>. Clerc, dijn gepens ende dijn waen</l>
<l>Es min dan niet, waut verstaen;</l>
<l>Want alle dese werlike sticken</l>
<l n="6180">En mach men niet .I. caf micken</l>
<l>Jegen die bliscap die God bereet</l>
<l>Der zaliger zielen, alse men sceet.</l>
<l>Alle die ye spraken met monde</l>
<l>En geseiden niet te gronde</l>
<l><pb n="73a"/> Wat haer God hevet bereit</l>
<l>Mitten sone der drievoldicheit.</l>
<l>Hare bliscap ende haer glorie</l>
<l>Sal sijn boven alre memorie;</l>
<l>Ay, edel creature, nu siet</l>
<l n="6190">Dat ghi dese glorie en verliest niet,</l>
<l>Die u God heeft gegeven</l>
<l>Als gi sceet van desen leven.</l>
<l>Du prijs die giften van der werelt,</l>
<l>Die valsch sijn ende verdwerlt</l>
<l>Jegen die scoenheit van den trone,</l>
<l>Die de zalige hebben te lone.</l>
<l>Ic segge dat Absalons scoenheit</l>
<l>Waer der zielen een donckerhede;</l>
<l>Die zalige sellen daer clare sijn</l>
<l n="6200">Dan nu es der sonnenschijn.</l>
<l>Asahels grote dapperhede</l>
<l>Waer der zielen een traechede;</l>
<l>Want so wert alte snel</l>
<l>Alse gepeins, dat weet ic wel.</l>
<l>Sampsoens starcheit, dat verstaet,</l>
<l>Waer met hare een crancke daet;</l>
<l>Want der zaliger zielen cracht</l>
<l>Sal sijn van soe groter macht</l>
<l>Dat soet al sel verwinnen</l>
<l n="6210">Wat iegen es met onminnen.</l>
<l>'s Keysers Augustus mogentheit,</l>
<l>Als ons scrifture seit,</l>
<l>Waer met hare, sijts gewesse,</l>
<l>Een zwaer vangenesse;</l>
<l>Want machtiger man dan hi</l>
<l>Mochten vaen, dat seg ic di,</l>
<l>Ende niemen mach te genen stonden</l>
<l>Die zalige zielen houden gebonden;</l>
<l>Niet te meer dan die Joden gemene</l>
<l n="6220">Mochten gebieden van Nazerene</l>
<l>Jhesum, den coninc milden,</l>
<l>Te verrisene, als hi wilde;</l>
<l>Niemen machse vaen no deren;</l>
<l>Si sijn altoes daer si begheren,</l>
<l>Si sijn daer si willen, hier ende ghins,</l>
<l>Snelre dan enich gepeins.</l>
<l>Dit es weelde ende mogentheit</l>
<l>Alle dat ic hier hebbe geseit.</l>
<l>Salomoens grote wijshede</l>
<l n="6230"><pb n="73b"/> Waer metter zielen dulhede;</l>
<l>Want ertsche vroetscap es el niet</l>
<l>Dan t' onneerne 't aersch diet.</l>
<l>Moyses gesonde waer siechede</l>
<l>Der zielen in alle hare lede;</l>
<l>Want siecheit noch ongesonde</l>
<l>En mach haer deren te geenre stonde;</l>
<l>Niet te meer dan een kersten</l>
<l>Mach dor houwen 't sonneschijn,</l>
<l>Dat hem deert of nose;</l>
<l n="6240">Dits daer af die rechte glose.</l>
<l>Van deser werelt 't lange leven</l>
<l>Waer met hem een cort beweven,</l>
<l>Ende ene wel gallike doot;</l>
<l>Want haer bliscap es so groot,</l>
<l>Ende haer leven sonder verganc,</l>
<l>Ende sonder enich verlanc;</l>
<l>Want se sal leven ewelike</l>
<l n="6250">Mitten vader van hemelrike.</l>
<l>Meere vroetscap dan men mach peinsen</l>
<l>Heeft elke ziele sonder veinsen;</l>
<l>Ende die vroetscap sal geduren</l>
<l>Ewelike in allen uren.</l>
<l>Enoc sekerheit ende Helyen</l>
<l>En es niet yegen der zielen vrien;</l>
<l>Want hare vriheit es so gedaen</l>
<l>Dat se niet mach vergaen.</l>
<l>Van Joseppe oec die minne,</l>
<l n="6260">Waer hier tegen te prisen dinne;</l>
<l>Want die minne der zielen goet</l>
<l>Blijft ewelike, des sijt vroet.</l>
<l>Die ere die Moyses ontfinc,</l>
<l>Doe hi mitten kindren van Israel ginc</l>
<l>Om te leidene 't Israhelsch diet;</l>
<l>[.............]</l>
<l>Die ere waer oec herde clene</l>
<l>Jegen die heeft die ziele rene.</l>
<l>Dat alle die werelt mach volbringen</l>
<l n="6270">Ware herde clene dingen</l>
<l>Jegen die macht der zielen vri,</l>
<l>Die Gode comen es al bi.</l>
<l>Alle dese bliscepen sijn al niet</l>
<l>Iegen dat men vor Gode siet.</l>
<l>Grote genoechte sal daer wesen,</l>
<l>Dat seggen sijt, die 't hebben gelesen.</l>
<l><pb n="74a"/> Si sullen sien ende mogen togen</l>
<l>Alle bliscap met haren ogen;</l>
<l>Wat si willen ende begeren</l>
<l n="6280">Sel hem niemen mogen deren.</l>
<l>Si sullen hebben groot delijt</l>
<l>In onsen sceppare t' alre tijt,</l>
<l>Ende die ingelen allegader</l>
<l>Die wonen mitten vader.</l>
<l>Clerc, noch willic mi vermeten</l>
<l>Dat die zielen sullen weten</l>
<l>Elc anders bliscap daer,</l>
<l>Daer si worden in den hemel claer;</l>
<l>Ende sullen kennen haer vianden,</l>
<l n="6290">Die sijn in der hellen bande.</l>
<l>O wi, wat bliscepen sel daer sijn!</l>
<l>Daer die sonne in haren schijn</l>
<l>Sal sijn .VII. werf claerre,</l>
<l>Ende scoenre en openbaere</l>
<l>Dan si nu es op enigen dach,</l>
<l>Des doet ons schrifture gewach.</l>
<l>Elc salre hebben wenschen wout,</l>
<l>Na sijnre begerte jonc ende out;</l>
<l>God sal hem daer geven gereit</l>
<l n="6300">Sine grote ontfermichede.</l>
<l>Daer sal men bliscap gedichte</l>
<l>Sien in Jhesus Christus ansichte;</l>
<l>Grote scoenheit sal men daer scouwen</l>
<l>An Marien, Onser Vrouwen;</l>
<l><pb n="74b"/> Aldus gedaen soeten edelheit.</l>
<l>Ay verstant, edel creature,</l>
<l>Dattu niet verboeres t' eniger ure</l>
<l>Die bliscap, die di es gehouden</l>
<l>Mit dinen sonden; mit dinen scouden,</l>
<l n="6310">Die mochs winnen in corter stont</l>
<l>Ende wachte van der hellen gront,</l>
<l>Daer zielen pine en es so clene,</l>
<l>Sone heeft also vele rouwen allene</l>
<l>Alse die hemel glorien hevet;</l>
<l>Dits also waer als God levet,</l>
<l>Ende die ziele diere in staet te sine,</l>
<l>Hebben altoes also grote pine,</l>
<l>Alse die zalige hebben weelde,</l>
<l>Die sijn versiert mit Gods beelde.</l>
<l n="6320">Mensch, peinst om dine sonden hier</l>
<l>Dattu niet besitte 't helsche vier,</l>
<l>Dat nimmermere sel te gane</l>
<l>T' eniger stont sonder waen.</l>
<l>Mit cleenre pinen in dit leven</l>
<l>Machstu blusschen dat zware sneven.</l>
<l>Marien kind, die Gods sone,</l>
<l>Die alre doechden es gewone</l>
<l>Moet ons bringen, daer sijn die sine,</l>
<l>Ende verde ons van der hellen pine,</l>
<l n="6330">Na dit arme corte leven,</l>
<l>Ende moet houden sonder sneven;</l>
<l>Des jonne ons die Hemelsche Vader;</l>
<l>Nu segt amen alle gader.</l>
</div>
</body>
</text>
</TEI.2>
