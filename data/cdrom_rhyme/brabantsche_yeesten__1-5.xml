<?xml version='1.0'?><!DOCTYPE TEI.2 PUBLIC '-//TEI P4//DTD Main Document Type//EN' 'http://www.tei-c.org/Guidelines/DTD/tei2.dtd' [<!ENTITY % TEI.transcr 'INCLUDE'> <!ENTITY % TEI.prose 'INCLUDE'><!ENTITY % TEI.linking 'INCLUDE'><!ENTITY % TEI.figures 'INCLUDE'><!ENTITY % TEI.analysis 'INCLUDE'><!ENTITY % TEI.corpus 'INCLUDE'><!ENTITY % TEI.XML 'INCLUDE'><!NOTATION TEI-XML PUBLIC 'TEI P4' 'http://www.tei-c.org/Guidelines/DTD/tei2.dtd'>]><TEI.2><teiHeader>
<fileDesc>
<titleStmt>
<title>Brabantsche yeesten (boek 1-5)</title>
<author>Jan van Boendale</author>
</titleStmt>
<editionStmt>
<edition>J.F. Willems (ed.): De Brabantsche yeesten, of Rymkronyk van Braband, door Jan de Klerk, van Antwerpen. [Eerste deel]. Brussel, 1839, 1-593.</edition>
</editionStmt>
<publicationStmt>
<p></p>
</publicationStmt>
<sourceDesc>
<listBibl id="inlMetadata">
<bibl><interpGrp type="titleLevel1">
<interp value="Brabantsche yeesten (boek 1-5)"/>
</interpGrp><interpGrp type="medium">
<interp value="book"/>
</interpGrp><interpGrp type="authorLevel1">
<interp value="Jan van Boendale"/>
</interpGrp>
<interpGrp type="ipr">
<interp value="online"/>
</interpGrp><interpGrp type="corpusProvenance">
<interp value="cdrom-mnl"/>
</interpGrp>
<interpGrp type="pubYear_from"><interp value="1460"/></interpGrp>
<interpGrp type="witnessYear_from"><interp value="1460"/></interpGrp>
<interpGrp type="pubYear_to"><interp value="1480"/></interpGrp>
<interpGrp type="witnessYear_to"><interp value="1480"/></interpGrp>
</bibl>
</listBibl>
<bibl id="original-metadata-cdrom-version"><![CDATA[
<TITEL>Brabantsche yeesten (boek 1-5)</TITEL>
<TITEL>Brabantsche rijmkroniek (boek 1-5)</TITEL>
<TITEL>Rijmkroniek van Brabant (boek 1-5)</TITEL>
<author>Jan van Boendale</author>
<AARD>Rijm</AARD>
<BRON nr="D76">Brussel, Koninklijke Bibliotheek, 17012-13</BRON>
<DATUM>1460-1480</DATUM>
<OMVANG>16318 verzen</OMVANG>
<BRON.OPM>Handschrift van 276 bladen, 2 kolommen per bladzijde, 42 of 44 regels per kolom. De codex bevat de volledige tekst van de Brabantsche yeesten, dus ook boek 6 en 7, het (zeer uitgebreide) vervolg op Boendales werk, door een anoniem dichter resp. in 1432 en 1440 voltooid (zie Brabantsche yeesten (boek 6) en Brabantsche yeesten (boek 7)).</BRON.OPM>
<EDITIE>J.F. Willems (ed.): De Brabantsche yeesten, of Rymkronyk van Braband, door Jan de Klerk, van Antwerpen. [Eerste deel]. Brussel, 1839, 1-593.</EDITIE>
<STATUS>Kritisch</STATUS>
<BRONMNW>117.1</BRONMNW>
<EDITIE.OPM>Aan de regelnummering gaat voor de komma het nummer van het boek vooraf.</EDITIE.OPM>
<BRONNEN>Brussel, Koninklijke Bibliotheek, 17012-13</BRONNEN>
]]></bibl>
</sourceDesc>
</fileDesc>
</teiHeader>
<text>
<body><head type="title"><pb n="1"/> RYMKRONYK VAN BRABAND.</head>
<div type="part"><head type="part comment">EERSTE BOEK.</head>
<div type="chapter"><head type="chapter comment">[Proloog]</head>
<l>Om dat van Brabant die hertoghen</l>
<l>Voermaels dicke sijn beloghen,</l>
<l>Alse dat si quamen metten swane,</l>
<l>Daer bi hebbic mi ghenomen ane</l>
<l n="1,5"> Dat ic die waerheit wille ontdecken,</l>
<l><pb n="2"/>Ende in dietscher rime vertrecken</l>
<l>Wanen die hertoghen yerst quamen;</l>
<l>Ende mede hoe waren hoer namen;</l>
<l>Ende wat levene si antierden;</l>
<l n="1,10"> Ende hoe langhe si meest regneerden;</l>
<l>Mer, sijt des seker ende ghewes,</l>
<l>Dat men van den swane segghende es,</l>
<l>Dat al loghene is gheveinsde;</l>
<l>Ondanc hebbe diet peinsde!</l>
<l n="1,15"> Ic wane, hi waende twaren</l>
<l>Dat swanen edelre waren</l>
<l>Danne manne, ofte vrouwen mede,</l>
<l>Daeraf coemt al dedelhede</l>
<l>Die ter werelt toebehoert:</l>
<l n="1,20"> Tswanen laet ons swighen voert,</l>
<l>Ende hoer hier al dat hercomen,</l>
<l>Alsoe alsict hebbe vernomen</l>
<l>In den Spieghel historiale,</l>
<l>Daer ict uut trac altemale,</l>
<l n="1,25"> Die Jacob Van Merlant maecte,</l>
<l>Die goede dichtre ende gheraecte,</l>
<l>Inden dietschen, uten latine,</l>
<l>Daer omme hi hadde langhe pine.</l>
<l>Al eest dat wi vinden moghen</l>
<l n="1,30"> <pb n="3"/> Die hoghe yeesten der hertoghen,</l>
<l>In den Spieghel bescreven,</l>
<l>Si staen soe onderweven</l>
<l>Met anderen yeesten, weder ende voert,</l>
<l>Alsoe alse te dien boeke behoert,</l>
<l n="1,35"> Datmen vinden en weet waer,</l>
<l>Ende suken moet hier ende daer,</l>
<l>Ende daer op bliven even blint;</l>
<l>Want dboek meneghen es onbekint:</l>
<l>Daer bi heb ic sonderlinghe</l>
<l n="1,40"> Ute ghelesen die dinghe</l>
<l>Die den hertoghen ane gaen;</l>
<l>Soe moechdi claerlijc verstaen</l>
<l>Van beghinne thercomen al,</l>
<l>Alsoe mi bat ende beval</l>
<l n="1,45"> Van Antwerpen her Willem,</l>
<l>Bornecolve noemt men hem:</l>
<l>Ic hadde onrecht en dadict niet,</l>
<l>Vroech ende spade, dat hi ghebiet,</l>
<l>Met al dat ic mach gheleesten.</l>
<l n="1,50"> Weet, dat Die Brabantsche Yeesten</l>
<l>Des boecks name sal sijn.</l>
<l>God gheve dat ic mijn</l>
<l>Propoest, in desen dinghen,</l>
<l>Ten einde alsoe moet bringhen,</l>
<l n="1,55"> Dat te hoerne moete liden,</l>
<l>Soe dat, om enich niden,</l>
<l>Met redenen niet en can</l>
<l>Gheblameren enich man.</l>
<l><pb n="4"/>Dit boeck waert begonnen, voerwaer,</l>
<l n="1,60"> Doe men screef Jhesus Cristus jaer</l>
<l>Dertien hondert, achtien mede,</l>
<l>Al te Antwerpen, in die stede.</l>
</div>
<div type="chapter"><head type="chapter">VANDEN V STATEN DAER BRABANT IN HEEFT GEWEEST.</head>
<l>Dese boec es ghedeelt in viven;</l>
<l>Want ic wilder in bescriven</l>
<l n="1,65"> Die V state, alsmen Ieest,</l>
<l>Daer Brabant in heeft gheweest;</l>
<l>Ende hoe dat van sessen tsessen die staet</l>
<l>Verwandelt, ende op ende neder gaet.</l>
<l>Deerste sesse waren hertoghen,</l>
<l n="1,70"> Machtich, ende seer vermoghen,</l>
<l>Vrome, ende daer toe rike,</l>
<l>Ende som raet van Vrancrike,</l>
<l>Machtegher vele, te waren,</l>
<l>Dan die coninghen selve waren.</l>
<l n="1,75"> Dander sesse, in waerre dinghe,</l>
<l>Waren van Vrancrijcke coninghe,</l>
<l>Menich jaer in groter eeren,</l>
<l>Ende waren der heren heren,</l>
<l>Ende keisere som van Rome.</l>
<l n="1,80"> Die derde sesse, als ict gome,</l>
<l>Waren graven, ter waerheide,</l>
<l><pb n="5"/>Van Lovene en van Bruesele mede,</l>
<l>Ende moesten bi verradenissen</l>
<l>Der vrancscher cronen missen.</l>
<l n="1,85"> Die vierde sesse, na dese graven,</l>
<l>Worden te hertoghen verhaven</l>
<l>Over Lotrike ende Brabant,</l>
<l>Daer si noch over sijn bekant.</l>
<l>Nae dese sesse, verstaet mi dan,</l>
<l n="1,90"> Quam die eerste hertoghe Jan,</l>
<l>Die oec meerde name ende lant;</l>
<l>Want hi wan, metter hant,</l>
<l>Dlant van Limborch, dats waer;</l>
<l>Soe dat si saten openbaer</l>
<l n="1,95"> Drievoudighe hertoghen, waerlike,</l>
<l>Van Brabant, Limborch ende Lothrike.</l>
<l>Aldus hebben, in waerre lessen,</l>
<l>Die hertoghen, van sessen tsessen,</l>
<l>Altoes ghemeert oft worden min.</l>
<l n="1,100"> Dese yerste boec houdet, in</l>
<l>Twintich capittele ende vive,</l>
<l>Hoe deerste ses, vrome van live,</l>
<l>Op waert clommen, immer scone,</l>
<l>Tot in die vrancsche crone.</l>
</div>
<div type="chapter"><head type="chapter">HOE DIE TROYANE EERST VRANCRIKE BESATEN. <hi rend="italic">Dat Eerste Capittel.</hi></head>
<l n="1,105"> Men seeght dat openbaer,</l>
<l><pb n="6"/>Ende het mach wel wesen waer,</l>
<l>Dat die hertoghen sijn gheboren</l>
<l>Uut Troyen, dat hier te voren</l>
<l>Vanden vianden, met ghewelt,</l>
<l n="1,110"> Ghedestruweert wart ende ghevelt:</l>
<l>Dat gheschiede voer Gods gheboert</l>
<l>Elf hondert, ende daertoe voert</l>
<l>Omtrent neghen tsestich Jaer.</l>
<l>Daer ontvloen uut voerwaer</l>
<l n="1,115"> Eneas, ende menich ander baroen,</l>
<l>Die anders en wisten wat doen,</l>
<l>Met vele volcs, met groten scaren,</l>
<l>Die dedelste van erdrijck waren;</l>
<l>Ende trocken henen in vremden lande,</l>
<l n="1,120"> Ende sloeghen daer ane die hande,</l>
<l>Ende besaten, als ict versta,</l>
<l>Rome, dat doen hiet Alba,</l>
<l>Capadocie, dat nu heet Turkie,</l>
<l>Pannonia, dat nu heet Hongherie,</l>
<l n="1,125"> Ende oec ander lande mede,</l>
<l>Dien ic nu swighe ter stede.</l>
<l>Int voerseide Hongherie</l>
<l>Quam des volcs ene partie,</l>
<l>Daer si maecten ene stat,</l>
<l n="1,130"> Hiet Sycambria, ende nae dat</l>
<l>Hiet dat volc, al ghemene,</l>
<l>Na die stad, Cycambrene.</l>
<l><pb n="7"/>Ende om dat si, tenen tiden,</l>
<l>Op die Romeine wouden striden,</l>
<l n="1,135"> Dwancse die keiser alsoe seere,</l>
<l>Dat si moesten, voerdan meere,</l>
<l>Wiken den keiseren van Rome,</l>
<l>Ende sitten in eighendome,</l>
<l>Ende in dienste seer verladen.</l>
<l n="1,140"> Mer, om dat si eens in staden</l>
<l>Den keiser stoeden Valenciane,</l>
<l>Jeghen lieden, die hieten Alane,</l>
<l>Daer si den strijt verwonnen,</l>
<l>Soe woude hen die keiser onnen,</l>
<l n="1,145"> Dat hise tien jaer daerbi</l>
<l>Van eighendome maecte vri,</l>
<l>Om dat hijs hen woude dancken;</l>
<l>Ende hietse bi name Vrancken:</l>
<l>Dat luut, in griex, stout ende vri.</l>
<l n="1,150"> Selke boecke segghen mi,</l>
<l>Dat si Vrancken heten doer das</l>
<l>Dat een fransois hoer here was.</l>
<l>Om dat hem dus gheviel die eere,</l>
<l>Verboudde dat volc soe seere,</l>
<l n="1,155"> Dat si den keiser, hebbic verstaen,</l>
<l><pb n="8"/>Voert meer en wilden sijn onderdaen;</l>
<l>Soe dat die keiser duchte dies:</l>
<l>Want haerre macht soe sere wies,</l>
<l>Dat si tlant mochten struweren.</l>
<l n="1,160"> Ende om dat si dat wilden keren,</l>
<l>Heeft hise slants al verdreven.</l>
<l>Doen gods jaren waren bescreven</l>
<l>Vierdalf hondert, weet twaren,</l>
<l>Doen ruumden si, met haren scaren,</l>
<l n="1,165"> Ende trocken al den Rijn neder,</l>
<l>Ende keerden oestwaert weder,</l>
<l>Ende besatent al, als wi scouwen,</l>
<l>Tusschen den Rijn ende der Dunauwen;</l>
<l>Ende maecten horen coninc dus</l>
<l n="1,170"> Enen vromen man, hiet Priamus;</l>
<l>Dit hiet deerste Vrancrike</l>
<l>Na die Vrancken sekerlike.</l>
<l>Sint wonnen sijt, met ghewelt,</l>
<l>Tusschen den Rijn ende der Scelt,</l>
<l n="1,175"> Ende hieldent oec met eeren;</l>
<l>Alsoe ons die yeeste leeren,</l>
<l>Soe is dit dat ander Vrancrike;</l>
<l>Oec is dit tgerechte Lothrike.</l>
<l>Van desen lande, is ons bekant,</l>
<l n="1,180"> Scriven die hertoghen van Brabant,</l>
<l>Dat si heren sijn al gheheel;</l>
<l>Nochtan en ist maer een deel</l>
<l>Dat sijs houden heden daghe.</l>
<l>Maer om dat wilen hoer maghe</l>
<l n="1,185"> <pb n="9"/> Gheweldighe heren daer in saten,</l>
<l>Is hem die name noch ghelaten.</l>
<l>Oec wan den name, metten swaerde,</l>
<l>Hertoghe Godevaert metten baerde,</l>
<l>Sider dat lant met allen</l>
<l n="1,190"> Den gheslachte was ontvallen;</l>
<l>Alsoe alse ghijt hier na selt al</l>
<l>Horen, daert stade hebben sal.</l>
<l>Dat derde Vrancrike leit, alsmen telt,</l>
<l>Tusschen die barsche see en der Scelt.</l>
<l n="1,195"> Dus sijn der Vrancken drie:</l>
<l>Die historien segghent dus mie.</l>
<l>Die twee, die ic seide te voren,</l>
<l>Hebben den name nu verloren,</l>
<l>En dat Westvrancrike ghemene</l>
<l n="1,200"> Heeft den name nu allene.</l>
<l>Maer, die gherechste Vrancken sijn,</l>
<l>Sijn woenachtich over den Rijn,</l>
<l>Daer Priamus, die grote here,</l>
<l>Eerst coninc wart, met groter eere.</l>
<l n="1,205"> Dese coninc, ende vijf na hem, te waren,</l>
<l>Alle heidene coninghen waren.</l>
<l>Die sevenste coninc, als men siet,</l>
<l>Die bi name Clodoveus hiet,</l>
<l>Was daer die eerste coninc,</l>
<l n="1,210"> Die dat kerstenheit ontfinc</l>
<l>Vanden goeden sinte Remise,</l>
<l><pb n="10"/>Die een heilich man was van prise;</l>
<l>Ende die derde coninc daer na,</l>
<l>Hiet Cilperic, als ict versta,</l>
<l n="1,215"> Die de neghende was, als ict las,</l>
<l>Na Priamise, die deerste was.</l>
<l>Daer tusschen waren, weet voerwaer,</l>
<l>Luttel min dan twee hondert jaer;</l>
<l>Maer kersten hadden si doen gheweest</l>
<l n="1,220"> Ontrent hondert jaer, alsmen leest.</l>
<l>In desen tiden moechdi kinnen</l>
<l>Der hertoghen yerst beghinnen,</l>
<l>Die comen sijn van desen heren;</l>
<l>Oec soe moechdi mede leren</l>
<l n="1,225"> Beide tide ende carnatione.</l>
<l>Nu come ic yerst te minen doene,</l>
<l>Daer ic sijn wille, ende voert op gaen,</l>
<l>Alsoe ic dat best hebbe verstaen.</l>
<l>Dat ic u niet en nome tsamen</l>
<l n="1,230"> Der neghene coninghe namen,</l>
<l>Dats om dat icse hier na saen</l>
<l>Setten sal, daer si best selen staen,</l>
<l>Daer ic Angijs gheslachte al</l>
<l>Van namen te namen seggen sal.</l>
</div>
<div type="chapter"><head type="chapter">VAN PIPPINE VAN LANDEN, DEN EERSTEN HERTOGHE. <hi rend="italic">Dat II Capittel.</hi></head>
<l n="1,235"> In des conincs Cilperijcs tiden,</l>
<l>Dien wi hier nu overliden,</l>
<l><pb n="11"/>Die de neghende coninc was,</l>
<l>Ende die derde kersten, als ic las,</l>
<l>Die in Vrancrijcke coninc sat,</l>
<l n="1,240"> Van Troyen gheboren der stat,</l>
<l>Was een groet here op Haspengouwe,</l>
<l>Wijs en vrome, alsoe ic scouwe,</l>
<l>Ende was gheheten Karleman,</l>
<l>Die de moghenheit ghewan</l>
<l n="1,245"> Op Haspengouwe, ende in Brabant,</l>
<l>Ende was een prince daer ghenant:</l>
<l>Wanneer, ende hoe hi verschiet,</l>
<l>Des en vindic bescreven niet;</l>
<l>Maer te Landen hi te woenen plach,</l>
<l n="1,250"> Op een stede, daermen noch mach</l>
<l>Sien staen ene oude hofstat:</l>
<l>Oude Landen heet noch dat.</l>
<l>Dese wan den eersten Pippijn;</l>
<l>Landen was die hoefstat sijn:</l>
<l n="1,255"> Dese hiet Pippijn van Landen,</l>
<l><pb n="12"/>Vrome was hi van handen:</l>
<l>Dit was dierste hertoghe.</l>
<l>Hi was wijs, van herten hoghe;</l>
<l>Coene ende stout was al sijn lijf;</l>
<l n="1,260"> Dese Pippijn ghewan een wijf,</l>
<l>Die ute Aquitanien was gheboren,</l>
<l>Dat [wi] Gascoenien noemen horen,</l>
<l>Itta hiet si, bi rechter namen.</l>
<l>Drie kinder hadden si te samen:</l>
<l n="1,265"> Die een was een sone,</l>
<l>Grimolt hiet die gone,</l>
<l>Die ander was, als ict versta,</l>
<l>Ene dochter, die hiet Begga;</l>
<l>Die derde was sinte Ghertruut,</l>
<l n="1,270"> Gods uutvercoerne bruut,</l>
<l>Die te Nivelle dat cloester maecte,</l>
<l>Ende haer moeder, die wel gheraecte,</l>
<l>Met hulpen Grimols haers broeder,</l>
<l>Alsoet goet dochte der moeder:</l>
<l n="1,275"> Ende ander godshuse mede</l>
<l>Maecte si te menegher stede.</l>
<l>Sente Ghertruut wart nonne daer,</l>
<l>Ende bleef daer in, al haer jaer,</l>
<l>Ende liet dit arm ertrike,</l>
<l n="1,280"> Om te regneren ewelike,</l>
<l>Ende gaf haer goet daer binnen</l>
<l>Canoenken ende Canoninckinnen,</l>
<l>Doer gode, om dat si souden</l>
<l><pb n="13"/>Godsdienst ewelike houden.</l>
<l n="1,285"> Haer vite ende haer leven</l>
<l>Vint men te Nijvelle bescreven.</l>
</div>
<div type="chapter"><head type="chapter">VAN SINTE ARNOUTE ANGIJS VADER. <hi rend="italic">Dat III Capittel.</hi></head>
<l>Dese Pippijn, Karlemans sone,</l>
<l>Die vele doechden was ghewone,</l>
<l>Hadde enen gheselle, dien hi minde,</l>
<l n="1,290"> Hiet Arnout, als ict vinde,</l>
<l>Ende sat grave neffens der Scelt</l>
<l>Bi Vlaenderen met ghewelt;</l>
<l>Ancelbert, sijn oude vader,</l>
<l>Was gheboren al tenengader</l>
<l n="1,295"> Van den edelen Romeinen.</l>
<l>Dese Arnout, sonder feinen,</l>
<l>Hadde enen sone, hiet Angijs,</l>
<l>Die van doeghden hadde prijs;</l>
<l>Hi nam te wive, als ict versta,</l>
<l n="1,300"> Des goets Pippijns dochter Begga.</l>
<l>Arnout wart sint bisscop te Mes;</l>
<l>Maer, eer dat daertoe comen es,</l>
<l>Wan hi drie sonen, goet ende wijs,</l>
<l>Die een was dese Angijs:</l>
<l n="1,305"> Dien ghebenedide die vader,</l>
<l>Ende voerseide hem algader</l>
<l>Dat die keiserlike crone,</l>
<l>Ende die vrancsche mede scone</l>
<l><pb n="14"/>Comen soude aen sijn gheslachte:</l>
<l n="1,310"> Dese benedixie stont met machte</l>
<l>Tote op Hughen Capet,</l>
<l>Alsoe hier na wert gheset.</l>
<l>Arnout liet sijn graefscap staen,</l>
<l>Ende is in Ardennen ontgaen,</l>
<l n="1,315"> Ende wart daer, inden woude,</l>
<l>Clusenare, om Gods houde.</l>
<l>Ende daer na soe wart hi mede</l>
<l>Bisscop te Mets dier stede.</l>
<l>Sint liep hi weder int woestijn:</l>
<l n="1,320"> Daer einde hi dat leven sijn.</l>
<l>Dpaepscap van Mets, der steden,</l>
<l>Haeldene met groter waerdicheden,</l>
<l>Ende bestaeddene ter erden</l>
<l>Binnen Mets, met groter werden,</l>
<l n="1,325"> Daer een kerke staet in sijnre eren.</l>
<l>Die den sin daer toe wille keren,</l>
<l>Mach merken wel, met allen rechte,</l>
<l>Dat comen mach een groet gheslechte</l>
<l>Van Begghen, ende van Angise,</l>
<l n="1,330"> Alst oec dede van groten prise.</l>
</div>
<div type="chapter"><head type="chapter">HOE PIPPIJN LEERDE DES CONINCS SONE, ENDE HOE HY QUAELIC WAS METTEN CONINC. <hi rend="italic">Dat IIII Capittel.</hi></head>
<l>Dese Pippijn van Landen</l>
<l><pb n="15"/>Was soe vroem van handen,</l>
<l>Soe ghetrouwe, soe hoesch ende wijs,</l>
<l>Dat die coninc Lotharijs</l>
<l n="1,335"> Hem beval sinen sone:</l>
<l>Daghebrecht hiet die gone,</l>
<l>Ende bat hem, dat hien in sijnder hoeden</l>
<l>Name, ende onder sijnre roeden,</l>
<l>Ende hem wise eere ende scame,</l>
<l n="1,340"> Als eens conincs kinde betame.</l>
<l>Pippijn, die ghetrouwe man,</l>
<l>Leerde den jonghelinc voert dan</l>
<l>Alle poenten van wijsheiden,</l>
<l>Van hoefscheden, van sconen seden,</l>
<l n="1,345"> Goedertierenheit in wandelinghen,</l>
<l>Ende gherecht sijn in ghedinghen;</l>
<l>Oec leerde hien met groter eeren</l>
<l>Riden, ende wapene hanteeren,</l>
<l>Ende hieldene in bedwanghe alsoe,</l>
<l n="1,350"> Tote dat hien brachte daer toe,</l>
<l>Dat hi wart alsoe gheraect,</l>
<l>Ende in allen poenten soe volmaect,</l>
<l>In doechden ende in wijsheiden,</l>
<l>Dat al die lieden van hem seiden,</l>
<l n="1,355"> Van Spaengien tote den Rijne;</l>
<l>Want Lotharijs, die vader sijne,</l>
<l>Hilt alt lant, moghentlike,</l>
<l>Ende oest ende west diesgelike.</l>
<l>Doen coninc Lotharijs was doot,</l>
<l n="1,360"> <pb n="16"/> Soe bleef coninc ende here groot</l>
<l>Sijn sone, dese Daghobrecht,</l>
<l>Dien Pippijn leerde op sijn recht,</l>
<l>Alsoe ic u voreseide dat,</l>
<l>Des Daghobrecht sint al vergat;</l>
<l n="1,365"> Want die Daghobrecht wout driven</l>
<l>Ghenoechte met allen wiven,</l>
<l>Hier omme scouten Pippijn seere,</l>
<l>Als die lief hadde sijn eere.</l>
<l>Hier bi soe moeste Pippijn</l>
<l n="1,370"> Ute des conincs hove sijn;</l>
<l>Want die coninc en wouds niet laten.</l>
<l>Hier omme begonste hi Pippinen te haten,</l>
<l>Ende leide hem laghen, vroech ende spade,</l>
<l>Dat vele quam bi quaden rade,</l>
<l n="1,375"> Ende dede spien menichwerven</l>
<l>Dat hien gherne hadde doen bederven.</l>
</div>
<div type="chapter"><head type="chapter">HOE PIPPIJN VERSOENDE, ENDE SIJN DOOT. <hi rend="italic">Dat V Capittel.</hi></head>
<l>Pippijn, die stoute ende die vroede,</l>
<l>Was hier ieghen op sijn hoede,</l>
<l>Want hi kende die verraders wel,</l>
<l n="1,380"> Die teghen hemwaert waren fel,</l>
<l>Ende hilt hem altoes soe bewaert,</l>
<l>Dat si so conen op ghene vaert</l>
<l>En waren hem te bestane,</l>
<l>Om te velne of te vane;</l>
<l n="1,385"> <pb n="17"/> Want hi was stout ende behendich,</l>
<l>Ende ter nauwer noot ghenendich,</l>
<l>Ende bleef sitten in sijn eere,</l>
<l>Als een man ende als een heere,</l>
<l>Jeghen des conincs danc.</l>
<l n="1,390"> Daer na, sinder, overlanc,</l>
<l>Bedachte hem die coninc Daghobrecht,</l>
<l>Dat hi Pippine dede onrecht,</l>
<l>Ende ontboden stappans metter spoet,</l>
<l>Ende vergaf hem sinen evelen moet,</l>
<l n="1,395"> Ende maectene, voer sijn scande,</l>
<l>Overste raet van sinen lande,</l>
<l>Ende betroude hem doechden meer</l>
<l>Dan hi ghedaen hadde eer.</l>
<l>Onlanghe, na dat dit verghinc,</l>
<l n="1,400"> Staerf Daghobrecht, die coninc,</l>
<l>Ende Seghebrecht sijn sone</l>
<l>Ontfinc na hem die crone;</l>
<l>Ende Pippijn bleef oec sijn raet.</l>
<l>Ende als hem dochte, dit verstaet,</l>
<l n="1,405"> Dat hi niet langhe en soude leven,</l>
<l>Heeft hi des conincs scat verheven,</l>
<l>Ende te Parijs in doen voeren,</l>
<l>Hoe dat quame, ter aventueren,</l>
<l>Dat die crone emmer na datte</l>
<l n="1,410"> Seker ware van haren scatte.</l>
<l>Dese woude pleghen tot in sijn einde</l>
<l>Trouwe, al sonder feinde.</l>
<l><pb n="18"/>Daerna sciet hi van desen levene</l>
<l>Doemen screef ses hondert ende sevene</l>
<l n="1,415"> Ende veertich, ons heren jaer,</l>
<l>Ende wart begraven openbaer</l>
<l>Te Landen, in sijn hoeftstat.</l>
<l>Die croniken segghen ons dat</l>
<l>Dat hi sint ghehaelt was daer,</l>
<l n="1,420"> Ende te Nivelle ghevoert, voerwaer,</l>
<l>Daer sijn dochter abdisse was,</l>
<l>Daer ic u hier voer of las;</l>
<l>Ende die kersen, diemen voer hem droech,</l>
<l>Dies menighen verwonderde ghenoech,</l>
<l n="1,425"> Behielden haer licht, sonder blusschen,</l>
<l>Hoe sere dat waide daer tusschen.</l>
<l>Itte, sijn wijf, liet standen</l>
<l>Hare woninghe tote Landen,</l>
<l>Ende woende te Nivelle, daer naer,</l>
<l n="1,430"> Metter dochter, ende starf daer</l>
<l>Salichlike, ende wart begraven dan</l>
<l>Bi Pippine, haren goeden man.</l>
</div>
<div type="chapter"><head type="chapter">HOE GRIMOLT SIJN SONE TE QUISTE GHINC, ENDE HOET LANT BLEEF OP BEGGHEN SIJNDER SUSTER. <hi rend="italic">Dat VI Capittel.</hi></head>
<l>Grimolt, na sijns vaders doot,</l>
<l>Bleef hertoghe ende here groot,</l>
<l n="1,435"> Ende was oec des conincs raet.</l>
<l>Hi riet den coninc, dat verstaet,</l>
<l>Dat hi twelve cloesteren maken dede</l>
<l><pb n="19"/>Binnen Ardennen ende Lorein mede,</l>
<l>Dien hi goet ende renten gaf,</l>
<l n="1,440"> Daer si noch leven af.</l>
<l>Coninc Seghebrecht, dats becant,</l>
<l>Was coninc in Oest-Vranckenlant,</l>
<l>Daer Mets af was die hoefstede,</l>
<l>Ende sijn broeder sat mede</l>
<l n="1,445"> Opt westeinde coninc,</l>
<l>Dat tote bi Spaengien ghinc.</l>
<l>Dus droeghen die broeders over een:</l>
<l>Dat rike deelden si in tween,</l>
<l>Ende elc gheweldich coninc sat.</l>
<l n="1,450"> Ende onlanghe starf na dat</l>
<l>Dese oestconinc Seghebrecht,</l>
<l>Ende gaf der naturen recht,</l>
<l>Ende liet na hem een kint,</l>
<l>Dat heeft Grimolt ghesint</l>
<l n="1,455"> In Scotlant, toter scolen,</l>
<l>Oft een kint ware verstolen,</l>
<l>Ende wouder enen clerc of maken,</l>
<l>Ende vergat der goeder saken</l>
<l>Ende der trouwen alte gader</l>
<l n="1,460"> Dier Pippijn plach, sijn vader;</l>
<l>Want hi ghehinde sinen sone</l>
<l>Dat hi aen hem trac die crone,</l>
<l>Ende dede hem heten coninc.</l>
<l>Die oestvrancken om dese dinc</l>
<l n="1,465"> Worden erre ende tornich seere,</l>
<l>Ende vinghen Grimolde, den here,</l>
<l>Ende presenteerdene om dat</l>
<l>Den coninc, die here sat</l>
<l><pb n="20"/>Opt westinde, die oem was</l>
<l n="1,470"> Des voerseids kints, daer ic af las.</l>
<l>In een prisoen, al sonder beiden,</l>
<l>Dat hi Grimolde dede leiden,</l>
<l>Daer hi staerf, als ict vernam;</l>
<l>Ende oec al dat van hem quam</l>
<l n="1,475"> Dat verdwaesde, ende wert niet.</l>
<l>Dus eest met Grimolde ghesciet,</l>
<l>Ende op sijnre suster Begghen</l>
<l>Bleef sijn lant, als wi segghen,</l>
<l>Ene goede vrouwe ende wise,</l>
<l n="1,480"> Die te manne hadde Angise,</l>
<l>Sinte Arnouts sone sheilichs mans,</l>
<l>Daer ic voere af las te hants.</l>
<l>Wanen Angijs was, moeghdi verstaen,</l>
<l>Ende wanen hi gheboerte hadde ontfaen.</l>
<l n="1,485"> Ghi hoert mi segghen hier te voren:</l>
<l>Doen die stad van Troyen was verloren.</l>
<l>Hoe datter uutvloe ene partye,</l>
<l>Die besat doen Hongherye,</l>
<l>Meneghen dach, menich jaer.</l>
<l n="1,490"> Doen ghevielt alsoe, daer naer,</l>
<l>Dat si niet wouden sijn onderdaen</l>
<l>Den keiser Valenciaen,</l>
<l>Soe dat hi ute dien lande stac</l>
<l>Dat volc, dat doen henen trac,</l>
<l n="1,495"> Met menegher den Rijn neder,</l>
<l>Ende besaten, voert ende weder,</l>
<l>Alt lant van Germanien,</l>
<l>Dat men nu noemt Almanien:</l>
<l>Dit heet deerste Vrancrike,</l>
<l n="1,500"> <pb n="21"/> Na dese Troyane, waerlike,</l>
<l>Ende maecten enen coninc aldus</l>
<l>Enen man, hiet Priamus,</l>
<l>Die van den geslachte was comen</l>
<l>Des groets Priamus, hebic vernomen,</l>
<l n="1,505"> Ende Hectoers des groots heren,</l>
<l>Die soe vol was groter eren.</l>
<l>Priamus Mercomirese wan:</l>
<l>Mercomirie Faramonde, den tyran;</l>
<l>Faramond wan Clodione,</l>
<l n="1,510"> Die na hem droech die crone;</l>
<l>Clodion die wan Merewinghe;</l>
<l>Die soe vromelic hielt die dinghe,</l>
<l>Dat sijn gheslachte al te samen</l>
<l>Merowinghen hieten, bi toenamen;</l>
<l n="1,515"> Want hi want met ghewelt</l>
<l>Dat lantscap voert, toter Scelt,</l>
<l>Ende Camerike alsoe voert,</l>
<l>Dat noch tote Almaengien hoert.</l>
<l>Dese Merowinc wan Hilderike,</l>
<l n="1,520"> Ende Hilderic wan sekerlike</l>
<l>Clodoveum den coninc,</l>
<l>Die kerstenheit eerst ontfinc</l>
<l>Van alden coninghen voernoemt:</l>
<l>Dander sesse bleven verdoemt.</l>
<l n="1,525"> Doen hi kersten wart salichlijc</l>
<l>Wart hi gheheten Lodowijc.</l>
<l>Dese Lodowijc liet enen sone:</l>
<l>Clotarijs hiet hi die ghone,</l>
<l>Wan Cilperijc den vromen man,</l>
<l n="1,530"> Die Lotharijs den Groten wan,</l>
<l>Diet al dwanc metter hant,</l>
<l><pb n="22"/>Van Sassen tot Spaengien lant.</l>
<l>Van sinen sone laet ic staen,</l>
<l>Ende wille op sijnre dochter voertgaen:</l>
<l n="1,535"> Liedelt hiet si, als ic vernam,</l>
<l>Daer theilighe gheslachte af quam:</l>
<l>Si was ghegeven, als wijt horen,</l>
<l>Ancelberte, van Rome gheboren,</l>
<l>Daer si enen sone ane wan,</l>
<l n="1,540"> Arnout soe hiet die goede man;</l>
<l>Ende dese Arnout, als God woude,</l>
<l>Wan den goeden sinte Arnoude;</l>
<l>Ende sinte Arnout, die heilighe wise,</l>
<l>Wan Begghen man, Angise:</l>
<l n="1,545"> Dien benedide die vader,</l>
<l>Ende voerseide hem algader</l>
<l>Dat, met groter moghenthede,</l>
<l>Der keiser crone, ende vrancsche mede,</l>
<l>Comen soude an sijn gheslachte.</l>
<l n="1,550"> Dese benedixie stoet met machte</l>
<l>Tote op coninc Hughen Capet,</l>
<l>Als u hier na wert gheset.</l>
<l>Angijs wan, an vrouwe Begghen,</l>
<l>Daer wi hier voer af segghen,</l>
<l n="1,555"> Den vromen Pippine van Harstale,</l>
<l>Die soe wel was in sconincs sale;</l>
<l>Ende dese Pippijn wan Karlen voert,</l>
<l>Die men Marteel nomen hoert,</l>
<l>Diet al dwanc, wide ende side;</l>
<l n="1,560"> Dese wan, in sinen tide,</l>
<l>Den derden Pippijn, daer op scone</l>
<l><pb n="23"/>Quam die hoghe vrancscher crone.</l>
<l>Dese coninc Pippijn die wan</l>
<l>Karle, den groten, vromen man,</l>
<l n="1,565"> Die soe vele daden wrachte,</l>
<l>Daer dat Brabantsche geslachte</l>
<l>Af comen is, als ghi horen selt</l>
<l>Hierna, daert u wert ghetelt.</l>
<l>Ende hier sal ic u tellen dan</l>
<l n="1,570"> Die yeeste, tote opten derden Jan,</l>
<l>Oft vorder, eist Gods ghedoghe</l>
<l>Dat ic langher leven moghe.</l>
<l>Nu keeric tAngise ende te Begghen,</l>
<l>Daer ghi hiervore horet af segghen.</l>
<l n="1,575"> Dese Angijs sat hertoghe</l>
<l>Met Begghen, vri ende hoghe,</l>
<l>Ende hiel tlant in selken keer</l>
<l>Alst voermaels hielt sijn sweer,</l>
<l>Ende was wettich sonderlinghe</l>
<l n="1,580"> Ende oec raet der coninghe.</l>
<l>Selke boecken des ghewaghen</l>
<l>Dat hi werd verslagen</l>
<l>Van sinen peteren, dien hi vant,</l>
<l>Diene ophief metter hant</l>
<l n="1,585"> Ende brachtene ter kerstenhede,</l>
<l>Ende maecten ridder mede.</l>
<l>Selc boec oec des lijt</l>
<l>Dat hi sterf in enen strijt,</l>
<l>Ende men screef, doen hi sterf, voerwaer,</l>
<l n="1,590"> Ses hondert ende lxxxv. jaer.</l>
<l>Dese Begghe liet enen sone,</l>
<l>Die groter doeght was ghewone,</l>
<l>Pippijn was die name sine,</l>
<l><pb n="24"/>Na sinen ouden vader Pippine:</l>
<l n="1,595"> Dese maecte, weetmen wale,</l>
<l>Dat vaste huus te Harstale,</l>
<l>Tusschen Ludicke ende Tricht</l>
<l>Op de Mase, ende heeft bericht</l>
<l>Sijn lant wel ende wiselike,</l>
<l n="1,600"> Ende was here onder Hilderike,</l>
<l>Die doen coninc was becant</l>
<l>Overal in Oest-Vranckenlant.</l>
</div>
<div type="chapter"><head type="chapter">VAN PIPPINE VAN HARSTALE, BEGGHEN SONE. <hi rend="italic">Dat VII Capittel.</hi></head>
<l>Dese Pippijn was soe groet here,</l>
<l>Datmen van hem hielt mere</l>
<l n="1,605"> Dant vanden coninc selve dede:</l>
<l>Hi was stout ende wijs mede,</l>
<l>Ende en ontsach ghenen man:</l>
<l>Groot orloghe ghinc hem an,</l>
<l>Jeghen den coninc Diderike,</l>
<l n="1,610"> Here van West-Vrancrike;</l>
<l>Want coninc Hilderijc die starf,</l>
<l>Die hem alsoe nien bewarf</l>
<l>Dat hi enech kint na hem liet.</l>
<l>Hertoghe Pippijn, als hi dat siet,</l>
<l n="1,615"> Trach aen hem ende hielt in hant</l>
<l>Algader Oest-Vranckenlant,</l>
<l>Ende berechtet soe wiselike,</l>
<l>Dat hem die lieden vanden rike</l>
<l><pb n="25"/>Des heerscaeps jonstich waren:</l>
<l n="1,620"> Hen dochte si hadden wel ghevaren</l>
<l>Ende dat hen ware groot ere,</l>
<l>Dat si hadden selken here.</l>
<l>Nu liet hem Diederic gheraden dat</l>
<l>Die coninc in Westvrancrike sat,</l>
<l n="1,625"> Dat hi Pippine wilde scaden,</l>
<l>Ende met orloghen sere verladen,</l>
<l>Dat hem een sijn drossaert riet,</l>
<l>Die Bertarijs bi namen hiet,</l>
<l>Ende oec mede ander liede,</l>
<l n="1,630"> Die benijden dat ghesciede</l>
<l>Pippine alsoe grote ere,</l>
<l>Ende brachten daer toe den here,</l>
<l>Dat hi Pippine woude dwinghen,</l>
<l>Ende met crachten daer toe bringhen,</l>
<l n="1,635"> Dat hi hem voertdane wike</l>
<l>Ende si onderdaen sinen rike,</l>
<l>Ende deden Pippine meneghen pant.</l>
<l>Pippijn wiste ende ondervant</l>
<l>Wie si waren van sconincs lieden,</l>
<l n="1,640"> Diene hier in dus verrieden;</l>
<l>Maer selden waren si soe coene</l>
<l>Dat si quamen teneghen doene,</l>
<l>Daer Pippijn selve soude wesen:</l>
<l>Soe sere ontsaghen si desen!</l>
</div>
<div type="chapter"><head type="chapter">HOE HI STREET TEGEN DEN CONINC. <hi rend="italic">Dat VIII Capittel.</hi></head>
<l n="1,645"> Hier na ghevielt, tenen tide,</l>
<l><pb n="26"/>Dat si quamen tenen stride,</l>
<l>Jeghen Pippine op enen velde:</l>
<l>Hi scoffierdese met ghewelde.</l>
<l>Coninc Diederijc, met dien</l>
<l n="1,650"> Dat hi ende de sine moesten vlien,</l>
<l>Diederijc vloe te Vrancrijc waert;</l>
<l>Pippijn volghde hem in die vaert,</l>
<l>Ende sloech hem meneghen man doot.</l>
<l>Bertarijs oec die ontscoet,</l>
<l n="1,655"> Die Pippine ontsach den here;</l>
<l>Want Pippijn haettene sere,</l>
<l>Ende Bercarijs liede wisten wel</l>
<l>Dat Pippijn haer here was fel,</l>
<l>Ende worden te rade in dien,</l>
<l n="1,660"> Dat si haren here int vlien</l>
<l>Doot sloeghen, om Pippijns houde,</l>
<l>Dat hi hen te min volghen soude,</l>
<l>Daer si aen daden alse quadien.</l>
<l>Pippijn voer, met sijnder partien,</l>
<l n="1,665"> Den coninc verre in Vrancrijc naer:</l>
<l>Hi sloech hier ende vinc daer.</l>
<l>De coninc ende tfolc waren versaecht,</l>
<l>Ofse die duvel hadde ghejaecht,</l>
<l>Ende deden Pippine dien baroene</l>
<l n="1,670"> Saen spreken om die soene,</l>
<l>Soe dat Pippijn daer ontfinc</l>
<l>Van den coninc selken soendinc,</l>
<l>Dat hi hem gaf te sijnder partien</l>
<l>Alt lant van Normandien.</l>
<l n="1,675"> Ende sinen sone stac hi, als ic las,</l>
<l>Int grote goet dat Bertarijs was,</l>
<l><pb n="27"/>Ende wart sconincs raet ende vorste,</l>
<l>Daer niemen jeghen segghen dorste,</l>
<l>Ende settet lant te rechte.</l>
<l n="1,680"> Oec dede hi weder sinte Lambrechte</l>
<l>Te Tricht in sinen stoel comen,</l>
<l>Die hem Bertarijs hadde ghenomen,</l>
<l>Ende daer toe mede sente Amande,</l>
<l>Die ghejaecht was uten lande.</l>
</div>
<div type="chapter"><head type="chapter">HOE HI UTRECHT WAN OP DIE VRIESEN, ENDE SIJN DOOT. <hi rend="italic">Dat IX Capittel.</hi></head>
<l n="1,685"> Nu alse Pippijn dus eerlike</l>
<l>Sinen wille hadde van Diederike,</l>
<l>Sette hi vaste sine vaert</l>
<l>Tote den wilden Vriesen waert,</l>
<l>Die dicke, daer te voren,</l>
<l n="1,690"> Meneghe scade ende groten toren</l>
<l>Hadden ghedaen den oestvrancken,</l>
<l>Ende woude hen des varen dancken;</l>
<l>Want doen, alst ons is bekant,</l>
<l>Besaten die Vriesen Hollant,</l>
<l n="1,695"> Onbedwonghen ende heiden mede,</l>
<l>Ende hadden daer ene vaste stede:</l>
<l>Wultenborch soe hiet doen dat:</l>
<l>Utrecht heitet nu die stat.</l>
<l>Daer viel hi voer metten sinen,</l>
<l n="1,700"> <pb n="28"/> Ende wan die stat met groten pinen;</l>
<l>Want si deden were groot.</l>
<l>Daer sloech Pippijn selve doot</l>
<l>Raboden, der Vriesen hertoghe,</l>
<l>Ende maecte, inden selven oerloghe.</l>
<l n="1,705"> Alle die Vriesen onderdaen</l>
<l>Den vrancschen rike, sonder waen.</l>
<l>Dits deerste bedwanc, als ic vernam,</l>
<l>Daer dat Vrieslant ye in quam;</l>
<l>Ende Pippijn sende daer int lant</l>
<l n="1,710"> Sente Willebrode, al te hant,</l>
<l>Om te predickene Gods woert,</l>
<l>Ende tghelove te brenghene voert.</l>
<l>Dit ghesciede int ons Heren jaer</l>
<l>Ses hondert xviiij, dats waer.</l>
<l n="1,715"> Sint sette hi bisscop na dat</l>
<l>Tote Utrecht in die stad</l>
<l>Den selven heilighen here,</l>
<l>Diemen daer noch doet ere,</l>
<l>Die sinder sent Amant hiet,</l>
<l n="1,720"> Alsoe men noch ghescreven siet.</l>
<l>Ende onlanghe na dese dinc</l>
<l>Sterf Diederijc, die westconinc,</l>
<l>Ende Pippijn gaf die crone</l>
<l>Clodoveuse, Diederijcs sone.</l>
<l n="1,725"> Dese Clodoveus, alsmen vint,</l>
<l>Es oec ghestorven sonder kint,</l>
<l>Ende Pippijn gaf dat rike</l>
<l>Clodoveus broeder Hilderike,</l>
<l>Die ander macht en hadde niet</l>
<l n="1,730"> Dan dat men hem een coninc hiet,</l>
<l><pb n="29"/>Ende was tesen live soe dwaes</l>
<l>Dat hi niet en dochte een aes</l>
<l>Anders, dan hi dranc ende at,</l>
<l>Ende in des conincs stede sat.</l>
<l n="1,735"> Pippijn gaf hem dat hi verteerde</l>
<l>Van allen dien dat hi begheerde,</l>
<l>Ende berechte dlant eerlic ende wale,</l>
<l>Ende wide seere sine pale,</l>
<l>(Tusschen der Scelt ende den Rine</l>
<l n="1,740"> Wast al in der machten sine)</l>
<l>Ende leefde als here der heren,</l>
<l>Ende sterf doen in groter eren,</l>
<l>Doe men screef, al openbaer,</l>
<l>Seven hondert xiiij Gods jaer.</l>
<l n="1,745"> Neghen en twintich jaer al te gader</l>
<l>Regneerde hi na sinen vader,</l>
<l>Ende hiet Pippijn van Harstalle.</l>
<l>Sijn ouder vader, weet wale,</l>
<l>Die hiet Pippijn van Lauden,</l>
<l n="1,750"> Dien wi voren noemden thanden.</l>
<l>Waren die hertoghen vroet</l>
<l>Si mochten gherne wesen goet,</l>
<l>Alsi peisden in haer ghedachte</l>
<l>Dat si sijn van desen gheslachte!</l>
</div>
<div type="chapter"><head type="chapter"><pb n="30"/> KAERLES MARTEELS BEGHIN. <hi rend="italic">Dat X Capittel.</hi></head>
<l n="1,755"> Dese Pippijn, Begghen sone, liet</l>
<l>Enen sone, die Karle hiet;</l>
<l>Die aen sijnder amien Alpias</l>
<l>In overspele ghewonnen was;</l>
<l>Want hi hadde ene goede vrouwe,</l>
<l n="1,760"> Dier hi niet en was ghetrouwe,</l>
<l>Plectruut was si gheheten.</l>
<l>Die croniken doen ons weten</l>
<l>Dat sinte Lambrecht, die here,</l>
<l>Pippine plach te radene sere</l>
<l n="1,765"> Dat hi der amien af staen wilde,</l>
<l>Ende hem aen sine vrouwe hilde.</l>
<l>Dodo, die broeder was der amien,</l>
<l>Dede sint Lambrechte, om dit castien,</l>
<l>Doden, daer hi in ghebede lach,</l>
<l n="1,770"> Om dat hi hem van dien ontsach,</l>
<l>Dat hi sijnder suster soude laten,</l>
<l>Daer hi af hadde vele baten.</l>
<l>Om dese dinc, dat es clare,</l>
<l>Wart sinte Lambrecht martelare.</l>
<l n="1,775"> Plectruut, Kaerles stiefvrouwe,</l>
<l><pb n="31"/>Hadde in haer herte rouwe</l>
<l>Dat Kaerle here soude bliven;</l>
<l>Ende om dat si dat woude verdriven</l>
<l>Heeft sien daer om doen vaen;</l>
<l n="1,780"> Mer Kaerle is ontgaen,</l>
<l>Ende bleef here, ende daer toe mede</l>
<l>Raet in sijns vaders stede:</l>
<l>Dese hiet Kaerle Marteel,</l>
<l>Om dat hi altoes gheheel</l>
<l n="1,785"> Den seghe voer hem voerde,</l>
<l>Hoe sere hijt aventuerde.</l>
<l>Marteel in walsch, dat weet wale,</l>
<l>Es een hamer in dietscher tale:</l>
<l>Die name was hem ghegheven</l>
<l n="1,790"> Om dat hi, al sonder sneven,</l>
<l>Algader dwanc metter spoet,</l>
<l>Daer hi toe sette den moet.</l>
<l>Stout was hi sonderlinghe,</l>
<l>Ende here boven die coninghe,</l>
<l n="1,795"> Ende boven tlant al te samen;</l>
<l>Want si en hadden maer namen</l>
<l>Van coninghen ende anders niet,</l>
<l>Ende deden dat hen Kaerle hiet,</l>
<l>Ende gaf hen, na dat si gheerden,</l>
<l n="1,800"> Dat goet dat si verteerden,</l>
<l>Ende hief op al ghemene</l>
<l>Die renten groot ende clene</l>
<l><pb n="32"/>Die ghevielen in dien daghen,</l>
<l>Ende leidese, daer si seker laghen</l>
<l n="1,805"> Ter croonen behoef, hoe dat quame</l>
<l>Dat mense daer seker name;</l>
<l>Want hi woude, in allen dinghen,</l>
<l>Sijn heerscap met trouwen minghen,</l>
<l>Ende hilt die crone, alse een here,</l>
<l n="1,810"> Vromelijc staende in haer ere,</l>
<l>Ende dwanc al sijn ommesaten,</l>
<l>Die jeghen hem iet vermaten.</l>
</div>
<div type="chapter"><head type="chapter">HOE SINTE GIELIJS VOER HEM BAT. <hi rend="italic">Dat XI Capittel.</hi></head>
<l>Onlanghe daerna, sonder waen,</l>
<l>Dat Kaerle Marteel hadde ontfaen</l>
<l n="1,815"> Die hoede van den Vranschen rike,</l>
<l>Soe quam in sijn hertochrike</l>
<l>Sinte Gielijs, die heilighe man,</l>
<l>Daer niemare groot af ran,</l>
<l>Om sijnre groter heilicheide,</l>
<l n="1,820"> Diemen over al van hem seide.</l>
<l>Marteel, die dat vernam,</l>
<l>Ontboet hem dat hi quam</l>
<l>Tote hem, diet gherne dede</l>
<l>Doer Karels Marteels bede,</l>
<l n="1,825"> Die tien tiden coninc hiet,</l>
<l>Al en droech hi die crone niet.</l>
<l>Vele lieden wanen noch das</l>
<l><pb n="33"/>Dattet grote Kaerle was.</l>
<l>Marteel bat hem, dat hi dade</l>
<l n="1,830"> Misse, ende onsen Here bade,</l>
<l>Dat hi hem vergave sijn sonden.</l>
<l>Sente Gielijs dede tien stonden</l>
<l>Misse, met heilighen ghedachte.</l>
<l>Dinghel quam daer ende brachte</l>
<l n="1,835"> Enen brief op dien outaer,</l>
<l>Daer in ghescreven stont, voerwaer,</l>
<l>Die sonden datse hem God vergaf</l>
<l>Op dat hi hem voert hoede daer af,</l>
<l>Ende si hem leet waren mede,</l>
<l n="1,840"> Ende om sinte Gielijs bede.</l>
<l>Selke sonde waest, dat hi van dien</l>
<l>Noit priester en wilde belien;</l>
<l>Voert, alst bescreven staet,</l>
<l>Wie dat, vore sine mesdaet,</l>
<l n="1,845"> Voert meer sinte Gielise bade,</l>
<l>Ende nemmermeer des en dade,</l>
<l>Datse hem vergave onse Here,</l>
<l>Ende al dore sinte Gielijs ere.</l>
</div>
<div type="chapter"><head type="chapter">DAT BEGHIN VAN KARELS MARTEELS OERLOGHE. <hi rend="italic">Dat XII Capittel.</hi></head>
<l>Int jaer dat Pippijn sterf,</l>
<l n="1,850"> Die Vrieslant aldus verwerf,</l>
<l>Sterf die coninc Hildebrecht</l>
<l>Van Vrancrike. Doe wart na recht</l>
<l>Sijn sone Daghobrecht ghecroent.</l>
<l>Marteel, om dat men hem niet hoent,</l>
<l n="1,855"> <pb n="34"/> Die gheorloefde van desen.</l>
<l>Anders en mocht niet wesen,</l>
<l>Dat enich coninc crone droeghe,</l>
<l>Ten ware bi sinen ghenoeghe.</l>
<l>Die heren boden hem die crone</l>
<l n="1,860"> Ende hi ontseitse harde scone,</l>
<l>Ende seide, het ware meerre ere</l>
<l>Over die coninghen te sijn here,</l>
<l>Dan ghecroent te sine</l>
<l>In bedwanghe ende in pine.</l>
<l n="1,865"> Dese Daghobrecht van Vrancrike</l>
<l>En besat maer vier jaer trike.</l>
<l>Daer na heeft Kaerle Marteel</l>
<l>Die crone ghegheven al gheheel</l>
<l>Lotharise den andren broeder;</l>
<l n="1,870"> Selve bleef hi srijcs behoeder:</l>
<l>Dese en was maer twee jaer</l>
<l>Coninc, ende sterf daer naer.</l>
<l>Doen was een, die Cijlperic hiet</l>
<l>Dien der erven en bestont niet,</l>
<l n="1,875"> Anders dan hi comen was</l>
<l>Van den gheslachte: hi pijnde hem das,</l>
<l>Dat hi emmer na desen</l>
<l>Vrancs coninc woude wesen,</l>
<l>Ende quam om hulpe in Aquitanien,</l>
<l n="1,880"> Dat tusschen Vrancrijc leeght ende Spaengen,</l>
<l>Aen Eeudone, dien hertoghe,</l>
<l>Ende bat hem dat hi orloghe</l>
<l>Met hem, soe dat hi moghe</l>
<l>Die vrancsche crone ghecrighen.</l>
<l n="1,885"> <pb n="35"/> Dus quam hi met hem te wighen,</l>
<l>Jeghen Kaerle Marteele ghevaren;</l>
<l>Mer si verlorent metten haren,</l>
<l>Ende worden ghescoffiert opt velt</l>
<l>Van Karels Marteels ghewelt.</l>
<l n="1,890"> Doen sende Cilperijc, om ghenade,</l>
<l>Boden van sijnre misdade,</l>
<l>Ane Marteele, ende heeft soe ghesproken</l>
<l>Dat die twist al es te broken,</l>
<l>Ende Kaerle heeft hem ghegheven</l>
<l n="1,895"> Die crone van sinen neven.</l>
<l>Dese regneerde der jaren vive</l>
<l>Cranclijc ghelijck den ketive.</l>
</div>
<div type="chapter"><head type="chapter">VAN SINEN ORLOGHE OP RAMFREIDE. <hi rend="italic">Dat XIII Capittel.</hi></head>
<l>Hieren binnen heeft hem ghereit</l>
<l>Van Angiers heer Ramfreit,</l>
<l n="1,900"> Ende wilde Marteelen crancken.</l>
<l>Marteel quam metten Vrancken</l>
<l>Tote Riemen voer die stad,</l>
<l>Daer bisscop Robrecht here sat,</l>
<l>Die Kaerlen kersten hadde ghedaen;</l>
<l n="1,905"> Hi en dorsts daer niet ontfaen,</l>
<l>Want hi Ramfreide ontsach.</l>
<l>Alse Marteel dat versach,</l>
<l><pb n="36"/>Heeft hien ghesent daerom ontset,</l>
<l>Om ander heren te dwinghene bet.</l>
<l n="1,910"> Doen trac hi voert, bat ghens,</l>
<l>Tote der stad van Oerliens,</l>
<l>Daer sinte Euchier bisscop sat,</l>
<l>Die hem oec ontseide die stat</l>
<l>Dore te lidene, omme dat hi</l>
<l n="1,915"> Ramfreide sat soe bi.</l>
<l>Hieromme wart hi van daer verdreven</l>
<l>Ende moester omme inden tleven</l>
<l>Tsint Truden, op Haspengouwe,</l>
<l>Daer hi sterf in groten rouwe.</l>
<l n="1,920"> Marteel quam dus op Ramfreide,</l>
<l>Ende wan hem af lant ende heide,</l>
<l>Ende heeft beseten na dat</l>
<l>Angiers, die goede stat,</l>
<l>Ende daer toe bedwonghen soe</l>
<l n="1,925"> Dat sijs waren harde vroe</l>
<l>Dat hi doch die stad opnam,</l>
<l>Ende men hem te ghenaden quam.</l>
<l>Ramfreit gaf hem ghevaen mede</l>
<l>Op Marteels ghenadichede.</l>
<l n="1,930"> Aldus wart hi gheweldich here</l>
<l>Van Vrancrike voert mere;</l>
<l>Want Ramfreit die wart dan</l>
<l>Van sinen lande Karels man.</l>
<l>Doe Cilperijc die coninc was ghestorven,</l>
<l n="1,935"> Die de crone hadde verworven</l>
<l>Van Marteele in Vrancrike,</l>
<l>Nam hi enen Diederike,</l>
<l><pb n="37"/>Die oec was een der vrancschen neven,</l>
<l>Ende heeft hem die crone ghegheven.</l>
<l n="1,940"> Selve bleef hi in die ere</l>
<l>Overste prince ende here.</l>
<l>Dese Diederijc sat xv jaer</l>
<l>Coninc, alsmen weet voerwaer.</l>
</div>
<div type="chapter"><head type="chapter">VAN SINEN ORLOGHE DAT HI HADDE OP DIE SARRASINE. <hi rend="italic">Dat XIIII Capittel.</hi></head>
<l>Nu ghedochte Marteele, sonder waen,</l>
<l n="1,945"> Der overdaet, die dicke ghedaen</l>
<l>Die Sassen hadden den Vrancken,</l>
<l>Ende woude hen des varen dancken,</l>
<l>Soe dat hi trac, nu ten tiden,</l>
<l>Op die stercke Sassen striden,</l>
<l n="1,950"> Ende heeft se al onder ghedaen;</l>
<l>Want si en condene weder staen,</l>
<l>Ende galt hen met swaren scaden,</l>
<l>Dat si den Vrancken dicke daden.</l>
<l>Doen voer hi over, in cargeheide,</l>
<l n="1,955"> Vechten op enen Lamfreide</l>
<l>Die over die Aelmanne was</l>
<l>Hertoghe ende here, als ic las,</l>
<l>Ende dwanc hem met ghewelde af</l>
<l>Dat Almaengien tcheins gaf.</l>
<l n="1,960"> Aldus bedwanc hi Swaven</l>
<l>Ende Beyeren met al den graven,</l>
<l>Die daer saten in den lande,</l>
<l><pb n="38"/>Ende warpt al onder sine hande</l>
<l>Ende heeft metten sweerde doerhouwen</l>
<l n="1,965"> Al dat lant toter Denouwen,</l>
<l>Ende Sassen toter Elven mede,</l>
<l>Dat daer ne was borch noch stede</l>
<l>Si en was van hem vervaert,</l>
<l>Sette hi den wille derwaert.</l>
<l n="1,970"> Nu quam op hem een ander strijt,</l>
<l>Die gheduerde langhen tijt;</l>
<l>Want Eudo, die voren vacht</l>
<l>Op Marteele, met sijnre cracht,</l>
<l>Poecht echt om te vindene raet,</l>
<l n="1,975"> Alsoe hier te voren staet,</l>
<l>Daer hi Kaerlen mach mede</l>
<l>Crencken sine moghenthede.</l>
<l>Marteel heeft dat vernomen</l>
<l>Ende is met sinen here comen</l>
<l n="1,980"> In Aquitanien, tenen stride</l>
<l>Op Eudone, die over side</l>
<l>Wiken moeste, doer die noot.</l>
<l>Daer dedi scade ende roef groot</l>
<l>Den lande, ende oec den steden.</l>
<l n="1,985"> Alle die lande heeft hi doer reden.</l>
<l>Echt, onlanghe daer naer,</l>
<l>Soe rees hem een orloghe swaer,</l>
<l>Op desen selven Eudone,</l>
<l>Die pijnlic was ende coene;</l>
<l n="1,990"> Ende want hi wel sach dat hi en conde</l>
<l><pb n="39"/>Niet altoes, in gheenre stonde,</l>
<l>Jeghen Karle behouden tvelt,</l>
<l>Es hi, alsoe ons die yeeste telt,</l>
<l>Over in Spaengien ghevaren,</l>
<l n="1,995"> Ende heeft ghebeden, sonder sparen.</l>
<l>Die Sarasine ghemenelike,</l>
<l>Dat si met hem in Vrancrike</l>
<l>Op Karle vechten comen,</l>
<l>Het sal hen harde sere vromen;</l>
<l n="1,1000"> Want si Vrancrike souden winnen</l>
<l>Ende wonende bliven daer binnen;</l>
<l>Mettien quamen si, te waren,</l>
<l>Over die Gheronde ghevaren,</l>
<l>Beide met kindere ende met wiven,</l>
<l n="1,1005"> Alse die ghene die willen bliven</l>
<l>In Vrancrike, ende winnent al.</l>
<l>Doen soe wart soe groot ghescal</l>
<l>Van den Sarrasinen int lant.</l>
<l>Karle sette doe die hant</l>
<l n="1,1010"> Derwaert, alse diet wilde keren</l>
<l>Metter hulpen Gods ons heren.</l>
<l>Duitsche ende Francsoise, te waren,</l>
<l>Bracht hi met hem inder scaren;</l>
<l>Maer cleine was de menichte sine</l>
<l n="1,1015"> Jeghen alle die Sarrasine;</l>
<l>Want haer coninc Abdirama</l>
<l>Brachte van verre ende van na</l>
<l>Al dat hi ghebringhen mochte,</l>
<l>Alse die Vrancrike te winnen dochte.</l>
<l n="1,1020"> Doen quamen si daer te stride</l>
<l>Met hovaerden ende met nide;</l>
<l><pb n="40"/>Ende Marteel verwan den strijt,</l>
<l>Ende versloech daer, tier tijt,</l>
<l>Drie hondert dusentech op die stede</l>
<l n="1,1025"> Ende lxxv dusent mede,</l>
<l>Met haren coninc Abdirama,</l>
<l>Dien si alle volchden na.</l>
<l>Selve verloes hi nochtan</l>
<l>Wel vijftien hondert man.</l>
<l n="1,1030"> Alse Eudo dit heeft vernomen</l>
<l>Es hi tot Karle comen,</l>
<l>Ende maecte pays ende vrede.</l>
<l>Den heidenen volghede hi mede.</l>
<l>Daer wan hi, op dat velt,</l>
<l n="1,1035"> Groten roef ende ghelt,</l>
<l>Ende volghede hen in dien staert,</l>
<l>Ende versloechse, al onghespaert,</l>
<l>Int jaer Ons Heren, min noch mee,</l>
<l>Seven hondert xxx ende twee.</l>
</div>
<div type="chapter"><head type="chapter">NOCH VAN SINEN ORLOGHE ENDE VAN SIJNRE DOOT. <hi rend="italic">Dat XV Capittel.</hi></head>
<l n="1,1040"> Na dat dit ghesciede acht jaer</l>
<l>Starf in Vrancrike, voerwaer,</l>
<l>Coninc Dideric, ende in sijn stede</l>
<l>Karle Marteel sitten dede</l>
<l>Hilderike, ende gaf hem die crone,</l>
<l n="1,1045"> Diese neghen jaer hielt onscone.</l>
<l><pb n="41"/>Een dwaest wast, die nien dochte</l>
<l>Dat menne coninc heten mochte.</l>
<l>Nu quamen weder die Sarrasine</l>
<l>Met haren coninc, ende deden pine</l>
<l n="1,1050"> Der stede van Aerleblancken,</l>
<l>Ende verheriden starcke ende crancke</l>
<l>Dat si in Provencien vonden.</l>
<l>Karle quam op hen tier stonden,</l>
<l>Ende wan hem af Avenyoen,</l>
<l n="1,1055"> Nerbone, ende brac hoer doen.</l>
<l>Aerleblancke ghinc hem in hant,</l>
<l>Ende al Provenchen ende Borgoendien lant,</l>
<l>Ende alsoe die steden mede</l>
<l>Wan hi met sijnre moghenthede,</l>
<l n="1,1060"> Ende dede den heidenen selc onghevoech</l>
<l>Dat hi hen twee coninghe af sloech,</l>
<l>Ende daer toe soe meneghen man,</l>
<l>Dat ment ghetellen niet en can.</l>
<l>Maer, om dat hem ane lach</l>
<l n="1,1065"> Ende ane wies nacht ende dach</l>
<l>Orloghe, ende hem sijn scat</l>
<l>Minderde, overmids dat</l>
<l>Nam hijt papen ende clercken,</l>
<l>Ende elc sins der heiligher kerken</l>
<l n="1,1070"> Die tienden, want hem noot dede,</l>
<l><pb n="42"/>Ende goeder sijn ridderen mede,</l>
<l>Om dat hi met ghewoude</l>
<l>Kerstenheit bescermen soude</l>
<l>Jeghen der Sarrasine ghewelt,</l>
<l n="1,1075"> Diet al gherne hadden ghevelt.</l>
<l>Ende om dat hi aldus dede dat</l>
<l>Was hem dat paepscap ghehat;</l>
<l>Want si seiden openbare</l>
<l>Dat sijn siele verdoemt ware.</l>
<l n="1,1080"> In dit selve jaer, dat Diederijc starf,</l>
<l>Ende Karel Marteel selve verwarf</l>
<l>Provenchen, ende Harleblanke die poert,</l>
<l>Doen starf hi (dat was groot moert!)</l>
<l>Ende waert tsinte Denijs begraven</l>
<l n="1,1085"> Eerlijc, met groter haven.</l>
<l>Seven hondert ende xl men screef</l>
<l>Ons Heren jaer, doen hi dood bleef.</l>
<l>Sint men sijn graf ontdede</l>
<l>Daer en vant men been noch lede,</l>
<l n="1,1090"> Alse verre alsmen mochte bekinnen;</l>
<l>Maer een serpent vant men binnen,</l>
<l>Ende tgraf was omtrent verbrant:</l>
<l>Dit was dwonder dat men vant.</l>
</div>
<div type="chapter"><head type="chapter"><pb n="43"/> VAN KAERLE MARTEELS KINDERE. <hi rend="italic">Dat XVI Capittel.</hi></head>
<l>Na Karlen Marteele, den vromen man,</l>
<l n="1,1095"> Bleef een sone hiet Karleman,</l>
<l>Ende een ander hiet Pippijn die cleine.</l>
<l>Dese hilden tlant ghemeine</l>
<l>Ende waren beide goet ende coene,</l>
<l>Ende wettech in al haren doene.</l>
<l n="1,1100"> Nu hadde Eudo, daer ic af seide,</l>
<l>Die Marteele dede dic soe leide,</l>
<l>Enen sone, die Waifier hiet,</l>
<l>Die oec woude doen verdriet</l>
<l>Marteels kinderen ende toren,</l>
<l n="1,1105"> Als sijn vader dede te voren,</l>
<l>Die altoes verwonnen bleef</l>
<l>Als ic u hier voren screef:</l>
<l>Van Aquitanien was hi hertoghe:</l>
<l>Dese quam, met herten hoghe,</l>
<l n="1,1110"> Inder provincie metten sinen</l>
<l>Ende brachte van Sarrasinen</l>
<l>Een groot heer daer binnen,</l>
<l>Ende wouden met crachten winnen</l>
<l>Narboene, die goede stede,</l>
<l n="1,1115"> Ende alt lant daertoe mede.</l>
<l>Dese ghebroedere quamen sciere</l>
<l>Ende verdreven Waifiere,</l>
<l>Ende sloeghenen uten landen,</l>
<l>Die Sarrasine thoren scanden,</l>
<l n="1,1120"> Ende besetten stede ende lant</l>
<l>Algader van haerre hant.</l>
<l><pb n="44"/>Sinder, niet langhe daer naer,</l>
<l>Es moenc worden, doer den vaer</l>
<l>Van sijnre sielen, Karleman,</l>
<l n="1,1125"> Dien die stoute Marteel wan,</l>
<l>Pippijns broeder, die hiet de cleine;</l>
<l>Ende al sijn lantscap ghemeine</l>
<l>Es op Pippine sijnen broeder comen,</l>
<l>Ende hevet al in hant ghenomen.</l>
<l n="1,1130"> Ende die goede man Zacharias,</l>
<l>Die doen Paus te Rome was,</l>
<l>Wide te moencke Karlemanne,</l>
<l>Ende hi dede maken danne</l>
<l>Enen cloester, die men noch siet</l>
<l n="1,1135"> Opten berch, die Sarepten hiet,</l>
<l>In des goets Silvesters ere,</l>
<l>Ende daer voer woende dese here</l>
<l>Alse moenc, ende diende Gode,</l>
<l>Ende hilt der ordenen ghebode.</l>
<l n="1,1140"> Maer om dat soe bi Rome was,</l>
<l>Plaghen vele Fransoisen das:</l>
<l>Alsi quamen in die poert,</l>
<l>Ghinghen si te Sarepten voert</l>
<l>Karlemanne visiteren.</l>
<l n="1,1145"> Doen begonde hem dat deren;</l>
<l>Want hi begaerde in sijn ghebede</l>
<l>Te wesene in sijn enichede,</l>
<l>Ende trac opten berg Cassijn,</l>
<l><pb n="45"/>Daer bi wilen abt hadde ghesijn</l>
<l n="1,1150"> Sinte Benedictus, ende es daer bleven,</l>
<l>Ende leide een heilich leven.</l>
<l>Nu bleef Pippijn, die cleine,</l>
<l>Here des lants alleine,</l>
<l>Ende was wettich ende stout,</l>
<l n="1,1155"> Ende hadde Vrancrike in sijn ghewout;</l>
<l>Want die coninc en dochte niet</l>
<l>Anders dan menne coninc hiet,</l>
<l>Een dwaes waest ende een sot,</l>
<l>Die niet en dochte een not;</l>
<l n="1,1160"> Soe dat Pippijn, sonder waen,</l>
<l>Al dat moeste weder staen</l>
<l>Dat men dede op die crone,</l>
<l>Alse sijne vorders waren ghewone.</l>
<l>Dit was die derde Pippijn.</l>
<l n="1,1165"> Daermen schrijft den name sijn</l>
<l>Soe hiet hi Pippijn die cleine,</l>
<l>Die meer eren hadde alleine</l>
<l>Dan sijn vaders alle gader.</l>
<l>Oec hiet sijn ouder vader</l>
<l n="1,1170"> Alsoe (dat weet men wale</l>
<l>Dat hi hiet) Pippijn van Harstale,</l>
<l>Om dat hi woende tier stede,</l>
<l>Ende dat huus daer maken dede,</l>
<l>Opte Mase, ter middelt, recht</l>
<l n="1,1175"> Tusschen Ludeke ende Maestrecht.</l>
<l>Ende die ouder vader van desen,</l>
<l><pb n="46"/>Daer wi nu af lesen,</l>
<l>Die hiet Pippijn van Landen,</l>
<l>Om dat hijt daer hilt in handen,</l>
<l n="1,1180"> Ende daer was ghewone</l>
<l>Te sine metter wone.</l>
<l>Dus hebben, alsmen leest,</l>
<l>Drie Pippine gheweest,</l>
<l>Ende elc anders ouder vader</l>
<l n="1,1185"> Vrome ende wettich alle gader.</l>
</div>
<div type="chapter"><head type="chapter">HOE DESE DERDE PIPPIJN CONINC WART. <hi rend="italic">Dat XVII Capittel.</hi></head>
<l>Dese derde Pippijn, daer ic u</l>
<l>Af begonste te segghen nu,</l>
<l>Hi dochte dat hi in allen daghen</l>
<l>Pine ende sorghe moeste draghen,</l>
<l n="1,1190"> Ende vechten om des lants ere,</l>
<l>Ende dat die coninc, die here</l>
<l>Was boven al dat lant,</l>
<l>Hem des twint en onderwant;</l>
<l>Mer altoes, dus ledichlike,</l>
<l n="1,1195"> Crone droech in den rike;</l>
<l>Ende waert hier omme te raden das,</l>
<l>Dat hi ten paeus Zacharias</l>
<l>Sende, en dede hem vraghen:</l>
<l>Wie bat crone mochte draghen</l>
<l n="1,1200"> Int lant van Vrancrike,</l>
<l><pb n="47"/>Soe dieghene die ledichlike</l>
<l>Die crone droeghe, ende sonder ere,</l>
<l>Soe dieghene, die dicke sere</l>
<l>Strede ende vochte, hier ende daer,</l>
<l n="1,1205"> Ende tlant hilde sonder vaer,</l>
<l>Ende hem aventuerde op ende neder?</l>
<l>Die paeus ontboet hem doe weder:</l>
<l>Dat men dien voer coninc hilde,</l>
<l>Die dlant met ghewilde</l>
<l n="1,1210"> Beschermde, vroech ende spade,</l>
<l>Ende dat dit ware van sinen rade.</l>
<l>Alse die Francsoien dit vernamen</l>
<l>Quamen die edele liede te samen,</l>
<l>Ende dancten den paeus, haren here,</l>
<l n="1,1215"> Van der antwoerden harde sere,</l>
<l>Ende hebben den coninc Hilderike</l>
<l>Begheven in den cloester rike</l>
<l>Tsinte Medaerds te Sessoen,</l>
<l>Ende daden hem moencs habijt andoen,</l>
<l n="1,1220"> Ende gaven Pippine ghemeenlike</l>
<l>Die crone van Vrancrike.</l>
<l>Sinte Bonifacius, die bisscop sat</l>
<l>Tote Mense in die stat,</l>
<l>Wie den coninc ende belas,</l>
<l n="1,1225"> Alsoet sede ende costume was.</l>
<l>Ende die grote gheslachte van Troyen,</l>
<l>Die langhe, in groter joien,</l>
<l>Coninghe waren ende met vlite,</l>
<l><pb n="48"/>Worden dus der cronen quite,</l>
<l n="1,1230"> Ende Clodoveus groot gheslachte</l>
<l>Ghinc te nieute dus met machte,</l>
<l>Bi den paus ende bi den heren,</l>
<l>Die Pippine wilden eren,</l>
<l>Ende van Brabant die Hertoghen</l>
<l n="1,1235"> Bleven coninghen seer vermoghen,</l>
<l>Tote aen dien dat sijt verloren</l>
<l>Mids valschen rade, alse ghijt selt horen</l>
<l>Hier naemaels, daer ict al</l>
<l>Int ander boeck vertrecken sal.</l>
<l n="1,1240"> Dat Pippijn, dese grote here,</l>
<l>Coninc waert met groter ere</l>
<l>Dat was in ons Heren jaer</l>
<l>Seven hondert ende L voerwaer.</l>
<l>Achtien jaren soe regneerde hi</l>
<l n="1,1245"> Als een coninc, stout ende vri,</l>
<l>Die al de landen, sonder wanc,</l>
<l>Van Sassen tote Spangien, dwanc,</l>
<l>Alsoe dat hi, in sijnre tijt,</l>
<l>Verwan meneghen groten strijt,</l>
<l n="1,1250"> Daer hi toe hadde grote gheval,</l>
<l>Als ic u hier na segghen sal.</l>
</div>
<div type="chapter"><head type="chapter">HOE HI DIE SASSEN VERWAN. <hi rend="italic">Dat XVIII Capittel.</hi></head>
<l>Onlanghe daer na, in waere dinc,</l>
<l><pb n="49"/>Dat Pippijn was worden coninc</l>
<l>Ghedachte den Sassen, sonder waen,</l>
<l n="1,1255"> Der scaden die hen hadde ghedaen</l>
<l>Marteel, conincs Pippijns vader,</l>
<l>Ende quamen ghetrect alle gader,</l>
<l>Met hertoghen ende met graven,</l>
<l>Beide uut Beyeren ende uut Swaven</l>
<l n="1,1260"> Op doestvrancken ghemeenlike.</l>
<l>Pippijn, coninc van Vrancrike,</l>
<l>Vuer hen tseghen, sonder sparen,</l>
<l>Ende doer vacht soe haer scaren,</l>
<l>Dat si henen moesten keren,</l>
<l n="1,1265"> Tot horen groter oneeren</l>
<l>Die ghene die behilden tleven,</l>
<l>Sonder die verslaghen bleven.</l>
<l>Dese Pippijn dede ghemeenlike,</l>
<l>In al die kerken van sinen rike,</l>
<l n="1,1270"> Met noten singhen al den sanc,</l>
<l>Na der roemscher kerken ganc,</l>
<l>Des men noit eer, voer dien dach,</l>
<l>In dese side des berghs en plach,</l>
<l>Alsmen noch hout ende houden sal</l>
<l n="1,1275"> Hier in den lande, al over al.</l>
</div>
<div type="chapter"><head type="chapter">HOE DIE PAEUS QUAM IN VRANCRIKE ANE PIPPINE OMME HULPE IEGHEN DIE LUMBARDE. <hi rend="italic">Dat XIX Capittel.</hi></head>
<l>Int naeste jaer dat die dinc</l>
<l><pb n="50"/>Dien fellen Sassen dus verghinc,</l>
<l>Quam Aistolf met sijnre partien,</l>
<l>Die coninc sat in Lumberdien,</l>
<l n="1,1280"> Ende wilde die Romeine daer toe dwinghen</l>
<l>Dat si tsijs souden bringhen</l>
<l>Van elken hoefde alle jaer,</l>
<l>Ende was hem hier met soe swaer,</l>
<l>Dat si sere saten verladen,</l>
<l n="1,1285"> Bi sconincs Aistolfs onghenaden.</l>
<l>Ende die Romeine en consten niet</l>
<l>Wederstaen wel dit verdriet;</l>
<l>Want tier tijt, daer wi af callen,</l>
<l>Was hare macht sere ghevallen;</l>
<l n="1,1290"> Want die paeus Zacharias,</l>
<l>Daer ic u hier vore af las,</l>
<l>Was tien tiden verstorven</l>
<l>Ende den stoel hadde verworven</l>
<l>Een Steven, als men siet,</l>
<l n="1,1295"> Dander paeus, die Steven hiet,</l>
<l>Die den stoel te Romen besat,</l>
<l>Ende van Rome uter stat</l>
<l>Was hi gheboren al gader:</l>
<l>Constantijn hiet sijn vader.</l>
<l n="1,1300"> Die paeus, om dese sake,</l>
<l>Was rouwich sere ende tonghemake,</l>
<l>Ende en wiste wat ane gaen;</l>
<l><pb n="51"/>Want hi en conste niet wederstaen;</l>
<l>Ende Aistolf dede hem soe grote lede,</l>
<l n="1,1305"> Dat hi ruumde Rome die stede,</l>
<l>Ende es in Vrancrike ghetrect,</l>
<l>Alse die peinst ende mect</l>
<l>Dat coninc Pippine nu sal</l>
<l>Ontfermen sijn ongheval,</l>
<l n="1,1310"> Ende hem claghen sal die noot</l>
<l>Die de Romeine hadden groot.</l>
<l>Karleman, die moenc was,</l>
<l>Pippijns broeder, daer ic af las,</l>
<l>Quam met om dat Pippijn soude</l>
<l n="1,1315"> Teer doen dat die paeus woude.</l>
<l>Ende alse Pippijn hadde vernomen</l>
<l>Den paeus te hem waert comen,</l>
<l>Trac hi jeghen, in sijn ghemoet,</l>
<l>Drie milen gaende te voet,</l>
<l n="1,1320"> Hi ende sijn wijf, ende sijn kinder,</l>
<l>Ende namene metten breidel ghinder,</l>
<l>Ende leidene tamelijc ende wale</l>
<l>Tote vore Pippijns sale.</l>
<l>Daer beette die paeus te hant,</l>
<l n="1,1325"> Ende nam Pippine metter hant,</l>
<l>Ende leidene daer besiden,</l>
<l>Daert heimelic was tien tiden,</l>
<l>Ende seide Pippine sijn doghen,</l>
<l>Claghende met natten oghen</l>
<l n="1,1330"> Hoe dat Aistolf met ghewelt</l>
<l><pb n="52"/>Hem eischede tsijs ende ghelt,</l>
<l>Ende Rome, die goede stede,</l>
<l>Waerp onder sine mogenthede;</l>
<l>Ende bat Pippine dat hi quame</l>
<l n="1,1335"> Ende Rome in handen name,</l>
<l>Ende te Sinte Pieters dinghe saghe</l>
<l>Die sere te vresen in dien daghe.</l>
<l>Alse Pippijn hadde ghehoert</l>
<l>Des paeus claghe ende sijn woert,</l>
<l n="1,1340"> Swoer hi toten paeus, bi Gode,</l>
<l>Dat hi doen soude sine ghebode,</l>
<l>Ende hem in staden staen vromelike,</l>
<l>Jons hem God van hemelrike;</l>
<l>Soe dat die paus, sijt seker das,</l>
<l n="1,1345"> Van Pippijns troeste verblijt was.</l>
<l>Aldus bleef die paeus daer</l>
<l>Tote dat vernuwet was dat jaer,</l>
<l>Ende wide coninc Pippine</l>
<l>Recht coninc, ende die kinder sine</l>
<l n="1,1350"> (Dat was Karle ende Karlemanne),</l>
<l>Ende gheboet dat bi den banne</l>
<l><pb n="53"/>Dat nemmermeer man en quame</l>
<l>Die hem die vrancsche crone name;</l>
<l>Maer dat si souden ewelike</l>
<l n="1,1355"> Crone draghen in den rike,</l>
<l>Si eerst warf, ende na hen houden</l>
<l>Al dat van hem comen souden</l>
</div>
<div type="chapter"><head type="chapter">HOE PIPPIJN TRAC OP DIE LUMBARDE. <hi rend="italic">Dat XX Capittel.</hi></head>
<l>Pippijn bereide sine vaert,</l>
<l>Ende voer te Lumberdien waert,</l>
<l n="1,1360"> Op Aistolfe, den coninc,</l>
<l>Om te volbrenghene die dinc,</l>
<l>Die hi gheloeft hadde al gader</l>
<l>Sinen gheesteliken vader.</l>
<l>Ende Aistolf, met sinen heere,</l>
<l n="1,1365"> Sette vaste hem ter weere,</l>
<l>Soe dat si, tien selven tide,</l>
<l>Vergaderden tenen stride;</l>
<l>Maer Aistolf moeste daer vlien,</l>
<l>Ende was blide dat hem mochte ghescien</l>
<l n="1,1370"> Alsoe dat hi quam te parlemente,</l>
<l>Ende dat hi lant ende rente</l>
<l>Sinte Peter wederkeren</l>
<l>Moeste, bi sijnre oneren,</l>
<l>Ende swoer, met dieren eeden,</l>
<l n="1,1375"> Te houdene pays ende vreden.</l>
<l>Pippijn sette den paus Steven</l>
<l>Daer hi ute was verdreven</l>
<l><pb n="54"/>In sinen stoel eerlike,</l>
<l>En trac weder in Vrancrike,</l>
<l n="1,1380"> Ende alse Aistolf hadde vernomen</l>
<l>Dat Pippijn thuus was comen</l>
<l>Heeft hi al den vrede te broken</l>
<l>Die daer voer was ghesproken,</l>
<l>Ende woude weder nemen tsijs</l>
<l n="1,1385"> Van den Romeinen, sonder prijs.</l>
<l>Doen sende Pippijn al te hant</l>
<l>Sinen drossaert daer int lant,</l>
<l>Fulrade, metten Vrancken,</l>
<l>Dat hi Aistolve soude dancken</l>
<l n="1,1390"> Sijnre ontrouwe, dat hi hadde ghedaen.</l>
<l>Fuliaert dwancken saen,</l>
<l>Dat hi den Romeinen wedergaf</l>
<l>Dat hi hen hadde te broken af;</l>
<l>Ende moeste voert houden den vrede</l>
<l n="1,1395"> Met bedwanghe, niet metter bede.</l>
<l>Int ander jaer hier na</l>
<l>Starf Karleman, als ic versta,</l>
<l>Pippijns broeder, die moenc was,</l>
<l>Als ic hier te voren las,</l>
<l n="1,1400"> Te Vramen soe bleef hi doot:</l>
<l>Daer groefmene met eren groot.</l>
</div>
<div type="chapter"><head type="chapter"><pb n="55"/> HOE PIPPIJN DIE SASSEN DWANC. <hi rend="italic">Dat XXI Capittel.</hi></head>
<l>Noch quamen die Sassen echt</l>
<l>Ende sochten roef ende ghevecht</l>
<l>Op die Oestvrancken alsoe wel</l>
<l n="1,1405"> (Dien si oec waren fel),</l>
<l>Daer si mochten, dat was waer,</l>
<l>Dat gheduert hadde menich jaer.</l>
<l>Pippijn, die dit vernam,</l>
<l>Was sere tornich ende gram,</l>
<l n="1,1410"> Ende is vaste daer weder ghetrect,</l>
<l>Alse die peinst ende mect</l>
<l>Dat hise met sijnre partien</l>
<l>Alsoe sere sal castien,</l>
<l>Dats hen ghedencken sal emmermere.</l>
<l n="1,1415"> Aldus quam hi met sinen here</l>
<l>Jeghen hen tenen wighe,</l>
<l>Daer si vochten sere te prighe;</l>
<l>Doch hadde Pippijn daer den seghe</l>
<l>Als hi dede alle weghe,</l>
<l n="1,1420"> Ende hen af sloech meneghen man,</l>
<l>Dat mens ghetellen niet en can,</l>
<l>Ende voer alsoe in haren lande,</l>
<l><pb n="56"/>Beide met rove en met brande,</l>
<l>Ende velde hen af vesten ende steden,</l>
<l n="1,1425"> Ende woeste alt lant met moghentheden,</l>
<l>Ende versloech meneghen stouten deghen,</l>
<l>Ende dwancse, dat si moesten pleghen</l>
<l>Tsijs te ghevene ghemeinlike</l>
<l>Den coninc van Vrancrike.</l>
<l n="1,1430"> Dus galt hi hen, met groter scaden,</l>
<l>Dat si den Oestvrancken daden.</l>
</div>
<div type="chapter"><head type="chapter">SIJN ORLOGHE OP DIE ALVERNEN ENDE DER WANDELEN CONINC DOOT. <hi rend="italic">Dat XXII Capittel.</hi></head>
<l>Nu quam Pippine echt niemare:</l>
<l>Dat lant van Alvernen ware</l>
<l>Al vergadert ghemeenlike,</l>
<l n="1,1435"> Om te stridene op Vrancrike,</l>
<l>Ende Pippijns macht te velne soe</l>
<l>Dat hijs en worde meer vroe.</l>
<l>Derwaert es hi nu ghesleghen,</l>
<l>Pippijn, die stoute deghen,</l>
<l n="1,1440"> Ende quam tenen stercken stride</l>
<l>Daer si vochten sere met nide.</l>
<l>Pippijn sloech hen haer volc ave.</l>
<l>Ende vinc Blandine haren grave,</l>
<l>Ende brachtene voer Borggijs de stat,</l>
<l n="1,1445"> <pb n="57"/> Die hi met crachten besat,</l>
<l>Soe dat hise doch ghewan,</l>
<l>Ende settere in sine man,</l>
<l>Ende voer voert met sinen here,</l>
<l>Ende wan hen af meneghe were,</l>
<l n="1,1450"> Ende stoerde casteel ende stede</l>
<l>Met sijnre groter moghenthede.</l>
<l>Op Pirrogerge voer hi voert</l>
<l>Ende stoerde al de poert,</l>
<l>Ende ander steden vele ghemene,</l>
<l n="1,1455"> In dien lande groot ende cleene,</l>
<l>Daer hi grote scade in dede,</l>
<l>Ende groet goet nam mede;</l>
<l>Soe dat voert die van Alverne</l>
<l>Dien pays ane ghinghen gherne;</l>
<l n="1,1460"> Ende Aquitanien een groot deel</l>
<l>Wan hi doe, maer niet gheheel;</l>
<l>Want hi moeste van daer keren</l>
<l>Elwaert, te groter weren,</l>
<l>Met sinen volke al ghemeine,</l>
<l n="1,1465"> Daer hi hem ieghen hoede cleine;</l>
<l>Want doe hi dus was in Aquitanien,</l>
<l>Quam van over see in Spaengien</l>
<l>Der Wandelen coninc ghevaren,</l>
<l>Met eenre onghedeelder scaren,</l>
<l n="1,1470"> Die vreeselijc waren ende onghehiere</l>
<l><pb n="58"/>Daer ieghen voer Pippijn sciere</l>
<l>Ende vacht daer den meesten strijt</l>
<l>Die hi ye vacht in sinen tijt;</l>
<l>Doch hadde hi seghe met ghewelt,</l>
<l n="1,1475"> Ende versloech daer opt velt</l>
<l>Twintich dusent wanden doot.</l>
<l>Selve verloes hi in der wijch groot</l>
<l>Twintich die beste van sijnre scaren,</l>
<l>Daer hi om dreef groot mesbaren,</l>
<l n="1,1480"> Die op dien dach, in waren dinghen,</l>
<l>Haer lijf weder ontfinghen</l>
<l>Bi sinte Jans Baptisten hoot,</l>
<l>Daer ic u af sal segghen wonder groot.</l>
</div>
<div type="chapter"><head type="chapter">HOE SINE XX DODE LEVENDE WORDEN. <hi rend="italic">Dat XXIII Capittel.</hi></head>
<l>Een monc, hiet Felicius,</l>
<l n="1,1485"> Wart in hem te rade dus</l>
<l>Dat hi te Iherusalem wilde gaen</l>
<l>In pelgrimagien, ende ontfaen</l>
<l>Pardoen ende Gods ghenaden,</l>
<l>Alsoe alse andere moencken daden.</l>
<l n="1,1490"> Daer aldus ghinc die goede man</l>
<l>Quam die inghel ende sprac hem an,</l>
<l>Ende seide hem al selke dinghe,</l>
<l>Dat hi te Alexandrien ghinghe;</l>
<l>Daer laghe thoet Jans Baptisten,</l>
<l n="1,1495"> <pb n="59"/> Dies niet vele liede en wisten,</l>
<l>Ende dat hi dat daer soude vinden</l>
<l>Bi drien van den selven kinden,</l>
<l>Die Herodes onthoefden dede</l>
<l>Te Bethleem in die stede,</l>
<l n="1,1500"> Doen hi onsen Here sochte,</l>
<l>Ende dat hijt in Aquitanien brochte,</l>
<l>Dat heilichdom, dien dieren scat,</l>
<l>Onse Here soude hem wisen die stat</l>
<l>Waer dat heilichdom ware.</l>
<l n="1,1505"> Felicius quam al dare,</l>
<l>Daerne God hadde ghesent,</l>
<l>Ende nam dat diere present</l>
<l>Van den heilighen warden scatte,</l>
<l>Ende leide in een mandeken datte,</l>
<l n="1,1510"> Ende heeft gheselscap ghenomen,</l>
<l>Ende es toten scepe comen.</l>
<l>Ende daer si henen voeren sere</l>
<l>Bad Felicius onsen Here,</l>
<l>Dat hi hem verwijsde ter selver stat</l>
<l n="1,1515"> Daer hi wille dat come die scat;</l>
<l>Ende alsoe hi was in deser bede</l>
<l>Quam een sweerc ter selver stede,</l>
<l>Dat dat scip al omme bevinc,</l>
<l>Ende alsoe gheent sweerc henen ghinc,</l>
<l n="1,1520"> Stont een duve, wit als een snee,</l>
<l>Vore opt scep, min noch mee,</l>
<l>Tote dat si leden waren Spaengien,</l>
<l><pb n="60"/>Ende quamen aen tlant van Aquitaengien,</l>
<l>Ter havenen, daer si wouden sijn,</l>
<l n="1,1525"> Die Agion heet int latijn.</l>
<l>Dat scep ruumden si ter vaert,</l>
<l>Ende ghinghen in, te lande waert,</l>
<l>Ende droeghen haren heilighen scat,</l>
<l>Ende gheraecten ter selver stat,</l>
<l n="1,1530"> Van der havenen ontrent twee milen,</l>
<l>Daer si vonden ter selver wilen</l>
<l>Der wandelen coninc doot ghesleghen,</l>
<l>Ende met hem menich deghen</l>
<l>Die Pippijn stappans ter steden</l>
<l n="1,1535"> Versleghen hadde met moghentheden,</l>
<l>Omtrent twintich dusent man,</l>
<l>Als ic u hier vore te segghen began,</l>
<l>Daer wonder groot ghesciede</l>
<l>Ane Pippijns dode liede;</l>
<l n="1,1540"> Want, recht opten selven tijt</l>
<l>Dat hi verwonnen hadde den strijt,</l>
<l>Ende rumen woude dat velt,</l>
<l>Quam hem vaec ane met ghewelt,</l>
<l>Soe dat hi dede sine tenten slaen,</l>
<l n="1,1545"> Ende is rusten daer ghegaen,</l>
<l>Alse God woude, onse Here,</l>
<l>Om Pippine te troestene sere,</l>
<l>Die droefheit hadde ende rouwe groot</l>
<l>Omme twintich sijnre liede doot,</l>
<l n="1,1550"> Die sine beste riddre waren.</l>
<l><pb n="61"/>Daer hi aldus lach, te waren,</l>
<l>Ende sliep in sinen pawelioene</l>
<l>Quam hem, in sinen visioene,</l>
<l>Ene stemme, ende sprac hem ane:</l>
<l n="1,1555"> "Wat heefstu slapen noch te gane?</l>
<l>Di naect nu, ende dinen here,</l>
<l>Heilichdom van over mere</l>
<l>Van den grooten Baptisten Janne,</l>
<l>Ende drie onnosele kindere danne,</l>
<l n="1,1560"> Die God liet ontliven doer hem</l>
<l>Metten anderen in Bethleem.</l>
<l>Ende doer sijnre waerdicheden</l>
<l>Gaf di God den seghe heden.</l>
<l>Si comen hier ghegaen bi di</l>
<l n="1,1565"> Alse pelgrime ende sijn di bi;</l>
<l>Die voerbarste heet Felicius:</l>
<l>Ganc hem te ghemoete aldus!</l>
<l>Noetse metti ende doch hen ere:</l>
<l>Du sult wonder sien van onsen Here!"</l>
<l n="1,1570"> Pippijn stont doen op ghereet,</l>
<l>Ende dede der stemmen beheet,</l>
<l>Ende nam van sinen volke wale</l>
<l>Dertich hondert bi ghetale,</l>
<l>Die hem alle volgheden an,</l>
<l n="1,1575"> Ende dede vore draghen dan</l>
<l>Die twintich ridderen uut vercoren,</l>
<l>Die hi ten stride hadde verloren,</l>
<l><pb n="62"/>Ende ghinc, met innegher ghedachte,</l>
<l>Jeghen theilichdom, dat men daer brachte,</l>
<l n="1,1580"> Ende ontfinct met groter eren,</l>
<l>Beide theilichdom ende die heren,</l>
<l>Ende hietse sijn willecome.</l>
<l>Die mande metten heilichdomme</l>
<l>Sette Felicius op enen man</l>
<l n="1,1585"> Van dien ridderen: daer sachmen an</l>
<l>Dat si alle worden ghesont;</l>
<l>Bi den doden die dode opstont.</l>
<l>Dese miracule ghesciede voerwaer</l>
<l>Bi sente Janne Baptisten daer.</l>
<l n="1,1590"> Pippijn dancte onsen Here</l>
<l>Ende maecte, in sinte Jans ere,</l>
<l>Een cloester daer ter stede,</l>
<l>Met hulpen sijnre manne mede,</l>
<l>Ende heefter rente toe ghegheven</l>
<l n="1,1595"> Daer die moencken bi souden leven;</l>
<l>Ende daer in soe liet hi dan</l>
<l>Thoeft van den heilighen man.</l>
</div>
<div type="chapter"><head type="chapter">VAN DEN RADE DIE HI MAECTE ENDE SIJN ORLOGHE OP WAIFIERE. <hi rend="italic">Dat XXIV Capittel.</hi></head>
<l>In den tijt, dat dit ghesciede,</l>
<l>Waren in kerstenheit vele liede,</l>
<l n="1,1600"> Die niet en loefden met sekerheiden</l>
<l>Aen der heiligher Drievoldicheden</l>
<l><pb n="63"/>Ende seiden met, al openbare,</l>
<l>Dat men niet sculdich en ware</l>
<l>Te eerne die beelden ons Heren;</l>
<l n="1,1605"> Want een keiser van cleinder eren,</l>
<l>Die Constantijn hiet aldoe,</l>
<l>Brachte dat al meest toe;</l>
<l>Want hi een quaet kersten was.</l>
<l>Pippijn hieromme bewant hem das</l>
<l n="1,1610"> Dat hi, om dese twivelhede,</l>
<l>Enen raet te gader dede,</l>
<l>Daer hi cost om hadde ende pine.</l>
<l>Beide die Griexe ende die Latine</l>
<l>Versamende hi in ene stat,</l>
<l n="1,1615"> Daer menich groot clerc sat,</l>
<l>Die tghelove seere openbaerden,</l>
<l>Ende die Drievoldicheit verclaerden.</l>
<l>Daer was oec uut ghegheven mede</l>
<l>Dat men soude in elke stede</l>
<l n="1,1620"> Vercrighen ende oec eren</l>
<l>Die beelden Gods, ons Heren.</l>
<l>Die wile dat Pippijn, als ic las,</l>
<l>In desen groten orber was,</l>
<l>Quam Waifier van Aquitanien echt,</l>
<l n="1,1625"> Die altoes roef ende ghevecht</l>
<l>Op Pippine hilt, meneghen dach,</l>
<l>Alsoe alse Eudoen sijn vader plach,</l>
<l>Ende woude Pippine echt deren.</l>
<l>Pippijn sette hem ter weren</l>
<l n="1,1630"> Ende es met hem derwaert ghetrect,</l>
<l><pb n="64"/>(Alse die peist ende merct</l>
<l>Einde te makene van den stride),</l>
<l>Ende doer reet, wide ende side,</l>
<l>Algader Aquitanien lant,</l>
<l n="1,1635"> Ende destrueerde al dat hi vant.</l>
<l>Sentes wan hi, die goede stede,</l>
<l>Ende vinc al ghinder mede</l>
<l>Wayfiers moeder, des hertogen</l>
<l>Susteren nichten, die hi getogen</l>
<l n="1,1640"> Met hem hevet in Vrancrike,</l>
<l>Om te gevaen sijn ewelike.</l>
<l>Dus einde dorloge, wet voirwaer,</l>
<l>Dat gestaen hadde menich jaer,</l>
<l>Tusschen Puppijn ende Wayfire;</l>
<l n="1,1645"> Want sijn volc was verslagen sciere,</l>
<l>Om dat si met groten scaden</l>
<l>Bi hem seer waren verladen.</l>
</div>
<div type="chapter"><head type="chapter">VAN CONINC PUPPIJNS DOOT. <hi rend="italic">Dat XXV Capittel.</hi></head>
<l>Onlange na dat die dinc</l>
<l>Van Wayfiere dus te ghinc,</l>
<l n="1,1650"> Bleef coninc Puppijn doet,</l>
<l>Dat scade was ende jammer groet.</l>
<l>Te sente Denijs waert hi begraven</l>
<l>Eerleken, met groter haven.</l>
<l><pb n="65"/>Al was hi clene van leden,</l>
<l n="1,1655"> Van daden ende van vromicheiden</l>
<l>Was hi groet sunderlinge,</l>
<l>Ende volmaect in al sine dinge,</l>
<l>Geluckich mede, ende segevri.</l>
<l>Achtthiene jaer regneerde hi.</l>
<l n="1,1660"> Berte hiet sijn wijf, als ic las,</l>
<l>Die keiser Eraclius dochter was,</l>
<l>Daer hi Karlen den grooten aen wan.</l>
<l>Met rechte quam op den man</l>
<l>Dat Roemsche rike na den vader;</l>
<l n="1,1665"> Want aen hem versaemden algader</l>
<l>Die Griecken, ende dat Roemsce rike,</l>
<l>Dat Duitsce lande ende Vrancrike;</l>
<l>Soe dat al was in sijn gewelt</l>
<l>Ochte dat men dlant van hem hielt.</l>
<l n="1,1670"> Dus scrijft van Gembloes Segebrecht.</l>
<l>Carle, die men groet heit, na recht,</l>
<l>Om grote doecht die hem lach aen,</l>
<l>Ende sijn broeder, Karleman,</l>
<l>Deilden onder hem dat rike,</l>
<l n="1,1675"> Met vreden broederlike.</l>
<l><pb n="66"/>Carle dede hem cronen mede</l>
<l>Te Noioen in die stede,</l>
<l>Ende te Sessoen Karleman.</l>
<l>Dus gingen si hoer saken an,</l>
<l n="1,1680"> Ende saten dus, in waren dinge,</l>
<l>Beide gecroende coninge;</l>
<l>Deen west ende dander oest.</l>
<l>Dus heeft God, onser alre troest,</l>
<l>Gehoecht die Brabansche heren;</l>
<l n="1,1685"> Want hi gonste hen der eren,</l>
<l>Overmids dat si in horen dagen</l>
<l>Trouwen ende doechden plagen,</l>
<l>Ende die heilige kercke eerden,</l>
<l>Ende Goeds lof altoes meerden.</l>
<l n="1,1690"> Wouden heren alsoe noch leven</l>
<l>God, onse Here, soude hem geven</l>
<l>Gelucke ende sege mede,</l>
<l>Alsoe hi desen heren dede;</l>
<l>Mar dair uut eest al gegaen.</l>
<l n="1,1695"> Men siet die heren meer staen</l>
<l>Na weelde, ende na der luden goet,</l>
<l>Dant na gerechticheit doet:</l>
<l>Dits jammer groet van den heren,</l>
<l>Dat si uter duecht dus keren,</l>
<l n="1,1700"> Ende gerechticheit laten bliven.</l>
<l>Hier int dierste boec van viven.</l>
</div>
</div>
<div type="part"><head type="part comment"><pb n="67"/> TWEEDE BOEK.</head>
<div type="chapter"><head type="chapter comment">[Proloog]</head>
<l>Die ander boec hier beghint.</l>
<l>Die u sal maken bekent</l>
<l>Den anderen staet van den heren.</l>
<l>Hoe dat si in groter eeren,</l>
<l n="2,5"> Twee hondert ende veertich jaer,</l>
<l>Twe min, weet voerwaer,</l>
<l>Coninge saten geweldelike,</l>
<l>Somme keiseren des gelike,</l>
<l>Ende hoe dat si vielen weder</l>
<l n="2,10"> Bi verradenissen neder,</l>
<l>Ende der cronen worden quite,</l>
<l>Die si hielden dus met vlite.</l>
<l>Mar die minne in alre wise</l>
<l>Van Amelise ende Amise</l>
<l n="2,15"> <pb n="68"/> Sal ic u vertrecken voren,</l>
<l>Om dat si eens deels behoren</l>
<l>Ter geesten, die hier volget na,</l>
<l>Alsoe als ict beste versta,</l>
<l>Hoe si hem onderminden</l>
<l n="2,20"> Ende hoe hoer saken einden.</l>
<l>Dit boeck houdt in, tsinen dele,</l>
<l>Drie ende tsestich capitele.</l>
</div>
<div type="chapter"><head type="chapter">VAN AMISE ENDE AMELISE. <hi rend="italic">Dat eerste Capittel.</hi></head>
<l>Ghi hebt dicke seggen horen</l>
<l>Van tween kinderen, die geboeren</l>
<l n="2,25"> Worden in coninc Puppijns tiden,</l>
<l>Daer wi die geesten nu af liden,</l>
<l>Coninc Karls ridderen beide,</l>
<l>Die in groter hoesheide</l>
<l>Hem dienden meningen dach,</l>
<l n="2,30"> Als ic u nu hier seggen mach,</l>
<l>Die soe sunderlinge gelijc waren</l>
<l>Dat mense en conde twaren</l>
<l>Onderkennen, groet noch cleen,</l>
<l>Daer men den enen sach alleen.</l>
<l n="2,35"> <pb n="69"/> Die een was sone, als ic las,</l>
<l>Eens greven in Alvernen was,</l>
<l>Ende des anders vader, ic versta alsoe,</l>
<l>Was een ridder uut Baricho.</l>
<l>Doen gevielt dat men dese</l>
<l n="2,40"> Twe kinderen, dair ic af lese,</l>
<l>Te Romen waert seinde ter stede,</l>
<l>Om tontfaen hoer kerstenhede;</l>
<l>Want men doen opten dach</l>
<l>Gheen kint te dopen en plach,</l>
<l n="2,45"> Men liet alsoe verre gedien,</l>
<l>Dat sijn ghelove mocht gelien,</l>
<l>Ende verstandelijc sprekens plegen.</l>
<l>Nu gevielt soe, onder wegen,</l>
<l>Tot Luicken, in die stad,</l>
<l n="2,50"> Alsoet daventure woude dat,</l>
<l>Dese kinderen quamen te samen,</l>
<l>Ende sulke vrientscap ondernamen</l>
<l>Dat si, in al horen wanderen,</l>
<l>Deen sonder den anderen</l>
<l n="2,55"> Slapen en wouden, noch eten.</l>
<l>Dese kinder, alsoe wijt weten,</l>
<l>Quamen dus te Romen tsamen,</l>
<l>Ten paus, die doe bi namen</l>
<l>Deusdedit geheiten was,</l>
<l n="2,60"> Die dese kinder doepte ende belas,</l>
<l>Ende hiet tsgreven soen Amelijs,</l>
<l><pb n="70"/>Ende Berichaens sone Amijs,</l>
<l>Ende gaf elken kinde daer</l>
<l>Enen pledenen nap, voerwaer,</l>
<l n="2,65"> Gelijc van eenre groetheide,</l>
<l>Ende oec dier gesteine mede,</l>
<l>Ende seide: "Kinder, neempt dit nu</l>
<l>Tenen tekene dat ic u</l>
<l>Kersten dede, al hier ter stat,</l>
<l n="2,70"> Ende dat ghijs oec te bat</l>
<l>Hebben moet, in allen eren.</l>
<l>Mittien si te lande keren.</l>
<l>Elc ten vader dat si quamen;</l>
<l>Mer die herten bleven tsamen,</l>
<l n="2,75"> Al waren si van een gesceiden,</l>
<l>Alsoet na wel sceen hen beiden.</l>
<l>Alsoe Amijs quam tot sinen dagen,</l>
<l>Waert hi die wijste van sinen magen;</l>
<l>Want in hem soe wies soe seer</l>
<l n="2,80"> Doecht ende wijsheit, soe lanc soe meer.</l>
<l>Ende als hi deertich jaer gewan,</l>
<l>Was sijn vader een out man,</l>
<l>Van sinne wijs, ende heilich mede,</l>
<l>Ende hem quam aen siechede,</l>
<l n="2,85"> Ende ontboet voer hem Amise,</l>
<l>Ende beval hem in alre wise</l>
<l>Dat hi in ridderliken live</l>
<l>Gode emmer onderdanich blive,</l>
<l>Ende getrouwe si sinen here,</l>
<l n="2,90"> Ende sinen gesellen gehulpelic sere,</l>
<l><pb n="71"/>Ende dat hi tallen tiden mede</l>
<l>Die wercke houde der ontfermichede,</l>
<l>Ende dat hi, boven al dese dinge,</l>
<l>Amelise niet ane en ginge</l>
<l n="2,95"> Des greven soen van Alverne,</l>
<l>Noch te spotte noch te scerne.</l>
<l>Ende als geint was die tale</l>
<l>Versciet die man ten selven male,</l>
<l>Ende sijn sone, met groter werden,</l>
<l n="2,100"> Bestaden on eerliken ter eerden,</l>
<l>Ende Amijs quam in sijns vaders goet.</l>
<l>Maer onlanghe hi daer in ghestoet;</l>
<l>Want sijn volc was hem fel,</l>
<l>Dat die dinc alsoe ghevel</l>
<l n="2,105"> Dat si en, met valschen saken,</l>
<l>Ute sijns vaders erve staken,</l>
<l>Ende dat hem stoet soe ontsiene,</l>
<l>Dat hem dienden cume te tiene.</l>
<l>Alse dus tachter was die goede man</l>
<l n="2,110"> Sprac hi sinen knapen an;</l>
<l>Hi seide: "Mi dunct dat ict best love</l>
<l>Dat wi tes graven Amelijs hove</l>
<l>Te gadere varen, nu wel saen:</l>
<l>Hi is mijn vrient, hi sal ons ontfaen.</l>
<l n="2,115"> Ic hope hi mijns ontfermen sal,</l>
<l>Als hi weet mijn ongheval;</l>
<l>Oft wi nemen voert onse vaert</l>
<l>Te vrouwen Hildegaerden waert,</l>
<l><pb n="72"/>Conincs Karels wijf van Vrancrike;</l>
<l n="2,120"> Ic hebbe horen segghen, sekerlike,</l>
<l>Dat si hoevesch es ende fijn</l>
<l>Lieden die verdreven sijn.</l>
</div>
<div type="chapter"><head type="chapter">HOE ELC DEN ANDEREN SOCHTE. <hi rend="italic">Dat II Capittel. </hi></head>
<l>Aldus setten si haer vaert</l>
<l>Ten lande van Alvernen waert;</l>
<l n="2,125"> Maer si en hebben, tien stonden,</l>
<l>Den grave Amelijs thuus niet vonden;</l>
<l>Want hi was oec, te waren,</l>
<l>Te Bericho waert ghevaren.</l>
<l>Ende als hi te Berico quam,</l>
<l n="2,130"> Ende Amise niet en vernam,</l>
<l>Maer dat hi verloren hadde sijn lant.</l>
<l>Sciet hi droeve wech te hant,</l>
<l>Ende peinsde hi, ende ruste nimmermeer,</l>
<l>Hi en soude Amise vinden eer.</l>
<l n="2,135"> Amijs hadde oec rouwe, weet wel,</l>
<l>Doe die dinc alsoe ghevel,</l>
<l>Dat hi den grave niet thuus en vant</l>
<l>Ende keerde weder al te hant,</l>
<l>Alse die nemmermeer en woude</l>
<l n="2,140"> Rusten, voer dat hi soude</l>
<l>Amelise hebben vonden.</l>
<l>Dus socht elc ten andren, tien stonden,</l>
<l><pb n="73"/>Met ellende, met verlanghen swaer,</l>
<l>Luttel min of meer dan een jaer.</l>
<l n="2,145"> Daer binnen gheviel Amise dat</l>
<l>Dat hi quam in ene stat,</l>
<l>Daer hi met enen ridder lach,</l>
<l>Die aen hem hoerde ende sach</l>
<l>Dat hi sijns lants uut was verdreven,</l>
<l n="2,150"> Ende heeft hem sijnre dochter ghegheven,</l>
<l>Om dat hi was een edel man,</l>
<l>Ende hi er alle doghet sach an.</l>
<l>Nu waert Amijs te rade das,</l>
<l>Onderhalf jaer na dat hi was</l>
<l n="2,155"> Ghehuwet, dat hi, sonder sparen,</l>
<l>Te Parijs waert soude varen,</l>
<l>Om Amelise te sukene daer,</l>
<l>Die nu ghedoolt had twee jaer,</l>
<l>In doghene ende in ellenden,</l>
<l n="2,160"> Om dat hi Amise wilde venden;</l>
<l>Ende Amelijs hadde oec die vaert</l>
<l>Doen gheset te Parijs waert,</l>
<l>Soe dat hi bi Parijs quam,</l>
<l>Daer hi enen pelgrim vernam</l>
<l n="2,165"> Ieghen hem comende daer,</l>
<l>Die hem dochte overwaer</l>
<l>Van den lande van Bericoe.</l>
<l>Den pelgrijm vraeghdi doe:</l>
<l>Of hi in enich lant ware comen</l>
<l n="2,170"> Daer hi Amise hadde vernomen,</l>
<l>Die sijns lants ware verdreven?</l>
<l>Hi seide: "Here, in mijn leven</l>
<l>En sagickene nie, dat ic weet."</l>
<l><pb n="74"/>Amelijs trac uut sijn cleet</l>
<l n="2,175"> Ende gaeft den armen man,</l>
<l>Ende seide: "Bidt voer mi dan,</l>
<l>Dat God minen arbeit einde,</l>
<l>Dien ic, te waren, in elleinde</l>
<l>Doer sinen wille hebbe onfaen!"</l>
<l n="2,180"> Die pelgrim is wech ghegaen,</l>
<l>Van sinen cleede vroe ende blide;</l>
<l>Ende quam ten avent tide,</l>
<l>In enen huse, sijt seker das,</l>
<l>Daer Amijs te herberghen was.</l>
<l n="2,185"> Alse Amijs hadde versien</l>
<l>Den pelgrijm, sprac hi met dien:</l>
<l>Oft hi in enich lant ware comen</l>
<l>Daer hi iewerinc hadde vernomen</l>
<l>Van den grave van Alverne,</l>
<l n="2,190"> Dien hi saghe alsoe gherne?</l>
<l>Die pelgrijm seide: "Here, ghi</l>
<l>Maect u sceren nu met mi;</l>
<l>Want ic sie nu ende merke wale,</l>
<l>Beide ane u ghedaen ende u tale,</l>
<l n="2,195"> Dat ghi selve sijt die grave,</l>
<l>Daer ghi mi nu vraghet ave;</l>
<l>Maer ander knapen ende ander cleder mede</l>
<l>Ende ander perde haddi, here, ter stede,</l>
<l>Dan ghi heden hebt, des ben ic wijs,</l>
<l n="2,200"> Doen ic u ontmoete bi Parijs,</l>
<l>Daer ghi mi dit cleet gaeft an,</l>
<l><pb n="75"/>Ende mi vraghet na enen man,</l>
<l>Die Amijs gheheten ware,</l>
<l>Dien ghi gesocht hadt twee jare."</l>
<l n="2,205"> Alse Amise dus hadde verstaen</l>
<l>Dese mere, antwoerde hi saen:</l>
<l>"Here pelgrim, mi wondert sere</l>
<l>Dat ghi segt ic ben die here</l>
<l>Amelijs, grave van Alverne;</l>
<l n="2,210"> Want boven al saghic gherne</l>
<l>Den selven man, des sijt ghewes,</l>
<l>Die Amelijs gheheten es.</l>
<l>In sach u oec heden, no en gaf</l>
<l>Dat cleet daer ghi segt af;</l>
<l n="2,215"> Maer Amijs es mijn name:</l>
<l>Bidt God dat hem si bequame</l>
<l>Dat ickene saen moete sien."</l>
<l>Sijns ghelts gaf hi hem met dien,</l>
<l>Ende heeft ghenomen sine vaert</l>
<l n="2,220"> Rechte te Parijs waert.</l>
<l>Ende alse hi bi Parijs is comen</l>
<l>Heeft hi Amelise vernomen:</l>
<l>In een prieel dat hi sat</l>
<l>Met sinen gheselscape, ende at.</l>
<l n="2,225"> Ende alse die grave Amelijs vernam</l>
<l>Dat Amijs was, die daer quam,</l>
<l>Spranc hi op, ende liepen iegen.</l>
<l>Daer mochte men sien pleghen</l>
<l>Ongheveinsder vrientscepen!</l>
<l n="2,230"> Want elc heeft anderen begrepen</l>
<l>Met armen, ende gecust mede</l>
<l>Dusent werven op die stede.</l>
<l><pb n="76"/>Van bliscappen soe weenden si.</l>
<l>Elc ghinc den anderen sitten bi</l>
<l n="2,235"> Vertellen wat hem was ghesciet.</l>
<l>Haer ellende ende haer verdriet,</l>
<l>Dat si ghedoecht hadden twee jaer</l>
<l>Keerde al in vrouden daer,</l>
<l>Ende danctens Gode, dat si quamen</l>
<l n="2,240"> Soe ghelikelijc te samen.</l>
<l>Al waest hen worden te suren,</l>
<l>Tes conincs Karels hove si vuren:</l>
<l>Daer waert Amijs ghemaect tresorier,</l>
<l>Die noch gerich en was noch fier.</l>
<l n="2,245"> Ende Amelijs, die grave van love,</l>
<l>Wart drossaert van sconincs hove.</l>
<l>Daer mochtemen sien jonghelinghe,</l>
<l>Ghemate ende wijs in allen dinghe,</l>
<l>Van eenre ghedane even scone,</l>
<l n="2,250"> Ende ghemint van al der crone,</l>
<l>Ende daer toe, beide lude ende stille,</l>
<l>Van eenre herten, van enen wille.</l>
</div>
<div type="chapter"><head type="chapter">HOE HERDERIJC AMELISE ONDERVANT. <hi rend="italic">Dat III Capittel.</hi></head>
<l>Alse dese twee, in ware dinc,</l>
<l>Ghedient hadden den coninc,</l>
<l n="2,255"> Ontrent twee jaer, in diere wise,</l>
<l>Sprac Amijs tote Amelise:</l>
<l>"Gheselle, ic moet, te waren,</l>
<l><pb n="77"/>Thuus te minen wive varen;</l>
<l>Maer ic wane saen wederkeren.</l>
<l n="2,260"> Nu, hout u ane mijn leren,</l>
<l>Ghi blivet hier int hof.</l>
<l>Hoet u emmer daer of,</l>
<l>Dat ghi, om gheene saken,</l>
<l>Des sconincs dochter en selt ghenaken,</l>
<l n="2,265"> Waer ghi sijt, in elke stede;</l>
<l>Ende dat ghi u oec hoet mede</l>
<l>Dat Harderijc, die valsche grave,</l>
<l>Uwen sin niet en ondergave,</l>
<l>Noch en weet u heimelicheit,</l>
<l n="2,270"> Wat hi oec tote u seit;</l>
<l>Want ic sie ende merke wel</l>
<l>Dat hi mordadich is ende fel."</l>
<l>Met desen es hi wech ghevaren.</l>
<l>Amelijs bleef int hof, te waren,</l>
<l n="2,275"> Ende leide, met groten sinne,</l>
<l>Ane sconincs dochter sine minne,</l>
<l>Dat hi sinen wille daer af ghewan.</l>
<l>Doen quam Harderijc, die quade man,</l>
<l>Die alre dorperheit was blide,</l>
<l n="2,280"> Ende alle vroemheit benide,</l>
<l>Ende sprac Amelise ane,</l>
<l>Ende dede hem te verstane,</l>
<l>Hoe vrient dat hien ware,</l>
<l>Ende dat hi stille ende openbare</l>
<l n="2,285"> Hem heimelijc soude sijn</l>
<l>Ende in allen trouwen fijn,</l>
<l>Ende swoert te houdene wale.</l>
<l>Ende alse gheeint was die tale,</l>
<l><pb n="78"/>Ende ghedaen was die eet,</l>
<l n="2,290"> Gheloeves Amelijs ghereet,</l>
<l>Ende ondecte hem ter stede</l>
<l>Onwiselijc sine heimelichede,</l>
<l>Alse die van sinne niene was fel.</l>
<l>Amelijs, dien dit ghevel,</l>
<l n="2,295"> Es eens voer den coninc ghestaen,</l>
<l>Alse hem water te ghevene saen;</l>
<l>Ende Herderijc stont daer bi mede,</l>
<l>Die aldus sprac ter stede:</l>
<l>"Here coninc, ic segt u dan,</l>
<l n="2,300"> Van enen ontwetteghen man</l>
<l>En seldi gheen water ontfaen,</l>
<l>Die soe sware heeft mesdaen;</l>
<l>Want hi uwer dochter heeft gheroeft</l>
<l>Haer suverheit; des gheloeft.</l>
<l n="2,305"> Hi is wel waert der doot!"</l>
<l>Amelijs, van wondere groot</l>
<l>Viel in onmacht ende van vare.</l>
<l>Die coninc deden opheffen dare,</l>
<l>Alse een edel man van sinne,</l>
<l n="2,310"> Ende seide: "En vervaert u niet, minne!</l>
<l>Stant op stoutelike, ende kere</l>
<l>Van di selven dese oneere!"</l>
<l>Hi sprac, als hi becomen was:</l>
<l>"Heer coninc, en gheloeft niet das</l>
<l n="2,315"> Dat Herderijc, die verrader, seghet;</l>
<l>Want des gheen hoghe man en pleghet;</l>
<l>Maer, here, gheeft mi daer toe tijt,</l>
<l>Dat ic camp neme ende strijt,</l>
<l><pb n="79"/>Dat ic mi mach daer in verclaren</l>
<l n="2,320"> Van aldus dorperliker maren,</l>
<l>Met campe, voer u oghen,</l>
<l>Dat God die waerheit moete toghen,</l>
<l>Dat hi lieghet als een dief!"</l>
<l>Karle sprac: "Hets mi lief."</l>
<l n="2,325"> Ende vrou Hildegaert, die coninghinne</l>
<l>Si warp hare soe verre daer inne</l>
<l>Dat si Amelis borghe waert,</l>
<l>Die hem wech beraden vaert.</l>
<l>Ende als hi aldus, in dierre wise,</l>
<l n="2,330"> Soeken vaert sinen vrient Amise,</l>
<l>Ghemoet hien op sine vaert,</l>
<l>Als te vaerne te hove waert.</l>
<l>Te sinen voeten viel hi met wene,</l>
<l>Ende seide: "Ay mi, lieve, hulpe allene</l>
<l n="2,335"> Ende troest van mijnre salichede,</l>
<l>Dinen raet ende dine bede</l>
<l>Heb ic domelike te broken:</l>
<l>Des moet ic enen camp stoken</l>
<l>Opten valscen Herderike;</l>
<l n="2,340"> Want ic hebbe dorperlike</l>
<l>Karles dochter, mijnre joncvrouwen,</l>
<l>Beslapen, bi mijnre ontrouwen."</l>
<l>Amijs heeftene seer bescouden</l>
<l>Om dat hi hem dus heeft ghehouden.</l>
<l n="2,345"> Hi sprac: "Wi selen metter vaert</l>
<l>Wisselen clederen ende paert,</l>
<l><pb n="80"/>Men sal wanen dat ic ben ghi</l>
<l>Ende ic sal vechten vore di,</l>
<l>Ende sal, metter hulpen ons Heren,</l>
<l n="2,350"> Den grave, den verradere, onteren.</l>
<l>Vaert tonsent, te minen wive;</l>
<l>Maer hoet u van haren live!</l>
<l>Si sal wanen dat ict ben."</l>
<l>Met desen bedroefden si hen:</l>
<l n="2,355"> Met tranen sceidense ende met wene.</l>
<l>Amijs voer te hove allene,</l>
<l>Alse oftet Amelis die grave ware,</l>
<l>Ende Amelis, in dien ghebare,</l>
<l>Quam tote Amijs huse saen,</l>
<l n="2,360"> Rechte alse Amelijs ghedaen.</l>
</div>
<div type="chapter"><head type="chapter">AMIJS CAMP TEGHEN HERDERIKE. <hi rend="italic">Dat IV Capittel.</hi></head>
<l>Amijs wijf waende dan</l>
<l>Dat Amijs ware haer man:</l>
<l>Maer om ghene saken</l>
<l>En woude hi haer ghenaken,</l>
<l n="2,365"> Ende hi leide, al in een,</l>
<l>Snachs een sweert tussen hen tween.</l>
<l><pb n="81"/>Nu is Amijs te hove comen,</l>
<l>Ende seit hi heeft raet ghenomen,</l>
<l>Ende wilt sinen camp vechten</l>
<l n="2,370"> Op Herderike, ende berechten</l>
<l>Datti loghe als een valsch man.</l>
<l>Karle die coninc sprac hem an,</l>
<l>Ende seide: "Grave, ontsiet u niet!</l>
<l>Eest dat u die ere gesciet</l>
<l n="2,375"> Dat ghi desen camp verent,</l>
<l>Soe dat mijn dochter Belisent</l>
<l>Van der blamen verwaert blive,</l>
<l>Ic gevese u dan tenen wive."</l>
<l>Des merghens sijn, na ridders wise,</l>
<l n="2,380"> Die grave Herderijc met Amise</l>
<l>Opt velt comen, buten Parijs.</l>
<l>Daer bi stont die coninc wijs,</l>
<l>Ende menich hoghe baroen mede,</l>
<l>Ende alle die beste van der stede,</l>
<l n="2,385"> Diet alle hilden, weet voer waer,</l>
<l>Dat Amelijs selve ware.</l>
<l>Ende want Amijs op dien dach</l>
<l>Sine consciencie ontsach</l>
<l>Seide: "Her grave, hets dorperheit groet</l>
<l n="2,390"> Dattu staes na mijnre doet,</l>
<l>Ende du di selven ende dijn leven</l>
<l>Te mets daer vore wilt gheven;</l>
<l>Maer wiltu wedersegghen de moert</l>
<l>Die du op mi heefs bracht voert,</l>
<l n="2,395"> Ic wildi dienen, des sijt ghewes;</l>
<l><pb n="82"/>Want ic ontsculdich ben des!"</l>
<l>Dander antwoerde, alse die coene:</l>
<l>Hi en hadde sine vrientscap niet te doene;</l>
<l>Sijn hoeft waer sijn te voren,</l>
<l n="2,400"> Ende heeft oec dat ghesworen,</l>
<l>Dat hi met crachten hevet gescent</l>
<l>Des conincs dochter Belisent.</l>
<l>Amijs swoer, ende wilt oec toghen,</l>
<l>Dat Harderijc daer ane heeft gheloghen.</l>
<l n="2,405"> Dus sijn si te gader comen;</l>
<l>Ende Amijs heeft ghenomen</l>
<l>Harderike daer sijn lijf,</l>
<l>Ende onthoefde den catijf.</l>
<l>Doen gaf hem die coninc te handen</l>
<l n="2,410"> Belisenden, die hi van scanden</l>
<l>Verlost hadde, ende gaf hem voert</l>
<l>In te woene ene goede poert.</l>
<l>Amijs ontfincse blide ende vroe,</l>
<l>Ende gheloefde den coninc doe,</l>
<l n="2,415"> Dat hise trouwen soude saen,</l>
<l>Had hi ene bedevaert ghedaen</l>
<l>Die hi te vaerne hadde ghenomen.</l>
<l>Te huus, te Amelise es hi comen</l>
<l>Ende seide: "Ic hebbe u ghewroken</l>
<l n="2,420"> Van des verraders sproken,</l>
<l>Ende hebbe gheloeft Karle, bi trouwen,</l>
<l>Dat ic sijnre dochter sal trouwen."</l>
<l>Doen keerde Amelijs, vro ende blide,</l>
<l>Ende troude dus, na den stride,</l>
<l n="2,425"> Belisenten, ende voer mede</l>
<l>Wonen in sijns selfs stede.</l>
</div>
<div type="chapter"><head type="chapter"><pb n="83"/> HOE AMIJS LASERS KEERDE TE AMELISE. <hi rend="italic">Dat V Capittel.</hi></head>
<l>Na desen tiden soe ghevel</l>
<l>Dat Amijs ane sijn vel</l>
<l>Waert te male lazers al;</l>
<l n="2,430"> Ende waer dat hi wesen sal</l>
<l>Moet menne heffen ende draghen.</l>
<l>Op sijn vernoy ende op sijn claghen</l>
<l>En achte niet sijn wijf Abie.</l>
<l>Hoe groot dat eerste was die vrie</l>
<l n="2,435"> Dicke poghet si nu voert</l>
<l>Hoe dat sien hadde versmoert.</l>
<l>Sinen tween knapen riep hi an,</l>
<l>Die hem ghetroust waren dan,</l>
<l>Ende seide: "Voert mi ute desen landen,</l>
<l n="2,440"> Doch ute mijns wijfs handen!</l>
<l>Minen nap neem heimelike mede</l>
<l>Ende voert mi te mine stede,</l>
<l>Te Bericho, dat mi toe hoert."</l>
<l>Doen voeren si ter selver poert;</l>
<l n="2,445"> Ende teersten, dat si daer quamen,</l>
<l>Ende dat die liede vernamen</l>
<l>Dat dit Amijs haer here ware,</l>
<l>Maecten si en sere onmare,</l>
<l>Ende hebben die knapen gheslaghen,</l>
<l n="2,450"> Ende worpense van den waghen.</l>
<l>Doen wart Amijs wenende sere,</l>
<l>Ende seide: "God, ghenadich here,</l>
<l><pb n="84"/>Helpt mi ute deser noet,</l>
<l>Oft gheeft mi corteliken die doot!"</l>
<l n="2,455"> Daer na es hi te Rome comen,</l>
<l>Ende alse ment heeft vernomen</l>
<l>Quam metten paus Constantine</l>
<l>Een deel der edelren sine,</l>
<l>Diene lieffelijc ontfinghen,</l>
<l n="2,460"> Ende die hem van allen dinghen</l>
<l>Dies hi behoefde, ende die sine,</l>
<l>Ghenoech gaven, sonder pine;</l>
<l>Want, doe mense kersten dede,</l>
<l>Te Romen in die goede stede,</l>
<l n="2,465"> Worden sine peteren uutvercoren</l>
<l>Grote heren, van Rome gheboren.</l>
<l>Aldus was hi daer twee jaer.</l>
<l>Doen quam daer van hongherie swaer</l>
<l>Een soe groet onghemac,</l>
<l n="2,470"> Dat kint den vader van hem stac,</l>
<l>Soe dattene die ghene begaven</l>
<l>Die hem dare nu tetene gaven,</l>
<l>Ende dat hi Rome ruemde die stat,</l>
<l>Ende wart te rade, na dat,</l>
<l n="2,475"> Dat hi tAlverne varen woude,</l>
<l>Tote Amelise, ofte hi soude</l>
<l>Daer doch trouwe vinden moghen.</l>
<l>Met desen es hi ghetoghen</l>
<l>Voer sgraven Amelijs porten saen,</l>
<l n="2,480"> Ende sloech daer op sijn clapspaen.</l>
<l>Alse die grave hoerde dat gheclap,</l>
<l><pb n="85"/>Nam hi sinen pladenap,</l>
<l>Die hem die paus Deusdedit gaf,</l>
<l>Daer Amijs die wedergade hadde af,</l>
<l n="2,485"> Ende sendene hem met wine doe</l>
<l>Ende broet ende vleisch daer toe.</l>
<l>Die bode ghinc sinen vollen stap</l>
<l>Ende goet in des siecs mans nap</l>
<l>Den wijn, ende alse hi weder quam:</l>
<l n="2,490"> "Here, seide hi, ic en vernam</l>
<l>Noit nap, soe ghelijc desen,</l>
<l>Alse mi des mans nap dunct wesen;</l>
<l>Want even groot ende even goet</l>
<l>Sijn si, dat seit mi mijn moet."</l>
<l n="2,495"> Amelijs hiet den sieken halen,</l>
<l>Ende ginc hem ane met talen:</l>
<l>Wanen hem selke nap quame,</l>
<l>Soe scone ende soe bequame?</l>
<l>Amijs sprac sonder waen:</l>
<l n="2,500"> "Ic ben van den castele Bericaen,</l>
<l>Ende Deusdedit, die mi dede</l>
<l>Kersten te Rome, in die stede,</l>
<l>Die paus, gaf mi desen nap daer."</l>
<l>Doen wiste Amelijs, over waer,</l>
<l n="2,505"> Dat Amijs was, sijn gheselle goet,</l>
<l>Die voer hem storte sijn bloet,</l>
<l>Ende hem des conincs dochter wan.</l>
<l>Doen viel hi op den lieven man,</l>
<l>Vriendelijc, met groten wene,</l>
<l n="2,510"> Ende en liet groot noch clene</l>
<l>Hien custene ane sinen mont,</l>
<l>Al was hi besmet ende onghesont.</l>
<l>Amelijs wijf trac hem bet naer,</l>
<l>Ende maecte groet misbaer;</l>
<l n="2,515"> <pb n="86"/> Want haer ghedochte hoe vromelike</l>
<l>Dat hi verwan Harderike,</l>
<l>Daer hi haer lijf met behilt dan</l>
<l>Ende haerre lief mede ghewan.</l>
<l>In haer huus dat si en brochte</l>
<l n="2,520"> Ende ene stede hem sochte,</l>
<l>Daert rastelic was, ende scone mede,</l>
<l>Daer si hem in wesen dede,</l>
<l>Ende gaf hem dat hi verteerde,</l>
<l>Als ghenoech, dies hi begheerde.</l>
</div>
<div type="chapter"><head type="chapter">HOE AMIJS GHESONT WART. <hi rend="italic">Dat VI Capittel. </hi></head>
<l>  2,525 Op enen nacht, daer na, ghevel,</l>
<l>Dat die enghel Gabriel</l>
<l>Tot Amise quam (alse hem dochte),</l>
<l>Die hem ene mare brochte</l>
<l>Dat Amelijs sijnre kinder dode,</l>
<l n="2,530"> Ende hi metten bloede rode</l>
<l>Sinen gheselle bestreke, Amise;</l>
<l>Hi worde ghesont in selker wise.</l>
<l>Amijs seide dit met vare</l>
<l>Sinen gheselle openbare.</l>
<l n="2,535"> Dit nam die grave swaerlijc an;</l>
<l>Maer doch peinsdi, dat die man</l>
<l>Sijn lijf sette voer hem te pande.</l>
<l>Een sweert nam hi in sinen hande,</l>
<l>Ende ghinc daer sine kinder sliepen</l>
<l n="2,540"> <pb n="87"/> (Die tranen hem ghedichte liepen</l>
<l>Over sine beide wanghen):</l>
<l>Op hen viel hi, ende weende langhe,</l>
<l>Want si sliepen beide.</l>
<l>"O wi, sprac hi, o wi, leide!</l>
<l n="2,545"> Dit en was noit ghehoert,</l>
<l>Dat die vader heeft vermoert</l>
<l>Sine kindere, dus sijns ondancs!</l>
<l>O wi, lieve kindere, des ancs.</l>
<l>Hier heb ic tvaders name verboert,</l>
<l n="2,550"> Sint dat u mijn swert stoert.</l>
<l>Die tranen vielen op die kinder,</l>
<l>Soe dat si ontwecten ghinder;</l>
<l>Ende als si saghen haren vader</l>
<l>Loeghen si op hem, beide gader:</l>
<l n="2,555"> Twee knapeline warent, te waren,</l>
<l>Scone, jonc, van drie jaren.</l>
<l>"Lieve, lieve kinder, sprac die grave</l>
<l>Al lachti, daer coemt wenen ave;</l>
<l>Want ic, u vader, nu moet</l>
<l n="2,560"> Nemen u onnosel bloet!"</l>
<l>Mettien onthoefdise te samen,</l>
<l>Ende nam die hoofde ende die lichamen,</l>
<l>Ende leitse in haer bedde neder,</l>
<l>Als oft si beide sliepen weder.</l>
<l n="2,565"> Dat bloet nam hi daer ter stede,</l>
<l>Ende bestrekere Amise mede,</l>
<l>Ende seide: "Heer Jhesus, dit bescouwe,</l>
<l>Die den menschen heet houden trouwe,</l>
<l>Ende den laseren maket ghesont,</l>
<l n="2,570"> <pb n="88"/> Met dinen woorden in corter stont,</l>
<l>Du moets minen gheselle ghenesen;</l>
<l>Want u, Here, cont es van desen,</l>
<l>Dat mi trouwe gaf den moet</l>
<l>Te storttene mijnre kinder bloet."</l>
<l n="2,575"> Amijs wart te hant ghesont,</l>
<l>Ende die grave dedene tier stont</l>
<l>Ombesien ter kerken keren,</l>
<l>Ende dancte Gode der eren;</l>
<l>Ende eer si er comen conden</l>
<l n="2,580"> Alle die clocken te ludene begonden,</l>
<l>Alsoe als God selve gheboet.</l>
<l>Tfolc quam met cudden groet,</l>
<l>Die dat wonder Gods ane saghen.</l>
<l>Die gravinne begonde te vraghen,</l>
<l n="2,585"> Alsise te gader comen sach,</l>
<l>Welc haer man wesen mach?</l>
<l>Doen sprac die grave: "Ic ben u man,</l>
<l>Ende dits Amijs, die u volghet an,</l>
<l>Mijn gheselle, dien God ter stont</l>
<l n="2,590"> Van live heeft ghemaect ghesont."</l>
<l>Maer die grave versuchte onsachte;</l>
<l>Want hem der kinder doot ghedachte,</l>
<l>Die hem swaer lach in sinen sinne.</l>
<l>Mettien hiet die gravinne</l>
<l n="2,595"> Volke, om die kindere gaen.</l>
<l>"Neen, sprac die grave, het is te saen;</l>
<l>Laetse slaepen, si rusten wel."</l>
<l>Doen ghinc hi selve, ende niement el,</l>
<l>In die camere, met onghedoude,</l>
<l n="2,600"> <pb n="89"/> Alse diese bewenen woude,</l>
<l>Ende vant die kindere daer ter stat</l>
<l>Spelende, ende te ghereke bat,</l>
<l>Dan hise noit te voren sach.</l>
<l>Om hare halsekin soe lach</l>
<l n="2,605"> Een teken, alse een draet roet</l>
<l>(Hier moeghdi horen wonder groot!).</l>
<l>Alse hi die kinder dus vernam,</l>
<l>In sinen arme hise nam,</l>
<l>Ende dancte Gode om dese dinc.</l>
<l n="2,610"> Dat teken noit hen en verghinc:</l>
<l>Hi droechse der moeder in de scoet;</l>
<l>Ende seide: "Nu maect bliscap groet:</l>
<l>Dese kindere sloech ic doet,</l>
<l>Als mi dinghel selve ontboet,</l>
<l n="2,615"> Ende met haren bloede, nu ter stont,</l>
<l>Es worden mijn gheselle ghesont!"</l>
<l>Des dancten si alle gader</l>
<l>Gode den hemelschen vader,</l>
<l>Dat hise brachte uut selker noet.</l>
<l n="2,620"> Amijs nam met hem here groet,</l>
<l>Ende heeft beseten saen</l>
<l>Sijn casteel Berichaen,</l>
<l>Dat hem sijns selfs liede namen.</l>
<l>Te ghenaden dat si quamen;</l>
<l n="2,625"> Ende hi vergaf hen, sonder waen,</l>
<l>Al dat si teghen hem hadden misdaen,</l>
<l>Ende bleef in payse, voert mere,</l>
<l>Ende diende God onsen here.</l>
<l>Hier na seldi noch vinden</l>
<l n="2,630"> Hoe si haer leven einden,</l>
<l>Daert tijt ende stede sal sijn,</l>
<l><pb n="90"/>Alsoe als ment vint in latijn.</l>
</div>
<div type="chapter"><head type="chapter">HOE KARLE SASSEN DESTRUEERDE. <hi rend="italic">Dat VI Capittel. </hi></head>
<l>In dien tiden, sonder waen,</l>
<l>Dat paus was Adriaen,</l>
<l n="2,635"> Die maecte, als ic hore lien,</l>
<l>Boecke ieghen heresien,</l>
<l>Doe voer harde mogendelike</l>
<l>Coninc Karle van Vrancrike</l>
<l>Op die Sassen, met sinen here,</l>
<l n="2,640"> Die hen vaste setten ter were;</l>
<l>Want si en wouden pais noch vrede,</l>
<l>Vonden si tijt ende stede,</l>
<l>Dat si den Vranscen mochten scaden,</l>
<l>Alsi altoes voermaels daden</l>
<l n="2,645"> Bi Marteele, ende bi Pippine,</l>
<l>Daer si omme doechden meneghe pine,</l>
<l>Als ic u hier voren seide.</l>
<l>Karle dede hen soe leide</l>
<l>Dat hi, al lancs ende breet,</l>
<l n="2,650"> Haer lant al orloghende doer reet,</l>
<l>Ende wan hen af menich velt,</l>
<l>Daer hise afsloech met ghewelt.</l>
<l>Herberch, ene vaste stede</l>
<l>Wan hi hen af met stride mede,</l>
<l n="2,655"> Ende Hoermense (haren tempel diere,</l>
<l><pb n="91"/>Daer in van menegher maniere</l>
<l>Afgode stonden, groot ende cleine)</l>
<l>Destrueerde hi al op ghemeine,</l>
<l>Ende versloech hen soe menighen man,</l>
<l n="2,660"> Dat mens ghetellen niet en can.</l>
<l>Daer was sijn volc wel na verstorven,</l>
<l>Ende van dorste al verdorven;</l>
<l>Want men, in dat selve lant,</l>
<l>Niewerincs water en vant.</l>
<l n="2,665"> Doe bat Karle, met ernste groot,</l>
<l>An onsen here, in der noot,</l>
<l>Dat hi sijns ontfermen soude,</l>
<l>Dat sijn volc, met sijnre scoude,</l>
<l>Niet en blive van dorste doot.</l>
<l n="2,670"> Daer quam te hant planteit so groot</l>
<l>Van watere, dat al sijn here</l>
<l>Ghenoech dranc na sinen ghere,</l>
<l>Ende vertroest was sere daer mede.</l>
<l>Dit dede God door Karels bede.</l>
<l n="2,675"> Desen coninc waest goet ghedient,</l>
<l>Dien doverste coninc was so vrient!</l>
<l>Alse dat die heidene Sassen saghen,</l>
<l>Datse God soe wilde plaghen,</l>
<l>Gaven si, in heer Karels handen,</l>
<l n="2,680"> Ghisele van haren landen</l>
<l>Ende geloefden, bi horen wetten,</l>
<l>Dat si hem nimmermeer souden setten</l>
<l>Ieghen die Vrancsche riken,</l>
<l>Ende Karlen altoes souden wiken.</l>
</div>
<div type="chapter"><head type="chapter"><pb n="92"/> HOE KARLE VOER OPTE LOMBARDE. <hi rend="italic">Dat VII Capittel. </hi></head>
<l n="2,685"> In tnaeste jaer, heb ic verstaen,</l>
<l>Dat die paus Adriaen</l>
<l>Sende letteren nerenstelike</l>
<l>An den coninc van Vrancrike,</l>
<l>Dat hi quame alse Gods knecht,</l>
<l n="2,690"> Ende hilde sinte Peters recht;</l>
<l>Want die coninc Desidere</l>
<l>Van den Lumbarden, ende sijn here,</l>
<l>Daden hem soe swaren pant,</l>
<l>Si en consten niet behouden tlant,</l>
<l n="2,695"> Ende hi van elken hoofde hief</l>
<l>In Rome, wient leet was oft lief,</l>
<l>Enen swaren penninc, ende daer bi</l>
<l>Dat lant al verloren si,</l>
<l>Ende dat sinte Pieters vrihede</l>
<l n="2,700"> Al te nieute gaet daer mede,</l>
<l>Hi en come soe machtich saen</l>
<l>Dat hijt moghe wederstaen.</l>
<l>Doen Karle dese woerde hoerde,</l>
<l>Doen peinsde hi dat hijt metten oerde</l>
<l n="2,705"> Van den sweerde soude weren dan;</l>
<l>Maer die goedertierene man</l>
<l>Hadde die dinc gherne leden</l>
<l>Sonder strijt, met hovescheden;</l>
<l>(Want hi noit gerne, sijt seker das,</l>
<l n="2,710"> Op man en street die kersten was)</l>
<l><pb n="93"/>Ende sende boden an Desidere,</l>
<l>Ende dede hem bidden, harde sere,</l>
<l>Dat hi sinte Petere weder gave</l>
<l>Dat hi hem hadde te broken ave;</l>
<l n="2,715"> Indien dat hijt doen woude</l>
<l>Hi soude hem van sinen goude</l>
<l>Veertien hondert scellinghe gheven;</l>
<l>Nochtan soude hi met rasten leven</l>
<l>Ende sijn vrient bliven mede.</l>
<l n="2,720"> Desidere en achte niet der mede;</l>
<l>Want sine felheit was soe groet</l>
<l>Hi en achte niet dat men hem boet.</l>
<l>Doen trac Karle te samen</l>
<l>Sijn ridderscap van groten namen,</l>
<l n="2,725"> Baenrutsche ende lants heren,</l>
<l>Bisscoppe, abde, die souden leren</l>
<l>Dat here, alst ware te doene.</l>
<l>Over barch trac die coene</l>
<l>Tote eenre stede, daer die pas</l>
<l n="2,730"> Sere sterc ende enghe was,</l>
<l>Ende hiet die cluse bi namen.</l>
<l>Alse die fransoyse ghinder quamen,</l>
<l>Ende si vernamen aldaer</l>
<l>Dat die pas was soe swaer,</l>
<l n="2,735"> Ontboet Karle Desideren</l>
<l>Dat hi ende sijn here wilden keren</l>
<l>Te lande, op dat hi weder gave</l>
<l>Sente Petere dat hi hem ave</l>
<l><pb n="94"/>Te broken hadde met ghewelt,</l>
<l n="2,740"> Lant, renten ende ghelt.</l>
<l>Die Lombaert en woude niet</l>
<l>Doen dat hem Karle hiet;</l>
<l>Maer hi quam met sinen heere,</l>
<l>Ende sette hem vaste ter were</l>
<l n="2,745"> Ter clusen, toten inganghe</l>
<l>Dien hi hadde doen vesten langhe,</l>
<l>Om dat hi waende, sonder waen,</l>
<l>Die francsoise daer wederstaen.</l>
<l>Doen dat die fransoise saghen</l>
<l n="2,750"> Begonst hem qualike te behaghen,</l>
<l>Ende vele van den heren</l>
<l>Rieden doen dat wederkeren;</l>
<l>Want hen seker dochte</l>
<l>Dat men den pas niet winnen mochte.</l>
</div>
<div type="chapter"><head type="chapter">HOE AMIJS ENDE AMELIJS DOOT BLEVEN. <hi rend="italic">Dat IX Capittel. </hi></head>
<l n="2,755"> God, die langher niet en woude</l>
<l>Dat Desidere regneren soude,</l>
<l>Om sine quade dorperhede,</l>
<l>Ende om des grotes Karels bede,</l>
<l>Gaf hen snachs enen vaer,</l>
<l n="2,760"> Soe dat hem ende sinen here daer</l>
<l>Soe sere des lijfs wanhaghede,</l>
<l>Nochtan dat se niement jaghede,</l>
<l><pb n="95"/>Vloen si doer bosch ende doer velt,</l>
<l>Ende lieten al haer ghetelt</l>
<l n="2,765"> Allene met haren dinghen,</l>
<l>Ende waren vroe dat sijt ontghinghen.</l>
<l>Alse Karle sach die aventure</l>
<l>Trac hi den pas al dure,</l>
<l>Ende volghede hem vaste naer.</l>
<l n="2,770"> In Karels heere waren daer</l>
<l>Die heilighe twee ghesellen,</l>
<l>Daer ghi hier voren af horet tellen,</l>
<l>Dat was Amelijs ende Amijs.</l>
<l>Al plaghen si, in alre wijs,</l>
<l n="2,775"> Haers ambachs in des coninc hof,</l>
<l>Nochtan en stonden si niet of</l>
<l>Haers vastens en haers ghebede,</l>
<l>Ende almoesen in elke stede</l>
<l>Te ghevene, daer sijs saghen noet.</l>
<l n="2,780"> Desidere, die dus ontscoet,</l>
<l>Volchden si met Karle achter,</l>
<l>Soe datten Lombarden dochte lachter</l>
<l>Dat hen die fransoise soe verre</l>
<l>Volchden, ende worden erre,</l>
<l n="2,785"> Ende hilden tvolc in de campane,</l>
<l>Alse hen te wederstane.</l>
<l>Nochtan hadde Desidere</l>
<l>Met hem daer een cleine here</l>
<l>Ieghent here dat op hem quam;</l>
<l n="2,790"> Want met Karlen, als ict vernam,</l>
<l>Waren Dietsce ende Waloise,</l>
<l><pb n="96"/>Inghelsche, ende Avaloise,</l>
<l>Ende menegherande ander diet.</l>
<l>In ene stede, die doen hiet</l>
<l n="2,795"> Ten Schonen Woude, was die strijt</l>
<l>Van desen twee coninghen tier tijt,</l>
<l>Daer elc verloes van sinen here,</l>
<l>Karle oec ende Desidere</l>
<l>In dien weghe soe vele liede.</l>
<l n="2,800"> Ende om datter dat ghesciede</l>
<l>Soe heet die stede, in deser ure,</l>
<l>Ghemeinlijc die Morture.</l>
<l>Daer bleeffer beide onder doot,</l>
<l>In den weghe, met eren groot,</l>
<l n="2,805"> Amelijs ende oec Amijs,</l>
<l>Die vromich waren ende wijs.</l>
<l>Ende want hem God, in haer leven,</l>
<l>Soe grote vrientscap heeft ghegheven</l>
<l>Dat al een wille was van hare beden,</l>
<l n="2,810"> Soe en wildise in der doot niet sceiden.</l>
<l>Desidere verloes dat velt</l>
<l>Ieghen conincs Karels ghewelt,</l>
<l>Ende es ontfloen, met sijnre partien,</l>
<l>In de vaste stede van Pavien.</l>
<l n="2,815"> Coninc Karle volghede hem naer,</l>
<l>Ende belachghene vaste daer,</l>
<l>Ende sende te Vrancrike, ter vaert,</l>
<l>Om sine vrouwe Hildegaert,</l>
<l><pb n="97"/>Dat si met haren kinderen quame.</l>
<l n="2,820"> Hi dede, in sinte Eusebius name,</l>
<l>Daer een scoen kerke maken.</l>
<l>Ende die conincginne, van haren saken,</l>
<l>Dede oec, in sinte Peters ere,</l>
<l>Een ander maken derghelijc sere.</l>
<l n="2,825"> Tesen twee kerken soude men graven</l>
<l>Die grote princen ende die graven,</l>
<l>Die daer waren, tien tiden,</l>
<l>Doot bleven in den striden.</l>
<l>Ende want Karle hadde vercoren</l>
<l n="2,830"> Voer dandere verre te voren</l>
<l>Amelise ende Amise,</l>
<l>Soe sendi vroede ende wise</l>
<l>Meesters te Melane,</l>
<l>Ende dede brenghen van dane</l>
<l n="2,835"> Twee steenen vate, daermen in leide</l>
<l>Ghene ghesellen alle beide.</l>
<l>Amelijs die was gheleit</l>
<l>In sinte Peters kerke, als men seit,</l>
<l>Die maken dede die conincginne.</l>
<l n="2,840"> Amijs die was, doer sinen minne,</l>
<l>Begraven tot sinte Eusebius mede,</l>
<l>Die de coninc maken dede.</l>
<l>Den anderen heren, die daer bleven,</l>
<l>Heeft men sepulture ghegheven</l>
<l n="2,845"> Hare ende dare, in meneghe stede.</l>
<l>Des ander daechs gheviel mede,</l>
<l>Alst God wilde, dient al is becant,</l>
<l><pb n="98"/>Dat men grave Amelise vant</l>
<l>Bi sinen geselle Amise</l>
<l n="2,850"> Met sinen grave, in selker wise</l>
<l>Alsoe oft hire ware bracht</l>
<l>Met handen: dit heeft ghedacht</l>
<l>Groot wonder meneghen man,</l>
<l>Dies niet verwonderen en can</l>
<l n="2,855"> Dat si, na dit arme leven,</l>
<l>Noch alsoe ghevriende bleven.</l>
<l>Hier bi mach men merken ende verstaen</l>
<l>Dat God, onse Here, sonder waen</l>
<l>Goede gheselscap altoes mint,</l>
<l n="2,860"> Daermen trouwe ende doeght in vint.</l>
<l>Ghesleghen waren si, als ict sach,</l>
<l>In octobre opten XII dach.</l>
</div>
<div type="chapter"><head type="chapter">HOE KARLE WAN PAVIEN DIE STAT. <hi rend="italic">Dat X Capittel. </hi></head>
<l>Ses maent lach Karle ende sijn partie</l>
<l>Voer die vaste stad van Pavie,</l>
<l n="2,865"> Ende die wastenen waren comen in.</l>
<l>Doen quam Karle in sinen sin</l>
<l>Dat hi sijn volc liet voer die stat,</l>
<l>Ende voer te Rome waert na dat,</l>
<l>Om dat hi daer woude, sonder waen,</l>
<l n="2,870"> Van paesschen sijn hoechtide begaen;</l>
<l>Soe dat hi des paesch avents quam</l>
<l>Daer hi Rome die stat vernam.</l>
<l><pb n="99"/>Van sinen perde dat hi sat</l>
<l>Ene mile van der stat,</l>
<l n="2,875"> Ende quam ter kerken met staden.</l>
<l>Sere mercte hi die graden</l>
<l>Van der kerken ende sijn opgaen.</l>
<l>Daer stont die paus Adriaen</l>
<l>Ter kerken dore, daer hi in quam,</l>
<l n="2,880"> Diene lieflike ane nam,</l>
<l>Met groter eren, gheloeft mi das,</l>
<l>Als die Gods riddere was.</l>
<l>Daer at hi paesschen metten clerken</l>
<l>Ende gaf der heiligher kerken</l>
<l n="2,885"> Beide stede ende lant,</l>
<l>Die hi wan metter hant,</l>
<l>Die hem af te broken waren.</l>
<l>Doen keerdi weder tsinen scaren,</l>
<l>Die hi voer Pavien liet</l>
<l n="2,890"> In orloghen ende in verdriet,</l>
<l>Ende vant die liede van der stat</l>
<l>Van honghere ende van plaghen mat,</l>
<l>Soe datter vele waren doot.</l>
<l>Elf maende hilt hise in der noot.</l>
<l n="2,895"> Ten lesten ghinghen si in hant.</l>
<l>Desidere, die quade tyrant,</l>
<l>Die wart opghenomen ghinder,</l>
<l>Beide met wive ende met kinder,</l>
<l>Ende dese ghevaen bliven mede</l>
<l n="2,900"> Tote Landeke in de stede,</l>
<l>Ende nam hem gheweldichlike</l>
<l>Altemale haer conincrike.</l>
<l><pb n="100"/>In dit orloghe wan hi Pavien,</l>
<l>Ende trike van Lombardien,</l>
<l n="2,905"> Dat gheduert hadde in selker maniere</l>
<l>Twee hondert jaer ende daer toe viere,</l>
<l>Sint dat Albijn van Pannone</l>
<l>Quam in Ytalien ende wan die crone.</l>
<l>Al dat recht, dat die Lombarde</l>
<l n="2,910"> Af hadden ghewonnen metten swaerde</l>
<l>Der roemscher kerken, gaf hi weder</l>
<l>Ende warp haer moghentheit neder,</l>
<l>Ende sette in der fransoise hant</l>
<l>Al haer stede ende al haer lant.</l>
<l n="2,915"> Alse die Lombaerde verwonnen waren</l>
<l>Es Karel te Romen ghevaren,</l>
<l>Ende heeft te gader ghedaen</l>
<l>Metten paus Adriaen</l>
<l>Bisscoppe, aldaer ter stede,</l>
<l n="2,920"> Hondert ende liij mede</l>
<l>Abde vele, ende cromme stave.</l>
<l>Daer gaf die paus die gave</l>
<l>(Met al den heren die daer saten)</l>
<l>Karle, in den name der caritaten,</l>
<l n="2,925"> Dat hi van rechte kiesen mochte</l>
<l>Paus, dies hem waerdich dochte,</l>
<l>Ende den stoel te berechtene mede,</l>
<l>Ende gaf hem oec die waerdichede</l>
<l>Van den partiarscape daer,</l>
<l n="2,930"> Ende ertschebisscoppe, ver ende naer,</l>
<l>Ende bisscoppe, dat si souden</l>
<l>Hare statute van Karle houden.</l>
<l>Wie enighe, lude ofte stille,</l>
<l><pb n="101"/>Sette ieghens Karels wille,</l>
<l n="2,935"> Datmen die niet en wie;</l>
<l>Wie soe oec wilde partie</l>
<l>Ieghen dese vriheit maken,</l>
<l>Ende met ernste daer teghen staken,</l>
<l>Ende hire in bleve met overmoede,</l>
<l n="2,940"> Dat menne stake uut sinen goede.</l>
<l>Dese vriheit ende dese ere</l>
<l>Ghesciede Karle den here,</l>
<l>Die Gods kemper was uutvercoren,</l>
<l>Als ghi hier na noch bat sult horen.</l>
</div>
<div type="chapter"><head type="chapter">KARELS ORLOGHE OPTE SASSEN, ENDE ANDER DINC. <hi rend="italic">Dat XI Capittel. </hi></head>
<l n="2,945"> Onlanghe hier na, int ander jaer,</l>
<l>Die Sassen, die langhe swaer</l>
<l>Den Vrancken hadden ghewesen,</l>
<l>Braken haren vrede binnen desen,</l>
<l>Ende quamen in der Vranken lant,</l>
<l n="2,950"> Ende stichten roef ende brant;</l>
<l>Maer van Fritissaer die kerke,</l>
<l>Die Bonifacius ende sine clerke</l>
<l>Ghewijt hadden hier te voren,</l>
<l>En consten si met brande niet te storen.</l>
<l n="2,955"> Alsoe alse Bonifacius daer vore sprac,</l>
<l>Doen hi dat sacrament daer ane stac,</l>
<l>Doen quam Karle daer ter were,</l>
<l>Ende hadde in drien ghescaert sijn here,</l>
<l><pb n="102"/>Ende heeft die Sassen met ghewelt</l>
<l n="2,950"> Ghescoffiert daer opt velt.</l>
<l>Hi wart oec gheware das</l>
<l>Dat die sanc al anders was</l>
<l>Te Rome dan in sijn lant,</l>
<l>Te Rome heeft hi clerke ghesant,</l>
<l n="2,965"> Om dat si den sanc souden leren,</l>
<l>Ende weder te lande keren,</l>
<l>Ende leerne anderen clerken voert.</l>
<l>Te Mets, in die goede poert,</l>
<l>Soe quam eerst die roemsche sanc:</l>
<l n="2,970"> Van danen quam hi, over lanc,</l>
<l>Tanderen kerken, haer ende daer.</l>
<l>Daer na gheviel, over twee jaer,</l>
<l>Dat die Sassen echt braken vrede,</l>
<l>Ende belaghen Herberch die stede.</l>
<l n="2,975"> Daer sachmen, boven opter kerken,</l>
<l>Daermen wonder ane mach merken,</l>
<l>Twee scilde (sachmen) bloet roet,</l>
<l>Die ghelaet toenden harde groet,</l>
<l>Als of si onderlinghe streden.</l>
<l n="2,980"> Karel quam met mogentheden</l>
<l>Om tonsettene die stat,</l>
<l>Ende maecte den Sassen vechtens soe sat,</l>
<l>Dat si niewaers en mochten rusten.</l>
<l>Hi brac haer steden ende haer vesten,</l>
<l n="2,985"> Ende dwancse soe an haer leven,</l>
<l><pb n="103"/>Dat si ghisele moesten gheven,</l>
<l>Ende beloefden hem, daer toe mede,</l>
<l>Te comene ter kerstenhede.</l>
<l>In desen tiden, daer ic nu</l>
<l n="2,990"> Af hebbe gheseghet u,</l>
<l>Nederde emmer die keiser crone,</l>
<l>Ende die Vransche quam op scone;</l>
<l>Want die keiser Constantijn,</l>
<l>Die een quaet keiser hadde ghesijn,</l>
<l n="2,995"> Hadde qualec ghehandelt sijn dinc,</l>
<l>Dat sine macht sere te niet ghinc;</l>
<l>Want hi was soe quaet algader</l>
<l>Dat Karle, ende Pippijn sijn vader,</l>
<l>Selve moesten al weder staen</l>
<l n="2,1000"> Dat ter kerken was mesdaen;</l>
<l>Want si minden, voer alle dinghen,</l>
<l>Die heilighe kerke sonderlinghen,</l>
<l>Ende bescermese spade ende vroe,</l>
<l>Van Sassen tote Spaengien toe;</l>
<l n="2,1005"> Ende daer si arme kerken vonden</l>
<l>Deelden si, te dien stonden,</l>
<l>Soe mildelike haren scat,</l>
<l>Dat sijs ghedoen mochten te bat.</l>
<l>Daer na, in dat selve jaer,</l>
<l n="2,1010"> Soe ghesciede echt voerwaer,</l>
<l>Dat int lant van Lombardien</l>
<l>Te gadere swoer een deel partien,</l>
<l>leghen coninc Karle den Groten;</l>
<l>Want het vernoide den ghenoten</l>
<l n="2,1015"> Dat hi soe gheweldich was.</l>
<l>Karle warts gheware das,</l>
<l><pb n="104"/>Ende trac over in Ytale,</l>
<l>Met sinen here al te male:</l>
<l>Voer Aquileren viel hi, die poert,</l>
<l n="2,1020"> Die men Julius Marcus noemen hoert</l>
<l>In ouden boeken te menegher stat.</l>
<l>Karle vraechde ende ondervant dat</l>
<l>Dat die raet eerst quam in tlant</l>
<l>Van enen, ende hiet Rolant,</l>
<l n="2,1025"> Die Aquilere hadde in die hant,</l>
<l>Ende was daer hertoghe becant.</l>
<l>Dien Rolande dede Karle saen,</l>
<l>Om die dinc, sijn hoeft afslaen,</l>
<l>Ende andere steden, die ghesworen</l>
<l n="2,1030"> Met Rolande hadden te voren,</l>
<l>Die worden vervaert alle soe</l>
<l>Dat si des vreden waren vroe.</l>
</div>
<div type="chapter"><head type="chapter">HOE KAREL DEN SASSEN PREDECTE TGHELOVE. <hi rend="italic">Dat XII Capittel.</hi></head>
<l>Onlanghe, hier te voeren,</l>
<l>Mochti mi segghen horen</l>
<l n="2,1035"> Hoe dat die Sassen setten sekerheide</l>
<l>Te comene tot kerstenheide;</l>
<l>Mer Wyneken, der Sassen here,</l>
<l>Peinsde dat hi nemmermere,</l>
<l><pb n="105"/>Om bewanc noch om ghene dinghe,</l>
<l n="2,1040"> Kerstendom iet ontfinghe.</l>
<l>Want hi hem van Karle vervaerde</l>
<l>Soe es hi ghevloen sijnre vaerde</l>
<l>Tote den Normannen, die doen laghen</l>
<l>Ende orloegden, in dien daghen,</l>
<l n="2,1045"> Op al dat bi der Noortzee sat,</l>
<l>Ende bleef daer, omme dat</l>
<l>Hi den doepsele wilde ontgaen.</l>
<l>Alse die Sassen dit hebben verstaen,</l>
<l>Hebben sie als vroede liede ghedaen,</l>
<l n="2,1050"> Ende hebben kerstenheit ontfaen,</l>
<l>Ende deden Karle sijn belof,</l>
<l>Ende stonden der afgode of,</l>
<l>Ende leefden in payse ende in vreden</l>
<l>Onder Karels mogentheden,</l>
<l n="2,1055"> Ende verbonden daer toe mede</l>
<l>Dat si haer goet ende al haer vrihede</l>
<l>Emmermeer hadden verloren,</l>
<l>Daden si Karle meer toren.</l>
<l>Selve Karle, metten monde,</l>
<l n="2,1060"> Predicte hen, in meneghe stonde,</l>
<l>Dat gheloeve, dat si souden</l>
<l>Na kerstene wise houden,</l>
<l>Ende ontbant hen ende dede hen weten</l>
<l>Beide euangeli ende propheten,</l>
<l n="2,1065"> Ende wijsde hen den wech papelike</l>
<l>Te comene ten hoghen rike.</l>
<l>Die scripture hi wel verstoet;</l>
<l>Want hi was clerc van prise goet,</l>
<l><pb n="106"/>Soe dat men seghet, sijt seker das,</l>
<l n="2,1070"> Dat hi der Sassen apostel was.</l>
<l>Dit was een prince ende een here,</l>
<l>Die hebben soude goet ende ere;</l>
<l>Want hi goet ende macht keren</l>
<l>Woude altoes ter Gods eren.</l>
<l n="2,1075"> Sijn doecht ende sine vromichede</l>
<l>Sine godlijcheit ende sine wijsheide</l>
<l>Waren soe groet in den man,</l>
<l>Dat ment niet gheweten en can</l>
<l>Welcs hi meer hadde inne.</l>
<l n="2,1080"> Hi en leide an vrouwen minne</l>
<l>Ghenen sin, in ghenen stonden,</l>
<l>Noch an tornoy, noch an tafelronden,</l>
<l>Noch ane houden grote hoven;</l>
<l>Maer al te Gods loven</l>
<l n="2,1085"> Setti wille ende ghewerke,</l>
<l>Ende te hoghene die heilighe kerke.</l>
<l>En sijn soe erch ghene heren,</l>
<l>Wouden si hen daer toe keren</l>
<l>Dat si Karels yesten ende sijn daden</l>
<l n="2,1090"> Dicken voer hen lesen daden,</l>
<l>Sine soudens te beter moeten wesen,</l>
<l>Ende elc man, diese soude lesen.</l>
</div>
<div type="chapter"><head type="chapter">HOE KAREL DOERSTREET SPANGIEN ENDE GASCOENGIEN ENDE OVER ELVE VOER. <hi rend="italic">Dat XIII Capittel.</hi></head>
<l>Ten naesten jare, na dat die dinc</l>
<l><pb n="107"/>Van den sassen aldus verghinc,</l>
<l n="2,1095"> Porde Karel een orloghe groot,</l>
<l>Daer menich mensche om bleef dood;</l>
<l>Want hi voer, met groter vaert,</l>
<l>Ten landen van Spaengien waert,</l>
<l>Daer hi met sijnre heercrachte</l>
<l n="2,1100"> Harde groot wonder wrachte.</l>
<l>Hi wan Cesaraugusta die poert,</l>
<l>Die men alnu noemen hoert</l>
<l>Sarragoga in onsen jaren.</l>
<l>Pampelune belach hi twaren,</l>
<l n="2,1105"> Daer hi ende die sine</l>
<l>Omme hadden anxt ende pine,</l>
<l>Eer hise want ter aventure.</l>
<l>Oec velledi som die muren</l>
<l>Ende doerorloghde soe dat lant,</l>
<l n="2,1110"> Dat hi warp onder sijn hant</l>
<l>Twee coninghen van den Sarrasinen,</l>
<l>Die hi bedwanc metten sinen;</l>
<l>Soe dat al wart vervaert</l>
<l>Daer hi toe sette sine vaert.</l>
<l n="2,1115"> Van daer voer hi in Gascoene,</l>
<l>Daer hi van hoghen doene</l>
<l>Brac ende velde meneghe stede,</l>
<l>Ende warp onder hem mede</l>
<l>Al tvolc van den lande,</l>
<l n="2,1120"> Ende settet al onder sine hande.</l>
<l>Over twee jaer daer na</l>
<l>Soe gheviel, als ict versta,</l>
<l>Dat coninc Karle voer selve</l>
<l>Orloghen over Elve,</l>
<l n="2,1125"> Op liede van vreemden viten,</l>
<l><pb n="108"/>Die men heit Norwiten</l>
<l>Ende Bardogane, te waren,</l>
<l>Die alle heidin waren,</l>
<l>Om dat hise daer toe wilde dwinghen</l>
<l n="2,1130"> Dat si kerstenheit ontfinghen;</l>
<l>Ende doen si gheware worden das</l>
<l>Dat hen Karle te machtich was,</l>
<l>Worden si kersten, doer sijn ere,</l>
<l>Sonder orloghe min noch mere,</l>
<l n="2,1135"> Ende waren daer toe blide ende vroe</l>
<l>Dat hen comen mochte alsoe.</l>
<l>Daer na, int naeste jaer,</l>
<l>Voer Karle die coninc voer waer</l>
<l>Te Romen pelgrimagen;</l>
<l n="2,1140"> Want hi hadde in usaghen</l>
<l>Dat hi voer in goeden steden,</l>
<l>Om te doene sine ghebeden.</l>
<l>Oec voer met hem ghinder</l>
<l>Pupijn ende Lodewijc, sijn kinder.</l>
<l n="2,1145"> Ende want hi heerscap ende ghebode</l>
<l>Emmer houden woude van Gode,</l>
<l>Ende van der heiligher kerken ontfaen,</l>
<l>Soe dede hi wien, sonder waen,</l>
<l>Pippine coninc over Ytale.</l>
<l n="2,1150"> Ende Lodewijc was alsoe wale</l>
<l>Coninc van Aquitaengien ghewijt,</l>
<l>Ende van den paus daer ghebenedijt.</l>
<l>Int naeste jaer soe porreden echt</l>
<l><pb n="109"/>Die Sassen, ende maecten ghevecht</l>
<l n="2,115"> Leghen Karle ende die sine.</l>
<l>Dat dede hi hem soe in scine</l>
<l>Dat hi er vier dusent vinc,</l>
<l>Die raet waren van desen dinc;</l>
<l>Ende vort ghiseldi ane tlant,</l>
<l n="2,1160"> Ende settet al onder sijn hant.</l>
<l>Oec gheviel, int selve jaer,</l>
<l>Een groet wonder al claer,</l>
<l>Dat crucen quamen openbare</l>
<l>An der liede cledere, hare ende dare,</l>
<l n="2,1165"> Ende niet en wiste men wiese brochte,</l>
<l>Ende wat bedieden mochte.</l>
</div>
<div type="chapter"><head type="chapter">KARELS STRIJT OP DIE GUNEN EN VAN DER EREN DIE MEN HEM DEDE. <hi rend="italic">Dat XIIII Capittel. </hi></head>
<l>Ten naesten jaer, hier na,</l>
<l>Porde die orloghe, als ict versta,</l>
<l>Tusschen die Vrancken ende die Hunen</l>
<l n="2,1170"> Die langhe stont in groten stunen,</l>
<l>Daer menich sijn lijf om verloes;</l>
<l>Maer die Vrancken vochten zeghe altoes,</l>
<l>Soe ghi hier na selt moghen vinden</l>
<l>Hoe dat die Hunen einden.</l>
<l n="2,1175"> Ter selver tijt, als ic verstoet,</l>
<l>Reindet van den hemel bloet.</l>
<l><pb n="110"/>Die Hunnen waren van groter were</l>
<l>Ende die Vranken goet ten here;</l>
<l>Want si micten alle weghe</l>
<l n="2,1180"> Te stervene ofte vechtene zeghe;</l>
<l>Ende Karle gaf hen strijt</l>
<l>Met sinen volke in alre tijt,</l>
<l>Ende en lietse niegheren mede</l>
<l>Gheresten, in neghere stede.</l>
<l n="2,1185"> Selve, alst oec was te doene,</l>
<l>Voer berechten die here coene</l>
<l>Hierentaer over al die lande;</l>
<l>Want hi hadde strijt menegherande,</l>
<l>leghen Grieken, ieghen Lumbarde,</l>
<l n="2,1190"> Ieghen die Sassen metten baerde,</l>
<l>Ieghen Hunen, ieghen Paviole,</l>
<l>Ende sat dicken op sinen stole,</l>
<l>Ende berechte alle die dinc</l>
<l>Die den orloghe ane ghinc.</l>
<l n="2,1195"> Quam hem mare van ghewinne,</l>
<l>Oft verlies, daer hi was inne,</l>
<l>Soe ghestade was hi, dat men mochte</l>
<l>Niet sien herken sijn ghedochte.</l>
<l>Dat was een poent ende een moet</l>
<l n="2,1200"> Dat enen hoghen prince wel stoet.</l>
<l>Oec soe dede dese grote here</l>
<l>Daer hem af quam grote ere;</l>
<l>Want Gods gracie was hem claer:</l>
<l>Hi sende, verre ende naer,</l>
<l n="2,1205"> Over zee, ende in Affrike,</l>
<l><pb n="111"/>Tallen kerstenen ghemeenlike,</l>
<l>Die onder heidene laghen keitive,</l>
<l>Almoesene, te haren live,</l>
<l>Om dat si dat pinen ende dat arbeiden,</l>
<l n="2,1210"> Dat hen die heidene aen leiden,</l>
<l>Te lichter mochten verdraghen,</l>
<l>Daer si ghevanghen laghen.</l>
<l>Dies was hi ghemint te mee</l>
<l>Ende ghehoert over zee.</l>
<l n="2,1215"> Der kerken, verre ende naer,</l>
<l>Alst hem stont nauwe ende swaer,</l>
<l>Die gaf hi van sinen goede,</l>
<l>Ende halpse ute der armoede,</l>
<l>Soe dat hi prijs hadde ende lof</l>
<l n="2,1220"> In de werelt overal daer of.</l>
<l>Daer bi senden hem, verre en bi,</l>
<l>Grote presente die heren vri,</l>
<l>Die heidene ende van Affrike,</l>
<l>Ende van Spaengien dierghelike,</l>
<l n="2,1225"> Ende van Persi die coninc mede.</l>
<l>Die keiser Constantijn, hi dede</l>
<l>Meest alle daghe te hem varen</l>
<l>Boden, die quamen met maren</l>
<l>Om pays ende om sekerhede,</l>
<l n="2,1230"> Ende omme ghetrouwen vrede mede.</l>
<l>Die coninghe van Inghelant</l>
<l>Heeft oec aen hem ghesant</l>
<l>Den wisen pape Aquine,</l>
<l>Om te hebbene die vrientscap sine.</l>
<l n="2,1235"> Dese Aquijn was der meester papen een.</l>
<l>Die tien tiden die sonne besceen:</l>
<l>Bi hem ende bi sinen ghesellen,</l>
<l><pb n="112"/>Alse ons die yeesten tellen</l>
<l>Soe quam eerst, des sijn wi wijs,</l>
<l n="2,1240"> Van Rome die scole te Parijs.</l>
<l>Ende hoe die dinc al toe quam</l>
<l>Willic segghen, als ict vernam.</l>
</div>
<div type="chapter"><head type="chapter">HOE DIE SCOLE EERST QUAM TE PARIJS. <hi rend="italic">Dat XV Capittel. </hi></head>
<l>In Karels tiden soe quamen</l>
<l>Uut Hierlant twee moncke te samen,</l>
<l n="2,1245"> Sere wel gheleert ende wijs,</l>
<l>Ende souden liden doer Parijs,</l>
<l>Ende ghinghen die straten, voert ende weder,</l>
<l>Van dier stat op ende neder,</l>
<l>Ende riepen lude: "Die wijsheit begheert</l>
<l n="2,1250"> Hi come tot ons herwaert:</l>
<l>Wi hebben wijsheit te cope."</l>
<l>Tvolc quam achter te hope</l>
<l>Gedrongen, met groten scaren,</l>
<l>Ende waenden dat sotte waren.</l>
<l n="2,1255"> Alse die mare van desen dinc</l>
<l>Voer Karle quam, den coninc,</l>
<l>Dede hise beide voer hem halen,</l>
<l>Ende sprac hen ane met soeter talen,</l>
<l>Ende vraghede hen wat lone si wouden</l>
<l n="2,1260"> Voer die wijsheit daer behouden?</l>
<l>Si seiden cledere, ende dat si aten,</l>
<l>Ende husinghe daer si in saten,</l>
<l><pb n="113"/>Ende clare subtile sinne,</l>
<l>Daer wijsheit mach comen inne.</l>
<l n="2,1265"> Des was karle vroe ende blide</l>
<l>Want hi minde, in allen tide,</l>
<l>Clergie als sijn leven,</l>
<l>Ende heeft dit al ghegheven</l>
<l>Den enen, die Clement hiet,</l>
<l n="2,1270"> Dien hi te Parijs wonen liet;</l>
<l>Den anderen sette hi te Pavie</l>
<l>Int lant van Lumbardie,</l>
<l>Ende gaf hen al dat si verteerden,</l>
<l>Ende cledere na dat si begheerden,</l>
<l n="2,1275"> Ende dede hem ere sonderlinghe.</l>
<l>Aquijn vernam dese dinghe,</l>
<l>Die grote pape, daer ic nu</l>
<l>Te hans af ghewoech u,</l>
<l>Dat Karle dese grote here</l>
<l n="2,1280"> Clergie minnede soe sere,</l>
<l>Ende sat in een scep te hant,</l>
<l>Met drien ghesellen es ons becant,</l>
<l>Ende quam ute Inghelant in Vrancrike,</l>
<l>Daer hi wel ende vriendelike</l>
<l n="2,1285"> Van den coninc was ontfaen.</l>
<l>Sine ghesellen, hebbic verstaen,</l>
<l>Was Jan die Scotte, ende Albaen,</l>
<l>Ende Claudius, heb ic verstaen:</l>
<l>Dese fundeerden die Parijssche scole,</l>
<l n="2,1290"> Daer selc wijs wart, ende selc in dole.</l>
<l>Dese vier moncke, met Karels rade,</l>
<l>Pijnder omme, vroech ende spade,</l>
<l>Aen den paus, dien si besochten,</l>
<l>Met Karels bede, dat si brochten</l>
<l n="2,1295"> <pb n="114"/> Dese scole van Rome tote Parijs,</l>
<l>Daer si noch es in selker wijs.</l>
<l>Wilen hadden die roemsche heren</l>
<l>Die scole tAthenen met eren,</l>
<l>Ende settense met mogentheden</l>
<l n="2,1300"> Te Rome binnen der steden.</l>
<l>Nu quam si dus gheweldechlike</l>
<l>Van Rome in Vrancrike.</l>
<l>Oec seegt men alle weghe:</l>
<l>Der scolen volghet ere ende zeghe.</l>
<l n="2,1305"> Dese vier moncke, als ict versta,</l>
<l>Waren clercke des wijs Beda,</l>
<l>Die de heilige scrifture sere verlichte</l>
<l>Metter wijsheit die hi dichte.</l>
<l>Karle leerde van desen Aquine</l>
<l n="2,1310"> Die sciencie alre meest sine,</l>
<l>Gramarie ende alle sine parten,</l>
<l>Ende mede die seven arten,</l>
<l>Ende oec aldermeest astronomie;</l>
<l>Oec gaf hi hem die abdie</l>
<l n="2,1315"> Te berechtene te Toers,</l>
<l>Om dat hi daer soude hebben socoers,</l>
<l>Als hi striden soude in orloghe,</l>
<l>Dat Aquijn daer rusten moghe.</l>
<l>Van dier abdien leest men dat,</l>
<l n="2,1320"> Die te Toers staet in die stat,</l>
<l>Dat si was in hoghen doene</l>
<l>Wilen van religioene;</l>
<l>Maer ints conincs Karels tiden</l>
<l>Hadden sijt soe laten liden,</l>
<l n="2,1325"> Dat hen die doeght soe ontleet,</l>
<l><pb n="115"/>Ende ghinghen met siden gecleet,</l>
<l>Ende droeghen vergulde scoen,</l>
<l>Ende leiden weildechlike haer doen.</l>
<l>Op enen tijt woutse God plaghen.</l>
<l n="2,1330"> Daer si op harer dormpter laghen,</l>
<l>Een moenc van hen allen tsamen</l>
<l>Sach waer twee inghelen quamen</l>
<l>Die den moencken tleven namen.</l>
<l>Ende alsi ten ghenen quamen,</l>
<l n="2,1335"> Hi, diet al ane sach,</l>
<l>Bad ghenade daer hi lach,</l>
<l>Datmen hem sijn leven wilde laten</l>
<l>Hi wilde hem setten ter baten,</l>
<l>Soe dat hi cume dat lijf ontdroech,</l>
<l n="2,1340"> Daermen dandere doot sloech.</l>
<l>In desen cloestere moeste Alquijn</l>
<l>Abt ende meester sijn,</l>
<l>Ende hief op den reghel weder</l>
<l>Die ghevallen was ter neder,</l>
<l n="2,1345"> Ende leidde daer een heilich leven.</l>
<l>Van hem sijn vele scriften bleven</l>
<l>Die de clerke hebben waert,</l>
<l>Ende leghet aldaer gheert.</l>
</div>
<div type="chapter"><head type="chapter">HOE KAREL DEN EERSTEN GRAVE MAECTE IN VLAENDEREN. <hi rend="italic">Dat XVI Capittel.</hi></head>
<l>Int xxiiij jaer, sekerlike,</l>
<l n="2,1350"> <pb n="116"/> Dat grote Karle van Vrancrike</l>
<l>Regneerde met salicheden,</l>
<l>Ende here was van vele steden,</l>
<l>In dat selve jaer, als ict vant,</l>
<l>Soe began eerst Vlaenderenlant</l>
<l n="2,1355"> Grave te hebbene ende tontfane;</l>
<l>Want, alsmen ons doet te verstane,</l>
<l>Soe was Vlaendren alder meest</l>
<l>Tien tide heide ende foreest,</l>
<l>Ende marasch ende eilant,</l>
<l n="2,1360"> Daer men nemmer porten en vant</l>
<l>Dan Thorout ende Cortrike,</l>
<l>Ghent, ende Cassele dieghelike,</l>
<l>Ende die borch van Oudenarde.</l>
<l>Doen was een man van groter waerde,</l>
<l n="2,1365"> Een riddere tote Harlebeke,</l>
<l>Ende hiet Liederic sekerleke.</l>
<l>Dese Liederic hi ghewan</l>
<l>Dat hi wart Karels man</l>
<l>Van desen West Vlaendren lande,</l>
<l n="2,1370"> Ende Karle settet hem in hande,</l>
<l>Om te verwaerne die foreest;</l>
<l>Ende, daer hi roveren vereest,</l>
<l>Dat hise van den weghe dade,</l>
<l>Soe dat si enghene scade</l>
<l n="2,1375"> Die coepmanne daer af ghewonnen.</l>
<l>Aldus, als wi ghemerken connen,</l>
<l>Soe wart in Vlaendren eerst grave</l>
<l><pb n="117"/>Bi des conincs Karels gave:</l>
<l>Hier af sijn si alle comen,</l>
<l n="2,1380"> Die vlaemsche graven, heb ic vernomen,</l>
<l>Daer mennich goet man af heeft geweest,</l>
<l>Alsmen in haren yeesten leest.</l>
<l>Dit gesciede in ons Heren jaer</l>
<l>Sevenhondert en xcij voer waer.</l>
<l n="2,1385"> Int selve jaer bestont bitterlike</l>
<l>Karle die grote van Vrancrike</l>
<l>Te orloghene op die heidenen Alvarren,</l>
<l>Diene dickewile daden vererren.</l>
<l>Ende die Hunen hier te voren</l>
<l n="2,1390"> Si hadden Pannonien nu vercoren,</l>
<l>Dat men nu heet Hongherien:</l>
<l>Daer woenden si met haere partien.</l>
<l>Karle bestont dese viande,</l>
<l>Beide ter zee ende te lande,</l>
<l n="2,1395"> Vruchtelike ende met ghewelt,</l>
<l>Soe dat hi hen af wan dat velt,</l>
<l>Ende dede hen soe groten vaer</l>
<l>Dat si liepen hier ende daer</l>
<l>In wildernissen, daer si ontvloen;</l>
<l n="2,1400"> Want si niet els wisten doen.</l>
<l>Die wile dat Karle was in de vaert</l>
<l>Liet hi thuus enen bastaert,</l>
<l>Dien hi hilt over sinen sone,</l>
<l>Pippijn soe hiet die ghone:</l>
<l n="2,1405"> Boedseus soe was hi</l>
<l><pb n="118"/>Ende ongescepen sere daer bi.</l>
<l>Die Fransoise, die thuus sijn bleven,</l>
<l>Hebben desen op verheven,</l>
<l>Ende over eenen here vercoren,</l>
<l n="2,1410"> Ende met hem vaste ghesworen</l>
<l>Ieghen Karlen haren here,</l>
<l>Dat sien ontfaen nummermere.</l>
<l>Alse Karle van den Hunen quam,</l>
<l>Ende hi selke mare vernam,</l>
<l n="2,1415"> Quam hi soe gheweldich int lant,</l>
<l>Dat hi niemanne soe coen en vant</l>
<l>Die ieghen hem iet sette.</l>
<l>Dese dinc handeldi bi wette</l>
<l>Ende met vonnesse van sinen lande,</l>
<l n="2,1420"> Daer hem of quam grote scande;</l>
<l>Want, dien hi van selker misdaet</l>
<l>Sculdich vant, in den raet,</l>
<l>Heeft hi somme doen ontliven,</l>
<l>Ende somme uten lande driven;</l>
<l n="2,1425"> Ende den sone heeft hi soe bedreven</l>
<l>Dat hi hem moeste begheven</l>
<l>Te Prumen swart moenc in Ardennen,</l>
<l>Op dat hi sine misdaet kenne.</l>
<l>Na dat dit gesciede vier jaer</l>
<l n="2,1430"> Soe wart echt orloghe swaer</l>
<l>Tusschen die Sassen en die Vrancken:</l>
<l>Dies quam hen Karle dancken,</l>
<l>Ende bestoetse met stride soe groot,</l>
<l>Dat hise brochte in groter noot,</l>
<l n="2,1435"> <pb n="119"/> Ende warpse tonder met orloghen.</l>
<l>Die Sassen sien dat si en moghen</l>
<l>Ieghen Karle niet ghestriden,</l>
<l>Want hem God halp tallen tiden,</l>
<l>Ende bekende hare sculde,</l>
<l n="2,1440"> Ende swoeren Karle hulde,</l>
<l>Ende lieten hen besetten</l>
<l>Vollic met kerstenen wetten.</l>
<l>Ende Karle predicte selve</l>
<l>Tusschen den Rijn ende der Elve,</l>
<l n="2,1445"> Ende brachtse ten kerstenhede.</l>
<l>Daerbi waest datmen seide</l>
<l>Van hem, als ict voer las,</l>
<l>Dat hi der Sassen apostel was.</l>
<l>Kerken maecti in menegher stede,</l>
<l n="2,1450"> Ende goedese mildelike mede.</l>
<l>Dit was een prince een here</l>
<l>Diemen gheven sal lof ende ere.</l>
<l>Brabanders moghens hen beromen</l>
<l>Dat si van desen man sijn comen.</l>
<l n="2,1455"> Nu hoert hier ere ende waerdichede,</l>
<l>Die hem die paus selve dede,</l>
<l>Die vierde Leo van Rome:</l>
<l>Sijn vader hiet Arnout, als ic gome,</l>
<l>Ende was een romein uter stat:</l>
<l n="2,1460"> Wel twintich jaer hi paus sat,</l>
<l>Daer hi vele doghens hadde binnen,</l>
<l>Als ghi hier namaels selt bekinnen.</l>
<l>Dese sende Karlen den here</l>
<l>Den roemschen vane, doer sijn ere,</l>
<l n="2,1465"> <pb n="120"/> Ende der biechten slotel mede,</l>
<l>Ende gaf hem die moghenthede</l>
<l>Dat hi bonde ende onbonde,</l>
<l>Na dat hi besteden conde.</l>
<l>Dit was Karle grote ere</l>
<l n="2,1470"> Dat hi ter werelt was een here</l>
<l>Boven alle princen ende coninghe.</l>
<l>Ende dat hi nochtan sonderlinghe</l>
<l>Des paus macht hadde mede</l>
<l>Daer toe, in der gheestelichede.</l>
<l n="2,1475"> Wie hoerde noit van eneghen man,</l>
<l>Die selke ere ende macht ghewan?</l>
<l>God jondes hem, sijs seker das,</l>
<l>Om die doeght die in hem was.</l>
<l>Tenden jare quam die hertoghe</l>
<l n="2,1480"> Van Aquileren met orloghe,</l>
<l>Heinrijc, op die Hunen ghevaren</l>
<l>Met Karels here in sinen scaren,</l>
<l>Ende quam ridende in Pannone</l>
<l>Op die Hunen met here scone.</l>
<l n="2,1485"> Urinc, die prince van den Hunen,</l>
<l>Quam op hem striden ende stunen;</l>
<l>Maer hi verloes zeghe ende velt.</l>
<l>Daer wonnense scat al onghetelt</l>
<l>Ende sprins onghenoemden scat:</l>
<l n="2,1490"> Dien sende Heinrijc, op die stat,</l>
<l>Den coninc Karle in Vrancrike.</l>
<l>Cume sach noit man des ghelike.</l>
<l><pb n="121"/>Een ander man, die Cudijn hiet,</l>
<l>Van den Hunen, als hijt siet</l>
<l n="2,1495"> Alghelijc met Karle wesen,</l>
<l>Gaf hi hem sijn lant, met desen,</l>
<l>Coninc Karle in die hant,</l>
<l>Ende quam oec mede te hant</l>
<l>Int sconincs ghenaden ghelopen,</l>
<l n="2,1500"> Ende dede hem kersten dopen.</l>
</div>
<div type="chapter"><head type="chapter">   HOE DIE PAUS LEO WART GHEBLINT. <hi rend="italic">Dat XVII Capittel.</hi></head>
<l>Drie jaer, na dat die dinc</l>
<l>Den Hunen soe swaerlijc verghinc,</l>
<l>Soude paus Leo processie draghen</l>
<l>Ieghen misval ende plaghen,</l>
<l n="2,1505"> Te Rome, op sinte Marcus dach,</l>
<l>Ende, daert menich mensche sach,</l>
<l>Hebben die Romeine den paus ghevaen,</l>
<l>Ende staken hem sijn oghen saen</l>
<l>Ute, ende sneden hem, ter selver stonde,</l>
<l n="2,1510"> Die tonghe ute sinen monde;</l>
<l>Maer God ghenassene hier af,</l>
<l>Want hi hem weder gaf</l>
<l>Sijn tonghe ende sijn oghen mede:</l>
<l>Dies meneghen wonderde ter stede.</l>
<l n="2,1515"> Anderwerven die Romeine</l>
<l>(Sonder redene groet oft cleine)</l>
<l>Vinghen den paus ende namen echt</l>
<l>Sine tonghe ende sijn licht,</l>
<l><pb n="122"/>Ende lietene ligghen in sijn bloet,</l>
<l n="2,1520"> Alse volc verdoemt ende verwoet.</l>
<l>God, die hem tiersten wedergaf,</l>
<l>Ghenassene nu echt daer af,</l>
<l>Ende hi ontsloepte uten handen</l>
<l>Van Rome sinen vianden,</l>
<l n="2,1525"> Ende voer henen, haestelike,</l>
<l>Tot Karle in Vrancrike;</l>
<l>Want hem dochte, sijt seker das,</l>
<l>Dat hi aldaer sekerst was,</l>
<l>Ende claghede hem vernoy ende scade,</l>
<l n="2,1530"> Ende alselke onghenade</l>
<l>Als hem te Rome was ghedaen.</l>
<l>Als hi Karle hadden doen verstaen</l>
<l>Dese claghe ende dese tale,</l>
<l>Antwaerdi ten eersten male</l>
<l n="2,1535"> Dat hijt soude berechten comen.</l>
<l>Den paus heeft hi ghenomen</l>
<l>Ende ontfaen met groter ere,</l>
<l>Alse betaemde selken here;</l>
<l>Ende die paus Leo bleef daer</l>
<l n="2,1540"> Tote dat uutwaert ghinc dat jaer.</l>
<l>Doen sette Karle sine vaert</l>
<l>Weder tote Romen waert,</l>
<l>Om dat hi die dinc wilde berechten.</l>
<l>In Rome voer hi sonder vechten.</l>
<l n="2,1545"> Al segghen die Vriesen dat,</l>
<l>Dat si hem wonnen die stat,</l>
<l><pb n="123"/>Ende datse Karle daerbi</l>
<l>Scalt van allen dienste vri.</l>
<l>Buten bedwanghe van enighen here,</l>
<l n="2,1550"> Si lieghen daer ane harde sere.</l>
<l>Si willen segghen also,</l>
<l>Dat die goede paus Leo</l>
<l>Coninc Karels broeder was:</l>
<l>Dits al loghene ende ghedwas;</l>
<l n="2,1555"> Want hi was uut Rome gheboren,</l>
<l>Als ict u seide hier te voren.</l>
<l>Men vant oec ghescreven nie</l>
<l>Dat grote coninc Karel ye</l>
<l>Met orloghen lach voer Romen.</l>
<l n="2,1560"> Dit en sijn maer al dromen</l>
<l>Ende ghevensde vise vasen.</l>
<l>Si segghent daer bi, die dwasen,</l>
<l>Dat si vri willen leven,</l>
<l>Ende haren here niet willen gheven,</l>
<l n="2,1565"> Ghelijc anderen lieden, tsijs</l>
<l>Als men pleghet, haer ende ghijs.</l>
<l>Nochtan soe es in hemelrike,</l>
<l>Ende in die helle desghelike,</l>
<l>Deen boven, dander onder.</l>
<l n="2,1570"> Daerbi hevets mi wonder,</l>
<l>Dat dit volc doelt soe sere;</l>
<l>Want het spreect onse Here</l>
<l><pb n="124"/>In de ewangelie, int latijn:</l>
<l>Dat men den keiser gave tsijn,</l>
<l n="2,1575"> Ende Gode oec dat hem behoert.</l>
<l>Hier met latic dese woert.</l>
</div>
<div type="chapter"><head type="chapter">HOE HI DEN PAUS WEDER SETTE IN SINEN STOEL ENDE HOE TRIKE SCIET VAN ROME ENDE VAN CONSTANTINOPLE. <hi rend="italic">Dat XVIII Capittel.</hi></head>
<l>Als Karle dus in Rome quam,</l>
<l>Ende hi dat gheruchte vernam,</l>
<l>Alse Patricius van der stede</l>
<l n="2,1580"> Nauwe hi ondersuken dede</l>
<l>Wat die Romeine den paus teghen,</l>
<l>Ende dede hem daer rechs pleghen;</l>
<l>Ende die paus purgeerdem daer</l>
<l>Dat hi ontsculdich was ende claer</l>
<l n="2,1585"> Van allen dat men hem seide an.</l>
<l>Doen besochte die wise man</l>
<l>Nerenstelike, ende ondervant</l>
<l>Wie mesdadich metter hant</l>
<l>An den paus hadden ghewesen,</l>
<l n="2,1590"> Ende deedse alle uut lesen,</l>
<l>Ende doemde elke na sine werke,</l>
<l>Waren si leke, waren si clerke,</l>
<l>Na rechte vonnisse wise,</l>
<l>Alse een here goet van prise</l>
<l n="2,1595"> Die wijs was ende besceiden,</l>
<l>Ende sette met moghentheiden</l>
<l>Den paus, den heilighen here,</l>
<l><pb n="125"/>In sinen stoel met groter ere.</l>
<l>Tote noch waest sekerlike</l>
<l n="2,1600"> Al een keiserike</l>
<l>Constantinobele ende Romen.</l>
<l>Ende nu wast alsoe comen</l>
<l>Dat een wijf was, hiet Hyrene,</l>
<l>Die hilt tkeiserike allene,</l>
<l n="2,1605"> Ghelijc als ene keiserinne,</l>
<l>Die ghene doghet hadde inne;</l>
<l>Want haren sone Constantine</l>
<l>Ende alle die kinder sine</l>
<l>Dede si vaen ende blinden,</l>
<l n="2,1610"> Ende in een prisoen verre sinden,</l>
<l>Om dat si woude, groot ende cleine,</l>
<l>Die waerdicheit hebben alleine.</l>
<l>Hyrene sat dus dorperlike</l>
<l>Met ghewelt int keiserike,</l>
<l n="2,1615"> Int jaer Gods seven hondert jaer</l>
<l>Ende xcix, weet voor waer</l>
<l>Ende hiet vrouwe van den heren</l>
<l>Vier jaer, met luttel eren:</l>
<l>Doe verloes die sonne haer scijn,</l>
<l n="2,1620"> Soe dat sonder sonne moeste sijn</l>
<l>Seventhien daghe achter een</l>
<l>Dat die sonne niet en sceen,</l>
<l>Soe dat die scepe in die zee</l>
<l>Dies doelden vele te meer.</l>
<l n="2,1625"> Doen wouden seggen vele liede</l>
<l>Dat dit wonder doen gheschiede,</l>
<l>Om dat die moeder hadde gheblint</l>
<l>Haren sone den keiser, ende versint;</l>
<l>Maer ander liede nochtan souden</l>
<l n="2,1630"> <pb n="126"/> Dat teken bat daer over houden,</l>
<l>Dat God daer omme ghescien liet</l>
<l>Om dat Constantinobele sciet</l>
<l>Van den roemschen keiserike,</l>
<l>Ende bleef besceiden ewelike,</l>
<l n="2,1635"> Alsoe als ic u segghen sal.</l>
<l>Om dat gesciede dit ongheval</l>
<l>Soe droeghen doen, al ghemeine,</l>
<l>Over een die Romeine</l>
<l>Dat si selve wouden maken</l>
<l n="2,1640"> Enen keiser van haren saken,</l>
<l>Alsi te voren hadden gheacht,</l>
<l>Ende scieden haer recht van der macht</l>
<l>Van Constantinobele al te male;</l>
<l>Ende daer toe hadden si scone tale,</l>
<l n="2,1645"> Om dat een wijf haer trac an</l>
<l>Keiser te sine, als een man,</l>
<l>Ende den keiser haren sone</l>
<l>Gheblent hadde omt gone,</l>
<l>Ende si die kerke niet en berechte</l>
<l n="2,1650"> Van pinen noch van ghevechte,</l>
<l>Des docht hem te reden horen</l>
<l>Dat si enen keiser coren,</l>
<l>Die bescermen soude die kerken,</l>
<l>Die stat, papen ende clerken.</l>
<l n="2,1655"> Si gaven Karle die keisercrone,</l>
<l>Ende riepen alle, lude ende scone:</l>
<l>"Karle, die beste coninc die leeft,</l>
<l>Dien God selve ghecroent heeft,</l>
<l>Die keiser es van deser stede,</l>
<l n="2,1660"> Ende Augustus oec mede,</l>
<l>Dien moet God gheven</l>
<l><pb n="127"/>Ere, victorie, ende langhe leven!"</l>
<l>Oec namen si voerwaer</l>
<l>Pippine sinen edelen sone daer,</l>
<l n="2,1665"> Ende croendene coninc alsoe wale</l>
<l>Over tlant van Ytale.</l>
<l>Dus bleven na dese, voert,</l>
<l>Van Constantinobele die poert</l>
<l>Ende van Romen (dat keiserijc was een)</l>
<l n="2,1670"> Voert ane meer ghedeilt in tween.</l>
<l>Dat Karle quam teser eren</l>
<l>Was int jaer ons Heren</l>
<l>Acht hondert ende oec rechte twee,</l>
<l>Des tijts en was niemee;</l>
<l n="2,1675"> Ende het was oec, weet voer waer,</l>
<l>Rechte int xxx jaer</l>
<l>Dat Karle hadde gheweldechlike</l>
<l>Coninc gheweest in Vrancrike:</l>
<l>Doen wart hi te keisere vercoren,</l>
<l n="2,1680"> Ende ghewijt, als wijt horen,</l>
<l>Van paus Leo, die in die stat</l>
<l>Te Rome doen paus sat.</l>
<l>Dit was ontrent vierhondert jaer</l>
<l>Ende LXVIII, weet voerwaer,</l>
<l n="2,1685"> Dat die grote keiser Constantijn</l>
<l>Van Rome trac den stoel sijn</l>
<l><pb n="128"/>Te Constantinobele, in Griekenlant,</l>
<l>Die te voren hiet Bysant;</l>
<l>Eer hise met sinen name hiet:</l>
<l n="2,1690"> Hier in voerdi dat edele diet</l>
<l>Van Rome meest algader,</l>
<l>Ende liet sinen gheesteliken vader</l>
<l>Rome ende trike van Occident.</l>
<l>Nu es trike van Orient</l>
<l n="2,1695"> Van Rome dus afghesneden,</l>
<l>Ende es opten dach van heden.</l>
<l>Karle droech, lesen wi voerwaer,</l>
<l>Die roemsche crone XIII
 jaer.</l>
<l>Ende Constantinobele, als ict las,</l>
<l n="2,1700"> Die der werelt hoeft was,</l>
<l>Bleef voert ane cleine gheacht:</l>
<l>Dus can die Gods macht</l>
<l>Der werelt hoecheit, alst hem dunct goet,</l>
<l>Neder worpen onder voet.</l>
</div>
<div type="chapter"><head type="chapter">VAN BOERDERS DIE KARLE BELOGHEN. <hi rend="italic">Dat XIX Capittel.</hi></head>
<l n="2,1705"> Karle is dicwile beloghen</l>
<l>In groten boerden ende in hoghen,</l>
<l>Alse van boerders ende dwase</l>
<l>Diene belieghen van Fierabrase,</l>
<l>Dat nie gesciede noch en was.</l>
<l n="2,1710"> <pb n="129"/> Oec eest al loghene ende ghedwas</l>
<l>Van Pont-Mantribele mede,</l>
<l>Van bere Wiselauwe de snodelhede,</l>
<l>Ende meneghe fable, groot ende cleine.</l>
<l>Die Walen hetene Karlemeine:</l>
<l n="2,1715"> Ic en weet wat sider mede meinen.</l>
<l>Men vint in vrayen boeken gheinen</l>
<l>Dat hi noit anders iet</l>
<l>Dan grote Karle en hiet.</l>
<l>Van Hayms en van sinen kinden</l>
<l n="2,1720"> En can men oec nerghens vinden</l>
<l>Dat si leefden in Karels tiden:</l>
<l>Dies latic al over liden,</l>
<l>Ende die boerden henen varen;</l>
<l>Want der Karle vele waren.</l>
<l n="2,1725"> Om datter vele heeft gheweest</l>
<l>Der Karle, alsmen leest,</l>
<l>Soe tien dese selken liede</l>
<l>Dat licht den anderen ghesciede.</l>
<l>Vijf Karlen sekerlike</l>
<l n="2,1730"> Soe hebben in Vrancrike</l>
<l>Coninghe gheweest ende heren,</l>
<l><pb n="130"/>Alsoe alse ons die yeesten leren:</l>
<l>Die eerste Karel van desen</l>
<l>Was Karel Marteel, horen wi lesen,</l>
<l n="2,1735"> Die dat lant van Vrancrike</l>
<l>Vermontboerde hoechlike;</l>
<l>Karel die Grote dander was;</l>
<l>Karle de Caluwe die derde, als ic las;</l>
<l>Karle die Grove quamer naer;</l>
<l n="2,1740"> Simpele Karle was voerwaer</l>
<l>Dachterste onder dese vive.</l>
<l>Nu sijn onwetende kative</l>
<l>Die niet en weten wat si menen,</l>
<l>Ende maken van den viven enen;</l>
<l n="2,1745"> Ende dat ghesciede hen allen</l>
<l>Willense van groten Karle callen,</l>
<l>Ende belieghene uter maten sere,</l>
<l>Dat jammer is van selken here;</l>
<l>Want hi was in vromicheit volmaect,</l>
<l n="2,1750"> Ende in wijsheiden soe gheraect,</l>
<l>Ende in godlijcheiden soe volstaen,</l>
<l>Dat men en weet, sonder waen,</l>
<l>Van desen drien, in gheenre wijs,</l>
<l>Hem gheven den meerren prijs;</l>
<l n="2,1755"> Daer omme soe en bedaerf hi niet</l>
<l>Datmen van hem seghet iet</l>
<l>Dat anderen Karlen es geschiet:</l>
<l>Ondanc hebbe hi dies pliet.</l>
</div>
<div type="chapter"><head type="chapter">KARELS SEDEN ENDE SINE GHEDAENTE. <hi rend="italic">Dat XX Capittel.</hi></head>
<l>Turpijn, erdsbisschop van Riemen,</l>
<l n="2,1760"> <pb n="131"/> Die noit en screef van niemen</l>
<l>Anders dan waer, doet ons te verstane</l>
<l>Karels seden ende sine ghedane:</l>
<l>Hi wist bat dan iemant dede,</l>
<l>Want vroech ende spade, in allen stede,</l>
<l n="2,1765"> Was hi met Karle meest tallen doene,</l>
<l>Ende een bisschop wijs ende coene.</l>
<l>Hi seit ons voerwaer al bloet</l>
<l>Dat Karle was scone ende groet,</l>
<l>Maer sijn opsien dat was wreet.</l>
<l n="2,1770"> Hi seghet ons voerwaer ghereet</l>
<l>Dat hi die voete lanc hadde sere;</l>
<l>Nochtan was dese grote here</l>
<l>Sijns selfs acht voete lanc,</l>
<l>Recht, ende hoech in sinen ganc,</l>
<l n="2,1775"> Ende omme sine siden breet ende grof,</l>
<l>Den lichame wel na sijn behoef,</l>
<l>Grof van armen ende van beenen.</l>
<l>Men vant, tien tiden, en ghenen</l>
<l>Riddere ten wapenen soe goet,</l>
<l n="2,1780"> Noch soe vromich noch soe vroet.</l>
<l>Sijn aensichte was eens voets breet</l>
<l>Ende onderhalven lanc ghereet;</l>
<l>Sijn nase was lanc enen halven voet.</l>
<l>Sijn baert, die hem manlic stoet,</l>
<l n="2,1785"> Was hem eens voets lanc ghereet;</l>
<l>Sijn voerhoeft was eens voets breet;</l>
<l>Sijn oghen waren te scouwen ane</l>
<l><pb n="132"/>Ghelijc den leuwen in ghedane,</l>
<l>Ende sparcten in die ghebare,</l>
<l n="2,1790"> Ghelijc oft een carbunkel ware;</l>
<l>Sine winbrauwen in haren ganc</l>
<l>Waren eenre halve palme lanc.</l>
<l>Als hem gramscap ane lach,</l>
<l>Ende hi dan op iemant sach,</l>
<l n="2,1795"> Soe en was soe stout man noch so mare</l>
<l>Hi en wart dan bevaen met vare;</l>
<l>Ende soe starc was hi in den strijt</l>
<l>Dat hem gheviel, selken tijt,</l>
<l>Dat hi enen riddere ontwee cloefde</l>
<l n="2,1800"> Toten sittene van den hoefde,</l>
<l>Ende metten slaghe nochtan tswert</l>
<l>Overmids ontwee cloefde tpert.</l>
<l>Vier hoef ysere wetic wale</l>
<l>Rechte hi wel tenen male.</l>
<l n="2,1805"> Enen riddere, ghewapent echt,</l>
<l>Op sijn hant staende recht,</l>
<l>Dien hief hi op metter hant</l>
<l>Tote ane sijns hovets rant.</l>
<l>Milde was hi in sijn gheven,</l>
<l n="2,1810"> Ende besceiden in sijn leven;</l>
<l><pb n="133"/>Ende sijn vonnesse was gherecht</l>
<l>Ghelijc den here alse den knecht.</l>
<l>Vrou Bertraet hiet sijn moeder mede,</l>
<l>Die hi met groter waerdichede</l>
<l n="2,1815"> Met hem hilt al sijn leven,</l>
<l>Ende dede hare haren wille gheven.</l>
<l>Sinen sone hilt hi daer toe,</l>
<l>Ende sine dochter oec alsoe</l>
<l>Dat si ter scolen leerden haer parten,</l>
<l n="2,1820"> Gramarie ende andere arten,</l>
<l>Ende sinen sone, na dien tiden,</l>
<l>Leerdene jaghen ende riden,</l>
<l>Ende wapene pleghen mede</l>
<l>Na der fransoise sede.</l>
<l n="2,1825"> Sine dochtere dede hi leren</l>
<l>Hen ane wollewarc bekeren,</l>
<l>Ende spinnen, om dat hi woude</l>
<l>Dat gheen ledich wesen soude.</l>
<l>Want hi emmer sonderlinghe</l>
<l n="2,1830"> Clergie minde, ende leeringhe,</l>
<l>Soe screef hi selve gherne,</l>
<l>Ende plach selden tontberne</l>
<l>Hi en droech ene tafle ane sine siden,</l>
<l>Om dat hi niet woude liden</l>
<l n="2,1835"> Met ledicheiden sinen tijt.</l>
<l>Want hi in scrifturen hadde delijt</l>
<l>Ter kerken hi gherne was,</l>
<l>Ende soe sanc hi mede ende las</l>
<l>Alse sere als iement el;</l>
<l n="2,1840"> <pb n="134"/> Want hi conste musike wel.</l>
<l>Tote Aken in sinen paleise,</l>
<l>Daer hi gherne was ayse,</l>
<l>Daer haddi ene capelle ghemaect,</l>
<l>Diere sere, ende wel gheraect,</l>
<l n="2,1845"> Int deere der moeder ons Heren,</l>
<l>Die hi altoes wilde eren,</l>
<l>Die hi van renten maecte rike,</l>
<l>Ende van reliquien dies ghelike.</l>
<l>Dat vrancsche rike, dat hem al gader</l>
<l n="2,1850"> Pippijn liet, die was sijn vader,</l>
<l>Ende al hadt sijn vader ghewijt</l>
<l>Ende ghemeret in sinen tijt,</l>
<l>Hi maket selve, voer sine doot,</l>
<l>Noch alsoe wijt en noch alsoe groot.</l>
</div>
<div type="chapter"><head type="chapter">VAN DER EEREN DIE HEM GHESCIEDE. <hi rend="italic">Dat XXI Capittel. </hi></head>
<l n="2,1855"> Hughe van Flori heeft oec bescreven</l>
<l>Seden, die hi plach in sijn leven,</l>
<l>Die goet sijn te hoerne ane.</l>
<l>Seghebrecht doet te verstane</l>
<l>Van Gembloes van sinen seden,</l>
<l n="2,1860"> Die scone sijn ende besneden:</l>
<l>Die laet ic hier achter bliven;</l>
<l>Want soudic al bescriven</l>
<l><pb n="135"/>Het soude alte lanc gherisen,</l>
<l>Karlen en mochtmen niet volprisen;</l>
<l n="2,1865"> Maer ic sal u segghen voert</l>
<l>Dat ter yeesten toebehoert,</l>
<l>Ende wat eren dat hem dede</l>
<l>God, onse Here, in elke stede.</l>
<l>Die patriarcha van Jherusalem</l>
<l n="2,1870"> Hoerde segghen oec van hem,</l>
<l>Van sijnre doghet, van sijnre wijsheide,</l>
<l>Ende van sijnre groter stoutheide,</l>
<l>Ende sende hem van onsen Heren</l>
<l>Grave den slotel teren,</l>
<l n="2,1875"> Ende van Monte Calvarie der stede,</l>
<l>Ende van den berghe van Syon mede,</l>
<l>Metten vane van der stat,</l>
<l>Alse dien duchte dat</l>
<l>Dat hijs al waerdich was.</l>
<l n="2,1880"> Ic wane noit man en las</l>
<l>Op dese werelt van enen here</l>
<l>Dien ghesciede al selke ere.</l>
<l>Brabanders willens hen noch beromen</l>
<l>Dat si van desen here sijn comen.</l>
</div>
<div type="chapter"><head type="chapter">HOE DIE KEISER VAN CONSTANTINOBELE ANE KAERLE SENDE OM HULPE. <hi rend="italic">Dat XXII Capittel. </hi></head>
<l n="2,1885"> Doe Karle dus gheweldechlike</l>
<l>Keiser was int roemsche rike,</l>
<l>Wart verdreven ute Jherusalem</l>
<l>Die patriarke, ende met hem</l>
<l><pb n="136"/>Vele goede kerstene liede,</l>
<l n="2,1890"> Ende al van den heidenen diede,</l>
<l>Soe dat hi vloe van danen voert</l>
<l>Te Constantinobele in die poert,</l>
<l>Ten keiser Constantijn, ende sinen sone,</l>
<l>Om dat hi hem toghen woude tgone.</l>
<l n="2,1895"> Metten patriarke was een wijs man,</l>
<l>Pape van Napels, ende hiet Jan,</l>
<l>Ende David, dartschebisscop mede</l>
<l>Van Jherusalem der stede.</l>
<l>Die keiser sende voert die heren</l>
<l n="2,1900"> Ten keiser Karle, met groter eren,</l>
<l>Ende selve die keiser Constantijn</l>
<l>Screef metten handen sijn</l>
<l>Met hebreusschen letteren, int ghevoech,</l>
<l>Dien brief, die men Karle droech.</l>
<l n="2,1905"> Oec soe sendi, op die stede,</l>
<l>Twee hebreussche legate mede,</l>
<l>Ysaac ende Emanuel,</l>
<l>Om die boetscap te doene wel.</l>
<l>Int einde van den brieve sijn,</l>
<l n="2,1910"> Hadde geschreven Constantijn;</l>
<l>Ende screef aldus: "Ic, Constantijn,</l>
<l>Daer ic lach opten bedde mijn,</l>
<l>Ghevielt dat mi onmacht ane ghinc:</l>
<l>Daer sach ic enen jonghelinc</l>
<l n="2,1915"> Voer mi staende aldoe,</l>
<l>Die mi liefelijc sprac toe,</l>
<l><pb n="137"/>Ende taste mi ane ter steden,</l>
<l>Ende seide te mi: "Du heefs gebeden</l>
<l>Voer dese dinc ernstelike:</l>
<l n="2,1920"> Nu nem Karle van Vrancrike</l>
<l>Der kerken kempe, een here groot."</l>
<l>Mettien toendi mi al bloet</l>
<l>Enen riddere, enen ghewapenden man:</l>
<l>Yserine cousen hadde hi an,</l>
<l n="2,1925"> Enen halsberch, enen roden scilt;</l>
<l>Een sweert hi aen hem ghegort hilt,</l>
<l>Daer mi purpuren af dochte die hecht;</l>
<l>Enen spere haddi op gherecht,</l>
<l>Dat lancste dat ic noit sach een,</l>
<l n="2,1930"> Daer vlamme uten punte sceen;</l>
<l>Die helm, dien hi aen den hals hout,</l>
<l>Sceen claer al een gout.</l>
<l>Die ridder was van ouden aerde,</l>
<l>Scone, met enen langhen baerde,</l>
<l n="2,1935"> Met sconen aensichte, lanc van leden;</l>
<l>Sijn oghen blicten ter steden;</l>
<l>Van grauheiden was wit sijn haer,</l>
<l>Ende dese worde hoerde ic daer:</l>
<l>"Keiser Augustus, wes blide!</l>
<l n="2,1940"> Wie hem set te wederstride,</l>
<l>Om Gods ghebot te wederstaen,</l>
<l>En mach der misdaet niet ontgaen.</l>
<l>Jhesu Kerst, Emanuel!"</l>
<l>Ende ander woerden alsoe wel</l>
<l n="2,1945"> Hordic ten selven stonden,</l>
<l><pb n="138"/>Die met vresen sijn ghebonden.</l>
<l>Ic vernam wel, in dat horen,</l>
<l>Dat Karle es met Gode vercoren."</l>
<l>Te voren soe hadde dese Constantijn</l>
<l n="2,1950"> Verdreven metten here sijn</l>
<l>Seven werf ute Jherusalem</l>
<l>Die heidene; nochtan weerdense hem</l>
<l>Soe dat si met ghewelt die stat</l>
<l>Besaten, sint, nochtan, na dat.</l>
</div>
<div type="chapter"><head type="chapter">HOE DIE LEGATEN QUAMEN TE PARIJS. <hi rend="italic">Dat XXIII Capittel. </hi></head>
<l n="2,1955"> Dese legaten die sijn comen</l>
<l>Te Parijs, ende hebben vernomen</l>
<l>Dat keiser Karle es daer.</l>
<l>Den brief gaven si hem claer;</l>
<l>Want menech daer gheen griex conde</l>
<l n="2,1960"> Gaf menne daer ter selver stonde</l>
<l>Turpine, dat hien den lieden</l>
<l>In die lantswise soude bedieden.</l>
<l>Ende alse Turpijn den brief ontbant</l>
<l>Weende Karle alte hant,</l>
<l n="2,1965"> Om dat die heidene besaten</l>
<l>Ons Heren graf met onmaten;</l>
<l>Ende alt volc wart in roere,</l>
<l>Ende baden den keiser dat hi er voere.</l>
<l>Die keiser Karle, dien hout was God,</l>
<l n="2,1970"> Gaf te hant ute een ghebot,</l>
<l><pb n="139"/>Dat alle die ghene, die onder hem laghen,</l>
<l>Ende wapene mochten draghen,</l>
<l>Met hem in der scaren</l>
<l>Ieghen die heidene souden varen;</l>
<l n="2,1975"> Ende wie men onderhorech niet en vint,</l>
<l>Eest oec vader ofte kint,</l>
<l>Hi blive in eighendomme alle jaer</l>
<l>Van vier penninghen daer naer.</l>
<l>Noit ghewan Karle soe groot ere</l>
<l n="2,1980"> In gheen orloghe ter were.</l>
<l>Over den Rijn ende der Danube thant,</l>
<l>Trac hi henen, ende over tlant</l>
<l>Doer Pannonien, met sijnre partien,</l>
<l>Ende doert wout van Bulgarien,</l>
<l n="2,1985"> Over sinte Jorijs arm mede,</l>
<l>Ende over Capadocien die stede,</l>
<l>Dat Turkie bi namen heet,</l>
<l>Daer menich dorp ende port in steet,</l>
<l>Ende als hi quam, ende sijn volc met hem,</l>
<l n="2,1990"> In de side te Jherusalem,</l>
<l>In een wout, an sine vaert,</l>
<l>Dat wijt was wel twee dachvaert,</l>
<l>Daer trac hi in, met sinen here.</l>
<l>In dat wout was menich bere,</l>
<l n="2,1995"> Vogle gripe, tygre ende lyoene,</l>
<l>Ende diere van wonderliken doene.</l>
<l>Hi waendet wel met goeden vreden</l>
<l>Binnen enen daghe sijn leden,</l>
<l>Ende moester inne met nachte bliven,</l>
<l n="2,2000"> <pb n="140"/> Beide met mannen ende met wiven;</l>
<l>Ende tvolc wart dolende harentare.</l>
<l>Doe hiet die keiser openbare</l>
<l>Dat men sloeghe dat ghetelt</l>
<l>Bi den woude, op een velt,</l>
<l n="2,2005"> Om dat tvolc te gadere soude comen.</l>
<l>Als elc anderen hadde vernomen</l>
<l>Selve heeft hi om raste ghedacht,</l>
<l>Ende ruste een stic in die nacht.</l>
<l>Doen richt hi hem op na desen,</l>
<l n="2,2010"> Ende begonste sine salme te lesen.</l>
<l>Tote desen verse quam hi:</l>
<l><hi rend="italic">Deduc me domine in semita mandatorum tuorum, quia ipsam volui.</hi> </l>
<l>Bi sinen bedde heeft hi vernomen</l>
<l>Een voghelkijn ter stont comen,</l>
<l n="2,2015"> Dat ghinder sanc ende riep.</l>
<l>Menich, die al ghinder sliep,</l>
<l>Wart in wake alsi dat hoert.</l>
<l>Die keiser las sinen psalm voert,</l>
<l>Ontier ende hi tenen verse quam:</l>
<l n="2,2020"> <hi rend="italic">Educ de custodia animam meam.</hi> </l>
<l>Ende als hi dat vers seide recht,</l>
<l>Soe riep dat voghelkijn an hem echt;</l>
<l>"Vrancke, Francsoys, wat segstu daer?"</l>
<l>Den voghelkin volghde de coninc naer</l>
<l n="2,2025"> Bi enen cleinen inghen pat,</l>
<l>Ende hi quam aldaer ter stat,</l>
<l>Ten groten weghe, dien hi te voren</l>
<l>Opten anderen dach hadde verloren.</l>
<l>Men wilt wanen datmen en vant</l>
<l n="2,2030"> Noit selken voghel int lant,</l>
<l><pb n="141"/>Ende datmen sinder oec, te ghenen stonden.</l>
<l>Alselken voghel heeft vonden.</l>
</div>
<div type="chapter"><head type="chapter">VAN DEN RELIQUIEN DIE MEN KARLE GAF. <hi rend="italic">Dat XXIV Capittel. </hi></head>
<l>Alse Karle naecte den heilighen lande,</l>
<l>Weken voer hem die viande,</l>
<l n="2,2035"> Ende hi suverde lant ende pat</l>
<l>Van den heidenen, ende makese mat,</l>
<l>Ende sette den patriarke mede</l>
<l>Gheweldichlike in sine stede,</l>
<l>Ende maecte die vesten weder,</l>
<l n="2,2040"> Die ghevelt waren ter neder.</l>
<l>Den patriarke hi Gode beval,</l>
<l>Ende voer met sinen liden al</l>
<l>Doer Constantinobele, te lande waert:</l>
<l>Aldaer soe hiltene, in die vaert,</l>
<l n="2,2045"> Die keiser selve Constantijn,</l>
<l>Enen dach over den wille sijn.</l>
<l>Voer die porten van der stede</l>
<l>Dede die keiser ghereiden mede</l>
<l>Meneghe wonderlike beeste,</l>
<l n="2,2050"> Ende cleinode van menegher feeste,</l>
<l>Ende oec preciose stene.</l>
<l>Karle riep sinen raet ghemene;</l>
<l>Wat hi best daer mede dade;</l>
<l>Ende si vonden, in haren rade,</l>
<l n="2,2055"> Dat hi ghene ghifte ontfinghe</l>
<l><pb n="142"/>Van sijnre vaert; want die dinghe</l>
<l>Haddi ghedaen met bliden sinne,</l>
<l>Allene om ons Heren minne.</l>
<l>Dese raet dochte Karle goet:</l>
<l n="2,2060"> Al sinen volke hi heten doet</l>
<l>Dat niemende dat ne ghescie</l>
<l>Dat hi op die presente sie.</l>
<l>                Als die griexe keiser wart gheware</l>
<l>Dat Karle hadde ommare</l>
<l n="2,2065"> Tontfane giften ofte goet,</l>
<l>Wonderde hem, in sinen moet,</l>
<l>Van al selker doeght, als hi sach</l>
<l>Dat ane dien man ghelach;</l>
<l>Doch dwanc hien met beden soe sere</l>
<l n="2,2070"> Dat hi, doer God onsen Here,</l>
<l>Ene ghifte nemen woude.</l>
<l>Alse Karle sach dat wesen soude</l>
<l>En bat hi anders ghene have,</l>
<l>Dan men hem reliquien gave</l>
<l n="2,2075"> Van der passien ons Heren.</l>
<l>Mettien si hem te rade keren</l>
<l>Ende setten daer, omme Gods houde,</l>
<l>Datmen drie daghe vasten soude;</l>
<l>Ende men coesser toe xij persone</l>
<l n="2,2080"> Die de reliquien, diere ende scone,</l>
<l>Karle bringhen souden, ende deilen voert,</l>
<l>Dat daer wel sceen in die poert.</l>
<l>Die griexe clerke ende die latine,</l>
<l>Elc na die maniere sine,</l>
<l n="2,2085"> Songen die letanyen wel.</l>
<l><pb n="143"/>Die bisscop van Napels, Daniel,</l>
<l>Dede op, wat daerin lach scone,</l>
<l>Ons Heren Jhesus dorne crone,</l>
<l>Daer lucht soe suete ute quam,</l>
<l n="2,2090"> Dat niemant en was, diet vernam,</l>
<l>En dochten rieken in diere wise</l>
<l>Oft hi ware in den paradise.</l>
<l>Alse keiser Karle dat bekent,</l>
<l>Viel hi neder opt paviment:</l>
<l n="2,2095"> Met ghelove bat hi onsen Here,</l>
<l>Dat hijt dade doer sijn ere,</l>
<l>Ende hi sijnre passien wonder</l>
<l>Ende sijnre verrisenissen sonder</l>
<l>Verniewen woude, daer ter stede.</l>
<l n="2,2100"> Als hi ghedaen hadde sine ghebede,</l>
<l>Soe quam een dau uter trone,</l>
<l>Die bedauwede die crone,</l>
<l>Ende alte hant in dat comen</l>
<l>Soe wiesen daer fine blomen;</l>
<l n="2,2105"> Ende ghinder was lucht ende lecht,</l>
<l>Dat beide heren ende knecht</l>
<l>Waenden dat haer cledere waren</l>
<l>Ghemaect van hemelscen scaren.</l>
<l>Ende alse die pape Daniel</l>
<l n="2,2110"> Met eenre tanghen alsoe wel</l>
<l>Soude sceden ons Heren crone,</l>
<l>Wart si bloyende noch alsoe scone.</l>
<l>Keiser Karle ontfinc al daer</l>
<l><pb n="144"/>In enen kelc scoen ende claer</l>
<l n="2,2115"> Van den bloemen een deel doe;</l>
<l>Ende in sinen rechteren hantscoe</l>
<l>Dede hise, ende vuldene daer mede.</l>
<l>Mettien hi sijn ander want afdede,</l>
<l>Ende boet dien, metten bloemen saen,</l>
<l n="2,2120"> Den bisscop, dies niet heeft verstaen,</l>
<l>Ende Karle waende dat hien name;</l>
<l>Maer tweenen was hem bequame</l>
<l>Hen beiden, van der hogher mare,</l>
<l>Dats haer engheen nam ware,</l>
<l n="2,2125"> Dies hebben si den want begheven,</l>
<l>Die in de lucht is hanghende bleven</l>
<l>Een langhe wile, metten bloemen;</l>
<l>Want haren gheen hevets waer ghenomen.</l>
<l>Die keiser heeft die luchter want</l>
<l n="2,2130"> Metten bloemen ghevullet te hant,</l>
<l>Die de crone vallen liet,</l>
<l>Daermense metter tanghen sciet,</l>
<l>Ende als Karle die wante boet</l>
<l>Den bisscop, doen sach hi al bloet</l>
<l n="2,2135"> Daer verwandelt in hemelsche broet,</l>
<l>Dat manna heet in hebreuscher wijs.</l>
<l>Dat manna is noch te sinte Denijs.</l>
<l><pb n="145"/>Noch wanen vele liede, openbare,</l>
<l>Dat van dien manna ware</l>
<l n="2,2140"> Dat God sende in die woestine,</l>
<l>Te voedene die vriende sine.</l>
<l>Wat siecke daer waren, tier uren,</l>
<l>Van der lucht ende van den guren</l>
<l>Dat van ghenen bloemen quam</l>
<l n="2,2145"> Sijn ghesonde doen daer nam.</l>
<l>Met desen dat dit ghesciede</l>
<l>Quamen ghelopen vele liede</l>
<l>In die karke, ende oec al daer,</l>
<l>Ende riepen lude ende openbaer,</l>
<l n="2,2150"> Man ende wijf, daermen toe sach:</l>
<l>Si seiden: "Hets heden die dach</l>
<l>Dat God verrees van der doot;"</l>
<l>Want die roke was soe groot,</l>
<l>Van desen heilighen bloemen mede,</l>
<l n="2,2155"> Dats vervult was al die stede;</l>
<l>Dat ten sieken wale sceen,</l>
<l>Dier was ccc ende een,</l>
<l>Die doen ghenasen daer</l>
<l>Van haerre siecheit openbaer.</l>
<l n="2,2160"> Noch soe was een siecke daer,</l>
<l>Die hadde xxiij jaer</l>
<l>Ende drie maende alomtrent</l>
<l>Gheleghen stom, doef ende blent:</l>
<l>Alsmen die crone uut trac, met dien</l>
<l n="2,2165"> Soe quam hem weder sijn sien;</l>
<l>Ende alsmen die crone sciet,</l>
<l>Verloes hi des horens verdriet,</l>
<l>Ende teerst dat die bloemen uut braken</l>
<l>Ghenas hi van sijnre spraken.</l>
</div>
<div type="chapter"><head type="chapter"><pb n="146"/> HOE KARLE DIE RELIQUIEN TAKEN BRACHTE. <hi rend="italic">Dat XXV Capittel. </hi></head>
<l n="2,2170"> Na desen trac ute Daniel</l>
<l>Ons Heren naghelen, alse wel,</l>
<l>Uten vaten, dat alabaster was,</l>
<l>Ende gafse den keiser, ende na das</l>
<l>Ghenas een kint (des was blide</l>
<l n="2,2175"> Menech): het hadde in der luchter side</l>
<l>Beide hande ende side verloren,</l>
<l>Ende was alsoe gheboren.</l>
<l>Het quam ter kerken ghelopen saen,</l>
<l>Ende dede dat oec verstaen</l>
<l n="2,2180"> Dattet omtrent noene lach</l>
<l>Op sinen bedde, ende oec sach</l>
<l>(In onmacht, als hem dochte)</l>
<l>Enen grauwen smet, die brochte</l>
<l>Ene tanghe, die uut sijnre luchter hant</l>
<l n="2,2185"> Ende uut sinen luchteren voete prant</l>
<l>Enen naghel, dies waest blide,</l>
<l>Ende enen spere uut sijnre side,</l>
<l>Ende te hant waest ghenesen</l>
<l>Van allen evele na desen.</l>
<l n="2,2190"> Hier toe gaf men, daer ter stede,</l>
<l>Den groten keiser Karle mede</l>
<l>Van Ons Heren cruce een deel,</l>
<l>Ende sine sudarie al gheheel;</l>
<l>Ende onser Vrouwen hemde te hant,</l>
<l n="2,2195"> <pb n="147"/> Ende daer toe Ons Heren bant,</l>
<l>Daermenne mede in sijnre kintsheide</l>
<l>Bant ende ontbant sine lede,</l>
<l>Ende Symoens armen, des ouden,</l>
<l>Die Onsen Here ontfinc met vrouden.</l>
<l n="2,2200"> Karle dede al dese hoghe saken</l>
<l>In enen sac, die hi dede maken</l>
<l>Van enen bucfels huut tien tiden:</l>
<l>Die hinc hi ane sine siden,</l>
<l>In dier ghelike, in dier ghebare,</l>
<l n="2,2205"> Als oft ene tassche ware,</l>
<l>Ende reet vaste te lande waert.</l>
<l>Daer quam hi, ter selver vaert,</l>
<l>Tene castele, teenre stede,</l>
<l>Daer hi een doot kint opstaen dede</l>
<l n="2,2210"> Metten heilichdomme datter was,</l>
<l>Ende hi oec mede ghenas</l>
<l>Vijftich sieke van evele swaer.</l>
<l>Ses maende ruste hi daer;</l>
<l>Ende enen dach daer na, te waren,</l>
<l n="2,2215"> Es hi tote Aken ghevaren,</l>
<l>Daer hi gherne vor al te voren</l>
<l>Was; want hi haddet uut vercoren.</l>
<l>Daer ghenasen soe vele blende</l>
<l>Dat men tghetal niet en kende,</l>
<l n="2,2220"> Ende soe menich van den rede:</l>
<l>Men en conste ghetellen mede</l>
<l>Si xij van den quaden gheeste,</l>
<l>Ende acht lazerse, als ict vreeste,</l>
<l><pb n="148"/>Van der giecht tiene ende vive,</l>
<l n="2,2225"> Ende xiiij crepele an den live,</l>
<l>Bulteneren vijftich ende twee;</l>
<l>Die van groten evele hadden wee</l>
<l>Ghenasen lxv, dat was vele;</l>
<l>Ende die wee hadden in die kele,</l>
<l n="2,2230"> Ende anderen gheburen daer ontrent,</l>
<l>Ghenaser mede, dat is bekent.</l>
<l>Ten lesten gafmen uut, tAken mede,</l>
<l>Een ghebot al dore kerstenheide,</l>
<l>Datmen op dien xiij dach,</l>
<l n="2,2235"> Die doen in Julius ghelach,</l>
<l>Tote Aken in pelgremagien quame,</l>
<l>Ende besaghe ende vername</l>
<l>Theilichdom, dat Karle met hem</l>
<l>Brachte uute Jherusalem,</l>
<l n="2,2240"> Ende van Constantinobele die stat,</l>
<l>Ende, eer iemant oec saghe dat,</l>
<l>Dat hi sine biechte sprake</l>
<l>Van alre sonderliker sake.</l>
<l>In die consilio was mede</l>
<l n="2,2245"> Paus Leo van Rome der stede,</l>
<l>Ende dartsche bisscop Turpijn,</l>
<l>Ende die patriarke Alexandrijn,</l>
<l>Die gheheten was Achilleus,</l>
<l>Van Antiochien Theophilus,</l>
<l n="2,2250"> Die patriarke van der poert,</l>
<l>Ende menich bisscop, weder ende voert,</l>
<l>Ende menich abt met crommen stave.</l>
<l><pb n="149"/>Ic wane daflaet quamer ave</l>
<l>Dat men tAken haelt alle jare:</l>
<l n="2,2255"> Soe doet van der selver mare.</l>
<l>Ter consilien, die ic scrive,</l>
<l>Was verwect een dode te live.</l>
<l>Desen prince sal men loven</l>
<l>Voer alle princen, verre boven,</l>
<l n="2,2260"> Die soe vrome was ende soe stout,</l>
<l>Ende dien God met was soe hout.</l>
<l>Hi en dede niet ere, in sinen tiden,</l>
<l>Sinen lande, allene met striden;</l>
<l>Maer hi woude sijn lant oec vercieren</l>
<l n="2,2265"> Met groten heilichdome ende met dieren,</l>
<l>Dat nog scijnt in meneghe stede,</l>
<l>In Vrancrike ende in Almaengien mede.</l>
</div>
<div type="chapter"><head type="chapter">DAT VISIOEN DAT KARLE SACH VAN SINTE JACOBS. <hi rend="italic">Dat XXVI Capittel.</hi></head>
<l>Alse Karle hadde vromelike</l>
<l>Verwonnen menich conincrike,</l>
<l n="2,2270"> Ende menich lant hadde bekeert,</l>
<l>Daer kerstenheit bi was gheert,</l>
<l>Ende die kercke in goeden staten</l>
<l>Hadde gheset, ende sijn ondersaten</l>
<l>Alle bedwonghen hadde soe,</l>
<l n="2,2275"> Dat si sijnre vrientscap waren vroe,</l>
<l>Haddi achtinghe dat hi woude</l>
<l><pb n="150"/>TAken rusten in sijnre oude,</l>
<l>Ende dorloghe laten varen,</l>
<l>Ende hem in sijnre orloghe sparen;</l>
<l n="2,2280"> Want hi van kintschen daghen</l>
<l>(Alse ons die yeesten ghewaghen,</l>
<l>Dat weet ic wel, over waer)</l>
<l>Orloghe hadde ghehouden swaer,</l>
<l>Daer hi meneghe pine om leet,</l>
<l n="2,2285"> Eer hi kerstenheit maecte soo breet;</l>
<l>Mer God en wouts noch niet ghedoghen</l>
<l>Dat hi sonder orloghen</l>
<l>Leven soude, als ende als,</l>
<l>Want hem quam nu over hals</l>
<l n="2,2290"> Dmeeste orloghe ende strijt</l>
<l>Dat hi hadde in sijnre tijt,</l>
<l>Als ic u sal openbaren.</l>
<l>Daer Karle lach, te waren,</l>
<l>Snachts, heeft hem ghedocht</l>
<l n="2,2295"> Dat hi sach in die locht</l>
<l>Ene strate van sterren, min noch mee,</l>
<l>Die quam van der vreeser zee,</l>
<l>Ende ghinc henen tote Spaengien,</l>
<l>Tusschen Ytale ende Almaengien,</l>
<l n="2,2300"> Tote int lantscap van Navare,</l>
<l>Tote in Galissien openbare,</l>
<l>Daer Jacob die apostel lach,</l>
<l>Ombekent op dien dach;</l>
<l>Want niement en was doen wijs das</l>
<l n="2,2305"> Waer sijn lichame begraven was,</l>
<l>Want die ghedenckenisse verloren</l>
<l><pb n="151"/>Was (soe lanc waest daer te voren);</l>
<l>Wan hi onthoeft was in dat lant.</l>
<l>Karle peinsde, al te hant,</l>
<l n="2,2310"> Wat die wech bedieden mach</l>
<l>Dien hi alle nachte sach.</l>
<l>Snachts eens, quam hem an</l>
<l>Een ommacht, ende enen man</l>
<l>Sach hi van sconen ghedane</l>
<l n="2,2315"> Voer sijn bedde, ende sprac hem ane,</l>
<l>Ende seide: "Wat doestu, sone mijn?"</l>
<l>Karle antwoerde: "Wie machstu sijn,</l>
<l>Die mi nu dus sprekes an?"</l>
<l>Hi seide: "Ic ben die selve man</l>
<l n="2,2320"> Jacob, die apostel ons Heren Jhesus.</l>
<l>Die sone was Zebedeus,</l>
<l>Jans broeder ewangelisten,</l>
<l>Die op die zee, daer wi vischten,</l>
<l>Van Galilee ons Heren riep,</l>
<l n="2,2325"> Daer ic liet dat water diep,</l>
<l>Ende vercoes mi dat hi woude,</l>
<l>Dat ic den volke prediken soude,</l>
<l>Ende dien die derde Herodes deide</l>
<l>Onthoefden doer sine felheide.</l>
<l n="2,2330"> In Galissien leghet mijn lichame:</l>
<l>Dien vertreden, met groter scame,</l>
<l>Die Sarasine, als selc volc pleghet;</l>
<l>Ende onbekent eest waer hi leghet.</l>
<l>Hier omme wondert mi sere</l>
<l n="2,2335"> Twi du mi niet en doets die ere</l>
<l>Dattu hads ghesuvert mijn lant;</l>
<l>Want du heves, metter hant,</l>
<l><pb n="152"/>Den vianden menich lant ghenomen:</l>
<l>Hier omme ben ic tote di comen.</l>
<l n="2,2340"> Ghelijc di God heeft ghegheven</l>
<l>Macht, boven alle coninghe die leven,</l>
<l>Die heren sijn in ertrike,</l>
<l>Heeft hi di vercoren, sekerlike,</l>
<l>Dien wech te makene metter hant,</l>
<l n="2,2345"> Ende te suverne mijn lant</l>
<l>Van den onreinen Moabiten,</l>
<l>Die dat lant al versliten;</l>
<l>Dattu daer af ghewins te lone</l>
<l>Van Gode die ewelike crone.</l>
<l n="2,2350"> Dien wech, dien du saghes van sterren,</l>
<l>Bediet dattu souts van verren</l>
<l>Met eren comen tonsen lande,</l>
<l>Ende verdriven onse viande,</l>
<l>Soe dat die kerstene moghen</l>
<l n="2,2355"> Te minen grave ghepoghen,</l>
<l>Dat in Gallissien is gheleghen:</l>
<l>Soe machmen daer der pelgrimagien pleghen,</l>
<l>Alsoe langhe alse die werelt staet,</l>
<l>Dat mijn soeken te niet en gaet."</l>
</div>
<div type="chapter"><head type="chapter">HOE KARLE SPAENGIEN WAN. <hi rend="italic">Dat XXVII Capittel.</hi></head>
<l n="2,2360"> Te drien malen eest ghesciet</l>
<l>Dat die keiser Karle siet</l>
<l>Van sinte Jacoppe dit ghetoech.</l>
<l><pb n="153"/>Karle, die here van machten hoech,</l>
<l>Sette vaste sine vaert</l>
<l n="2,2365"> Met groter eeren te Spaengien waert,</l>
<l>Ende es die Gheronde leden,</l>
<l>Ongheweert ende onbestreden.</l>
<l>Voer Pampelune es hi ghevallen:</l>
<l>Daer lach hi iij maent met allen;</l>
<l n="2,2370"> Nochtan en consti niet ghewinnen</l>
<l>Die stat, om diere waren binnen,</l>
<l>Ende om die vastheit van der stede,</l>
<l>Ende om dien vasten muur mede.</l>
<l>Mettien Karle sine bede</l>
<l n="2,2375"> Ane sente Jacob dede,</l>
<l>Dat daer, in sijnre name,</l>
<l>Die stat in sijnre ghewelt quame.</l>
<l>Mettier beden, ter selver uren</l>
<l>Vielen ter neder alle die mueren,</l>
<l n="2,2380"> Soe datmen wan die vaste stede.</l>
<l>Alle die Sarrasine mede,</l>
<l>Die theidenscap wilden begheven,</l>
<l>Die doepte men ende liet hen tleven;</l>
<l>Ende diere oec spraken jeghen</l>
<l n="2,2385"> Die heeftmen alle versleghen.</l>
<l>Alse die mare dus spranc</l>
<l>Alle die stede, vaste ende lanc,</l>
<l>Gaven hen op, al daer int lant,</l>
<l>Ende vielen alle in Karels hant,</l>
<l n="2,2390"> Ende gaven tribuut ende scat,</l>
<l>Ende waren des orloghes sere sat.</l>
<l>Dus voer Karle, ende besach</l>
<l>Tgraf, daer sinte Jacob in lach,</l>
<l><pb n="154"/>Ende dede aldaer ter stede</l>
<l n="2,2395"> Sine pelgrimagie ende sine ghebede;</l>
<l>Ende voer van daer te Perone,</l>
<l>Ene stede op die zee scone,</l>
<l>Ende stac in die zee sinen scacht.</l>
<l n="2,2400"> Ende den groten sinte Jacob mede,</l>
<l>Dat hi was comen daer ter stede.</l>
<l>Daer na doer voer hi Spangien mee,</l>
<l>Van der eenre zee tote der ander zee,</l>
<l>Ende wan in Galissien lant</l>
<l n="2,2405"> Dertien steden in sine hant,</l>
<l>Daer Compostelle af was deene,</l>
<l>Die tien tiden was wel cleene.</l>
<l>Turpijn, die dese yeesten screef,</l>
<l>Bi wien tware niet achter bleef,</l>
<l n="2,2410"> Seghet dat tien selven stonden</l>
<l>Sessentwintich steden, die stonden</l>
<l>Wel ghevest in Spaengien lant,</l>
<l>Algader ghinghen in sine hant.</l>
<l>Een hieter Osteel, als wijt horen,</l>
<l n="2,2415"> Danen Vincent was gheboren,</l>
<l>Daer wilen in stonden XC toerne,</l>
<l>Groet, starc ende uutvercoerne.</l>
<l>Dus ghinc alte male Spaengien lant</l>
<l>Den keiser Karle in de hant.</l>
<l n="2,2420"> Ende hoe der lande namen waren</l>
<l>Willic u segghen, sonder sparen:</l>
<l>Een lant heet Alandelijf,</l>
<l>Dat bleef al in Karels bedrijf;</l>
<l>Der Parde lande, tlant van Castele,</l>
<l n="2,2425"> <pb n="155"/> Der More lant viel hem te dele;</l>
<l>Dlant van Navare, van Portegale,</l>
<l>Der Sarrasinen lant altemale,</l>
<l>Der Alanen lant oec al mede,</l>
<l>Die wilen met groter moghenthede</l>
<l n="2,2430"> Metten Wandelen wonnen Spaengien,</l>
<l>Ende doer reden al Almaengien</l>
<l>Ende Gallen, ende wonder dreven</l>
<l>Ende in Gallen sittende bleven.</l>
<l>Oec wan hi daer Boscayeren lant</l>
<l n="2,2435"> Ende der Baschen, in sine hant,</l>
<l>Ende dlant van Paleerne mede.</l>
<l>In den lande so en bleef stede</l>
<l>Si en wart Karlen op ghegheven,</l>
<l>Ofte si en wart soe bedreven</l>
<l n="2,2440"> Met orloghen ende met groter pine</l>
<l>Dat si viel in den wille sine.</l>
<l>Lucernen, die vaste stat,</l>
<l>Die in den groenen dale sat,</l>
<l>En condi niet ghewinnen wel,</l>
<l n="2,2445"> Eer hi er selve voren vel,</l>
<l>Ende lachere vier maende voren,</l>
<l>Al onghewonnen; dies haddi toren:</l>
<l>Daer omme dede hi sine ghebede</l>
<l>Ane Gode, ende sinte Jacoppe mede,</l>
<l n="2,2450"> Ende die mueren vielen neder.</l>
<l>Nie, sinder, quamer man in weder:</l>
<l>Noch es si woeste op desen dach;</l>
<l>Want, doemen daer vore lach,</l>
<l>Quam, midden springhende in die stat,</l>
<l n="2,2455"> Een swart water, ende al dat</l>
<l>Verdarf die poert. Noch eest waer</l>
<l><pb n="156"/>Datmen swerte vissche vint daer.</l>
<l>Vier steden heeft Karel verdoemt,</l>
<l>Groot ende sterc, die men dus noemt:</l>
<l n="2,2460"> Dats Lucerne, ende Carpata,</l>
<l>Ventesien, ende Adama;</l>
<l>Want hise wan met groter pine,</l>
<l>Ende daer omme verloes die sine,</l>
<l>Des sijn si, toten daghe huden,</l>
<l n="2,2465"> Onbeseten van allen luden.</l>
<l>Dus wrac God Karels toren,</l>
<l>Sijns edels ridders uutvercoren.</l>
<l>En was noit prince, in dit leven,</l>
<l>Die men prijs mochte gheven</l>
<l n="2,2470"> Boven Karle, duncket mi:</l>
<l>Merct in dit boec oft waer si.</l>
<l>Brabanders hebbens noch ere</l>
<l>Dat si sijn an desen here.</l>
</div>
<div type="chapter"><head type="chapter">HOE KARLE DAFGODE BRAC. <hi rend="italic">Dat XXVIII Capittel.</hi></head>
<l>Alle die afgode, die vant</l>
<l n="2,2475"> Keiser Karle in Spaengien lant,</l>
<l>Heeft hi al te male ghevelt,</l>
<l>Ende te broken met ghewelt,</l>
<l>Sonder een en wildi niet</l>
<l>Int lant dat Alandalijf hiet:</l>
<l n="2,2480"> Salcaidis hiet dat bi namen.</l>
<l>Sarrasine seiden alle te samen</l>
<l>Dat Machumet, in sijn leven,</l>
<l><pb n="157"/>Dien selven God hadde verheven,</l>
<l>Ende ghemaect in sinen namen,</l>
<l n="2,2485"> Ende daer in beseghelt te samen</l>
<l>Van duvelen een legioen,</l>
<l>Diet ghene alsoe bescermen doen</l>
<l>Datment ghebreken niet en can.</l>
<l>Ghenaecter oec een kersten an</l>
<l n="2,2490"> Hi wort ghevreest ende vervaert.</l>
<l>Comt een heiden darwaert,</l>
<l>Op dat hi Machomete daer aenbede,</l>
<l>Hi gaet ghesont van der stede;</l>
<l>Sit een voghel oec op dat,</l>
<l n="2,2495"> Hi blijft doot ter selver stat.</l>
<l>Op die zee staet ende es een steen</l>
<l>Groot ende hoech, ende als een</l>
<l>Hout van der Sarrasine werke,</l>
<l>Recht op der zee ghemercke,</l>
<l n="2,2500"> Effene ghehouwen, ende gheen bet</l>
<l>Op die erde effene gheset,</l>
<l>Soe hoghe opgaende, sonder lieghen,</l>
<l>Alse enich raven mochte vlieghen:</l>
<l>Daer op es die afgod gheset</l>
<l n="2,2505"> Proper, na die heidene wet,</l>
<l>Van auricalco ghegoten dan</l>
<l>Na die ymagie van enen man,</l>
<l>Recht staende opte voete sijn:</l>
<l>Te middaghe blinct sijn aenscijn;</l>
<l n="2,2510"> Enen slotel in die rechter hant</l>
<l>Ende groet, dien hout die viant.</l>
<l><pb n="158"/>Der Sarrasine wet ghewaghet</l>
<l>Van den slotele, die hi draghet,</l>
<l>Dat hi hem uter hant sal vallen</l>
<l n="2,2515"> Int jaer te voren als in Gallen</l>
<l>Een coninc sal werden gheboren,</l>
<l>Die al Spaengien sal verstoren,</l>
<l>Ende brenghen ter kerstene wet.</l>
<l>Daer na wart onlanghe ghelet.</l>
<l n="2,2520"> Alse die heidene sien dat,</l>
<l>Si selen dan haren scat</l>
<l>In derde graven, ende vlien.</l>
<l>Die heidene segghen dit sal gescien.</l>
<l>Karle die wan met ghewout</l>
<l n="2,2525"> In Spaengien silver ende gout,</l>
<l>Dat hem die coninc sende daer:</l>
<l>Hi lach in Spaengien drie jaer.</l>
<l>Van sinen scatte, dien hi wan,</l>
<l>Soe maecte die grote man</l>
<l n="2,2530"> Van Galissien sinte Jacobs kerke,</l>
<l>Van sonderlinghen sconen ghewerke,</l>
<l>Meerre dan si was te voren:</l>
<l>Enen bisscop heeft hi er in vercoren,</l>
<l>Ende heefter moencke in gheset,</l>
<l n="2,2535"> Nae sinte Ysidorus wet,</l>
<l>Ende vercierde die stede</l>
<l>Met pelne en met clederen mede.</l>
<l>Noch van den silvere ende van den goude,</l>
<l>Dat hem doen bleef menichfoude,</l>
<l n="2,2540"> Ende dat hi brachte in Vrancrike,</l>
<l>Maecte hi kerken scone ende rike:</l>
<l>Onser vrouwen kerken tAken</l>
<l>In die stat dedi maken;</l>
<l><pb n="159"/>Ene in sinte Jacobs ere mede</l>
<l n="2,2545"> Die daer noch staet in die stede</l>
<l>Van Toulouse; hi maecte mere</l>
<l>Ene in sinte Jacobs ere;</l>
<l>Te Parijs maecti oec ene</l>
<l>Tusscen Mommarters ende der Seine,</l>
<l n="2,2550"> In sinte Jacobs ere mede,</l>
<l>Ende daer toe in meneghe stede.</l>
</div>
<div type="chapter"><head type="chapter">HOE KAREL SPAENGIEN VERLOES ENDE WEDER WAN. <hi rend="italic">Dat XXIX Capittel.</hi></head>
<l>Karel es hier na met allen</l>
<l>Ghekeert int lant van Gallen,</l>
<l>In sijns selfs conincrike.</l>
<l n="2,2555"> Doen versaemde in Affrike</l>
<l>Een heiden coninc, een groot here,</l>
<l>Ende quam, na sinen ghere,</l>
<l>Hier over die zee ghevaren,</l>
<l>In Spaengien met sine scaren.</l>
<l n="2,2560"> Alse Karle was thuus ghereden</l>
<l>Ende waende tlant laten in vreden,</l>
<l>Daer wan die heidens coninc al tlant,</l>
<l>Dattie Sarrasinen hadden in hant,</l>
<l>Ende hi sloech al ende hinc.</l>
<l n="2,2565"> Luttel meneghe hem ontghinc</l>
<l>Van kerstenen metten live,</l>
<l><pb n="160"/>Sine vermoerden man ende wive.</l>
<l>Karle heeft dit vernomen</l>
<l>Ende es weder derwaert comen,</l>
<l n="2,2570"> Met groten here, met groter macht,</l>
<l>Alse die wille heeft ende acht</l>
<l>Te wederstane dat heidene diet,</l>
<l>Anders ghevaren alst God behiet,</l>
<l>Ende voer henen, in corter stonden,</l>
<l n="2,2575"> Te Spaengien waert, over die Gheronden.</l>
<l>Dus es Karle in Spaengien comen</l>
<l>Ende heeft die waerheit vernomen,</l>
<l>Wie hi was, die soe moghentlike</l>
<l>Comen was ute Affrike,</l>
<l n="2,2580"> Die hem af wan Spaengien lant,</l>
<l>Ende dat hi hiete Agolant.</l>
<l>Ende alse Agolant heeft vernomen</l>
<l>Dat Karel es ieghen hem comen,</l>
<l>Dede hi hem sinen wille ontbieden,</l>
<l n="2,2585"> Bi raden van sinen lieden:</l>
<l>Weder hi woude teghen hem striden</l>
<l>Met hem twintichster, in elker siden,</l>
<l>Soe met min, soe met mere?</l>
<l>Karle antwoerde, die here:</l>
<l n="2,2590"> Dat hi er sende van sijnre side</l>
<l>Alse vele alse hi wille ten stride,</l>
<l>Hi sender alsoe vele teghen,</l>
<l>Ende men late Gode der dinc pleghen.</l>
<l>Doen sende Karle, van sijnre side,</l>
<l n="2,2595"> Hondert ridderen te ghenen stride,</l>
<l>Ende hondert sender Agolant.</l>
<l>Doen sloeghen donse al te hant</l>
<l>Die heidene hondert ridderen doot,</l>
<l><pb n="161"/>Daer noit een en ontscoet.</l>
<l n="2,2600"> Agolande, die dat wondert,</l>
<l>Sendere anderwerven hondert:</l>
<l>Die bleven oec alle opt velt,</l>
<l>Datter noit een tlijf behelt.</l>
<l>Doen sendire tweehondert, daer naer,</l>
<l n="2,2605"> Ieghen onse cc, die oec daer</l>
<l>Alle opten velde doot bleven,</l>
<l>Dat niemant en behilt tleven.</l>
<l>Ende Agolant die sende daer naer</l>
<l>Dusent ridders, die quamen daer,</l>
<l n="2,2610"> Ende Karle dusent daer teghen:</l>
<l>Die heidene worden al versleghen</l>
<l>Nalijcs, cleine ende groot,</l>
<l>Sonder datter somech ontscoot.</l>
<l>Ten derden male wart Agolant</l>
<l n="2,2615"> Sijn raet, ende vant te hant</l>
<l>Dat keiser Karle verliesen soude,</l>
<l>Waert soe dat hi striden woude:</l>
<l>Doen ontboet hi hem ten naesten daghen</l>
<l>Wijch te leverne, sonder saghen,</l>
<l n="2,2620"> Waert soe dat hi woude striden.</l>
<l>Dit wart ghevest in beiden siden.</l>
<l>Nu waren die kerstene, tier tijt,</l>
<l>Die des avents voer den strijt</l>
<l>Haer wapen slepen ende maecten claer,</l>
<l n="2,2625"> Nerenstelike, om te stridene daer;</l>
<l>Ende elc stac al daer sijn spere</l>
<l><pb n="162"/>Voer sine tente, in dat here,</l>
<l>In ene mersch, bi eenre riviere,</l>
<l>Die Seya heit, na des lants maniere.</l>
<l n="2,2630"> Des merghens soe vantmen daer</l>
<l>Ghegroit elc spere van den ridders daer,</l>
<l>Die des daghes souden sijn martelare,</l>
<l>Ende sterven voer Agolants scare:</l>
<l>Des wonderde meneghen ter steden.</l>
<l n="2,2635"> Die scachte hebbense af ghesneden</l>
<l>Neven der erden, meer noch min,</l>
<l>Ende lieten den struuc staen daer in,</l>
<l>Daer ute scoten telghere sciere,</l>
<l>Ghemaket na speren maniere,</l>
<l n="2,2640"> Die men noch al daer ter stede</l>
<l>Mach sien, in den daghe van heden;</l>
<l>Want die scachte meest esschen waren</l>
<l>Soe siet men daer meest esschen baren:</l>
<l>Dit was wonder, sonder ghenoet,</l>
<l n="2,2645"> Ende der zielen bliscap groet;</l>
<l>Maer na der armer menschelichede</l>
<l>Waest een teiken van scaden mede.</l>
<l>Ten naesten daghe begonste men striden</l>
<l>Vreesselijc in beiden siden.</l>
<l n="2,2650"> Dat kerstenheit nam scade groot:</l>
<l>Daer bleven opten velde doot</l>
<l>Der kerstene veertich dusent man.</l>
<l>Die hertoghe Mile, daer scade lach an,</l>
<l>Rolants vader, bleef daer doot.</l>
<l n="2,2655"> Karle was in vreesen groot:</l>
<l>Sijn ors bleef onder hem doer steken;</l>
<l><pb n="163"/>Dus heeft hi te voete ghestreden.</l>
<l>Twee dusent heidene an hem comen;</l>
<l>Tsweert heeft hi metter hant ghenomen,</l>
<l n="2,2660"> Dat <hi rend="italic">gaudiosa</hi> hiet in latijn</l>
<l>(En mochte niet verbetert sijn):</l>
<l>Hi sloech ontwee man ende peert:</l>
<l>Niet mochte staen ieghen tsweert.</l>
<l>Die nacht ghinc doen in hant.</l>
<l n="2,2665"> Elc sciet daer van sinen viant.</l>
<l>Karle ende de sine saen</l>
<l>Sijn te haren tenten ghegaen.</l>
<l>Ten naesten daghe, na orloghes wise,</l>
<l>Quam den coninc Karle iiij markise</l>
<l n="2,2670"> Uten lande van Ytale,</l>
<l>Met versschen ridders, ghewapent wale:</l>
<l>Vierdusent hadden si er an hant.</l>
<l>Alse dit verhoerde Agolant.</l>
<l>Trac hi wech, ende es ghevloen,</l>
<l n="2,2675"> Ende en wiste wat els daer toe doen;</l>
<l>Ende Karle keerde in Gallen</l>
<l>Met sinen volke doen met allen,</l>
<l>Alse die soe cranc was, dat hem dochte</l>
<l>Dat hi hem volghen niet en mochte.</l>
</div>
<div type="chapter"><head type="chapter">HOE DIE GUNNEN EINDE NAMEN. <hi rend="italic">Dat XXX Capittel. </hi></head>
<l n="2,2680"> Binnen der wilen dat Agolant</l>
<l>Es gheweken, Gods viant,</l>
<l>Om te meerne sine macht</l>
<l>(Want hi verloes vele daer hi vacht).</l>
<l><pb n="164"/>Ende Karle voer in Vrancrike,</l>
<l n="2,2685"> Om volc te gaderne des ghelike,</l>
<l>Hier binnen selen wi u bedieden</l>
<l>Vele dinghen, die oec ghescieden</l>
<l>Binnen der tijt dat hi oec vromelike</l>
<l>Hilt dat roemsce keiserrike.</l>
<l n="2,2690"> Int derde jaer dat Karle was</l>
<l>Roemsce keiser, als ict las,</l>
<l>Ghinghen die Francsoyse stunen</l>
<l>Met erren moede op die Hunen,</l>
<l>Daer si langhe ieghen vochten,</l>
<l n="2,2695"> Soe dat sise al tonder brochten;</l>
<l>Ende die te voren menich lant</l>
<l>Bedwonghen hadden an haer hant,</l>
<l>Ende gherovet menich rike,</l>
<l>Worden nu soe jammerlike</l>
<l n="2,2700"> Onderghedaen, dat si en mochten</l>
<l>Hen verweren, wat dat si vochten;</l>
<l>Want si verloren in enen stride</l>
<l>Alle die edelste van haerre side.</l>
<l>Soe datter niet en bleef te live</l>
<l n="2,2705"> Sonder allene eighene kative.</l>
<l>Soe wat scatte, soe wat ghelde</l>
<l>Si te voren met ghewelde</l>
<l>Der werelt hadden af ghenomen,</l>
<l>Dat es nu al gader comen</l>
<l n="2,2710"> Den Francsoysen al te baten.</l>
<l>Nie en wart soe uter maten,</l>
<l>Van ghenen wighe, Vrancrike</l>
<l>Van juele van scatte soe rike,</l>
<l>Alse bi dien wighe dede.</l>
<l n="2,2715"> Daer einde der Hunen moghenthede.</l>
<l><pb n="165"/>Int selve jaer verghinc die mane</l>
<l>Driewerf, daer ment sach ane,</l>
<l>Ende ene warf die sonne mede;</l>
<l>Oec sachmen grote wonderlichede:</l>
<l n="2,2720"> In die lucht tiden grote scaren,</l>
<l>Alse ridders die te wighe varen.</l>
<l>Seghebrecht seghet: int sesde jaer</l>
<l>Dat Karel keiser wert voerwaer</l>
<l>Dedi Pauluse, sinen diaken,</l>
<l n="2,2725"> Ute nemen ende maken</l>
<l>Dat beste van der heiligher scrifturen,</l>
<l>Dat wilen in ouden uren</l>
<l>Die heilighe liede hadden bescreven,</l>
<l>Ende deder lessen af ute gheven,</l>
<l n="2,2730"> Die men noch leest Gode teeren</l>
<l>In der heiligher kerken ons Heren.</l>
<l>In desen tiden, ghelovets mi,</l>
<l>Sende coninc Aaron van Parsy</l>
<l>Karlen grote ghiften mede,</l>
<l n="2,2735"> Om te hebbene pays ende vrede.</l>
<l>Die bode hiet Abdelle:</l>
<l>Hi brachte Karlen, daer ic af telle,</l>
<l>Een pauwelyoen, ghemaect wale,</l>
<l>Na een ghesate, daer in een zale</l>
<l n="2,2740"> Stont ghemaect, scone ter cure,</l>
<l>Ambachte oec binnen muere,</l>
<l>Paleer cameren ende kemenade,</l>
<l>Daer men in dinghen soude ende raden,</l>
<l><pb n="166"/>Tretsore kokenen, al ambachte,</l>
<l n="2,2745"> Selc alse een prince dachte,</l>
<l>Van varwen ende van werke diere,</l>
<l>Ende van menegher maniere,</l>
<l>Wijt ende groot, meer dan mate,</l>
<l>Recht als eens princen ghesate,</l>
<l n="2,2750"> Repetenten, ende pauwelioene</l>
<l>Abijssijn, ende van dieren doene,</l>
<l>Daer toe pellen ende baudekine;</l>
<l>Meneghe edele ende fine</l>
<l>Specie ende balseme mede,</l>
<l n="2,2755"> Elcs vele, van groter dierheide,</l>
<l>Ende een horoley wel ghemaect,</l>
<l>Van auricalco wel gheraect,</l>
<l>Daer in xij uren besceiden waren,</l>
<l>Soe dat uut elker quam ghevaren</l>
<l n="2,2760"> Ridderen, die daer op staken</l>
<l>Ende daden clincken ende craken</l>
<l>Dat horoley, alst was tijt:</l>
<l>Dit was te hoerne een delijt;</l>
<l>Nochtan was int horoley mede</l>
<l n="2,2765"> Meneghe grote wonderlichede.</l>
<l>Met soe quamer mede, te waren,</l>
<l>Twee uutnemende candelaren,</l>
<l>Van auricalco diere ende groot,</l>
<l>Ende van werke sonder ghenoot.</l>
<l n="2,2770"> Dus waren in Karels tide</l>
<l><pb n="167"/>Coninghe ende lantsheren blide</l>
<l>Dat si sijn vrient mochten wesen,</l>
<l>Soe sere ontsaghen si desen.</l>
<l>Nu hoert van Agolande meer,</l>
<l n="2,2775"> Daer ic u af seide eer.</l>
</div>
<div type="chapter"><head type="chapter">HOE KARLE AGOLANDE SPRAC. <hi rend="italic">Dat XXXI Capittel. </hi></head>
<l>Nu voert gaet hier ane,</l>
<l>Als ic u sal doen te verstane,</l>
<l>Dmeeste orloghe van groten striden</l>
<l>Dat in dier werelt tiden</l>
<l n="2,2780"> Je ghesciede in ertrike:</l>
<l>Men las noit dies ghelike;</l>
<l>Want nu heeft Agolant dor reden</l>
<l>Heidenisse in allen steden,</l>
<l>Ende heeft vergadert al te hant</l>
<l n="2,2785"> Meneghen groten Gods viant,</l>
<l>Sarrasine van wilder viten,</l>
<l>More oec ende Moabiten,</l>
<l>Parden ende Entipliene,</l>
<l>Affricane ende Persiene,</l>
<l n="2,2790"> Den coninc van Arabien,</l>
<l>Den coninc van Alexandrien.</l>
<l>Ende van Barbarien den coninc noch,</l>
<l>Ende den coninc van Maroch,</l>
<l>Den coninc van Majorken mede,</l>
<l n="2,2795"> Den coninc van Meque der stede,</l>
<l>Ende den coninc van Sibile,</l>
<l>Ende van Cordes oec terwile:</l>
<l><pb n="168"/>Dese sijn over die Geronde comen,</l>
<l>Ende hebben ghewonnen ende ghenomen</l>
<l n="2,2800"> Ene stat, die Angenium hiet.</l>
<l>Ende, alsmen bescreven siet,</l>
<l>Ontboet Agolant Karlen dat</l>
<l>Dat hi hem vergave sinen hat,</l>
<l>Op dat hi wilde onder hem wesen,</l>
<l n="2,2805"> Ende hi wilt hem gheven in desen</l>
<l>Scat ende penninghe menichfoude,</l>
<l>Gheladen met silvere ende met goude</l>
<l>Sommers vele, sonder ghetal,</l>
<l>Dat hi hem bringhen sal</l>
<l n="2,2810"> Om dat hien gherne kennen soude,</l>
<l>Ende om dat hien laghen woude</l>
<l>In enen wijch, ende slaen te doot.</l>
<l>Karle hadde wijsheit groot,</l>
<l>Ende sach ende kenden wel te hant</l>
<l n="2,2815"> Wat hier mede meinde Agolant,</l>
<l>Ende nam vier dusent ridders dare,</l>
<l>Die starcste van al sijnre scare,</l>
<l>Ende voer ter stat, in vier milen na,</l>
<l>Daer Agolant was, als ict versta,</l>
<l n="2,2820"> Ende liet sine ridders ligghen daer</l>
<l>Ter achter hoeden, ende voer bat naer</l>
<l>Met veertich riddere, alsoe voert,</l>
<l>Tote enen berghe, bi der poert,</l>
<l>Daermen die stat af mochte sien,</l>
<l n="2,2825"> Ende sciet daer alsoe van dien.</l>
<l><pb n="169"/>Sine diere cledere dedi af;</l>
<l>Ander cledere men hem gaf,</l>
<l>Ende ontlijcsende hem ter uren.</l>
<l>Sinen scilt dede hi vuren</l>
<l n="2,2830"> Achter hem op een peert,</l>
<l>Dat nederste recht op waert</l>
<l>Alsoe moesten boden riden</l>
<l>Om beden in orloghens tiden.</l>
<l>Met enen riddere sinen pat</l>
<l n="2,2835"> Quam hi ghereden daer ter stat:</l>
<l>Daer heeftmen hem die porte ondaen,</l>
<l>Ende men heeften gheleit saen,</l>
<l>Beide gadere metter hant,</l>
<l>Vore den coninc Agolant.</l>
<l n="2,2840"> Alsi der talen mochten pleghen</l>
<l>Seiden si dat si van Karels weghen</l>
<l>Als boden daer waren ghesent,</l>
<l>Niet om te houdene parlament,</l>
<l>Maer dat hi met veertich ridderen quame,</l>
<l n="2,2845"> Ende hi gherne selke sake name</l>
<l>Alsmen hem boet, ende selc goet,</l>
<l>Ende hi gerne manscap doet,</l>
<l>Ende dat hi ieghen Karlen, alsoe houde,</l>
<l>Met veertich ridderen comen woude,</l>
<l n="2,2850"> Ende Karlen dat goet gave,</l>
<l>Ende manscap dade daer ave,</l>
<l>Karle en ware niet verre van der steden,</l>
<l>Hi mochte wel comen met vreden.</l>
<l>Karle heeftene wel besien,</l>
<l n="2,2855"> <pb n="170"/> Ende marcte sine ghedane mettien;</l>
<l>Oec besach hi die stat, hare ende dare,</l>
<l>Waer si best te winnen ware;</l>
<l>Oec besach hi te waren</l>
<l>Die coninghe, ende hare scaren,</l>
<l n="2,2860"> Die met Agolande comen waren,</l>
<l>Ende es alsoe henen ghevaren</l>
<l>Daer hi sijn ridderen liet;</l>
<l>Ende van daer hi vortwaert sciet</l>
<l>Vaste henen sijnre straten,</l>
<l n="2,2865"> Tote daer hy die xl hadde ghelaten.</l>
<l>Agolant die volghede naer</l>
<l>Met seven dusent ridders daer;</l>
<l>Maer Karle ende die sine weken</l>
<l>Alsi saghen die heidene treken,</l>
<l n="2,2870"> Ende es in Vrancrike ghekeert,</l>
<l>Ende heeft sijn here soe ghemeert</l>
<l>Dat hi, op enen corten dach,</l>
<l>Weder quam ende belach</l>
<l>Agenium, die vaste stede,</l>
<l n="2,2875"> Agolande, ende sijn volc mede,</l>
<l>Ende lagher seven maenden an.</l>
<l>Ter sevender maend hi began</l>
<l>Rechten magnele ende evenhoghen.</l>
<l>Agolant sach voer sijn oghen</l>
<l n="2,2880"> Dat die stat stoet te verliese:</l>
<l>Die coninghe ende sijn volc van kiese</l>
<l>Nam hi, ende vloe sijnre straten.</l>
<l>Si slopen doer proveie gaten,</l>
<l><pb n="171"/>Ende soe henen over die Geronde,</l>
<l n="2,2885"> Over twater, in corter stonde;</l>
<l>Want si loept vaste ane die stat.</l>
<l>Des anders daghes, vroe na dat,</l>
<l>Wan Karle die stad ende de sine.</l>
<l>Daer bleven tien dusent Sarasine.</l>
<l n="2,2890"> Dander ontfloen daer si konden</l>
<l>Over die riviere der Geronden;</l>
<l>Ende Agolant ontvloe na dat</l>
<l>Toet Sentes in die stat.</l>
<l>Karle ende die sine volghen,</l>
<l n="2,2895"> Ende ontboet hem na, verbolghen,</l>
<l>Dat hi op gave die stede.</l>
<l>Hi seide dat hijs niet en dede;</l>
<l>Maer hi wilde komen te velde,</l>
<l>Ende striden daer met ghewelde:</l>
<l n="2,2900"> Diet tfelt behielde dat die stat</l>
<l>Sijn eighen blive na dat.</l>
</div>
<div type="chapter"><head type="chapter">VAN DEN GROOTEN WIGHE DIE KAREL VACHT. <hi rend="italic">Dat XXXII Capittel.</hi></head>
<l>Savents voer den wighe laghen</l>
<l>Die Francsoise bi haren maghen,</l>
<l>Tusschen Taelgeborch en Sentes der poert,</l>
<l n="2,2905"> Op ene riviere, die men hoert</l>
<l>In latine noemen Caranta.</l>
<l>Die kerstene alle, als ict versta,</l>
<l>Staken, als si waren ghewoene,</l>
<l><pb n="172"/>Haer speren voer haer pauwelioene.</l>
<l n="2,2910"> Des anders daghes hebben si met dien</l>
<l>Haren speren ghelovert ghesien,</l>
<l>Ende in die erde scone becleven.</l>
<l>Daer bi was hen teken ghegheven</l>
<l>Dat alle die ghene, sonder waen,</l>
<l n="2,2915"> Hare martelie souden ontfaen,</l>
<l>In dien daghe, doer Onsen Here:</l>
<l>Dies waren si blide seere.</l>
<l>Ende alle dese goede liede,</l>
<l>Dien dese dinc daer ghesciede,</l>
<l n="2,2920"> Traken hen al daer te samen,</l>
<l>Ende den voerwijch dat si namen,</l>
<l>Daer si meneghen, met ghewelt,</l>
<l>Stouten heidenen hebben ghevelt;</l>
<l>Doch soe bleven si mede al daer:</l>
<l n="2,2925"> Vier dusent wasser, voerwaer.</l>
<l>Karle was van den orse</l>
<l>Daer ghevelt, in die porse,</l>
<l>Ende dat ors bleef daer doot,</l>
<l>Ende die slachtinghe was daer soe groot,</l>
<l n="2,2930"> In beiden siden van den velde,</l>
<l>Die heidene moesten met ghewelde</l>
<l>Den kerstenen dat velt laten,</l>
<l>Ende vloen henen haerre straten.</l>
<l>Coninc Karle wert vermonteert</l>
<l n="2,2935"> Daer si alredicst waren ghespeert</l>
<l>In den wijch, ende doerbrac al dat,</l>
<l>Ende maecte enen widen pat.</l>
<l>Daer wart in die vlucht ghesleghen</l>
<l>Doen wel menich heiden deghen,</l>
<l n="2,2940"> <pb n="173"/> Die rike coninc van Agabie</l>
<l>Ende die coninc van Bugie.</l>
<l>Ende Agolant die es ontreden;</l>
<l>Want die kerstene soe seer streden</l>
<l>Dat hi begaf al sijn commune,</l>
<l n="2,2945"> Ende vloe in, te Pampelune;</l>
<l>Want hem dochte dat hi sat</l>
<l>Seker in die vaste stat.</l>
<l>Daer trocken aen hem sine scaren.</l>
<l>Die den kerstenen ontreden waren;</l>
<l n="2,2950"> Ende als hi sach wat hem bleef</l>
<l>Anderwarf hi Karlen screef:</l>
<l>Dat hi daer sijns ontbeiden soude,</l>
<l>Waert dat hi noch striden woude.</l>
<l>Karle en hilt hem niet an sijn bieden:</l>
<l n="2,2955"> Hi sach tverlies van sinen lieden,</l>
<l>Ende hilt dat hi op hem wan,</l>
<l>Ende deilde dat onder sine man,</l>
<l>Ende es selve, bi ghemeinen rade,</l>
<l>Om dat groot was sine scade,</l>
<l n="2,2960"> Tote in Vrancrike ghevaren,</l>
<l>Om noch te meerene sine scaren.</l>
</div>
<div type="chapter"><head type="chapter">VAN DEN HERE DAT KARLE VERCOEVEREERDE. <hi rend="italic">Dat XXXIII Capittel. </hi></head>
<l>Alse Karle in Vrancrijc quam</l>
<l>Vant hi meneghen stouten ridder gram</l>
<l>Om sijn verlies, om sine scade,</l>
<l n="2,2965"> Ende om die grote overdade</l>
<l>Van den fellen Sarrasinen.</l>
<l>Karle, die hem wilde pinen,</l>
<l><pb n="174"/>Eest Gods wille, doot te blivene,</l>
<l>Oft die heidene te verdrivene</l>
<l n="2,2970"> Van sente Jacobs grave des groten:</l>
<l>Hi ontboet al sine ghenoten,</l>
<l>Beide in Beyeren ende in Swaven,</l>
<l>In Almaengien, princen ende graven,</l>
<l>Kercheren ende ridderen mede,</l>
<l n="2,2975"> Wie dat ware, in eneghe stede,</l>
<l>Die in eighendome ware verladen,</l>
<l>Ende oec in eneghen mesdaden,</l>
<l>Oft oec in eneghen ghevechte,</l>
<l>Eighen stonde ter kerken rechte,</l>
<l n="2,2980"> In Almaengien, in Ytale,</l>
<l>In Gallen oec alsoe wale,</l>
<l>Dat si alle vri wesen souden,</l>
<l>Opdat si met hem varen wouden</l>
<l>Weren die Sarrasine, met crachte,</l>
<l n="2,2985"> Ende haer na comende gheslachte</l>
<l>Soude oec emmermeer daer bi</l>
<l>Wesen voert meer vri;</l>
<l>Die oec laghen in prisoene</l>
<l>Scout hi quite bi selken doene;</l>
<l n="2,2990"> Ende die arme maecte hi rike</l>
<l>Om hem te volghene willechlike;</l>
<l>Die laghen in nide ende in hate</l>
<l>Die dedi versoenen ende quite laten;</l>
<l>Die ontervet waren ende verdreven</l>
<l n="2,2995"> Dede hi thare weder gheven,</l>
<l>Soe dat si hem ghehelpen mochten;</l>
<l>Die ghene die ten wapen dochten,</l>
<l>Ende met scilde ende met speren</l>
<l><pb n="175"/>Vechten conden, ende verweren,</l>
<l n="2,3000"> Heeft hi te ridderscape vercoren;</l>
<l>Ende die sine hulde hadden verloren</l>
<l>Vergaf hi sinen evelen moet,</l>
<l>Ende gaf hem weder al haer goet.</l>
<l>Dus versaemde hi sijn here,</l>
<l n="2,3005"> Hondert dusent man ter were</l>
<l>Ende vierendertich dusent mede,</l>
<l>Ridders van groter werdichede,</l>
<l>Sonder voetganghers ende scilt knechte,</l>
<l>Die men niet en mach te rechte</l>
<l n="2,3010"> In enighen ghetale bevaen,</l>
<l>Ende voer henen te Spaengien saen,</l>
<l>Ieghen den coninc Agolant,</l>
<l>Die was der kerstene viant.</l>
<l>Ende dit sijn der princen namen,</l>
<l n="2,3015"> Die met keiser Karle quamen,</l>
<l>Alsoet ons van Turpine es bleven,</l>
<l>Diet ons aldus heeft bescreven:</l>
<l>Ic Turpijn, ardtbisscop van Riemen,</l>
<l>Die dit screef, ende anders niemen.</l>
<l n="2,3020"> Ic was die dat volc castide,</l>
<l>Ende leerde, ende oec benedide,</l>
<l>Ende wapende met minen troeste,</l>
<l>Ende uten stride dicke verloeste:</l>
<l>Want ic met wapenen ende met handen</l>
<l n="2,3025"> Dicke fel was den vianden:</l>
<l>Rolant, van Mantes die grave,</l>
<l>Des keisers neve, daer men ave</l>
<l>Soe grote vromicheit vint:</l>
<l>Hi was des graven Milen kint</l>
<l n="2,3030"> Ende Berten, die suster was</l>
<l><pb n="176"/>Keiser Karels, als ict las,</l>
<l>Vier dusent man haddi wijchare,</l>
<l>Met hem varende in sijn scare;</l>
<l>Van Geneven die grave Olivier:</l>
<l n="2,3035"> Sijn vader was die stoute Reinier:</l>
<l>Dien volgheden, na minen wane,</l>
<l>Drie dusent stoute ridders in ghedane;</l>
<l>Arastans, coninc van Bertaengien,</l>
<l>Voer oec in die vaert van Spaengien,</l>
<l n="2,3040"> Met seven dusent in sijnre siden,</l>
<l>(Nochtan was, in den selven tiden,</l>
<l>In Bertaengien een ander mede,</l>
<l>Die oec sat in conincs stede,</l>
<l>Ende hiet oec coninc van Bertanien);</l>
<l n="2,3045"> Daer was oec Enghelrijn, van Aquitanien</l>
<l>Hertoghe, daer oec in ene stede was,</l>
<l>Die maecte wilen, als ict las,</l>
<l>Augustus, dus hebben wijt verstaen,</l>
<l>Ende hiet haer wesen onderdaen</l>
<l n="2,3050"> Sentes ende Limogen mede.</l>
<l>Putiers ende Bordeus die stede,</l>
<l>Van al den lande datter toe behoert.</l>
<l>Der stede name ende haer woert</l>
<l>Gaf Augustus, die here groet;</l>
<l n="2,3055"> Maer sent dat Englerijn was doot</l>
<l>Soe bleef woeste al die stat;</l>
<l>Want al tmannevolc, datter in sat,</l>
<l>Wart versleghen, al te male,</l>
<l>In den wijch te Roncevale,</l>
<l n="2,3060"> Ende men vant gheen volc, na dat,</l>
<l><pb n="177"/>Die besitten wilden die stat.</l>
<l>Daer voer mede, lesen wi hier,</l>
<l>Van Bordenes coninc Gayffier</l>
<l>Ende den coninc Goudebout</l>
<l n="2,3065"> Van Vrieslant, een coninc stout,</l>
<l>Van Nantes Olles die grave,</l>
<l>Daer men vele tellet ave;</l>
<l>Ende Aernout van Beaulande,</l>
<l>Die selve doot sloech Agolande;</l>
<l n="2,3070"> Van Beyeren die hertoghe Naaman,</l>
<l>Die dicke prijs met wapenen wan;</l>
<l>Ogier, coninc van Denemerke,</l>
<l>Die ghetrouwe riddere ende die sterke;</l>
<l>Van Borges die prince Lambrecht,</l>
<l n="2,3075"> Die vrome was int ghevecht;</l>
<l>Ende Samsoen die prince hoghe,</l>
<l>Die in Burgoendien was hertoghe;</l>
<l>Constantijn, die stoute Romein,</l>
<l>Die baliu was int roemsce plein;</l>
<l n="2,3080"> Die hertoghe van Loreine Garijn:</l>
<l>Dit waren die princen kerstijn,</l>
<l>Die in Karels here waren.</l>
<l>Drie dachvaert waren lanc die scaren,</l>
<l>Ende alsoe breet docht oec scinen.</l>
<l n="2,3085"> Men hoerde die perde ende die businen</l>
<l>Over twelf milen verre:</l>
<l>Dies wert meneghe vrouwe erre.</l>
<l>Te Pampelune waert trac dat here</l>
<l>Ieghen Agolande ter were.</l>
</div>
<div type="chapter"><head type="chapter"><pb n="178"/> HOE KARLE ENDE AGOLANT TE GADER SPRAKEN. <hi rend="italic">Dat XXXIIII Capittel.</hi></head>
<l n="2,3090"> Karle hadde gheleert te voren</l>
<l>Spaengien tale, alsoe wijt horen,</l>
<l>In sine joghet tote Tolette;</l>
<l>Dies hadde hi te minder lette</l>
<l>Te sprekene ieghen spaensce boden.</l>
<l n="2,3095"> Agolant heeft hem ontboden</l>
<l>Dat hien gherne selve sprake.</l>
<l>Karel gheorloeft die sake,</l>
<l>Ende men nam, in beiden siden,</l>
<l>Goede vaste vrede tien tiden,</l>
<l n="2,3100"> Soe dat si te gadere quamen.</l>
<l>Si gaven antwoerde ende namen,</l>
<l>Soe dat si daer over een draghen:</l>
<l>Wies ridderen dat dandere verjaghen,</l>
<l>Oft opten velde doot slaen,</l>
<l n="2,3105"> Sine wet es best, sonder waen.</l>
<l>Doen ghincmen daer, ten selven tiden,</l>
<l>Twintich ieghen twintich striden,</l>
<l>Ende die Sarrasine bleven doot:</l>
<l>Daer en onscoet clein noch groot.</l>
<l n="2,3110"> Doen sendere veertich Agolant,</l>
<l>Ende Karle veertich al te hant,</l>
<l>Die wel van wapenen conden;</l>
<l>Ende die kerstene verwonnen.</l>
<l>Doen sende men in elke side</l>
<l n="2,3115"> Hondert vrome ridders ten stride,</l>
<l><pb n="179"/>Ende die kerstene wonnen tvelt</l>
<l>Op die heidene, met ghewelt,</l>
<l>Alsoe dat si hen ontreden.</l>
<l>Anderwerf si noch streden</l>
<l n="2,3120"> Tweehondert teghen tweehondert man.</l>
<l>Een vreeselic strijt doen began,</l>
<l>Ende die kerstene sloeghen doot</l>
<l>Die heiden al, clein ende groot.</l>
<l>Doen sprac die coninc Agolant,</l>
<l n="2,3125"> Ende lide wel al te hant</l>
<l>Dat beter ware die kerstene wet,</l>
<l>Dan die Mameth hadde gheset,</l>
<l>Ende seit hi wilt ane Karle gaen,</l>
<l>Ende smarghens doepsel ontfaen,</l>
<l n="2,3130"> Ende bejaghede vaste gheleide,</l>
<l>Te vaerne ende te keerne beide.</l>
<l>Des marghens, in den vasten vrede,</l>
<l>Quam hi met groter moghenthede</l>
<l>Omtrent misse tijt, Agolant,</l>
<l n="2,3135"> Alse doopsel tontfane te hant.</l>
<l>Den keiser Karle heeft hi vonden</l>
<l>Sitten eten, tien selven stonden;</l>
<l>Oec marcti sere, tier stat,</l>
<l>Hoe men daer met ordenen sat,</l>
<l n="2,3140"> Die ridders elc in haer stede,</l>
<l>Die canoencke sonderlinghe mede,</l>
<l>Die moencke oec in die hare;</l>
<l>In haer abijt, in hare affare</l>
<l>Soe sat elc man daer ende at.</l>
<l n="2,3145"> Agolant bevraghede dat</l>
<l>Wat volke het ware van elken cleden,</l>
<l><pb n="180"/>Ende men hevet hem besceden.</l>
<l>Doen sach hi over ene side</l>
<l>Dertien arme, harde onblide,</l>
<l n="2,3150"> Ter erden sitten in clederen cranc,</l>
<l>Sonder amlaken ende banc:</l>
<l>Wat si aten merct hi ter wise</l>
<l>Dat cranc was al haer spise.</l>
<l>Doen vraeghde Agolant, sonder sparen,</l>
<l n="2,3155"> Wie die arme liede waren?</l>
<l>Karle seide: Ic salt u leren:</l>
<l>Dat sijn die boden Ons Heren</l>
<l>Die wi voeden, om Onsen Here,</l>
<l>In der twelve apostolen ere."</l>
<l n="2,3160"> Agolant sprac dese tale:</l>
<l>"Hi en dient sinen here niet wale</l>
<l>Die sine boden dus ontfaet.</l>
<l>Dien bi di te sittene staet</l>
<l>Sijn wel ghecleet ende wel ghevoet,</l>
<l n="2,3165"> Ende si verteren een groet goet:</l>
<l>Dijns heren boden die bederven,</l>
<l>Want si van coude ende van hongher sterven:</l>
<l>Si sitten verre van die mede.</l>
<l>Hi doet sinen God lelijchede</l>
<l n="2,3170"> Die dus sine knechte set.</l>
<l>Du heves mi gheprijst dine wet;</l>
<l>Mer, alsmen sien mach voer oghen,</l>
<l>Soe mach mense valsch toghen."</l>
<l>Orlof nam hi, ende voer dane:</l>
<l n="2,3175"> Doepsel wederseide hi tontfane,</l>
<l>Ende ontboet Karlen strijt</l>
<l>Des anders daghes, ter merghen tijt;</l>
<l>Ende Karle heeft dit verstaen</l>
<l><pb n="181"/>Hoe hijt doepsel niet wilde ontfaen,</l>
<l n="2,3180"> Ende was droeve ende erre sere</l>
<l>Dat hi verloes soe groot een here,</l>
<l>Ende dede den armen in sijn here</l>
<l>Spise gheven, na haren ghere,</l>
<l>Ende cledese uter maten wel.</l>
<l n="2,3185"> Des marghens was die wijch so fel,</l>
<l>Datten heidenen ghinc te scanden.</l>
<l>Arnout, die here van Beaulanden,</l>
<l>Vernam midden in die porse</l>
<l>Agolante op enen orse,</l>
<l n="2,3190"> In ene sere sterke scare:</l>
<l>Dien trac hi, sere met pinen, nare,</l>
<l>Ende doer brac ende doer sloech</l>
<l>Ghene scare, vromelijc ghenoech;</l>
<l>Ende midden in die porse groot</l>
<l n="2,3195"> Sloech hi Agolanten doot.</l>
<l>Doen dat heidensce volc sach</l>
<l>Dat haer here daer doot lach,</l>
<l>Worden si in rouwen groot.</l>
<l>Soe menich heiden blever doot</l>
<l n="2,3200"> Dat dat kerstene here woet</l>
<l>Aldaer in der heidene bloet.</l>
<l>Pampelune wart op ghegheven.</l>
<l>Si lieten daer alle haer leven.</l>
<l>Die coninc van Cordes ende van Cecile</l>
<l n="2,3205"> Si vloen ewech, ter selver wile,</l>
<l>Met eenre scare niet groot.</l>
<l>Som die kerstene bleven doot</l>
<l>Om dat si keerden uten stride,</l>
<l>Om rovens wille tien tiden;</l>
<l n="2,3210"> Want, als si weder souden keren.</l>
<l><pb n="182"/>Gheladen te harer onneren,</l>
<l>Die twee coninghe, daer wi af seiden,</l>
<l>Die ontvloen, ende hen laghe leiden</l>
<l>(Die van Cordes ende van Secile),</l>
<l n="2,3215"> Ende sloeghen der onser, ter wile,</l>
<l>Meer dan dusent ter doot,</l>
<l>Die daer bleven, bi dolheit groot.</l>
</div>
<div type="chapter"><head type="chapter">KARELS STRIJT IEGHEN DIE MORE CONINC ENDE ROLANDS CAMPE. <hi rend="italic">Dat XXXV Capittel. </hi></head>
<l>Ten anderen daghe, als wijt horen,</l>
<l>Sende die prince van den Moren</l>
<l n="2,3220"> Ane Karlen, ende ontboet hem strijt</l>
<l>Ten naesten daghe, sonder respijt,</l>
<l>Op dat hi hem weren durre:</l>
<l>Ende die prince die hiet Furre.</l>
<l>Karle gheorloefde den strijt:</l>
<l n="2,3225"> Hi scaerde hem in corter tijt,</l>
<l>Ende trac alsoe te velde waert;</l>
<l>Gode bat hi an die vaert,</l>
<l>Dat hi hem vertoenen woude</l>
<l>Wie ten stride bliven soude.</l>
<l n="2,3230"> God heeft sine bede ontfaen.</l>
<l>Hi sach op hare wapene staen</l>
<l>Een cruce, ter selver tijt,</l>
<l>Die sterven souden in den strijt;</l>
<l>Ende dat cruce dat was roet.</l>
<l n="2,3235"> Mettien Karle alle die besloot</l>
<l>Wel vaste in sine oratore,</l>
<l><pb n="183"/>Ende ghinc vechten op die More,</l>
<l>Ende heeft Furren den prince ghevelt,</l>
<l>Met hem drie dusent op dat velt.</l>
<l n="2,3240"> Ende doen hi sine oratore ontsloet</l>
<l>Vant hi alle sine ridders doot;</l>
<l>Want God maketse, na haer gheren,</l>
<l>Na sinen wille marteleren.</l>
<l>Hier na quam den keiser mare</l>
<l n="2,3245"> Dat een gygant te Nasers ware,</l>
<l>Heet Ferraguut, van groter machte,</l>
<l>Ende was van Golyas gheslachte,</l>
<l>Dien wilen metter slingher sloech</l>
<l>Tkint David, des menich loech.</l>
<l n="2,3250"> Die ammirael van Babilone</l>
<l>Sendene daer, om Karels hone,</l>
<l>Met twintich dusent Turken daer</l>
<l>Om den onsen te doene vaer:</l>
<l>Dees ontsach spere noch schichte:</l>
<l n="2,3255"> Sijn vel was soe ghedichte</l>
<l>Dat niement wonden en mochte,</l>
<l>Wat steken dat men daer op brochte.</l>
<l>Veertich manne had hi crachte.</l>
<l>Karle voer derwert met sijnre machte,</l>
<l n="2,3260"> Ende viel te Nasers voer die poert.</l>
<l>Die gygant quam buten voert,</l>
<l>Ende vraghede oft iemant ware</l>
<l>Die ieghen hem dorste dare</l>
<l>Vechten, man ieghen man.</l>
<l n="2,3265"> Ende Karle sende dan</l>
<l>Coninc Ogiere, den stouten deghen,</l>
<l><pb n="184"/>Daer hi voer willijc ieghen:</l>
<l>Ende alsene Ferraguut vernam,</l>
<l>Ghemaclijc hi te hem waert quam;</l>
<l n="2,3270"> In den rechteren arm hien prant,</l>
<l>Ende droeghene van daer tehant</l>
<l>Tote Nasers, in sijn prisoen,</l>
<l>Dat hier niet teghen conste ghedoen,</l>
<l>Al ghewapent, an sinen danc.</l>
<l n="2,3275"> Dese rese was twelf ellen lanc,</l>
<l>Die men heet <hi rend="italic">cubitus</hi>, in latijn;</l>
<l>Ene elle lanc was sijn aenscijn;</l>
<l>Sine arme ende sine scinckele waren</l>
<l>Elc vier ellen lanc, te waren;</l>
<l n="2,3280"> Sine vinghere drie palmen lanc.</l>
<l>Na des conincs Ogiers ganc,</l>
<l>Wart ieghen Ferragute ghesent</l>
<l>Een stout riddere ende wel bekent,</l>
<l>Reinaut van Albespine:</l>
<l n="2,3285"> Dien nam hi oec, sonder pine,</l>
<l>Met enen arme, alst ware een lam,</l>
<l>Ende droeghene tote daer hi quam</l>
<l>Bi Ogiere, in dat prisoen.</l>
<l>Noch sal hi meer wonders doen.</l>
<l n="2,3290"> Daer na sende men hem hen tween:</l>
<l>Constantijn dat was die een,</l>
<l>Baliu van Rome der stede,</l>
<l>Dander Olles die grave mede.</l>
<l>In beide sijn arme heeft hise ghedragen,</l>
<l n="2,3295"> Daer vele liede toe saghen.</l>
<l>Int prisoen, daer dander laghen,</l>
<l>Leide hise, in rouwen ende in claghen.</l>
<l>Wat hulpe dat ict lanc make?</l>
<l><pb n="185"/>Ic wille corten u die sake.</l>
<l n="2,3300"> Aldus daer twee ende twee quamen.</l>
<l>Alsoe datter twintich te samen</l>
<l>Int prisoen laghen doe,</l>
<l>Des Karle was onvroe,</l>
<l>Doen woude Karle niet ghehinden</l>
<l n="2,3305"> Dat hire daer meer wilde sinden.</l>
<l>Doen quam Rolant, sire suster sone,</l>
<l>Die stout was ende coene,</l>
<l>Des conincs marscalc, als ict las,</l>
<l>Die noch maer een kint en was,</l>
<l n="2,3310"> Ende bat sinen oem, den coninc,</l>
<l>Dat hi hem orloven wilde die dinc,</l>
<l>Dat hi wreken moghe ende wederstaen</l>
<l>Dat Ferraguut hevet ghedaen.</l>
<l>Die oem sach dat kint van kiese,</l>
<l n="2,3315"> Dat hem swaer ware ten verliese,</l>
<l>Ende en wouts hem ghehenghen niet:</l>
<l>Dies hadde Rolant groot verdriet,</l>
<l>Ende claghede, ende bat mettien,</l>
<l>Soe dat die oem liet ghescien.</l>
<l n="2,3320"> Doen was Rolant harde blide,</l>
<l>Ende ghereide hem ten stride,</l>
<l>Ende quam ieghen hem ghereden:</l>
<l>Die rese namene ter steden;</l>
<l>Uten zadele hine prant</l>
<l n="2,3325"> Allene metter rechter hant,</l>
<l>Alsoe als hi dandere alle dede,</l>
<l>Ende leidene, aldaer ter stede,</l>
<l>Opten hals van sinen paerde,</l>
<l>Ende voer henen sijnre vaerde.</l>
<l n="2,3330"> Hier omme was Rolande therte sere</l>
<l><pb n="186"/>Ende troeste hem an onsen Here,</l>
<l>Ende greep den rese bi den baerde:</l>
<l>Opten huepe van sinen paerde</l>
<l>Heeft hien achter waert gheboghen,</l>
<l n="2,3335"> Ende es op sinen buuc ghevloghen.</l>
<l>Dus vielen si beide van den peerde</l>
<l>Hi ende die rese ter eerde.</l>
<l>Mettien sijn si opghestaen,</l>
<l>Ende weder op hare perde saen.</l>
<l n="2,3340"> Rolant trac sijn swaert Durendale,</l>
<l>Dat hi goet ende scerp kende wale,</l>
<l>Ende waende den rese ontwee slaen;</l>
<l>Maer tpaert moeste den slach ontfaen:</l>
<l>Dat sloech hi dore metten sweerde,</l>
<l n="2,3345"> Dat die gygant viel ter erde,</l>
<l>Ende heeft oec sijn sweert ghetrect,</l>
<l>Alse die hem te wrekene mect:</l>
<l>Sijn sweert hevet hi verheven;</l>
<l>Maer Roelant, die hem was beneven,</l>
<l n="2,3350"> Sloeghene opten arm soe wel,</l>
<l>Dat hem sijn sweert ontfel;</l>
<l>Doch en haddi ghene noet</l>
<l>In den arm, cleen noch groet.</l>
<l>Ferraguut liet sweert vallen,</l>
<l n="2,3355"> Ende waende Rolande slaen met allen</l>
<l>Metter vuust, ende sloech sijn paert</l>
<l>Opt hoet, dat storte ter vaert,</l>
<l>Ende bleef doot op die stat.</l>
<l>Doen gavensi meneghen plat</l>
<l n="2,3360"> Metter vuust, beide te voet.</l>
<l>Die wijch toter noene stoet,</l>
<l><pb n="187"/>Ende daer over dat si vochten</l>
<l>Met stene, soe si best mochten;</l>
<l>Want daer lach, in dat sant,</l>
<l n="2,3365"> Menich scarp caliant.</l>
<l>Ende alst ter vespertijt waert draghet</l>
<l>Die rese enen vrede bejaghet,</l>
<l>Toter merghenstont an Rolande,</l>
<l>Ende droeghen over een, te hande,</l>
<l n="2,3370"> Dat elc sal comen te sijnre were,</l>
<l>Sonder ors ende sonder spere.</l>
<l>Dus es elc ghekeert ten sinen</l>
<l>Eer die sonne liet haer scinen.</l>
</div>
<div type="chapter"><head type="chapter">HOE ROLANT DEN RESE VERWAN. <hi rend="italic">Dat XXXVI Capittel.</hi></head>
<l>Des anders daghes vroech si comen,</l>
<l n="2,3375"> Alsi den kamp hadden ghenomen.</l>
<l>Die rese brachte een sweert,</l>
<l>Maer en was niets weert,</l>
<l>Want Rolant brachte enen staf</l>
<l>Ghewronghen, daer hi mede gaf</l>
<l n="2,3380"> Den rese meneghen groten slach,</l>
<l>Dat hem niet een haer en wach;</l>
<l>Oec worp hi op hem meneghen steen,</l>
<l>Want daer lach er menich een;</l>
<l>Maer hem en scade werp noch slach.</l>
<l n="2,3385"> Dus vochten si toten middach.</l>
<l>Doen bat Ferraguut ene bede;</l>
<l><pb n="188"/>Want hem die vaec wee dede,</l>
<l>Datmen des strijts name een bestant.</l>
<l>Doen gheorlovet daer Rolant.</l>
<l n="2,3390"> Die gigant es gheleghen,</l>
<l>Ende wilde sijnre rasten pleghen.</l>
<l>Rolant, die edel was van zeden,</l>
<l>Nam daer enen steen ter steden,</l>
<l>Ende leidene hem ondert thoeft houde,</l>
<l n="2,3395"> Om dat hijs te bat rasten soude.</l>
<l>Ferraguut die waert ontwake</l>
<l>Als hi gherust hadde met ghemake,</l>
<l>Ende Rolant es hem gheseten bi;</l>
<l>Ende hem te vraghene began hi</l>
<l n="2,3400"> Hoe hem dat lijf ware soe vast,</l>
<l>Dat hi niet ontsaghe een bast</l>
<l>Noch weder stoc, noch sweert, noch steen.</l>
<l>Doen sprac die rese: "ens let negheen</l>
<l>Daermen mi wonden mach, groot noch clene,</l>
<l n="2,3405"> Sonder in minen navele allene."</l>
<l>Rolant swighet, alsi dit hoert,</l>
<l>Alse die niet verstaet dit woert.</l>
<l>Doen bevraghede die gygant</l>
<l>Den here Rolande al te hant</l>
<l n="2,3410"> Wat der kerstene wet ware?</l>
<l>Roelant daer af openbare</l>
<l>Heeftene hier af wel berecht,</l>
<l>Kerstenlike, alse Gods knecht.</l>
<l>Ferraguut sprac: "Dat seg ic u,</l>
<l n="2,3415"> Op die vorwaerde willic striden nu,</l>
<l>Of dijn gheloeve gherecht si</l>
<l>Dat ic verwonnen werde daerbi,</l>
<l><pb n="189"/>Ende oft valsch si, dattu mat</l>
<l>Bliven moets al hier ter stat;</l>
<l n="2,3420"> Ende die verwint hebbe die ere."</l>
<l>Dat soe consenteerde Roelant, die here.</l>
<l>Elc ghereide hem daer ten stride.</l>
<l>Roelant spranc daer over side;</l>
<l>Want die rese enen slach scloech,</l>
<l n="2,3425"> Daer hi den staf tegen droech,</l>
<l>Dien die rese ontwee karf.</l>
<l>Ferraguut Rolande verwarf,</l>
<l>Dat hien nam in sine arme beide:</l>
<l>Ter erden lichte hien leide.</l>
<l n="2,3430"> Roelant riep doen ane met sinne</l>
<l>Den Gods sone, die de coninghinne</l>
<l>Maria droech, ende hare mede,</l>
<l>Ende alst God gaf daer ter stede</l>
<l>Warp hien onder hem ter vaert.</l>
<l n="2,3435"> Mettien nam hi des resen swaert,</l>
<l>Ende stac hem ter selver stonde</l>
<l>In sinen navele ene wonde,</l>
<l>Ende spranc van hem bat af.</l>
<l>Die rese een swaer luud doen gaf,</l>
<l n="2,3440"> Ende riep helpe, als een sot,</l>
<l>Ane Machomete, sinen valscen God;</l>
<l>Want hi ghevoelde der doot pine.</l>
<l>Ende doen quamen die Sarrasine</l>
<l>Ute ghelopen, in dat leste,</l>
<l n="2,3445"> Ende droeghene binnen hare veste</l>
<l>Ende Roelant die es ghekeert</l>
<l>Te sinen oem, ghesont ende gheert,</l>
<l>Ende onse liede volgheden naer</l>
<l>Die Ferragute droeghen daer.</l>
<l n="2,3450"> <pb n="190"/> Ende worden met hem der stat ghemene,</l>
<l>Ende sloeghen al, groot ende clene.</l>
<l>Dus bleef doot Ferraguut.</l>
<l>Si braken prisoen, ende daden uut</l>
<l>Die ghevanghene, di daer laghen,</l>
<l n="2,3455"> Die doen grote bliscap saghen.</l>
</div>
<div type="chapter"><head type="chapter">HOE KARLE WAS GHESCOFFIERT ENDE WEDER VERWAN. <hi rend="italic">Dat XXXVII Capittel.</hi></head>
<l>Doen sette Karle sine vaert</l>
<l>Van danen te Cordes waert.</l>
<l>Danen waren, heb ic verstaen,</l>
<l>Seneca wilen, ende sijn oem Lucaen.</l>
<l n="2,3460"> Daer ontbeide, te diere wilen,</l>
<l>Die coninc sijns van Sibilen,</l>
<l>Ende die coninc van Cordes mede.</l>
<l>Alsi quamen daer ter stede,</l>
<l>Sende Karle ene scare,</l>
<l n="2,3465"> Om den voerwijch te nemene dare</l>
<l>Op die felle Sarrasine,</l>
<l>Die quamen, alst was in scine,</l>
<l>Wonderlike int gemoet;</l>
<l>Want elc riddere hadde te voet</l>
<l n="2,3470"> Te sinen breidele een garsoen.</l>
<l>Nu hoert hier een wonderlijc doen:</l>
<l>Elc hadde ghemaect voer sijn aenscijn</l>
<l>(Dat niet eiseliker en mochte sijn)</l>
<l>Ene calmastrie, in die ghebare</l>
<l n="2,3475"> <pb n="191"/> Alse oft eens duvels aenscijn ware,</l>
<l>Ghehorent ende ghebaert mede.</l>
<l>Oec, na haers lants sede,</l>
<l>Hadde elc ene bonghe, daer si an</l>
<l>Clipten ende sloeghen dan,</l>
<l n="2,3480"> Soe dat onse perde worden versaghet,</l>
<l>Oftse die duvel hadde ghejaghet;</l>
<l>Want si vloen uten ghedane:</l>
<l>Wat pinen men hem leide ane,</l>
<l>Noch doer sporen, noch doer slach,</l>
<l n="2,3485"> En was niemant diese keren mach.</l>
<l>Dus bleven si te dier tijt</l>
<l>Ghescoffiert ende sonder strijt.</l>
<l>Keiser Karle die gheboot</l>
<l>Dat men, des naest daghes, doer die noot,</l>
<l n="2,3490"> Den perden decten hare oghen.</l>
<l>Om dat si souden ghedoghen</l>
<l>Te bat der bonghen ghescal,</l>
<l>Dede hi hen doren stoppen al.</l>
<l>Dus quamen si met nide</l>
<l n="2,3495"> Tornich sere ten stride:</l>
<l>Vroech begonsten sijs, metter sonnen,</l>
<l>Ende hebbense al doer ronnen</l>
<l>Al toten hoghen middaghe.</l>
<l>Daer daden si grote plaghe;</l>
<l n="2,3500"> Doch hilden si tvelt met groter pine;</l>
<l>Want alle die Sarrasine</l>
<l>Hilden hem vaste aen enen waghen,</l>
<l>Die enen vane brochte ghedraghen,</l>
<l><pb n="192"/>Die acht starke ossen toghen.</l>
<l n="2,3505"> Haer sede was, alsi van hoghen</l>
<l>Den vane saghen staen bliken,</l>
<l>Soe en wasser ane gheen wiken.</l>
<l>Karle waert dies gheware,</l>
<l>Ende voer midden in die scare,</l>
<l n="2,3510"> Daer hi niemende en spaerde,</l>
<l>Ende sloech met sinen swaerde</l>
<l>Den scacht ontwee; die vane viel neder.</l>
<l>Doen ghinghen si vlien, vort ende weder,</l>
<l>Ende lieten eene scare groot</l>
<l n="2,3515"> Achtdusent opten velde doot.</l>
<l>Ten naesten daghe hem beriet</l>
<l>Albumagor, die coninc hiet,</l>
<l>Ende gaf op Cordes na desen,</l>
<l>Op dat hi kersten soude wesen,</l>
<l n="2,3520"> Ende van Karlen soude houden sijn poert.</l>
<l>Niement en dorste van doen voert</l>
<l>Ieghen Karlen meer in Spaengien striden:</l>
<l>Hi deelde tlant, te dien tiden,</l>
<l>Sinen lieden, elc na sijnre waerde,</l>
<l n="2,3525"> Dat hi ghewonnen hadde metten swaerde.</l>
<l>Hadden noch heren selken moet</l>
<l>Dat si deelden ghewonnen goet</l>
<l>Elken, na dat hi ware wert,</l>
<l>Ende si oec stout waren ende onververt,</l>
<l n="2,3530"> Si souden noch, in haren lande,</l>
<l>Vinden Oliviere ende Roelande.</l>
<l>Karle liet sijn meeste heer int lant,</l>
<l>Om al te settene an sijn hant:</l>
<l>Te Compestelle es hi ghevaren</l>
<l n="2,3535"> <pb n="193"/> Met een deel volx te waren.</l>
<l>Hi sette weder in die steden</l>
<l>Papen ende ridderen met vreden,</l>
<l>Ende bisscoppe teenre concilie, daer hi sat</l>
<l>Te Compostelle in die stat,</l>
<l n="2,3540"> Ende sette daer, in sinte Jacobs ere,</l>
<l>Dat elc bisscop ende elc here,</l>
<l>Ende prince ende coninc mede,</l>
<l>Den bisscop van Compostelle der stede</l>
<l>Onderhorich waren al te male,</l>
<l n="2,3545"> Van den lande van Portegale,</l>
<l>Van Galissien, van al Spaengien.</l>
<l>Teser consilien, teser calaengien.</l>
<l>Ende teser wighe was ic, Turpijn</l>
<l>Van Riemen, metten live mijn,</l>
<l n="2,3550"> Met neghen bisscoppen, met vele clerken</l>
<l>Te Compostelle in der kerken,</l>
<l>Ende wider enen outaer mede.</l>
<l>Bi des conincs Karels bede,</l>
<l>In Julio opten eersten dach.</l>
<l n="2,3555"> Alt lantscap, dat in Spaengien lach,</l>
<l>Gaf Karle sinte Jacoppe daer,</l>
<l>Ende gheboet, verre ende naer,</l>
<l>Dat elc man van Galissien lant</l>
<l>Ofte van Spaengien metter hant</l>
<l n="2,3560"> Vier penninghe der kerken gave dare,</l>
<l>Ende hi daer mede quite ware</l>
<l>Van al daer scalcheit ane lach;</l>
<l>Oec gaf hi uut, op dien selven dach,</l>
<l>Dat die bisscoppe, al te samen,</l>
<l n="2,3565"> Hare bisscoplike roede namen,</l>
<l>Ende coninghen hare cronen,</l>
<l>Om sente Jacob ere te verscoenen.</l>
<l><pb n="194"/>Sine exempel nam hi daer na</l>
<l>Dat tote Ephesien in Asia</l>
<l n="2,3570"> (Daer sinte Jan sijn broeder leghet)</l>
<l>Datmen, door sijnre eren, pleghet</l>
<l>Daer tontfane roede ende crone:</l>
<l>Dus eerde hi sinte Jacob scone.</l>
</div>
<div type="chapter"><head type="chapter">HOE SAVELLOEN DIE GHENOTEN VERRIET. <hi rend="italic">Dat XXXVIII Capittel. </hi></head>
<l>Te desen tiden laghen mede</l>
<l n="2,3575"> Te Cesaraugusta, in die stede,</l>
<l>Die Sarragoga es ghenant,</l>
<l>Twee heidene coninghe, een Belegant</l>
<l>Ende sijn broeder Marcerijs:</l>
<l>Dese waren in diere wijs</l>
<l n="2,3580"> In Spaengien ghesent van Babilone</l>
<l>Om keiser Karels hone.</l>
<l>Karle vernam, te waren,</l>
<l>Dat dese twee coninghe daer waren.</l>
<l>Ende sende aen hem Gaveloene,</l>
<l n="2,3585"> Enen edelen man van valsscen doene,</l>
<l>Ende ontboet hem, in sekere dinghen,</l>
<l>Dat si kerstendom ontfinghen,</l>
<l>Oft dat si hem tribuut senden saen.</l>
<l>Gaveloen was wel ontfaen,</l>
<l n="2,3590"> Ende dede sijn bootscap als een quaet.</l>
<l>Nu hoert die grote mordaet.</l>
<l>Die heren waren saen beraden</l>
<l><pb n="195"/>Dat si Karlen senden gheladen</l>
<l>Dertich perde, som met goude,</l>
<l n="2,3595"> Som met silvere, doer sijn houde,</l>
<l>Ende vierhondert perde met wine,</l>
<l>Na sede der Sarrasine,</l>
<l>Den besten die men drincken mochte,</l>
<l>Datmen dien den vechters brochte,</l>
<l n="2,3600"> Ende drie dusent Sarrasine wijf,</l>
<l>Die volmaect hadden tlijf,</l>
<l>Om dat si hoepten van den wine</l>
<l>Die kerstene droncken te sine,</l>
<l>Ende dan souden si met haren liven</l>
<l n="2,3605"> Sonde doen metten wiven,</l>
<l>Ende haren God verbelghen soe</l>
<l>Dat hise maken soude onvroe.</l>
<l>Gavelone gaven si mede</l>
<l>Gheladen met scatte ende met cierhede</l>
<l n="2,3610"> Twintich perde, voer sine scade,</l>
<l>Om dat hi die ridders verrade,</l>
<l>Die Karle meest hadde vercoren</l>
<l>Aen hem te wrekene haren toren.</l>
<l>Gaveloen die nam den scat,</l>
<l n="2,3615"> Ende beloefden hem oec dat</l>
<l>Dat hi, voer alle dinghen,</l>
<l>Haren wille soude toebringhen.</l>
<l>Die meeste ridders namen den wijn;</l>
<l>Maer niet en mochten sijn</l>
<l n="2,3620"> Die wiven in hare scaren;</l>
<l>Maer, die van minre name waren</l>
<l>Namen die wive ende daden quaet.</l>
<l>Nu merct ende verstaet:</l>
<l><pb n="196"/>Gaveloen gaet pensen, nacht ende dach,</l>
<l n="2,3625"> Hoe hi dat toe brenghen mach</l>
<l>Dese jammerlike quade daet,</l>
<l>Ende gaf Karlen den raet</l>
<l>Dat orberlic ende goet ware</l>
<l>Dat hi beleide, met sijnre scare,</l>
<l n="2,3630"> Portisers, den nauwen pas.</l>
<l>Karle gheloefde hem das</l>
<l>Ende bat sinen besten, dat si souden</l>
<l>Den pas hoeden ende houden:</l>
<l>Dat was Oliviere ende Roelande</l>
<l n="2,3635"> Ende den coninc Goudebande</l>
<l>Van Vrieslant, ende oec den staerken</l>
<l>Ogiere van Denemerken,</l>
<l>Ende van Bartaengien coninc Arrastanc,</l>
<l>Ende Garine, den hertoghe stranc</l>
<l n="2,3640"> Van Loreine, die goedertiere,</l>
<l>Ende van Bordeus coninc Gaifiere,</l>
<l>Van Borges den prince Lambrecht,</l>
<l>Belsulc, die grave van Lenters gheacht,</l>
<l>Salemoen ende Samsoen, te waren,</l>
<l n="2,3645"> Die hertoghe van Borgoengien waren,</l>
<l>Ende Arnoude van Beaulande</l>
<l>Die doet sloech Agolande,</l>
<l>Van Beyeren hertoghe Naaman,</l>
<l>Van Borgoendien Abry nochtan,</l>
<l n="2,3650"> Constantijn, die prince van Rome:</l>
<l>Dese bat hi, als ic gome,</l>
<l>Dat si den pas ende dat dal</l>
<l>Hoeden souden in Roncheval,</l>
<l><pb n="197"/>Ende andere grote heren mede.</l>
<l n="2,3655"> Oec liet hi in haer moghenthede</l>
<l>Twintich dusent kerstene, voerwaer;</l>
<l>Ende Karle sciet van hen aldaer,</l>
<l>Ende bat hen dat si vromelike</l>
<l>Om die ere peinsden van kerstenrike.</l>
<l n="2,3660"> Dus bleven si daer, te waren,</l>
<l>Die Karels liefste vriende waren,</l>
<l>Alsoet Gaveloen toe hadde brocht,</l>
<l>Diese den heidenen hadde vercocht.</l>
</div>
<div type="chapter"><head type="chapter">HOE DIE GHENOTEN DOET BLEVEN. <hi rend="italic">Dat XXXIX Capittel.</hi></head>
<l>Gaveloen was des blide,</l>
<l n="2,3665"> Ende liet weten, te selven tide,</l>
<l>Beligante ende Marcerise,</l>
<l>Dat dus, in deser selver wise,</l>
<l>Die ghenote daer bleven waren,</l>
<l>Ende dat si hadden, in haerre scaren</l>
<l n="2,3670"> Die met hen bleven waren dan,</l>
<l>Ontrent twintich dusent man.</l>
<l>Coninc Marceris ende Beligant</l>
<l>Namen met hem al te hant</l>
<l>Vijftich dusent Sarrasine,</l>
<l n="2,3675"> Ende ghinghen luuschen, stillekine,</l>
<l>In enen woude daer bi, twee daghe,</l>
<l>Bi Gaveloens rade, sonder saghe.</l>
<l>Ten derden daghe wisten si das</l>
<l>Dat Karle overghetoghen was,</l>
<l n="2,3680"> <pb n="198"/> Ende quamen ghetrect uten heghen,</l>
<l>Daer si in gheborghen laghen,</l>
<l>Ende scieden in tween haer scaren.</l>
<l>Twintich dusent daden sire varen</l>
<l>Int eerste ten voerwighe:</l>
<l n="2,3685"> Dese quamen met groten prighe,</l>
<l>Ende hebben die kerstene bestaen.</l>
<l>Daer ghinc men vechten ende slaen,</l>
<l>Ende die kerstene verwonnen,</l>
<l>Alse die vele van wapenen connen,</l>
<l n="2,3690"> Ende reden den heidenen soe an,</l>
<l>Dat van den twintich dusent man</l>
<l>Niet ontghinc, cleen noch groot,</l>
<l>Si en bleven daer alle doot.</l>
<l>Maer sere moede si hen vochten</l>
<l n="2,3695"> Eer sise verwinnen mochten;</l>
<l>Want si sere verladen waren.</l>
<l>Doen quam, teenre andre scaren,</l>
<l>Al versch, viventwintich dusent man,</l>
<l>Ende reden hen met persen an,</l>
<l n="2,3700"> Ende hebben die francsoise verladen,</l>
<l>Soe dat si vielen met groten scaden;</l>
<l>Want die kerstenen bi na al</l>
<l>Versleghen bleven in dat dal.</l>
<l>Dat liet God bi dien ghescien</l>
<l n="2,3705"> (Alsmen merken mach ende sien)</l>
<l>Want, snachts te voren, die kerstine</l>
<l>Van den sarrasijnscen wine</l>
<l>Beloepen waren harde vele,</l>
<l>Ende vielen in dorperen spele</l>
<l n="2,3710"> Metten sarrasijnscen wiven;</l>
<l><pb n="199"/>Ende som en lieten sijs niet bliven</l>
<l>Si en hadden uut Vrancrike</l>
<l>Met hen bracht oncuusscelike</l>
<l>Kerstene wijf, daer si bi laghen.</l>
<l n="2,3715"> Om dese sonde lietse God plaghen.</l>
<l>Daer bleven alle die ridders doot</l>
<l>Die weert waren ende groot,</l>
<l>Sonder Roelant, die met Boudene</l>
<l>Ende Diederijc hem te houdene</l>
<l n="2,3720"> Pijnden met eren in dat velt:</l>
<l>Alle dandere waren ghevelt</l>
<l>In den wighe, sonder ic Turpijn</l>
<l>Ende Gaveloen: wi moesten sijn</l>
<l>Bi den keiser, daer hi was,</l>
<l n="2,3725"> Doen hi leden was den pas.</l>
</div>
<div type="chapter"><head type="chapter">ROELANTS STRIJT NA SIJNRE GHESELLEN DOOT. <hi rend="italic">Dat XL Capittel. </hi></head>
<l>Doen die kerstene daer doot bleven</l>
<l>God en wilde niet gheven</l>
<l>Den heidenen daer die ere;</l>
<l>Want donse vochten soe sere</l>
<l n="2,3730"> Ende vercochten hen soe diere,</l>
<l>Dat die heidene in gheenre maniere</l>
<l>En dorsten daer behouden tvelt,</l>
<l>Ende traken achter, met ghewelt,</l>
<l>Met meneghen ontbonden vane.</l>
<l n="2,3735"> Roelant, die vermoit was van slane,</l>
<l>Ende sinen vrient hadde verloren,</l>
<l>Hi liep verwoet, in groten toren,</l>
<l><pb n="200"/>Te soekene oft iemant ware,</l>
<l>Achter woude, hare ende tare,</l>
<l n="2,3740"> Daer hi aen wrake sinen moet,</l>
<l>Als ene leuwinne verwoet</l>
<l>Die haer jonghe sijn ontdraghen.</l>
<l>In dit soeken, in dit jaghen,</l>
<l>Vant hi enen Sarrasijn,</l>
<l n="2,3745"> Swarter dan een besinghet swijn,</l>
<l>Die ghescuult was, na die plaghe,</l>
<l>In dat wout, in ene haghe.</l>
<l>An enen boem bant hi dien,</l>
<l>Dat hi hem niet en soude ontvlien,</l>
<l n="2,3750"> Ende es op enen berch ghetoghen,</l>
<l>Om te scouwene van hoghen</l>
<l>Waer die heiden waren.</l>
<l>Hi sach vele grote scaren,</l>
<l>Onghetelt, docht hem wale.</l>
<l n="2,3755"> Neder quam hi in den dale</l>
<l>Van Ronchevale, ende nam dien horen</l>
<l>Van yvoren, scone, ute vercoren,</l>
<l>Ende blies met groter pine.</l>
<l>Die kerstene hoerden die busine,</l>
<l n="2,3760"> Die in haghen laghen gheslopen,</l>
<l>Ende quamen te hem waert ghelopen;</l>
<l>Want si kenden den horen wel,</l>
<l>Soe datter hem ane vel</l>
<l>Ontrent hondert, ende nemmeer.</l>
<l n="2,3765"> Mettien dede hi enen keer</l>
<l>Toten Sarrasijn, tien stonden,</l>
<l>Dien hi aen den boem hadde ghebonden,</l>
<l>Ende dreigdene van den live sere</l>
<l>Hi en wijsde hem den here</l>
<l n="2,3770"> Marcerise, diet al heeft beraden.</l>
<l><pb n="201"/>Die Sarrasijn bat ghenaden</l>
<l>Ende swoer, lietine leven,</l>
<l>Hi wilre hem liteken of gheven.</l>
<l>Doen leidene Roelant opt velt,</l>
<l n="2,3775"> Daer dat heidene here helt,</l>
<l>Ende hi wijsden, in die scare,</l>
<l>Welc die coninc Marcerijs ware,</l>
<l>In midden in die porse,</l>
<l>Op enen groten roeden orsse,</l>
<l n="2,3780"> Met enen scilde, die was ront.</l>
<l>Roelant sciet van hem, tier stont,</l>
<l>Ende hem wies therte ende moet,</l>
<l>Ende hem verwarmde sijn bloet</l>
<l>Als hi die Gods viande sach,</l>
<l n="2,3785"> Die hem hadden op dien dach</l>
<l>Alsoe grote scade ghedaen.</l>
<l>Met groter druust ghinc hi slaen</l>
<l>In die viande doen mettien,</l>
<l>Ende metten selven heeft hi versien</l>
<l n="2,3790"> Enen, den meesten van der scare:</l>
<l>Dien soe trac hi doen bat nare.</l>
<l>Gode riep hi an, den hoghen,</l>
<l>Ende heeft sijn goede sweert ghetoghen,</l>
<l>Ende sloech ghenen rese mettien</l>
<l n="2,3795"> Van den hoefde toten dien,</l>
<l>Ende dat ors oec, mids ontwee.</l>
<l>Die rese viel, min noch mee,</l>
<l><pb n="202"/>Met half den perde ter rechter side,</l>
<l>Van der luchter verscieden wide.</l>
<l n="2,3800"> Soe coene en was op dien dach</l>
<l>Sarrasijn, die sach dien slach,</l>
<l>Hi en ghinc vlien van den vare,</l>
<l>Ende liet den coninc Marcerise dare,</l>
<l>Met cleinre menichten, tien tiden.</l>
<l n="2,3805"> Marcerijs waende oec ontriden;</l>
<l>Maer Roelant was hem te naer.</l>
<l>Hi moeste tghelach betalen daer,</l>
<l>Ende bleef opten velde doot.</l>
<l>Daer wart echt die wijch soe groot,</l>
<l n="2,3810"> Dat Roelants hondert ghesellen goet</l>
<l>Bleven daer doot in haer bloet,</l>
<l>Ende Rolant wart daer doerreden</l>
<l>Met vier speren, daer ter steden,</l>
<l>Ende met steenen gheworpen soe,</l>
<l n="2,3815"> Dat hi met pinen danen ontvloe.</l>
<l>Marcerijs broeder, Beligant,</l>
<l>Die vloe danen, ende ruumde tlant,</l>
<l>Ende Roelants ghesellen beide,</l>
<l>Diederijc ende Bouden, daer ic af seide,</l>
<l n="2,3820"> Vloen, om haers lijfs behout,</l>
<l>Daer si hen borghen int wout.</l>
</div>
<div type="chapter"><head type="chapter">HOE KARLE HOERDE DEN OLIFANT ENDE ROELANTS DOOT. <hi rend="italic">Dat XLI Capittel.</hi></head>
<l>Karel en wiste clein noch groot</l>
<l><pb n="203"/>Van desen dinghen, van deser noot,</l>
<l>Soe dat hi Portisers, den pas,</l>
<l n="2,3825"> Met sinen volke al leden was.</l>
<l>Roelant die was sere ghewont</l>
<l>Ende sere moede, teser stont,</l>
<l>Ende dreef rouwe ende jammer groot</l>
<l>Om der goeder ridderen doot.</l>
<l n="2,3830"> Ten voete van Portisers hi quam,</l>
<l>Ende hi sine raste daer doen nam</l>
<l>Onder enen boem, bi enen stene,</l>
<l>Die opgherecht stont allene</l>
<l>In ene mersche, bi Ronchevale,</l>
<l n="2,3835"> Die scone was ende ghegroit wale.</l>
<l>Aldaer begaf hi sijn paert.</l>
<l>Nochdoe haddi sijn goede swaert</l>
<l>Durendale, dat was soe scone</l>
<l>Ghelijc der claerheit van den trone.</l>
<l n="2,3840"> Dat en mochte scarden noch breken</l>
<l>Voer dien dat sine hande weken:</l>
<l>Die hilte was van yvore,</l>
<l>Die appel beril, als ict hore;</l>
<l>In den appel stont also</l>
<l n="2,3845"> Ons Heeren name alpha et o;</l>
<l>In die lemmele stont van goude</l>
<l>Een cruce, alse ment hebben woude.</l>
<l>Als hi dat ute heeft ghetoghen,</l>
<l>Sach hijt an met droeven oghen,</l>
<l n="2,3850"> Ende deder op een swaer gheclach,</l>
<l><pb n="204"/>Want hi hem soe ontsach</l>
<l>Dat comen mochte in heidinre hant,</l>
<l>Die der kerstine waren viant.</l>
<l>Op enen harden marbersteen</l>
<l n="2,3855"> Woudi tsweert breken ontween:</l>
<l>Drie slaghe sloech hi ongheduert,</l>
<l>Dat die steen te sticken scuert,</l>
<l>Maer het bleef al ongescaet.</l>
<l>Doen vant hi enen anderen raet,</l>
<l n="2,3860"> Ende sette den horen te monde,</l>
<l>Ende blies, wat hi gheleesten conde,</l>
<l>Soe dat die horen spleet ontwee;</l>
<l>Ende sijn aderen, dats wonder mee,</l>
<l>Van sinen halse scoerden daer mede</l>
<l n="2,3865"> Van pinen, die hi daer toe dede.</l>
<l>Dit gheluut Karlen in doren sloech,</l>
<l>Want hem dinghel daer toe droech,</l>
<l>Die acht milen was van daer.</l>
<l>Die keiser seide, overwaer:</l>
<l n="2,3870"> "Ic hore Roelants olivant."</l>
<l>Keren soe woude hi te hant</l>
<l>Weder achter, om dit doen,</l>
<l>Maer het ontriet hem Gaveloen,</l>
<l>Ende seide: "Hi jaghet in dien foreeste,</l>
<l n="2,3875"> Dus blaset hi, doer sine feeste."</l>
<l>Roelant verloes al sine ghewelt</l>
<l>Ende lach int gras daer opt velt.</l>
<l>Daer quaem sijn broeder Bouden toe:</l>
<l>Doen hien sach was hi vroe</l>
<l n="2,3880"> <pb n="205"/> Ende wijsde dat hi hem brachte</l>
<l>Drincken; hem dorste sere onsachte,</l>
<l>Ende hem was die tale ontgaen.</l>
<l>Bouden liep om water saen</l>
<l>Maer hi en heeft gheen versien.</l>
<l n="2,3885"> Roelants pert vant hi mettien;</l>
<l>Want hi den broeder sach bi der doot</l>
<l>Reet hi na met haesten groot,</l>
<l>Om dat hi die mare woude bringhen</l>
<l>Den keiser, van desen dinghen.</l>
<l n="2,3890"> Met desen quam daer, als ict las,</l>
<l>Diederijc, die int wout was,</l>
<l>Ende als hien soe na vant der doot</l>
<l>Dreef hi rouwe ende jammer groot:</l>
<l>Hi bat hem, voer dat herte breken,</l>
<l n="2,3895"> Dat hi biechte wilde spreken.</l>
<l>Nu hadde Roelant op dien dach</l>
<l>Biechte ghesproken, want hijs plach,</l>
<l>Ende Gode ontfaen mede;</l>
<l>Want Turpijn seghet, het was die sede,</l>
<l n="2,3900"> Eer die ridders vochten ende streden,</l>
<l>Dat si hem biechten ende monneghen deden.</l>
<l>Roelant sprac sommech woert;</l>
<l>Met pinen brachte hi tleste voert;</l>
<l>Boven der herten dat hi prant</l>
<l n="2,3905"> Sijn vleesch daer metter hant,</l>
<l>Ende hi seide aldus mettien:</l>
<l>"Ic sal in desen vleesche sien</l>
<l>Minen behoudere, den hoghen."</l>
<l>Doen leide hi die hant opt oghen</l>
<l n="2,3910"> Ende seide driewarf mettien:</l>
<l><pb n="206"/>"Met desen oghen sal ickene sien."</l>
<l>Ende daer hi sciet des lives ave</l>
<l>Seidi: "Ic sie, bider Gods gave,</l>
<l>Die bliscap, die noit oghe sach,</l>
<l n="2,3915"> Noch die oere ghehoren mach,</l>
<l>Noch menschen herte mach bekinnen,</l>
<l>Dat God ghereet heeft diene minnen."</l>
<l>Oec bat hi ter selver tijt</l>
<l>Voer alle die storven in den strijt;</l>
<l n="2,3920"> Ende hi dede sinen einde</l>
<l>Voer junius, op die xvj kalende.</l>
</div>
<div type="chapter"><head type="chapter">HOE KAREL WEDER KEERDE ENDE DIE SARRASINE VERSLOECH. <hi rend="italic">Dat XLII Capittel.</hi></head>
<l>Ic Turpijn, die dese passie screef,</l>
<l>Daer menich edel ridder bleef,</l>
<l>Stont voer Karlen, daer ic las</l>
<l n="2,3925"> Ene zielmisse, sijt seker das,</l>
<l>Int dal dat men Karlesdal noemt:</l>
<l>Mettien mi een visioen toe coemt</l>
<l>In der stillen, dat ic hore</l>
<l>Singhen der enghelen chore.</l>
<l n="2,3930"> Wattet was en condic niet verstaen.</l>
<l>Mettien soe sach ic saen</l>
<l>Dat voer mi leet ene scare,</l>
<l>Als oft swart ridderscap ware,</l>
<l>Ende seiden: "Wi draghen ter hellen</l>
<l n="2,3935"> Marcerise met sinen ghesellen;</l>
<l>Maer uwen tutere, die voert scoene</l>
<l><pb n="207"/>Dinghel Mychiel in den throene."</l>
<l>Na der missen, als ic dese dinc</l>
<l>Den keiser Karle vertellen ghinc.</l>
<l n="2,3940"> Doen quam, ridende metter vaert,</l>
<l>Bouden op Roelants paert:</l>
<l>Die telde al watter was ghesciet,</l>
<l>Ende hoe cranc hi Roelant liet.</l>
<l>Doen was daer jammer ende hant slach,</l>
<l n="2,3945"> Ende het keerde al datter lach.</l>
<l>Karle reet voert, ten selven stonden,</l>
<l>Ende heeft Roelande doot vonden,</l>
<l>Opwaert ligghende opt velt,</l>
<l>Die in cruuswijs sijn hande helt,</l>
<l n="2,3950"> Op sijn borst ligghende beide:</l>
<l>Op hem viel Karle ghereide,</l>
<l>Ende rugierde, in diere ghebare</l>
<l>Alse oft ene leuwinne ware,</l>
<l>Die haer jonghe vonde versmoert.</l>
<l n="2,3955"> Sijn mesbaer was verre ghehoert,</l>
<l>Alsoe datter omme mochte wenen</l>
<l>Elcs herte, al waret van stenen.</l>
<l>Al daer dede hi, op dat velt,</l>
<l>Dies nachs slaen sijn ghetelt.</l>
<l n="2,3960"> Den lichame van Roelande</l>
<l>Dedi balsemen al te hande</l>
<l>Met balsemen ende met aloe,</l>
<l>Ende dede sijn uutvaert met groten wee.</l>
<l>In bosschen, in weghen dedi groet licht</l>
<l n="2,3965"> Al dien nacht ontsteken echt,</l>
<l>Ende lesen ende singhen mede,</l>
<l>Ende voer hem doen grote ghebede.</l>
<l><pb n="208"/>Des merghens, alst daghens began,</l>
<l>Sochtmen die versleghenen man.</l>
<l n="2,3970"> Oliviere die was daer vonden,</l>
<l>Opwaert ligghende tien stonden,</l>
<l>Cruuswijs, te dien male</l>
<l>Int erde ghepriemt met vier palen,</l>
<l>Ende met wissen daer an ghebonden,</l>
<l n="2,3975"> Ende mede ghevilt, te dien stonden,</l>
<l>Van den halse ten voeten neder,</l>
<l>Ende doersteken, wech ende weder,</l>
<l>Met quarelen ende met speren,</l>
<l>Ende met sweerden, in der weren,</l>
<l n="2,3980"> Sijn vleesch swert van meneghen slaghe,</l>
<l>Dien hi ontfinc in dien daghe.</l>
<l>Al dat daer was dreef mesbaer.</l>
<l>Doen swoer die coninc Karle daer</l>
<l>Bi Gode, al der werelt here,</l>
<l n="2,3985"> Dat hi en ruste nummermere,</l>
<l>Hi en soude vinden die Sarrasine,</l>
<l>Die hem namen alsoe die sine.</l>
<l>Met sinen ridderscappe allene</l>
<l>Voer hi wech, met haesten niet clene.</l>
<l n="2,3990"> Ende die sonne stont stille</l>
<l>In den throen, na sinen wille,</l>
<l>Ende die dach wart drie daghe lanc;</l>
<l>Doch vant hise, an sinen ganc,</l>
<l>Bi Ebra, op ene reviere,</l>
<l n="2,3995"> Ligghende bi eenre stede diere,</l>
<l>Die hiet Cesaraugusta hier te voren,</l>
<l>Die wi nu Sarrogoga noemen horen,</l>
<l>Aldaer si hare feeste houden</l>
<l>Met jolijt ende met groter vrouden.</l>
<l n="2,4000"> <pb n="209"/> Daer viel hi op hem met moede groot,</l>
<l>Ende sloegher daer drie dusent doot,</l>
<l>Ende keerde weder in Ronchevale,</l>
<l>Ende dede daer ondervinden wale,</l>
<l>Oft ware waer, dat seide dat diet,</l>
<l n="2,4005"> Datse Gaveloen aldaer verriet.</l>
<l>Diederijc sprac met gheninde,</l>
<l>Die was over Roelants inde,</l>
<l>Ende met Boudene allene wech ginc</l>
<l>Uten wighe, dat daer die dinc</l>
<l n="2,4010"> Al bi Gaveloens rade toe quam,</l>
<l>Ende dat hi er groot goet ane wan.</l>
<l>Gaveloen loechenets al gheheel.</l>
<l>Doen namp die kamp Pinabeel,</l>
<l>Een sijn riddere, ieghen Diederike,</l>
<l n="2,4015"> Ende Diederijc versloechene cortelike,</l>
<l>Ende Karle dede Gaveloen</l>
<l>An vier perde binden doen,</l>
<l>Ende op elc sitten enen knecht,</l>
<l>Ende dedene alsoe scoren recht.</l>
</div>
<div type="chapter"><head type="chapter">HOE KARLE SINE RIDDEREN TER ERDEN BESTAEDE. <hi rend="italic">Dat XLIII Capittel.</hi></head>
<l n="2,4020"> Te dien tiden waren twee kerchove,</l>
<l>Heilich ende van groten love,</l>
<l>Deen tArleblancke, des ben ic wijs,</l>
<l>Int velt dat men heet Alijs,</l>
<l>Tander te Bordeaus in die stede,</l>
<l n="2,4025"> Die God onse Here wien dede</l>
<l><pb n="210"/>Sinen heilighen jongheren sevene,</l>
<l>Die men kende van heilighen levene,</l>
<l>Van Ays sinte Maximijn,</l>
<l>Van Arleblancke Theosijn,</l>
<l n="2,4030"> Sinte Pauwels van Nerboene,</l>
<l>Van Peragoge sinte Francone,</l>
<l>Van Limaghe sente Marciale,</l>
<l>Van Tolouse alsoe wale</l>
<l>Sinte Saturijn, ende Eutrops mede</l>
<l n="2,4035"> Van Sentes, die oude stede:</l>
<l>Dese seven heren van groten love</l>
<l>Wijden dese twee kerchove,</l>
<l>Te Bordeaus ende te Arleblancke:</l>
<l>Daer groefmen dese heren te dancke.</l>
<l n="2,4040"> Roelande voerde men te dier tijt</l>
<l>Op twee mulen in een calijt,</l>
<l>Met edelen pellen overdect.</l>
<l>Te Blavie es mer mede ghetrect,</l>
<l>In sinte Romeins kerke begraven,</l>
<l n="2,4045"> Die hi eerst rike maecte van haven,</l>
<l>Ende sette daer canoneke reguliere;</l>
<l>Ende men groef daer, na hare maniere,</l>
<l>Rolande ende sijn sweert Durendale</l>
<l>Te sinen hoefde alsoe wale,</l>
<l n="2,4050"> Ende sinen yvorien horen mede,</l>
<l><pb n="211"/>In teikene sijnre vromichede.</l>
<l>Sinder daer na, in langhen daghen,</l>
<l>Was die horen te Bordeaus ghedraghen.</l>
<l>Te Belijn sijn oec begraven,</l>
<l n="2,4055"> Erlijc ende met groter haven,</l>
<l>Van Geneven die edele Olivier,</l>
<l>Die stout was, coene ende fier,</l>
<l>Ende coninc Gondebant, die gygant,</l>
<l>Die coninc was in Vrieslant,</l>
<l n="2,4060"> Van Denemarke die coninc Ogier</l>
<l>(Dat selke lieghen, die leven hier,</l>
<l>Die segghen dat hi te Meaus leghet);</l>
<l>Te Belijn mede, als Turpijn seghet,</l>
<l>Van Bertaengien coninc Arastant;</l>
<l n="2,4065"> Ende met hem die vrome gygant</l>
<l>Van Lotrike hertoghe Garijn,</l>
<l>Die cume beter mochte sijn.</l>
<l>Te Bordeaus groefmer vele,</l>
<l>Die storven in den nijtspele;</l>
<l n="2,4070"> Van Bordeaus coninc Gaufier</l>
<l>Ende Reinaut ende Galier;</l>
<l>Van Borghes de coninc Lambrecht,</l>
<l>Ende die doot bleven int ghevecht,</l>
<l>Hen seven dusent mede,</l>
<l n="2,4075"> Daer Kaerle voren gheven dede</l>
<l>In almoesenen zelverijn</l>
<l>Twintich dusent onsen fijn,</l>
<l>Ende van goude twintich talent,</l>
<l>Cledere ende spise al omtrent,</l>
<l n="2,4080"> Alle den armen ghemeine.</l>
<l>Tote Blavie sinte Romeine</l>
<l><pb n="212"/>Gaf hi rente, goet ende lant,</l>
<l>Voer sinen goeden neve Roelant,</l>
<l>Ende die visscherie daer omtrent</l>
<l n="2,4085"> Seven milen, dus eest bekent;</l>
<l>Ende den canoneken van der stede</l>
<l>Hiet hi elcs jaers voeden mede,</l>
<l>Ende cleden met oetmoede groot,</l>
<l>Opten dach van Rolants doot</l>
<l n="2,4090"> Dertich arme, ende souteren lesen,</l>
<l>Ende dertich missen oec van desen,</l>
<l>Ende voer alle dandere, clein ende groot,</l>
<l>Die in Spaengien bleven doot.</l>
<l>Te Arleblancke leide men in den grave</l>
<l n="2,4095"> Van Langhers Estult den grave;</l>
<l>Van Borgondien die hertoghen</l>
<l>Salemoen ende Samsoen den hoghen;</l>
<l>Van Beaulande Arnoude den baroen;</l>
<l>Ende Aubri den Boergenioen;</l>
<l n="2,4100"> Van Beyeren den hertoghe Naaman,</l>
<l>Daer vele vromicheit lach an,</l>
<l>Ende noch vijf andere edele heren,</l>
<l>Daer wi die namen niet af en leren,</l>
<l>Met tien dusent ridderen goet</l>
<l n="2,4105"> Die doer Gode storten haer bloet.</l>
<l>Van Rome die keiser Constantijn,</l>
<l>Die was doer die weerde sijn</l>
<l>Te Rome ghevoert, dat mens gome,</l>
<l>Met vele van Poelgen ende van Rome,</l>
<l n="2,4110"> Die met hem bleven in den strijt:</l>
<l>Voer hen gaf Karle in den tijt</l>
<l>TArleblancke zilver ende gout,</l>
<l>Alsoe vele als die rime hout</l>
<l><pb n="213"/>Dat hi voer dandere gaf, te voren,</l>
<l n="2,4115"> Die in den wijch haer lijf verloren.</l>
<l>Nu verstaet, wat ghi horen selt,</l>
<l>Van Jacob van Merlant een ghescelt</l>
<l>Dat hi doet op loghenaren,</l>
<l>Die saghen dichten ende scaren.</l>
</div>
<div type="chapter"><head type="chapter">HOE JACOB DIE BOERDEERRES VERSPREECT. <hi rend="italic">Dat XLIV Capittel. </hi></head>
<l n="2,4120"> Hier moetic den boerderes antworden,</l>
<l>Die vraie historie vermorden</l>
<l>Met scoenre rime, met scoenre tale.</l>
<l>Om dat die woerde luden wale,</l>
<l>Ende die materie es scone ende claer,</l>
<l n="2,4125"> Soe doen sise verstaen overwaer.</l>
<l>Dese grote Karle, van live reine,</l>
<l>Heten si in walsche Karlemeine.</l>
<l>Men lese in walsche die cronike</l>
<l>Van algader Vrancrike,</l>
<l n="2,4130"> Van Rome, daer hi keiser sat,</l>
<l>Ende gae tote Aken in die stat,</l>
<l>Daer hi selve in de fiertre leghet;</l>
<l>Ende lese Einarde, die van hem seghet,</l>
<l><pb n="214"/>Van sijnre viten al te male,</l>
<l n="2,4135"> Ende Seghebrechte, oec alsoe wale,</l>
<l>Van Gembloes, die van hem screef;</l>
<l>Men lese Turpine, die bedreef</l>
<l>Den raet vele van al den meesten,</l>
<l>Ende vele screef van sijnre yeesten,</l>
<l n="2,4140"> Ende alle vraye historien ghemeine:</l>
<l>Si en weten niet van Karlemeine.</l>
<l>Enen broeder haddi, hiet Karleman,</l>
<l>Die met hem regneren began,</l>
<l>Die sterf: ic en weet oft si over een</l>
<l n="2,4145"> Die namen menghen van hen tween.</l>
<l>Die scone valsche walsche poeten,</l>
<l>Die meer rimen dan si weten,</l>
<l>Belieghen groten Karle vele</l>
<l>In scoenen woerden, in bispele,</l>
<l n="2,4150"> Van Firabrase, van Alexandre,</l>
<l>Van Porte Matribbe ende andre,</l>
<l>Dat algader noit en was,</l>
<l>Van vier Heemskindere dat ic las,</l>
<l>Dier ic, in groets Karels daghen,</l>
<l n="2,4155"> Noit historie hoerde ghewaghen,</l>
<l>Van bere Wislauwe die slaghe:</l>
<l>Dits algader ene saghe.</l>
<l>Dat men dus den edelen man</l>
<l>Met loghenen prijs leghet an,</l>
<l n="2,4160"> Dat es mesdaen, sijt seker dies:</l>
<l>Diet dede hi was een ries.</l>
<l>Oec sijn somme walsche boeke,</l>
<l>Die waert sijn groter vloeke,</l>
<l><pb n="215"/>Die van Willeme van Oringhen</l>
<l n="2,4165"> Grote loghene voert bringhen,</l>
<l>En willene beter dan Karle maken.</l>
<l>Willem, dat sijn ware saken,</l>
<l>Was eens daeghs een ridder goet,</l>
<l>Mer niet soe goet datmenne moet</l>
<l n="2,4170"> Karlen yet gheliken allene,</l>
<l>Maer minre ende noch alsoe clene</l>
<l>Als Rolant was ende Olivier,</l>
<l>Oft van Denemerken Ogier.</l>
<l>Karle, dat sijn ware dinghe,</l>
<l n="2,4175"> Was die beste onder die Kaerlinghe.</l>
<l>Artur was oec, in sinen stonden,</l>
<l>Die beste van der tafelronden.</l>
<l>Wat dat si van Lancelote singhen,</l>
<l>Oft van Willeme van Oringhen,</l>
<l n="2,4180"> Si wanen die tArleblanke comen,</l>
<l>Alsi daer hebben vernomen</l>
<l>Die grave ligghen, harentare,</l>
<l>Dat van Willems orloghe ware;</l>
<l>Neent, het sijn die grote heren</l>
<l n="2,4185"> Die te Ronchevale bleven met eren.</l>
<l>Hets waer, Willem was een ridder goet,</l>
<l>Die storte menich warf sijn bloet,</l>
<l>Dor Gode: sint wart hi heremite.</l>
<l>Die lesen wille sine vite,</l>
<l n="2,4190"> Te sinte Willems, in die woestine,</l>
<l>Daer hi doghede meneghe pine,</l>
<l><pb n="216"/>Daer hi heilich es verheven,</l>
<l>Vint hise van hem bescreven.</l>
<l>Die walsche boeke lieghen van hem,</l>
<l n="2,4195"> Die uten walsche van Harlem</l>
<l>Clais Verenbrechten dichte,</l>
<l>Daer scoene woert in sijn ende lichte.</l>
<l>Van Karlen heb ic gheseit al claer</l>
<l>Cortelike ende dat waer:</l>
<l n="2,4200"> Hier laetict; want het is te vele</l>
<l>Te sceldene ieghen die menestrele,</l>
<l>Ende gae te mijnre materien weder,</l>
<l>Van Karlen, daer ict leide neder.</l>
</div>
<div type="chapter"><head type="chapter">VAN DER ERE DIE KAREL DEDE SINTE DENISE. <hi rend="italic">Dat XLV Capittel.</hi></head>
<l>Alse Karle hadde, met groter heven,</l>
<l n="2,4205"> Sine edele liede dus begraven,</l>
<l>Es hi te Vrancrijc ghekeert,</l>
<l>Van herten grotelike verseert.</l>
<l>Spaengien was versekert soe</l>
<l>Dat die heidene waren vroe.</l>
<l n="2,4210"> Dat si tlant hem moesten laten,</l>
<l>Ende die selve, diere in saten,</l>
<l>Dies heidenscap niet ghinghen uut,</l>
<l>Dat si gheven moesten tribuut.</l>
<l>Te sente Denijs es Karle comen:</l>
<l n="2,4215"> Daer heeft hi parlament ghenomen,</l>
<l><pb n="217"/>Ende dancte Gode ende sinte Dyonise,</l>
<l>Dat hi, in al selker wise,</l>
<l>Theidenscap hadde onderghedaen,</l>
<l>Al eeat hem swaerlijc vergaen.</l>
<l n="2,4220"> Der kerken gaf hi ghemeenlike</l>
<l>Al dat lant van Vranckerike,</l>
<l>Ende hiet dat alle coninghe te samen</l>
<l>Van Vrancrike, die na hem quamen,</l>
<l>Ende daer toe allen biscoppen mede,</l>
<l n="2,4225"> Dat si dien abt van dier stede</l>
<l>Onderdanicheit oec daden,</l>
<l>Ende dien abt oec wilden raden,</l>
<l>Als hem enigh coninc cronen doe,</l>
<l>Oft bisscop wien, oec daer toe.</l>
<l n="2,4230"> Daer gaf hi vele van sinen scatte,</l>
<l>Ende daer na gheboot hi datte</l>
<l>Dat van elken huse, sonderlinghe,</l>
<l>Van Gallen soude vier penninghe</l>
<l>Gheven te sinte Denijs ghestichte;</l>
<l n="2,4235"> Ende die dat gave gherne ende lichte</l>
<l>Waren van eighendome vri.</l>
<l>Dus stont Karle sente Denise bi.</l>
<l>Opten naesten nacht, daer naer,</l>
<l>Soe sach Karle overwaer,</l>
<l n="2,4240"> Die goet was in alre wise,</l>
<l>In sijnen slaep sente Denise,</l>
<l>Ende seide: "Die doer dijn ghebod,</l>
<l>Ende dijn bidden, ende doer God,</l>
<l>Doet sijn bleven terre tijt</l>
<l n="2,4345"> In den sarrasijnschen strijt,</l>
<l>Dien heb ic van haren sonden</l>
<l><pb n="218"/>Aflaet ghebeden, tesen stonden,</l>
<l>Ende die oec gheven selen ten ghewerke</l>
<l>Te mijnre eeren, tot mijnre kerke,</l>
<l n="2,4250"> Die vier penninghe, die du heves gheset,</l>
<l>Si selens al hebben te bet."</l>
<l>Ter merghenstont heeft dit vertelt</l>
<l>Karle den volke, op dat velt,</l>
<l>Ende tvolc offerde tien tiden;</l>
<l n="2,4255"> Ende die ghewillich, sonder striden,</l>
<l>Sijn ghelt gaf in derre wise,</l>
<l>Dien hiet vri wesen sinte Denise,</l>
<l>Ende Karle maketse harde vri</l>
<l>Van allen dienste voert bedi.</l>
<l n="2,4260"> Hier af es dit woert ghevallen</l>
<l>Dat die Francsoise heten die Gallen;</l>
<l>Want Franc alse vele es alse vri.</l>
<l>Die rechte Vrancken vinden wi</l>
<l>Wonende ontrent den Rijn;</l>
<l n="2,4265"> Maer die Gallen moetent sijn</l>
<l>Die nu Fransoise heten:</l>
<l>Dat comt daer bi, als wijt weten,</l>
<l>Want ridderscap ende clergie</l>
<l>Regneert in die croene vrie;</l>
<l n="2,4270"> Cuusheit, ere, recht ende vrede</l>
<l>Es daer meest in die werelt mede.</l>
<l>Van danen voer Karle tAken,</l>
<l>Ende dede die dierbaer capelle maken,</l>
<l>Ende sette daer die ghelike</l>
<l n="2,4275"> <pb n="219"/> Den conincstoel van den rike;</l>
<l>Ende daer lach hi, met eren groot,</l>
<l>Wel na tote in sine doot.</l>
</div>
<div type="chapter"><head type="chapter">VAN KARELS DOOT. <hi rend="italic">Dat XLVI Capittel.</hi></head>
<l>Nu seldi overwaer verstaen:</l>
<l>Sent dat Karle hadde ontfaen</l>
<l n="2,4280"> In Spaengien alsoe groot verlies,</l>
<l>Al hadde hi van den zeghe den kies,</l>
<l>Alsoe als ons Turpijn heeft bescreven,</l>
<l>Datti nie, sinder, in al sijn leven,</l>
<l>En wart van sinne vroe;</l>
<l n="2,4285"> Want hi daer verloes alsoe</l>
<l>Van goeden lieden, als hem dochte,</l>
<l>Dat hijs nemmermeer vercoeveren en mochte;</l>
<l>Dies bleef hi voert in groter noot,</l>
<l>Ende met swaernissen, toter doot.</l>
<l n="2,4290"> Twee edele sonen waren hem doot bleven</l>
<l>Eer hi selvere inde sijn leven:</l>
<l>Deen hiet Karle, dander Puppijn.</l>
<l>Alle die heerscappien sijn</l>
<l>Bleven op sinen eneghen sone:</l>
<l n="2,4295"> Lodewijc soe hiet die ghone:</l>
<l>Dien hadde die vader, in sijn leven,</l>
<l>Aquitanien lant ghegheven,</l>
<l><pb n="220"/>Daer droech hi crone, in dat lant.</l>
<l>Dus eest, als ict bescreven vant.</l>
<l n="2,4300"> Enen Hughe haddi te sone:</l>
<l>Die werelt soe liet die gone,</l>
<l>Ende ghinc in dordene met eren,</l>
<l>Te sinte Acharijs met groten heren.</l>
<l>Seghebrecht die monec seghet</l>
<l n="2,4305"> (Dien den jaren te volghene pleghet),</l>
<l>Dat grote Karle, sonder ghelike,</l>
<l>Keiser ende coninc van Vrancrike,</l>
<l>Na dien dat hi die roemsche kerke</l>
<l>In paise hadde gheset, ende die clerke,</l>
<l n="2,4310"> Ende Vrancrike hadde gheset in vreden,</l>
<l>Ende ghebreit met moghentheiden</l>
<l>Tote over Elve, ende in Weenden lant,</l>
<l>Ghedwonghen hadde na sijn hant</l>
<l>Over die Denouwe die Hunen,</l>
<l n="2,4315"> Dat si nemmermeer en dorsten stunen,</l>
<l>Al tote ant Griexe conincrike,</l>
<l>Tlant van Surien dies ghelike,</l>
<l>Dat heilighe lant, daer God in dede</l>
<l>Den staet van sijn menschelijchede,</l>
<l n="2,4320"> Ende hi verwonnen hadde al te male</l>
<l>Poelgien, Calabre ende Ytale,</l>
<l>Sassen, Hessen, Denen, Vriesen,</l>
<l>Ende hi oec hadde doen verliesen</l>
<l><pb n="221"/>Den heidenen Spaengien, dat si besaten,</l>
<l n="2,4325"> Bleef hi swaer ende in onbaten,</l>
<l>Tote Aken al stille, alst wel sceen,</l>
<l>Welna twee jaer achter een:</l>
<l>Al daer soe dede hi sijn inde.</l>
<l>Wel bewiste hi hem, ende bekinde,</l>
<l n="2,4330"> Ende maecte scone testament,</l>
<l>Dat noch ter werelt es bekent,</l>
<l>Ende besette, harde scone,</l>
<l>Tkeiserike ende die crone</l>
<l>An sinen sone Lodewike.</l>
<l n="2,4335"> Ende als hi starf kerstenlike</l>
<l>Nam hi orlof ane die heren,</l>
<l>Die bi hem stonden, doer sijnre eren,</l>
<l>Ende beiden sinen einde daer.</l>
<l>Hi sprac dit woert, ende niemeer daer naer:</l>
<l n="2,4340"> <hi rend="italic">In manus tuas</hi>, ende loec sijn oghen,</l>
<l>Ende gaf den gheest Gode den hoghen.</l>
<l>Int dertienste jaer es hi gheint</l>
<l>Dat hi keiser was bekint,</l>
<l>Ende int xlvj jaer, sekerlike,</l>
<l n="2,4345"> Dat hi coninc was van Vrancrike;</l>
<l>Ende min dan tween tseventich jaer</l>
<l>Was hi out, dat weet voer waer.</l>
<l>Hi sterf kerstenlike ende in paise</l>
<l>Tote Aken, in sinen palaise.</l>
</div>
<div type="chapter"><head type="chapter">TURPIJNS VISIOEN, DAT HI SACH NA CONINCS KARELS DOOT. <hi rend="italic">Dat XLVII Capittel.</hi></head>
<l n="2,4350"> Turpijn screef, die here groot,</l>
<l><pb n="222"/>Aldus van keiser Karles doot:</l>
<l>"Ic sprac, seit hi, misse te Viane</l>
<l>Op di Rone, na minen wane,</l>
<l>Ende stont voer den autare</l>
<l n="2,4355"> In minen ghebede dare:</l>
<l>Desen psalm sprac ic som:</l>
<l><hi rend="italic">Deus in adjutorium,</hi> </l>
<l>Alsoe dat ic quam daer mede</l>
<l>Uut minen sinne der menschelichede;</l>
<l n="2,4360"> Daer sag ic comen, voer mi dare,</l>
<l>Van swarten duvelen ene scare</l>
<l>Die voor mi leden metter vaert,</l>
<l>Ende voeren te Lothrike waert.</l>
<l>Daer dese duvelen leden vore</l>
<l n="2,4365"> Quamen na, van verren, more,</l>
<l>Die crachtelike volgheden naer.</l>
<l>Ic seide: "Waer wildi, waer?"</l>
<l>Si seiden: "Wi willen tAken:</l>
<l>Karle beghint der doot te naken,</l>
<l n="2,4370"> Dat wi sine ziele in der hellen</l>
<l>Voeren, met onsen ghesellen."</l>
<l>Doen seidic, Turpijn, tote enen moer:</l>
<l>"Ic bemaendi ende beswere, hoer,</l>
<l>Bi Jhesus Christus, bi sijnre namen:</l>
<l n="2,4375"> Als ghi ghedaen hebt al te samen</l>
<l>Den wech, dat ghi keert te mi,</l>
<l>Ende doet mi weten hoe dat si."</l>
<l>Onlanghe, na ghene stonde,</l>
<l>Cume was die psalm uten monde,</l>
<l n="2,4380"> <pb n="223"/> Quamen si weder te mi ghevaren,</l>
<l>Ghescaert in der selver scaren.</l>
<l>Hem, die mi vore hadde berecht,</l>
<l>Ghinghic ane met talen echt:</l>
<l>"Hoe es daer ghevaren? hoe es daer ghesciet?"</l>
<l n="2,4385"> Die moer sprac: "Wi en hebben niet.</l>
<l>Een van Galissien, sonder hoeft,</l>
<l>Heeft ons allen daer beroeft;</l>
<l>Want hi leide stene ende hout</l>
<l>In die scale, soe menich fout,</l>
<l n="2,4390"> Dat hi daer mede, tien stonden,</l>
<l>Al ontwoech sine sonden.</l>
<l>Dus es ons die ziele ontgaen."</l>
<l>Met desen woerde voer hi wech saen,</l>
<l>Ende die ziele dede hare ende</l>
<l n="2,4395"> In februario op die [vijfde] kalende.</l>
<l>Hier bi moghen wi wesen vroet</l>
<l>Dat goet kerken maken doet.</l>
<l>Keiser Karle was begraven</l>
<l>Tote Aken, met groter haven,</l>
<l n="2,4400"> In sijnre capellen ronde,</l>
<l>Die eerlichste die in sijnre stonde</l>
<l>In den roemschen rike was.</l>
<l>Te sinen gravene, als ict las,</l>
<l>Was paus Leo van Rome die stede,</l>
<l n="2,4405"> Ende vele roemscher heren mede,</l>
<l>Bisscoppe, graven, hertoghen,</l>
<l>Meer dan wijt ghenoemen moghen,</l>
<l>Abde, meer dan icker weet.</l>
<l>Den doden hadde men ghecleet</l>
<l n="2,4410"> Met keiserliken clederen scone,</l>
<l>Ende op sijn hoeft ene crone,</l>
<l><pb n="224"/>Ende [setten] op enen guldenen setel mede,</l>
<l>Alse een here in sijnre mogenthede,</l>
<l>Enen boec op sine knien,</l>
<l n="2,4415"> Daer men in mochte sien</l>
<l>Die ewangelien alle viere,</l>
<l>Bescreven met goude, diere.</l>
<l>Den boec hilt hi, als ict vant,</l>
<l>Aldaer metter rechter hant;</l>
<l n="2,4420"> In die luchtere hilt die here groot</l>
<l>Enen sceptre van goude root,</l>
<l>Opt hoeft ene guldene crone,</l>
<l>Daer an ene guldene ketene scone,</l>
<l>Diet thoeft hielt rechte ende wel,</l>
<l n="2,4425"> Dattet niet neder en vel.</l>
<l>Voer hem stont een scilt van goude,</l>
<l>Dien hem senden, doer sine houde,</l>
<l>Die van Rome, met groter werde.</l>
<l>Een boghe was ghemaect int erde</l>
<l n="2,4430"> Van stenen sterc, na sijn behoef,</l>
<l>Daermenne eerlijc inne groef.</l>
<l>In dien boghe daden die grote lude</l>
<l>Specien ende dieren cruden,</l>
<l>Ende besloten met groter ere</l>
<l n="2,4435"> Daer in Karle den groten here.</l>
</div>
<div type="chapter"><head type="chapter">HOE LODEWIJC KARELS SONE TRIKE ONTFINC. <hi rend="italic">Dat XLVIII Capittel.</hi></head>
<l>Lodewijc, Karels enich sone,</l>
<l><pb n="225"/>Die selve was hi die gone</l>
<l>Die crone in Aquitanien droech,</l>
<l>Na den vader, alsoet was ghevoech,</l>
<l n="2,4440"> Ontfinc hi die keiser crone,</l>
<l>Die hi met pinen ende scone</l>
<l>Droech sevenentwintich jaer:</l>
<l>Hi wart keiser, vinden wi voerwaer.</l>
<l>Acht hondert in die jaren ons Heren</l>
<l n="2,4445"> Ende xv, dus horen wi leren.</l>
<l>Hughe seghet van Flori</l>
<l>Van desen Lodewike, dat hi</l>
<l>Was die goedertierenste man</l>
<l>Daer men af ghelesen can.</l>
<l n="2,4450"> Meneghen, die slants was verdreven,</l>
<l>Dedi tlant ende goet weder gheven.</l>
<l>Ende om die scoenheit van sinen seden</l>
<l>Ende die begherte van vreden,</l>
<l>Daer hi mede sijn keiserrike</l>
<l n="2,4455"> Berechten wilde hoveschelike,</l>
<l>Soe viel hi, voer sinen einde,</l>
<l>In groten pinen ende in scende,</l>
<l>Dat hem daden, meerre ende minder,</l>
<l>Sine baroene ende sine kinder;</l>
<l n="2,4460"> Nochtan was hi, na kerstene wet,</l>
<l>Wel gheleert ende niemant bet,</l>
<l>Ende die hem aen die ghebode ons Heren</l>
<l>Tallen stonden wilde keren;</l>
<l>Want hi comen dede te samen</l>
<l n="2,4465"> Bisscoppe, meesters van groten namen,</l>
<l><pb n="226"/>Ene dede maken enen boec,</l>
<l>Daer men in dede ondersoec</l>
<l>Hoe men clerclijc leven soude,</l>
<l>Na dat die scrifture woude.</l>
<l n="2,4470"> In sinen tiden dede men af,</l>
<l>Alsoe als die redene gaf,</l>
<l>Onder clerkelike persone,</l>
<l>Diere riemen ende scone,</l>
<l>Van goude ende van stenen diere,</l>
<l n="2,4475"> Alsoe alse doen was maniere</l>
<l>Onder bisscoppe ende clerke,</l>
<l>Ende persone der heiligher kerke,</l>
<l>Ende sonderlinghe cleder mede,</l>
<l>Die niene hoerden ter godlijchede.</l>
<l n="2,4480"> Selve maecte hi loye ende wet,</l>
<l>Ende heefse ter werelt gheset,</l>
<l>Die nutte waren ende goet,</l>
<l>Ende die men noch som houden moet.</l>
<l>Alle dinghe woude hi berechten</l>
<l n="2,4485"> Sonder orloghe ende vechten,</l>
<l>Hoefschelike, met vriendelijcheden.</l>
<l>Dus dane wijs was hi van seden.</l>
<l>Drie sonen leestmen dat hi wan</l>
<l>(Lodewijc, die edele man)</l>
<l n="2,4490"> An sijn eerste wijf Ermengaert:</l>
<l>Lotharijs, die keiser waert,</l>
<l>Pippine ende Lodewike.</l>
<l>An sijn ander wijf die ghelike</l>
<l>Wan hi Karlen, die sinder scone</l>
<l n="2,4495"> Int Vrancrike droech die crone.</l>
<l>Seghebrecht seghet, overwaer,</l>
<l><pb n="227"/>Dat Lodewijc, in sijn seste jaer,</l>
<l>Tote Aken in sine zale</l>
<l>Ene concilie generale</l>
<l n="2,4500"> Selve al daer houden dede,</l>
<l>Van abden ende van bisscoppen mede;</l>
<l>Daer dede men claerlijc uutgheven</l>
<l>Wat levene moneke souden leven.</l>
<l>Die heilighe scrifture wart daer verclaert</l>
<l n="2,4505"> Grotelike ende gheopenbaert;</l>
<l>Ende die regulen der clergien,</l>
<l>Ende der nonnen, ende der moenkien</l>
<l>Wart in scrifturen daer gheset,</l>
<l>Om te houdene te bet.</l>
<l n="2,4510"> Al was dese een goet man</l>
<l>Vele doghens haddi nochtan;</l>
<l>Want sine kindere ende sine baroene</l>
<l>Waren hem fel in allen doene.</l>
<l>Doen hi gheregiert hadde IX jaer</l>
<l n="2,4515"> Sende hi Lotharise, voer waer.</l>
<l>Sinen ousten sone, in Ytale,</l>
<l>Om tlant te berechtene wale:</l>
<l>Dese voer tote Rome toe,</l>
<l>Ende dede hem daer wien doe</l>
<l n="2,4520"> Keiser, op enen paesch dach,</l>
<l>Daer menich mensche toe sach,</l>
<l>Van den paus Paschalijs,</l>
<l>Dies hi en hadde ghenen prijs.</l>
<l>Als die vader dat vernam</l>
<l n="2,4525"> Haesti dat hi te Rome quam,</l>
<l>Om dat hijt woude wederstaen.</l>
<l><pb n="228"/>Oec soe ondervant hi saen</l>
<l>Wie si waren van den heren,</l>
<l>Die metten sone wouden keren,</l>
<l n="2,4530"> Ende ieghen hem steken den gaert:</l>
<l>Die worden ontlijft ter vaert.</l>
<l>Oec teegh men den paus an</l>
<l>Dat hi oec mede was int ghespan:</l>
<l>Dus moesti hem, aldaer ter stede,</l>
<l n="2,4535"> Onsculdighen met sinen ede.</l>
<l>Oec swoeren vele bisscoppen dat,</l>
<l>Om hem te blivene in sine stat.</l>
</div>
<div type="chapter"><head type="chapter">VAN CONINC LODEWIJX DOGHENE. <hi rend="italic">Dat XLIX Capittel.</hi></head>
<l>Alse Lodewijc XV jaer</l>
<l>Keiser hadde gheweest, voerwaer,</l>
<l n="2,4540"> Soe viel hi in swaren doene;</l>
<l>Want die Fransoische baroene,</l>
<l>Ende die heren van den keiserrike,</l>
<l>Ende sine kinder dies ghelike</l>
<l>Ghinghen hem spannen sere</l>
<l n="2,4545"> Ieghen den keiser, haren here.</l>
<l>Aldus soe moesti twee jaer</l>
<l>In onrusten ligghen swaer;</l>
<l>Doch soe voer hi soe daer inne</l>
<l>Dat hise alle verwan met sinne,</l>
<l n="2,4550"> Ende dede hen harde grote scande.</l>
<l>Som jaghedise uten lande;</l>
<l><pb n="229"/>Selken wan hi af sijn ere;</l>
<l>Selken ontgoedi emmermere.</l>
<l>Onlanghe daer na vernam hi dit</l>
<l n="2,4555"> Dat sijn wijf, vrouwe Judit,</l>
<l>Dese warringhe heeft gemaect;</l>
<l>Daer bi heeft hi haers ontsaect,</l>
<l>Ende deedse uut sinen bedde saen.</l>
<l>Judit, die dit heeft verstaen,</l>
<l n="2,4560"> Ghinc met haren kinderen brouwen</l>
<l>Dat den keiser mochte rouwen.</l>
<l>Hi wart van den sinen verraden,</l>
<l>Ende soe begheven ende soe verladen</l>
<l>Dat hi quam in sijnre kinder hant,</l>
<l n="2,4565"> Ende oec in alsoe swaren bant,</l>
<l>Dat hi moeste volghen gheheel</l>
<l>Sijnre bisscoppe swaer ordeel:</l>
<l>Die wijsden hem, ist quaet ist goet,</l>
<l>Dat hi die wapene af doet,</l>
<l n="2,4570"> Ende menne beslute daer toe</l>
<l>Daer hi sine penitencie doe.</l>
<l>Ic en can niet gheweten das</l>
<l>Waer met hi verdiende das.</l>
<l>Dus wart hi besloten dare;</l>
<l n="2,4575"> Maer, binnen den selven jare,</l>
<l>Dat hem ghedaen was dese onere,</l>
<l>Soe berous den kinderen sere,</l>
<l>Als God wilde, ende quamen saen,</l>
<l>Ende hebbene ute ghedaen,</l>
<l n="2,4580"> Ende gaven hem wapene ende rike,</l>
<l><pb n="230"/>Ende sijn wijf Judit die ghelike;</l>
<l>Ende hi verwan sine noot na tgone,</l>
<l>Ende dwanc Lotharise sinen sone,</l>
<l>Soe dat hi, in daden noch in spreken,</l>
<l n="2,4585"> Ieghen den vader en dorste steken.</l>
<l>Doen hi ontrent XXV
 jaer,</l>
<l>Dicwile, met pinen swaer,</l>
<l>Roemsch keiser hadde ghewesen,</l>
<l>Ontboet hi sinen sone, na desen,</l>
<l n="2,4590"> Lotharise, den ousten, den coenen,</l>
<l>Ende lietene ieghen hem versoenen,</l>
<l>Ende beval hem tkeiserrike.</l>
<l>Int jaer ons Heren sekerlike</l>
<l>Acht hondert veertich ende een,</l>
<l n="2,4595"> Eerlijc, alst recht wel sceen,</l>
<l>Groef hi den vader tote Mes,</l>
<l>Daer hi noch begraven es,</l>
<l>In sinte Arnouts kerke binnen.</l>
<l>In groten twiste ende in onminne</l>
<l n="2,4600"> Worden, onderlinghe, ghinder</l>
<l>Die drie ghebroedere, Lodewijx kinder.</l>
</div>
<div type="chapter"><head type="chapter">VAN DEN GROTEN STRIDE DIEN LODEWIJX KINDRE ONDER HEN VOCHTEN. <hi rend="italic">Dat L Capittel.</hi></head>
<l>Alse keiser Lodewijc dus ter erden</l>
<l>Was bestaet, met groter werden,</l>
<l>Waren hem bleven sonen drie:</l>
<l n="2,4605"> <pb n="231"/> Doutste hiet Lotharijs, ende die</l>
<l>Hadde bi hem selven ane ghenomen</l>
<l>Dat hi keiser was van Romen.</l>
<l>Die jonghe broedere hadden des nijt.</l>
<l>Karle ende Lodewijc, tier tijt,</l>
<l n="2,4610"> Ende bolghen sere op den ouden.</l>
<l>Dat hi tkeiserrike wilde houden,</l>
<l>Sonder hen te vraghene van dien,</l>
<l>Ende sprakene hier af an mettien,</l>
<l>Soe dat tparlament alsoe sciet</l>
<l n="2,4615"> Dat hier af quam groot verdriet;</l>
<l>Want dese twee ghebroedere ter vaert</l>
<l>Gheboden vaste herevaert:</l>
<l>Karle gheboetse in Vrancrike,</l>
<l>Ende van sinen broeder Lodewike</l>
<l n="2,4620"> Gheboet mense oec int dutsche lant.</l>
<l>Keiser Lotharijs quam te hant,</l>
<l>Ende sette hem vaste ter were</l>
<l>Ieghen sine broeders, met groten here;</l>
<l>Dus wart dat orloghe daer</l>
<l n="2,4625"> Tusschen den drien ghebroeders swaer,</l>
<l>Ende quamen tenen wighe te samen,</l>
<l>Bi Antsore, als wijt vernamen,</l>
<l>Tenen dorpe, heet Fontenedoen,</l>
<l>Daer groot jammer gesciede doen,</l>
<l n="2,4630"> Want die wijch was soe groot,</l>
<l>Ende daer bleef soe menich doot,</l>
<l>In beiden siden, dat dies ghelike</l>
<l>Noit en was in Vrancrike,</l>
<l>Noch in Ronchevale int dal:</l>
<l n="2,4635"> Soe groot was daer dat mesval.</l>
<l><pb n="232"/>Elc verloes daer soe sere</l>
<l>Van sinen volke, van sinen here,</l>
<l>Dat si ieghen vremde viande</l>
<l>Niet en consten hare lande</l>
<l n="2,4640"> Voert meer bescermen met ghewelt;</l>
<l>Doch bleef den tween broederen tvelt</l>
<l>Op den keiser ghewonnen daer;</l>
<l>Maer tferlies was soe swaer,</l>
<l>Dat elc voer henen sijnre straten,</l>
<l n="2,4645"> In overmoede ende in haten,</l>
<l>Ende bleven oec staende mede</l>
<l>Omtrent drie jaer sonder vrede;</l>
<l>Ende in den derden jare, sekerlike,</l>
<l>Quamen te gadere ghemeenlike</l>
<l n="2,4650"> Dese drie ghebroedere, in selker wijs,</l>
<l>Lodewijc, Karel ende Lotharijs,</l>
<l>Binnen enen ghesetten vrede,</l>
<l>Tote Verdun in die stede.</l>
<l>Bi rade van haren baroenen</l>
<l n="2,4655"> Sijn si ghevallen ter soenen,</l>
<l>Ende namen van haren stride</l>
<l>Vroede mans in elke side,</l>
<l>Die deilen souden ghetrouwelike</l>
<l>Elken broeder daer sijn rike.</l>
<l n="2,4660"> Dat maectemen vast daer ter stede</l>
<l>Met eeden, ende met brieven mede.</l>
<l>Dus deeldemen dat rike in drien:</l>
<l>Karle die Calue ontfinc mettien</l>
<l>Die wester side daer al gader</l>
<l n="2,4665"> Van den lande dat was sijns vader,</l>
<l>Van der Barscher zee toter Scelt,</l>
<l><pb n="233"/>Datten name voert behelt</l>
<l>Van Vrancrike, ende noch behout;</l>
<l>Lodewijc ontfinc in sijn ghewout</l>
<l n="2,4670"> Alemanien, dat Duutsche lant,</l>
<l>Alsoe verre alst in sine hant</l>
<l>Grote Karel wilen dwanc,</l>
<l>Opwaert, neffens den Rijn lanc,</l>
<l>Ende over den Rijn toter Elve,</l>
<l n="2,4675"> Ende over die Denouwe tselve,</l>
<l>Daer die Hunen wilen saten,</l>
<l>Volc fel van onghematen.</l>
<l>Lotharijs, die de outste was,</l>
<l>Bleef keiser, als ic teersten las,</l>
<l n="2,4680"> Ende hadde Romen ende Ytale,</l>
<l>Ende dat lantscap al te male</l>
<l>Tusschen der Scelt ende den Rijn,</l>
<l>Dat noch heeft den name sijn:</l>
<l>Lothrike heet in ouder tale.</l>
<l n="2,4685"> Selke liede waenden oec wale</l>
<l>Dat Lothrike heeft, sonder waen,</l>
<l>Van Lotharise den naem ontfaen,</l>
<l>Om dat hi daer here in was.</l>
<l>Des en es niet, sijt seker das:</l>
<l n="2,4690"> Het hiet Lothrike, als wijt horen,</l>
<l>In ouden tiden daer te voren.</l>
<l>Die outste name es Lothrike</l>
<l>Die men vint van enighen rike.</l>
<l>Dus bleven, na dese tale,</l>
<l n="2,4695"> Die broedere in payse wale,</l>
<l>Ende Karel regeerde daer naer</l>
<l>In Vrancrike xxxiiij jaer.</l>
<l>Van desen Karle sekerlike,</l>
<l><pb n="234"/>Die coninc bleef in Vrancrike,</l>
<l n="2,4700"> Soe sijn die hertoghen comen;</l>
<l>Daer bi heb ic mi an ghenomen</l>
<l>Dat ic van hem voert wille scriven,</l>
<l>Ende sine broeders laten bliven:</l>
<l>(Deen bleef keiser, als u es becant,</l>
<l n="2,4705"> Ende dander hilt Almaengien lant,</l>
<l>Die beide kindere na hem lieten),</l>
<l>Dies u te sere soude verdrieten</l>
<l>Soudic van hen segghen al.</l>
<l>Dies heb ic wille dat ic sal</l>
<l n="2,4710"> Op desen Karle gaen voert;</l>
<l>Want hi teser yeesten hoert.</l>
</div>
<div type="chapter"><head type="chapter">HOE DIE DENEN ENDE DIE NORMANNE TLANT DESTRUEERDEN. <hi rend="italic">Dat LI Capittel. </hi></head>
<l>Kalue Karle, die dus bleef</l>
<l>Here in Vrancrike, als ict screef,</l>
<l>Al besat hi dat conincrike,</l>
<l n="2,4715"> Dicke stont hem scampelike;</l>
<l>Want sint dat die Normannen quamen</l>
<l>Ende die Denen, ende si vernamen</l>
<l>Die jammerlike grote scade,</l>
<l>Die de drie broeders met dommen rade</l>
<l n="2,4720"> Hadden ghenomen bi Antsure,</l>
<l>Soe en was nemmermeer voert die ure</l>
<l>Si en setten haren moet</l>
<l>Hem af te winnene haer goet.</l>
<l>Dus streden si an, vromelike,</l>
<l n="2,4725"> <pb n="235"/> Nu Almaengien, nu Vrancrike.</l>
<l>Si quamen die zee om ghevaren</l>
<l>Toter Seinen, met groten scaren,</l>
<l>Ende wonnen den coninc af sijn lant,</l>
<l>Dat hijs hadde, neven der Seinen cant,</l>
<l n="2,4730"> Tote Parijs ane die stede.</l>
<l>Noit en was coninc mede</l>
<l>Soe moghende, tote desen stonden,</l>
<l>Die hen dat lantscap conden</l>
<l>Afghewinnen, dat Neustria hiet,</l>
<l n="2,4735"> Daer die Seine dore vliet.</l>
<l>Haer gheslachte besit te hant</l>
<l>Heden daghes dat selve lant</l>
<l>Dat men, om der Normannen partie,</l>
<l>Alnoch heet Normandie.</l>
<l n="2,4740"> Maer eer si daer toe mochten comen,</l>
<l>Alsoe als ict heb vernomen,</l>
<l>Dat si metter wone daer bleven,</l>
<l>Hadden si jammers vele ghedreven,</l>
<l>Ende ghestoert meneghe stat,</l>
<l n="2,4745"> Als ghi hier na selt horen dat;</l>
<l>Want si quamen vromenlike</l>
<l>Ten westeinde van Vrancrike,</l>
<l>Ieghen kalues Karels danc,</l>
<l>Ende daden hem groot bedwanc;</l>
<l n="2,4750"> Want si quamen, als ict hore,</l>
<l>Die Barsche zee omme, in die Lore,</l>
<l>Ende hebben Mantes an ghestreden.</l>
<l>Op enen paesch avent dat si der steden</l>
<l>Gheweldich worden met harer partien;</l>
<l n="2,4755"> Ende daer die bisscop soude wien</l>
<l><pb n="236"/>Die vonte, sloeghen sine doot.</l>
<l>Papen, clerke, clene ende groot,</l>
<l>Wijf ende man, jonc ende out,</l>
<l>Ghinc al ter neder in hare ghewout.</l>
<l n="2,4760"> Die Lore ghinghen si op mede</l>
<l>Ende wonnen Troes die stede,</l>
<l>Ende verbranden dat scone ghewerke</l>
<l>Van Troes sinte Martens kerke,</l>
<l>Ende hebben al dat lant ghevreest</l>
<l n="2,4765"> Ghelijc oft ware een tempeest.</l>
<l>Oec voeren si daer na</l>
<l>TAngiers, als ict versta:</l>
<l>Daer quam Ranolf van Aquitanien</l>
<l>(Sine macht ghinc neven Spaengien),</l>
<l n="2,4770"> Ende van Angiers grave Robrecht</l>
<l>Die men wreet hiet int ghevecht,</l>
<l>Ende bestoten met wighe danne</l>
<l>Die Denen ende die Normanne;</l>
<l>Maer si bleven daer selve doot,</l>
<l n="2,4775"> Ende haer scaren die waren groot.</l>
<l>Beide Ranolf ende Robrecht,</l>
<l>Die heidene, wonnen daer tghevecht:</l>
<l>Angiers wonnen si oec daer,</l>
<l>Ende daden hem meneghen vaer,</l>
<l n="2,4780"> Ende velden die stat met overdade.</l>
<l>Dus bleef Vrancrike in die scade.</l>
<l>Ende aldus soe worden ghespreet</l>
<l>Die Denen ende die Normanne soe breet</l>
<l>In Vrancrike, weder ende voert,</l>
<l n="2,4785"> Dat si tAngiers in die poert</l>
<l><pb n="237"/>Voeren wonen, in die ghebare</l>
<l>Alse oft si haer eighen ware.</l>
<l>Karle die kalue van Vrancrike</l>
<l>Die trac derwaert, moghentlike,</l>
<l n="2,4790"> Metten coninc Salomone,</l>
<l>Die in Bertaengien droech die crone.</l>
<l>Die gheviande waren nochtanne;</l>
<l>Maer die Denen ende die Normanne</l>
<l>Waren hem soe swaer in mesquamen,</l>
<l n="2,4795"> Dat si doen vielen te samen</l>
<l>Voer Angiers, dat sise belaghen</l>
<l>Ende daden hem soe vele plaghen,</l>
<l>Dat si vielen in groten vare,</l>
<l>Ende maecten vorwaerde dare</l>
<l n="2,4800"> Ieghen kaluen Karle met ghewelde,</l>
<l>Dat hise liete varen van den velde,</l>
<l>Ende nam die stat in sijnre ware.</l>
<l>Dit was al den heren ommare.</l>
<l>Nochtan liet hise verdinghen,</l>
<l n="2,4805"> Die heiden, ende aldus onspringhen,</l>
<l>Alsoe dat si, sijnder, daden</l>
<l>Meer vernois ende meer scaden,</l>
<l>Als ic u segghen sal hier voert,</l>
<l>Daert te segghene wel behoert.</l>
</div>
<div type="chapter"><head type="chapter">HOE KALUE KARLE VOER OP SIJNS BROEDERS KINDEREN. <hi rend="italic">Dat LII Capittel. </hi></head>
<l n="2,4810"> Hier vore ghewaghedic u das</l>
<l><pb n="238"/>Dat Lotharis, Karels broeder, was</l>
<l>Keiser van den Roemschen rike;</l>
<l>Dese starf, ende op Lodewike</l>
<l>Sinen sone bleef die crone:</l>
<l n="2,4815"> Sonder oer soe starf die ghone,</l>
<l>Ende liet dat rike van Rome</l>
<l>Kalu Karle sinen oeme.</l>
<l>Dit gesciede int jaer Ons Heren</l>
<l>(Alsoe alse mi die yeesten leeren)</l>
<l n="2,4820"> Acht hondert lxx ende sevene.</l>
<l>Drie jaer was hijt in sinen levene;</l>
<l>Met mieden wan hi die crone;</l>
<l>Keiser wart hi ghewijt na tgone</l>
<l>Van den paus selve, Jan.</l>
<l n="2,4825"> Sijn broeder was een tornich man,</l>
<l>Lodewijc van den Dutschen lande,</l>
<l>Ende gaderde here om sijn ande</l>
<l>Te wrekene, want hijt gherne wrake,</l>
<l>Dat hi dorste doen selke sake</l>
<l n="2,4830"> Keiser te sine, buten sinen rade;</l>
<l>Maer eer hi doen mochte scade</l>
<l>Staerf hi in dat eerste jaer</l>
<l>Van Karels keiserrike, dats waer,</l>
<l>Ende liet drie sonen in den rike:</l>
<l n="2,4835"> Den enen noemt men Lodewike,</l>
<l>Den anderen Karlen daer an,</l>
<l>Ende den derden Karleman.</l>
<l>Als keiser Karle wiste al bloet</l>
<l>Dat coninc Lodewijc was doet,</l>
<l n="2,4840"> Sijn broeder, was hi sere blide,</l>
<l>Ende ghereide hem ten stride,</l>
<l><pb n="239"/>Om te wrekene op sine neven</l>
<l>Dien haetscap, die hi hadde verheven</l>
<l>Opten broeder, haren vader.</l>
<l n="2,4845"> Sijn here dede hi te gader,</l>
<l>Ende trac in haren lande dan</l>
<l>Met veertich dusent ghewapender man,</l>
<l>Ende es tote Coelne comen.</l>
<l>Lodewijc die heeft dit vernomen,</l>
<l n="2,4850"> Die joncste broeder van den drien;</l>
<l>Want dandre en wisten niet van dien,</l>
<l>Ende waren verre in andren steden</l>
<l>Gheleit, met behendicheden.</l>
<l>An den oem heeft hi ghesent</l>
<l n="2,4855"> Om vriendelijc parlament,</l>
<l>Hadde sijn vader iet misdaen</l>
<l>Dat hijs in boeten wilde staen;</l>
<l>Maer die oem liets niet ghescien.</l>
<l>Die neve ghereide hem met dien</l>
<l n="2,4860"> Alse ieghen den oem ter were,</l>
<l>Ende quam op hem met sinen here,</l>
<l>Als een onvervaert jonc man,</l>
<l>Soe dat hi den zeghe wan</l>
<l>Ende heeft den oem afghesleghen</l>
<l n="2,4865"> Meneghen fransoischen deghen,</l>
<l>Ende sloeghene uut sinen lande,</l>
<l>Met grote scade, met groter scande.</l>
<l>Seghebrecht seghet ons ter warheden</l>
<l>Van des kaluwes Karels seden:</l>
<l n="2,4870"> Karle, seit hi, wart verheven:</l>
<l>Sint hem tricke waert ghegheven</l>
<l>Verontwaerde hi die vransche manieren,</l>
<l><pb n="240"/>Ende dede hem na die griexe versieren,</l>
<l>Slepende cledere, diere ende rike,</l>
<l n="2,4875"> Den roc daer boven een Almatike,</l>
<l>Een diere breet gordel daer boven,</l>
<l>Hiet baltheus, dat men mochte loven,</l>
<l>Dat hem tote den voeten ghinc;</l>
<l>Sijn hoeft ghewonden in een dinc</l>
<l n="2,4880"> Van ziden, diere ende scone,</l>
<l>Daer boven sine conincs crone:</l>
<l>Dus maecte hi hem selven te dwase.</l>
<l>Bloeder was hi dan een hase,</l>
<l>Ende conste bet vlien, ende volghen,</l>
<l n="2,4885"> Ende dreighen, als hi was verbolghen.</l>
<l>Sinen broeder Lodewike,</l>
<l>Die in Almaengien hielt dat rike,</l>
<l>Dreichdi te soekene te sijnre onwarden,</l>
<l>Met alsoe menich hondert perden</l>
<l n="2,4890"> Dat sijt twater al uut drincken souden,</l>
<l>Dat die revieren daer houden,</l>
<l>Ende hi, droeghs voets, op die campaengen</l>
<l>Riden soude van Almaengen.</l>
<l>Sinte Denise dedi bringhen gheheel,</l>
<l n="2,4895"> Ende van der cronen oec een deel,</l>
<l>Die grote Karle wilen brochte</l>
<l>Van Constantinobele, dat hi besochte;</l>
<l>Van Gods cruce een groet stic mede,</l>
<l>Ende enen naghel daer ter stede;</l>
<l n="2,4900"> Maer die sudarie Ons Heren</l>
<l>Liet hi te Compienien, horen wi leren.</l>
<l><pb n="241"/>Eer ment toende, ghemeenlike,</l>
<l>Dat heilichdom, in Vrancrike,</l>
<l>Soe was daer soe groot hongher jaer,</l>
<l n="2,4905"> Dat die liede, verre ende naer,</l>
<l>Aten ezele ende paerde,</l>
<l>Ende die hongher voer sijnre vaerde.</l>
<l>Dese Karle maecte mede</l>
<l>In Vrancrike, op meneghe stede,</l>
<l n="2,4910"> Kerken, groot ende clene,</l>
<l>Daer te voren waren eghene,</l>
<l>Ende somme, die waren ghevallen,</l>
<l>Dede hi vernuwen met allen.</l>
<l>In desen tiden, als ict vant,</l>
<l n="2,4915"> Soe quam ghetoghen uut Inghelant</l>
<l>Die edele clerc Jan die Scot,</l>
<l>Die van clergien niet en was sot:</l>
<l>Ten eersten quam hi in Vrancrike,</l>
<l>Te caluwen Karle vriendelike,</l>
<l n="2,4920"> Ende translateerde, met sijnre pine,</l>
<l>Uten griexen in latine,</l>
<l>Doer Karels bede, die hyerarchie</l>
<l>Van der enghelen heerscappie,</l>
<l>Daer men in mach leeren ende horen</l>
<l n="2,4925"> Hoe si sijn in neghen choren.</l>
<l>In Enghelant keerdi na dier tijt,</l>
<l>Doer dien goeden coninc Edelfrijt,</l>
<l>Ende voer te Malmesberghe wonen,</l>
<l>Ende leerde goeder liede sonen,</l>
<l n="2,4930"> Daermen af seghet, al bloet,</l>
<l>Dat sien staken met griffien doot.</l>
</div>
<div type="chapter"><head type="chapter"><pb n="242"/> HOE CALUE KAREL MAECTE DEN EERSTEN GRAVE IN HOLLANT. <hi rend="italic">Dat LIII Capittel.</hi></head>
<l>Dese caluwe Karle, es ons becant,</l>
<l>Maecte den eersten grave in Hollant,</l>
<l>Ende sijt des seker ende ghewes</l>
<l n="2,4935"> Dat dat graefscap van Hollant es</l>
<l>Een stic uut Vrieslant genomen,</l>
<l>Als ons te voren es comen.</l>
<l>Als men screef viij hondert jaer</l>
<l>Ende lxiij, weet voorwaer,</l>
<l n="2,4940"> Stichte Karle sekerlike</l>
<l>Hollant uut sinen keiserrike,</l>
<l>Ende spleet daer toe al gheheel</l>
<l>Van Vrieslant sijn deel,</l>
<l>Ende gavet enen Diederike,</l>
<l n="2,4945"> Enen edelen man, ende maecten rike,</l>
<l>Die hem langhe hadde ghedient</l>
<l>Ghetrouwelike als sinen vrient,</l>
<l>Ende van desen selven saken</l>
<l>Dede hi hem tsarteren maken</l>
<l n="2,4950"> <pb n="243"/> Daer hi over was ende mede,</l>
<l>Tote Bladele in ene stede,</l>
<l>Een dorp dat opten Rijn steet,</l>
<l>Neghen daghe, alsment weet,</l>
<l>Voer midden zomere sinte Jans dach,</l>
<l n="2,4955"> Daer sine gheboerte op lach:</l>
<l>Doen, als wijt conden bevinden,</l>
<l>Begonste hem eerst onderwinden</l>
<l>Hollant dat het grave ontfinc.</l>
<l>Noch gheviel, na dese dinc,</l>
<l n="2,4960"> Dat Karle kaluwen broeder,</l>
<l>Die coninc was ende behoeder</l>
<l>In Almanien, alsment las</l>
<l>Hier vore, daers te ghewaghene was,</l>
<l>Desen selven Diederike</l>
<l n="2,4965"> Meer gaf, ende maecte bat rike:</l>
<l>Hi gaf hem, hebben wi vreest,</l>
<l>Waesche (dat doen was een foreest,</l>
<l>Water lant, mersch ende heide),</l>
<l>Ende Hollant daer toe mede,</l>
<l n="2,4970"> Ende wat sore toe behoerde.</l>
<l>Nu hebben die lande ander woerde,</l>
<l>Als wi wanen, ende ander namen.</l>
<l>Dus, alsoe wijt vernamen,</l>
<l>Was dese Diederijc deerste grave,</l>
<l n="2,4975"> Daer Hollant weet te segghene ave,</l>
<l>Bi des caluwes Karels gichte,</l>
<l><pb n="244"/>Als ic u hier voren dichte.</l>
<l>Een stucke, na dat dit ghevel.</l>
<l>Doen was die aventure fel</l>
<l n="2,4980"> Calue Karlen van Vrancrike;</l>
<l>Want sine kindre niet hoefschelike</l>
<l>Hem en proefden, alst hier volghet an;</l>
<l>Want sijn sone Karleman,</l>
<l>Die clerc was ende diaken,</l>
<l n="2,4985"> Handelde qualike sine saken;</l>
<l>Want hi ter werelt is ghekeert,</l>
<l>Ende pijnt hem hoe hi onteert</l>
<l>Den vader, ende waert alsoe bestaen</l>
<l>Recht als een ander Juliaen,</l>
<l n="2,4990"> Soe dattene, om dese dinc,</l>
<l>Sijn vader met rade vinc,</l>
<l>Ende dedene daer omme blenden,</l>
<l>Dat hijt rike niet en soude scenden.</l>
<l>Sijn ander sone, die Karle hiet,</l>
<l n="2,4995"> Was soe stout, dat hi verliet</l>
<l>Hem te vele op sine cracht,</l>
<l>Ende hevet enen ridder ghewacht,</l>
<l>Enen vromen, die hiet Albijn,</l>
<l>Om te wetene die cracht sijn,</l>
<l n="2,5000"> Ende bestonden, te sijnre scinde.</l>
<l>Albijn, diene niet en kinde,</l>
<l>Sloeghene in die were doot,</l>
<l>Dies hadde die vader rouwe groot.</l>
<l>Dus en bleef hem der sonen maer een,</l>
<l n="2,5005"> Lodewijc, daer die crone op versceen.</l>
</div>
<div type="chapter"><head type="chapter"><pb n="245"/> VAN CALUE KARELS DOOT. <hi rend="italic">Dat LIV Capittel. </hi></head>
<l>Int ander jaer, als ict las,</l>
<l>Dat kalu Karle keiser was,</l>
<l>Waert hi des in wille, te waren,</l>
<l>Dat hi te Rome woude varen</l>
<l n="2,5010"> Ende gaf sijnre nichten in huwelike,</l>
<l>(Die van keiser Lodewike</l>
<l>Ghewonnen was, die keiser sat</l>
<l>Vore hem te Rome, in die stat)</l>
<l>Bosen, die was sijns wijfs broeder,</l>
<l n="2,5015"> Ende maectene coninc ende behoeder</l>
<l>Over Provenche, ende dede hem ere,</l>
<l>Dat hi overconinc was ende here.</l>
<l>Ende als hi was te Rome waert,</l>
<l>Soe verhoerdi, in die vaert,</l>
<l n="2,5020"> Dat Karle ende Karleman,</l>
<l>Sine nevelinghe, meneghen man</l>
<l>Versameden, op hem te comene,</l>
<l>Om sijn volc te verdomene.</l>
<l>Droeve wart hi ende vervaert.</l>
<l n="2,5025"> Ende keerde weder te lande waert.</l>
<l>Te Mantes starf hi in die stat:</l>
<l>Een valsch jode dede hem dat,</l>
<l>Die hem gaf een fel pusoen:</l>
<l>Daer moesti sijn einde doen.</l>
<l n="2,5030"> <pb n="246"/> Die crone quam van Vrancrike</l>
<l>Op sinen sone Lodewike,</l>
<l>Die Lodewijc die Lespere hiet</l>
<l>(Want hi els ghenen sone en liet):</l>
<l>Die was in Vrancrike here</l>
<l n="2,5035"> Twee jaer, ende niet mere.</l>
<l>In desen tiden dat wi lesen</l>
<l>Stont Vrancrike in groter vresen;</l>
<l>Want die Denen ende die Normanne</l>
<l>Destrueerden al daer danne</l>
<l n="2,5040"> Vrancrike, Vlaenderen, Enghelant,</l>
<l>Brabant, Pikardien, Hollant,</l>
<l>Ende opten Rijn, voert ende weder,</l>
<l>Worpen sijt al ter neder,</l>
<l>Borghe ende vesten al ghemene,</l>
<l n="2,5045"> Sonder van Brugghe die borch allene,</l>
<l>Ende sent Thomaers: dese twee</l>
<l>Lieten si staen, al deet hem wee;</l>
<l>Nochtan waren in die were</l>
<l>Altoes, met haren here,</l>
<l n="2,5050"> <pb n="247"/> Die Francsoise, met moede groot,</l>
<l>Ende sloeghenre vele doot;</l>
<l>Want int selve jaer, tier tijt,</l>
<l>Vochten die Francsoisen enen strijt</l>
<l>Op die Denen entie Normanne,</l>
<l n="2,5055"> Ende sloeghen hem af v dusent manne.</l>
<l>Te Parijs oec, bi der stat,</l>
<l>Sloeghen si doot ende maecten mat</l>
<l>Der Normannen tenen male</l>
<l>Neghen dusent bi ghetale.</l>
<l n="2,5060"> Nochtan, xvj jaer achter een,</l>
<l>Daden dese groten ween</l>
<l>Der cronen van Vrancrike,</l>
<l>Eer mense ghestiet uten rike;</l>
<l>Nochtan behilden si, tharer partien,</l>
<l n="2,5065"> Dat lant al van Normandien,</l>
<l>Wien lief es ofte oec claghe,</l>
<l>Ende besittent heden den daghe.</l>
<l>Int ander jaer, in waerre dinc,</l>
<l>Dat Lodewijc die crone ontfinc,</l>
<l n="2,5070"> Es te noenen die sonne vergaen,</l>
<l>Ende wart soe doncker, sonder waen,</l>
<l>Datmen sterren sach an den throne.</l>
<l>Lodewijc, die de vranxe crone</l>
<l>Tien tiden droech, ende Lespere hiet,</l>
<l n="2,5075"> Op dien tijt van der werelt sciet,</l>
<l>Als die cume recht twee jaer</l>
<l>Coninc hadde ghewesen daer,</l>
<l>Na kaluen Karle, sinen vader;</l>
<l><pb n="248"/>Dies wart in twivele al gader</l>
<l n="2,5080"> Vrancrike; want wenich viant</l>
<l>Lach doen met ghewelt int lant,</l>
<l>Beide Denen ende Normanne.</l>
<l>Die heren waren in twifele danne,</l>
<l>Om dat hi gheen kint en liet,</l>
<l n="2,5085"> Wie best ter vranscher cronen siet:</l>
<l>Sijn wijf, dat was emmer waer,</l>
<l>Ghinc doen met kinde swaer;</l>
<l>Maer die verst was daer fel.</l>
<l>Selke Fransoyse seiden wel</l>
<l n="2,5090"> Dat men Bosen gave tlant,</l>
<l>Die Provence hadde in hant,</l>
<l>Want hi was conincs Lodewijcs oem;</l>
<l>Selke namen elwaert goem,</l>
<l>Ende wilden, want hen goet dochte,</l>
<l n="2,5095"> Datment met Almanien knochte,</l>
<l>Want het wilen van een quam:</l>
<l>Selke waren daer omme gram,</l>
<l>Ende wilden dat men gave trike</l>
<l>Den twee broederen, ghemeenlike,</l>
<l n="2,5100"> Die Lodewijc in kese wan,</l>
<l>Dat was Lodewijc ende Karleman:</l>
<l>Dese twee bastaerde namen trike,</l>
<l>Ende deildent broederlike</l>
<l>Na Lodewike, haerre beider vader,</l>
<l n="2,5105"> Ende regneerden, te gader,</l>
<l>In Vrancrike der jare vive.</l>
<l>Daer na saen wart van Lodewijcs wive</l>
<l><pb n="249"/>Een wettich sone gheboren,</l>
<l>Dien wi Karel noemen horen,</l>
<l n="2,5110"> Die Simpel hiet bi toenamen,</l>
<l>Die sindert tlant hadde te samen.</l>
<l>Van Provence die coninc Bose</l>
<l>Ende die bastaerde dreven nose</l>
<l>Met rovene ende met vechtene,</l>
<l n="2,5115"> Om Vrancrike te berechtene;</l>
<l>Want Bose hadde gherne ghecomen,</l>
<l>Ende hadde hem trike afghenomen.</l>
</div>
<div type="chapter"><head type="chapter">HOE DIE NORMANNE VELE PLAGHEN DADEN. <hi rend="italic">Dat LV Capittel. </hi></head>
<l>Nu soe coemt oec ghescaert</l>
<l>Een coninc, ende hiet Godevaert,</l>
<l n="2,5120"> Ende een coninc Zeghefrijt,</l>
<l>Die beide ter selver tijt</l>
<l>Over die Normanne heren waren,</l>
<l>Ende quamen met onghetelden scaren,</l>
<l>Ende hebben Utrecht ghevelt,</l>
<l n="2,5125"> Ende soe opwaert met ghewelt,</l>
<l>Ende verbranden Coelne die stat;</l>
<l><pb n="250"/>Bonne velden si na dat;</l>
<l>Aken wonnen si die stede;</l>
<l>Ende ins keisers palais mede</l>
<l n="2,5130"> Hebben si ghestelt hare paerden,</l>
<l>Den roemschen rike tonwerden.</l>
<l>Stat, noch veste en mochte sijn,</l>
<l>Tusschen der Mase ende den Rijn,</l>
<l>Noch cloester, al Ardenen dure,</l>
<l n="2,5135"> Si en velden huse ende mure.</l>
<l>Die moenke vloen al dat si mochten:</l>
<l>Haer reliquien dat si brochten</l>
<l>Met hem, ende hebbense ghevlucht,</l>
<l>Doer der heidene grote vrucht;</l>
<l n="2,5140"> Prumen ende Staveloe,</l>
<l>Ende sente Remakels alsoe,</l>
<l>In den Waert oec verbrant;</l>
<l>Tricht op die Mase ghinc in hant,</l>
<l>Ende Ludicke ter selver stont;</l>
<l n="2,5145"> Tonghere wart verbrant in den gront;</l>
<l>Sintruden ende Haspegouwe</l>
<l>Moesten smaken desen rouwe.</l>
<l>Keiser Karle vernam die dinc</l>
<l>Dat tlant dus te quiste ghinc,</l>
<l n="2,5150"> Ende quam selve, moghentlike,</l>
<l><pb n="251"/>Neder in tlant van Vrancrike</l>
<l>Te hulpen den Duutschen ende den Vrancken,</l>
<l>Ende wildes den Normannen dancken</l>
<l>Haer overdaet ende haer vermeten,</l>
<l n="2,5155"> Ende heefse alsoe beseten</l>
<l>Dat si in gheenre side mochten liden,</l>
<l>Si en moesten ieghen hem striden.</l>
<l>Die noertsche coninc Godevaert</l>
<l>Maecte sinen pays ter vaert,</l>
<l n="2,5160"> Ieghen keiser Karle te hant,</l>
<l>Om een deel van Vrieslant,</l>
<l>Op datment hem gheven wille</l>
<l>Ende Lotharijs dochter Gille,</l>
<l>Die coninc van Lothrijc was,</l>
<l n="2,5165"> Soe wilt hi hem verbinden das</l>
<l>Selve kerstendom tontfane,</l>
<l>Ende den keiser in hant te gane:</l>
<l>Dit was ghesproken ende ghedaen.</l>
<l>Die keiser heeftene ontfaen</l>
<l n="2,5170"> Ter vonten, daer hi dopsel ontfinc.</l>
<l>Dus wart ghepaist ghene dinc.</l>
<l>Dander coninc, die Zeghebrecht hiet,</l>
<l>Alsoe alsment bescreven siet,</l>
<l>Wilde emmer heiden bliven;</l>
<l n="2,5175"> Dus moestmenne verdriven,</l>
<l>Ende ruumde Lotrike metter vaert,</l>
<l>Ende trac alsoe te Vrancrijc waert.</l>
</div>
<div type="chapter"><head type="chapter">HOE KALU KARELS SONE QUAM TE SINEN RIKE. <hi rend="italic">Dat LVI Capittel. </hi></head>
<l>Noch toe regneerden in Vrancrike</l>
<l><pb n="252"/>Die twee bastaerde armelike,</l>
<l n="2,5180"> Koninc Lodewijcs kinder tsamen;</l>
<l>Deen hiet Karleman bi namen,</l>
<l>Ende dander hiet Lodewijc:</l>
<l>Dese saghen dorloghe onghelijc,</l>
<l>Ende en consten niet gheweren wel</l>
<l n="2,5185"> Die Normanne, want si waren fel,</l>
<l>Ende spraken om enen vrede,</l>
<l>Die xij jaer soude duren mede;</l>
<l>Ende si gaven, in waerre dinc,</l>
<l>Zeghebrechte den nortschen coninc</l>
<l n="2,5190"> Wit silvers twalf dusent marc,</l>
<l>Ende maecten voerwarden starc.</l>
<l>Ende int naeste jaer daer an</l>
<l>Starf Lodewijc ende Karleman.</l>
<l>Alse die baestaerde waren doot,</l>
<l n="2,5195"> Quamen weder, met here groot,</l>
<l>Die Normanne op Vrancrike,</l>
<l>Ende voeren daer na, ghemeenlike,</l>
<l>Te Lovene ligghen metter wone,</l>
<l>Om te bestridene die crone;</l>
<l n="2,5200"> Want si seiden, openbare,</l>
<l>Dat die vrede ute ware,</l>
<l>Sinder dat die doot versciet;</l>
<l>Tlant en was in die vorwaerde niet;</l>
<l>Maer sonderlinghe die lanshere.</l>
<l n="2,5205"> Die Fransoise onsaghense sere;</l>
<l>Want haer rechte here was noch kint</l>
<l>Van ses jaren, ende hebben ghesint</l>
<l>Ane jonghen Karle, die keiser was,</l>
<l>Ende daden hem ghewaghen das</l>
<l n="2,5210"> Dat hi in Vrancrike quame,</l>
<l><pb n="253"/>Ende tlant in handen name.</l>
<l>Dus wart hi coninc in Vrancrike,</l>
<l>Ende wast vijf jaer mogentlike.</l>
<l>Karel es met enen here comen</l>
<l n="2,5215"> Te Lovene, daer hi heeft vernomen</l>
<l>Dat die felle Normanne laghen:</l>
<l>Van danen en constise niet verjaghen.</l>
<l>Nochtan sendi daer driewarf,</l>
<l>Om al des lands bederf;</l>
<l n="2,5220"> Maer en bestoet hem, min noch mere:</l>
<l>Hi moest af staen sonder ere.</l>
<l>Daer na, int naeste jaer,</l>
<l>Bernenden si Lovene al daer</l>
<l>Die Normannen, ende over een draghen</l>
<l n="2,5225"> Dat si die stat Parijs belaghen.</l>
<l>Karle sende moghentlike</l>
<l>Om hen den hertoghe Heinrike:</l>
<l>Die Normannen leiden hem laghen:</l>
<l>Enen put maecten si in die haghen</l>
<l n="2,5230"> Met paelgen al overdect,</l>
<l>Daer die hertoghe henen trect:</l>
<l>Daer storte hi in, al onversien,</l>
<l>Ende wart vermoert met dien.</l>
<l>Karle volghede emmer naer,</l>
<l n="2,5235"> Ende dede den Normannen vaer,</l>
<l>Waer hi mochte, vromelike;</l>
<l>Maer als hise ute Vrancrike</l>
<l>Altoes verdriven niet en conde,</l>
<l>Maecti pays met hen, ter stonde,</l>
<l n="2,5240"> Ende gaf hen tlant van over Seine,</l>
<l><pb n="254"/>Om dat de onderlinghe ghemeine</l>
<l>Emmer op hem wilden striden:</l>
<l>Dat hiet Neustria tien tiden;</l>
<l>Ende om die nortsche partie</l>
<l n="2,5245"> Heetet voert meer Normandie.</l>
</div>
<div type="chapter"><head type="chapter">WANEN DIE DENEN QUAMEN. <hi rend="italic">Dat LVII Capittel. </hi></head>
<l>In desen tiden sekerlike</l>
<l>Daelde sere tRoemsche rike,</l>
<l>Bedi het scoerde al te male;</l>
<l>Want twee heren in Ytale,</l>
<l n="2,5250"> Deen hiet Wijt, dander Berengier,</l>
<l>Die moghende waren ende fier,</l>
<l>Streden onderlinghe omt rike;</l>
<l>Want Karels gheslachte moghenlike,</l>
<l>Die dat rike hadde verworven,</l>
<l n="2,5255"> Was nu harde sere verstorven,</l>
<l>Soe dat Vrancrike, wildijt verstaen,</l>
<l>Bina te niewete was ghegaen;</l>
<l>Want Lodewijc, des Lespers sone,</l>
<l>(Simpel Karle hiet die ghone)</l>
<l n="2,5260"> Soude coninc hebben gheweest na recht;</l>
<l>Maer het was te jonc een knecht,</l>
<l>Luttel meer dan x jaer out.</l>
<l>Si maecten coninc met ghewout</l>
<l><pb n="255"/>Oden, des grave Robbrechs sone</l>
<l n="2,5265"> Van Angiers: hi was die gone</l>
<l>Die met Reinolve den hertoghe</l>
<l>Versleghen was, int orloghe</l>
<l>Bi Angiers, met vele mannen,</l>
<l>Van den Denen ende den Normannen:</l>
<l n="2,5270"> Dese Ode wart gheweldichlike</l>
<l>Coninc ghemaect in Vrancrike,</l>
<l>Ende regneerde neghen jaer.</l>
<l>Doen voer ene partie, weet voerwaer,</l>
<l>Van den Fransoisen om Lodewijcs sone</l>
<l n="2,5275"> (Karle die Simple hiet die gone),</l>
<l>Die doen out was twelf jaer,</l>
<l>Ende brachtene in den lande daer,</l>
<l>Met groter macht, met groten volke,</l>
<l>Ten ertschen bisscop, die hiet Folke,</l>
<l n="2,5280"> Tote Riemen in die stat:</l>
<l>Daer es hi in den stoel gheset,</l>
<l>Ende coninc ghewijt, ende belesen,</l>
<l>Alsoet met rechte soude wesen.</l>
<l>In desen tiden quamen weder</l>
<l n="2,5285"> Die Normanne, bet wreder,</l>
<l>Met orloghen swaer voer Parijs:</l>
<l>Si en condent ghewinnen in gheenre wijs,</l>
<l>Ende traken te Burgoenien waert;</l>
<l>TSans belaghen si metter vaert,</l>
<l n="2,5290"> Dat si winnen niet en moghen;</l>
<l>Te Troys sijn si voert ghetoghen,</l>
<l>Ende hebben die stat verbrant.</l>
<l><pb n="256"/>Si verbernden dorp ende lant,</l>
<l>Ende en lieten staen veste noch tuun,</l>
<l n="2,5295"> Al tote Toel ende Verduun.</l>
<l>Hier soe moghedi horen</l>
<l>Wanen si waren gheboren</l>
<l>Dese Normanne, die dus moghendelike</l>
<l>Hen hilden in Vrancrike:</l>
<l n="2,5300"> Si hadden enen here, als ic las,</l>
<l>Die Rolle gheheten was,</l>
<l>Ende sijn neve Gelle</l>
<l>Was mede sijn gheselle:</l>
<l>Dese Rolle was een edel Dene;</l>
<l n="2,5305"> Maer sijn gheslachte was al clene</l>
<l>Ende verstorven harde seere:</l>
<l>In Denemerken was hi een here.</l>
<l>Nu was daer een coninc, die Elres hiet,</l>
<l>Die Rollen uten lande stiet,</l>
<l n="2,5310"> Ende slants verdreef al te male,</l>
<l>Om dat hien niet mochte wale.</l>
<l>Soe moeste Rollo tlant rumen,</l>
<l>Ende moeste roeven ende scumen;</l>
<l>Oec rumede met hem menich tlant.</l>
<l n="2,5315"> Die hem rovens onderwant,</l>
<l>Oft die hem niet gheneren conden,</l>
<l>Vielen aen hem, tien stonden.</l>
<l>Roeven voer hi op de zee,</l>
<l>Ende quam in Vranckrike, daer hi wee</l>
<l n="2,5320"> Den conincrike dicken dede.</l>
<l>Te Chartres viel hi voer die stede,</l>
<l><pb n="257"/>Daer binnen lach hartoghe Ritsaert,</l>
<l>Die sinder hertoghe in Borgundien waert;</l>
<l>Ende oec lachere in echt</l>
<l n="2,5325"> Van Parijs die grave Robbrecht.</l>
<l>Soe groet was daer der Denen macht,</l>
<l>Dat sise daer, met haerre cracht,</l>
<l>Ane te stridene niet en dorsten betrouwen;</l>
<l>Maer ane Marien, Onser Vrouwen,</l>
<l n="2,5330"> Hebben si gheset haren troest,</l>
<l>Die meneghen uter noot verloest.</l>
<l>Ene heilighe scone baniere</l>
<l>Maecten si van binnen sciere</l>
<l>Van den hemde, dat Marie</l>
<l n="2,5335"> Moeder ende maghet droech, die vrie.</l>
<l>Enen vane maecten si [er af] ter ure</l>
<l>Ende stakene daer opten mure.</l>
<l>Die heidene saghen themde ane,</l>
<l>Ende bespotten selken vane.</l>
<l n="2,5340"> Op dat hemde ghinghen si scieten,</l>
<l>Maer dies en mochten si niet ghenieten;</l>
<l>Want hen verdonckerden die oghen;</l>
<l>Si en conden topsien niet ghedoghen:</l>
<l>Des worden donse daer gheware,</l>
<l n="2,5345"> Ende voeren uut met haerre scare,</l>
<l>Ende sloeghen hen af soe meneghen man</l>
<l>Datment ghetellen niet en can;</l>
<l>Maer Rolle al daer ontflou,</l>
<l>Dien des strijts sere berou.</l>
</div>
<div type="chapter"><head type="chapter"><pb n="258"/> DIE PAIS TUSSCHEN DIE NORMANNE ENDE SIMPEL KARLE. <hi rend="italic">Dat LVIII Capittel. </hi></head>
<l n="2,5350"> Nu hadden die Denen binnen xl jaren</l>
<l>Ende die Normanne oec, te waren,</l>
<l>Vrancrike harde sere verladen</l>
<l>Met menegher bitterliker scaden,</l>
<l>Ende soe gheplaghet dats Onse Here</l>
<l n="2,5355"> Nu began tonfermene sere,</l>
<l>Ende gaf den heidenen selke gave</l>
<l>Dat si des vechtens stonden ave,</l>
<l>Ende gheloefden dopsel tontfane,</l>
<l>Ende tlant in manscap tangane,</l>
<l n="2,5360"> Dat si ghewonnen hadden met stride.</l>
<l>Des was Simpele Karel blide,</l>
<l>Die de vransche crone droech,</l>
<l>Ende wart ghemaect alselc ghevoech,</l>
<l>Om den moet te maken sochter,</l>
<l n="2,5365"> Dat hi Gillen sijnre dochter</l>
<l>Rollen tenen wive gaf,</l>
<l>Ende hi des heidendoms stont af.</l>
<l>Rolle wart kersten in diere wijs,</l>
<l>Ende Robbrecht hieffene van Parijs,</l>
<l n="2,5370"> Ende was Robrecht na hem ghenant.</l>
<l>Dit was deerste Robrecht becant</l>
<l>Van Normandien, dat Neustria hiet:</l>
<l>Van hem quam sinder edel diet;</l>
<l>Want Robbrecht Rolle liet na hem</l>
<l n="2,5375"> Enen sone, hiet Willem,</l>
<l><pb n="259"/>Die goet man was ende waert;</l>
<l>Ende Willems sone hiet Richaert;</l>
<l>Richaert enen sone liet,</l>
<l>Die na hem oec Richaert hiet,</l>
<l n="2,5380"> Ende enen andren, hiet Robrecht:</l>
<l>Dese wan met wapenen echt</l>
<l>Poelgen, Calabren ende Cecile:</l>
<l>Dese verwan, op ene wile,</l>
<l>Die van Venegien, ende daer toe mede</l>
<l n="2,5385"> Den keiser van Constantinobole der stede,</l>
<l>Alexise, des was hi waert:</l>
<l>Dese hiet Robbrecht Wisgaert,</l>
<l>Ende was Willems des bastaerts vader,</l>
<l>Die Inghelant wan al tenen gader,</l>
<l n="2,5390"> Ende den coninc Arolt doot sloech,</l>
<l>Ende in den lande crone droech.</l>
<l>Dus ghedeech tgheslachte, dat hi wan,</l>
<l>Rolle, die Dene, die edel man.</l>
<l>Dese Robbrecht Rolle hadde enen gheselle,</l>
<l n="2,5395"> Als ic u seide, ende hiet Gelle,</l>
<l>Die dat doepsel mede ontfinc:</l>
<l>Karel die Simpel, in ware dinc,</l>
<l>Gaf hem Bloes, dat ene borch was:</l>
<l>Daer maecti, als icker af las,</l>
<l n="2,5400"> Ene borch ende ene stat,</l>
<l>Daer hi grave ende here in sat,</l>
<l>Ende was deerste grave van Blois,</l>
<l>Niet Perthenopeus die Fransois,</l>
<l><pb n="260"/>Die noit ghewonnen was noch gheboren.</l>
<l n="2,5405"> Van desen Gelle, als wijt horen,</l>
<l>Quam een groet gheslachte, te waren.</l>
<l>Al segghen somme favelaren</l>
<l>Dat die van Bloes sijn algader</l>
<l>Comen van Gaveloene, den verrader,</l>
<l n="2,5410"> Si lieghen, en es niet waer;</l>
<l>Ghi vint hier die waerheit claer.</l>
<l>Aldus einde, in desen daghen,</l>
<l>Der Denen en der Normanne plaghen,</l>
<l>Ende wat soe kersten niet en wart</l>
<l n="2,5415"> Dat bleef doot al voer tsweert,</l>
<l>In Duutsche lant, in Vrancrike,</l>
<l>Oft si vloen ghemeenlike</l>
<l>In Denemerken, over die zee,</l>
<l>Danen si en keerden nemmermee.</l>
<l n="2,5420"> Rolle ende Gelle die ontfinghen</l>
<l>Hare lande, in waren dinghen,</l>
<l>Van Simpel Karle van Vrancrike,</l>
<l>Die te wive hadde in huwelike</l>
<l>Edewaerts dochter van Enghelant,</l>
<l n="2,5425"> Die coninc daer was becant.</l>
<l>Ende alse Rolle, sonder waen,</l>
<l>Sijn leen daer soude ontfaen</l>
<l>Van Karel den coninghe,</l>
<l>Daer menich man stont te righe,</l>
<l n="2,5430"> Hietmen Rollen, al daer hi stoet,</l>
<l>Dat hi custe des conincs voet.</l>
<l>Rollen veronwaerde mettien</l>
<l>Daer te vallene op sine knien:</l>
<l>Den voet nam hi metter vaert</l>
<l n="2,5435"> Ende hieffen op te monde waert,</l>
<l><pb n="261"/>Ende die coninc gaf enen val.</l>
<l>Van lachene was daer een gescal</l>
<l>Onder die Normanne; mer die walen</l>
<l>Begonden segghen ende talen</l>
<l n="2,5440"> Dat Rolle in onwaerden dede.</l>
<l>Rolle seide het waer sede</l>
<l>In sinen lande, want mens plaghe:</l>
<l>Dus bleef dat scelden entie claghe.</l>
<l>In dien tiden, ghelovets mi,</l>
<l n="2,5445"> Begonste die ordine van Clungi:</l>
<l>Ode, die goede musisien,</l>
<l>Was deerste abt van dien,</l>
<l>Doe men screef Ons Heren jaer</l>
<l>Neghenhondert ende xiij voer waer.</l>
<l n="2,5450"> Ontrent twelf jaer na desen,</l>
<l>Alsoe wijt in den Spieghel lesen,</l>
<l>Was een heilich man in Brabant,</l>
<l>Die sinte Wibrecht was ghenant,</l>
<l>Een riddere, een heilich here,</l>
<l n="2,5455"> Die liet varen der werelt eere,</l>
<l>Weelde, ende ridders leven,</l>
<l>Ende heeft hem moninc begheven:</l>
<l>Gembloes stichte hi tien male,</l>
<l>Die abdie weet men wale,</l>
<l n="2,5460"> Ende daer dede hi sijn einde</l>
<l>Ende diende Gode sonder scende.</l>
</div>
<div type="chapter"><head type="chapter">HOE SIMPEL KAREL DOOT SLOECH GRAVE ROBRECHTE ENDE SINE DOOT. <hi rend="italic">Dat LIX Capittel.</hi></head>
<l>Onlanghe daer na, dat dit gesciede,</l>
<l><pb n="262"/>Dat Simpel Karel die liede</l>
<l>Van Normandien hadde berecht,</l>
<l n="2,5465"> Ende leven waende sonder ghevecht,</l>
<l>Quam grave Robrecht van Parijs,</l>
<l>Die moghende was ende wijs,</l>
<l>Ende ghingene met orloghen bestaen,</l>
<l>Ende eischte hem daer toe saen</l>
<l n="2,5470"> Die crone: want het hadse ghedreghen</l>
<l>Ode sijn broeder eer, die deghen.</l>
<l>Simpel Karle was te manne:</l>
<l>Dit wilde Karel weren danne.</l>
<l>Die Lothrikers trac hi hem ane,</l>
<l n="2,5475"> Om grave Robrechte te wederstane.</l>
<l>Bi Sessoen quamen si te wighe.</l>
<l>Daer vachtmen met groten crighe,</l>
<l>Ende grave Robrecht blever doot,</l>
<l>Met meneghen andre prince groot.</l>
<l n="2,5480"> Ende want hi machtich was van maghen,</l>
<l>Soe heeft Simpel Karle gedraghen</l>
<l>Al te male sijn conincrike</l>
<l>Onder den keiser Heinrike,</l>
<l>Ende ghevest in sekeringhen.</l>
<l n="2,5485"> Dat ghestade bliven die dinghen</l>
<l>Sendi die hant van sinte Denise.</l>
<l>Besleghen, in subtijlre wise,</l>
<l>Met dieren stenen ende met goude,</l>
<l>Keiser Heinrike, doer sine houde.</l>
<l n="2,5490"> Onlanghe hier na, als men hoert,</l>
<l>Ghesciede in Vrancrike groete moert,</l>
<l>Daer den lande af quam groet leet;</l>
<l><pb n="263"/>Want Karle, die men Simpel heet,</l>
<l>(Die grave Robrechte sloech doot.</l>
<l n="2,5495"> Als ic u seide al bloet),</l>
<l>Quam ghevaren bi Perone,</l>
<l>Daer hi verraden was onscone;</l>
<l>Want Robrecht, van Vermandois grave,</l>
<l>Een verradere ende een ongave,</l>
<l n="2,5500"> Die te wive hadde tier tijt</l>
<l>Grave Robrechts suster, die in den strijt</l>
<l>Bi Sessoen sijn leven liet,</l>
<l>Den coninc sinen dienst biet,</l>
<l>Ende nodene bi hem, voerwaer.</l>
<l n="2,5505"> Daer voer hi met hem, sonder vaer;</l>
<l>Verradelike wart hi ghevaen,</l>
<l>Ende in enen kerkere ghedaen,</l>
<l>Daer hi ellendich martelare</l>
<l>Met tormente doot bleef sware.</l>
<l n="2,5510"> Sijn wijf vloe wech te hant</l>
<l>Met haren kinde, in Enghelant,</l>
<l>Te haren vader Eduwaerde,</l>
<l>Want si haer haers kints vervaerde:</l>
<l>Lodewijc hiet dat clene kint;</l>
<l n="2,5515"> Doch soe wart hi coninc sint.</l>
<l>Die Fransoise te coninghe coren</l>
<l>Van Borgoendien, als wijt horen,</l>
<l>Coninc Radolve, Richards sone:</l>
<l>Dese Richart was die gone</l>
<l n="2,5520"> Die te Charters die Denen verwan,</l>
<l>Met grave Robrechte den tyran,</l>
<l>Daer men op stac themde Marien.</l>
<l><pb n="264"/>Dese Radolf, horic lien,</l>
<l>Regneerde int lant van Vrancrike</l>
<l n="2,5525"> Dertien jaer, scone ende moghenlike;</l>
<l>Oec wart hi coninc, al soe wale,</l>
<l>Van den lande van Ytale.</l>
<l>Als dese Radolf was doot</l>
<l>Soe vielen in sorghen groot</l>
<l n="2,5530"> Die Fransoise, in dien daghen,</l>
<l>Alsi hem sonder coninc saghen,</l>
<l>Ende namen raet, goet ende gans,</l>
<l>Te sendene Willeme, bisscope van tSans,</l>
<l>Ter coninghinnen van Vrancrike,</l>
<l n="2,5535"> In Enghelant, dat si Lodewike,</l>
<l>Haren sone, ter cronen sinde;</l>
<l>Want, doen si en verraden kinde</l>
<l>(Simpele Karel haren man)</l>
<l>Vloe die vrouwe danen dan,</l>
<l n="2,5540"> Als ic u voren dede becant,</l>
<l>Te haren vader in Enghelant.</l>
<l>Dus heeft men om den sone ghesent,</l>
<l>Ende alst al was geparlement</l>
<l>En woudsi den sone Lodewike</l>
<l n="2,5545"> Niet senden in Vrancrike,</l>
<l>Voer men haer sekerheit dede,</l>
<l>Met ghiselen ende met eden mede.</l>
<l>Die erdbisscop van tSans, Willem,</l>
<l>Quam in Vrancrike met hem,</l>
<l n="2,5550"> Ende men dedene sacreren mede</l>
<l>Te Lodine in die vaste stede.</l>
<l>In Vrancrike was hi daer naer</l>
<l><pb n="265"/>Coninc wel neghentien jaer,</l>
<l>Daer hi vele binnen moeste doghen,</l>
<l n="2,5555"> Als ic u hier na sal toghen.</l>
</div>
<div type="chapter"><head type="chapter">HOE LODEWIJK DIE SIMPEL BRUDEGOM WART. <hi rend="italic">Dat LX Capittel. </hi></head>
<l>Almeest die ghenote van Vrancrike</l>
<l>Setten hem ieghen desen Lodewike,</l>
<l>Ende daden hem ende den sinen</l>
<l>Vele doghens ende vele pinen;</l>
<l n="2,5560"> Maer meest pinen ende stote</l>
<l>Dede hem Hughe, die grote,</l>
<l>Grave yan Parijs, sinen here,</l>
<l>Om te hebbene der cronen ere:</l>
<l>Sijn vader was Robrecht die tyran,</l>
<l n="2,5565"> Dien Simpel Karel verwan</l>
<l>Bi Sessoen, in enen strijt.</l>
<l>Aldus wart, ter selver tijt,</l>
<l>Coninc Lodewijc bedroghen</l>
<l>Van sinen princen, sinen hoghen,</l>
<l n="2,5570"> Datten die Normanne vinghen.</l>
<l>Hughe die Grote dedene bringhen</l>
<l>Te Banshijn, daer hi bleef ghevaen.</l>
<l>Sijn outste sone en cons ontgaen,</l>
<l>Karleman; hi wart mede</l>
<l n="2,5575"> Te Ruem ghevaen bracht in die stede,</l>
<l>Daer hi dede sinen einde.</l>
<l>Alse keiser Otto dit bekende</l>
<l>Trac hi derwaert, dit tondoene,</l>
<l><pb n="266"/>Met tseventich legione.</l>
<l n="2,5580"> Elc legioen, wien dats wondert,</l>
<l>Hadde ses dusent ende ses hondert</l>
<l>Ende lxvj oec der man,</l>
<l>Om Lodewijc te hulpene dan.</l>
<l>Hier omme lieten die Normanne</l>
<l n="2,5585"> Den coninc uten banden danne.</l>
<l>Dese Lodewijc van Vrancrike</l>
<l>Hadde te wive, sekerlike,</l>
<l>Gherberghen, als ict bescreven las,</l>
<l>Die keiser Otten suster was.</l>
<l n="2,5590"> Hieromme wast, als ict vernam,</l>
<l>Dat hi hem te hulpen quam.</l>
<l>Van sinen rike int xix jaer,</l>
<l>Soe starf, na menich orloghe swaer,</l>
<l>Lodewijc, coninc van Vrancrike,</l>
<l n="2,5595"> Ende waert begraven coninclike</l>
<l>Te Riemen, te sinte Remijs.</l>
<l>Dese hadde ene vrouwe wijs</l>
<l>Te wive, die Gherberch hiet,</l>
<l>Die hem twee sone na liet,</l>
<l n="2,5600"> Lotharijs, die coninc daer naer</l>
<l>In Vrancrike was xxxj jaer;</l>
<l>Sijn broeder was Karle ghenant,</l>
<l>Die wart hertoghe in Brabant;</l>
<l>Een ander suster die ghelike</l>
<l n="2,5605"> Hadde keiser Otten in Vrancrike,</l>
<l><pb n="267"/>Die hiet bi namen Heilewijch:</l>
<l>Scone ende wel gheraect was haer lijf;</l>
<l>Die hadde van Parijs Hughe den Groten.</l>
<l>Sijn vader, met vele ghenoten,</l>
<l n="2,5610"> Bleven bi Sessoen versleghen,</l>
<l>Daer Simpel Karel quam ieghen,</l>
<l>Ende hiet Robrecht die tyran.</l>
<l>Bi deser Heilewijch Hughe wan</l>
<l>Hughen Capette, die moghentlike</l>
<l n="2,5615"> Coninc wart in Vrancrike,</l>
<l>Ende naemt Karlen, sijnre moyen sone,</l>
<l>Als ic u segghen sal onscone.</l>
</div>
<div type="chapter"><head type="chapter">HOE CONINC LOTHARIJS VOER OPTEN KEISER OTTEN SIJNS OEMS SONE. <hi rend="italic">Dat LXI Capittel.</hi></head>
<l>Na Lodewijc des Simpels doot</l>
<l>Soe wart ghewiet here groot</l>
<l n="2,5620"> Lotharijs coninc van Vrancrike,</l>
<l>Ende, om te levene paiselike,</l>
<l>Maecti sijnre moyen man,</l>
<l>Hughen den Groten, vordan</l>
<l>Hertoghe van al Vrancrike.</l>
<l n="2,5625"> Ende daer na, cortelike,</l>
<l>Starf Hughe die Grote van Parijs</l>
<l>Ende wart begraven tsent Denijs,</l>
<l>Ende Hughe Capet wart daer na mede</l>
<l>Hertoghe, in sijns vaders stede.</l>
<l n="2,5630"> Dese Lotharijs, die gheweldechlike</l>
<l>Coninc nu sat in Vrancrike,</l>
<l>Wart dies alsoe beraden</l>
<l>Dat hi tkeiserrike wilde scaden;</l>
<l><pb n="268"/>Nochtan droech sijns oems sone,</l>
<l n="2,5635"> Otte die jonghe, die keiser crone,</l>
<l>Die tAken lach, tien tiden,</l>
<l>Ende hem luttel bewaende van striden.</l>
<l>Lotharijs trecte in Loreine,</l>
<l>Om te winnen borch ende pleine,</l>
<l n="2,5640"> Om te scadene den keiserrike.</l>
<l>Die keiser sach gheweldechlike</l>
<l>Die Fransoise op hem tien,</l>
<l>Alse dies niet en was vorsien:</l>
<l>Soe moesti doen sijn ghevaen;</l>
<l n="2,5645"> Maer wiselic is hi ontgaen,</l>
<l>Alse diet ghebeteren niet en mochte,</l>
<l>Ende hem te wrekene dochte.</l>
<l>Die Fransoise voeren tlant al dure,</l>
<l>Ende roefden alle die ghebure,</l>
<l n="2,5650"> Wantse niement weder stoet.</l>
<l>Ende alst hem doe dochte goet</l>
<l>Sijn si met rove weder ghekeert.</l>
<l>Otto siet hem dus onteert,</l>
<l>Ende gadert onghetelt here,</l>
<l n="2,5655"> Ende ontboet den coninc dat hi hem were,</l>
<l>Hi sal, in sente Remijs daghe,</l>
<l>Vrancrijc stoken, sonder saghe,</l>
<l>Als hi dede: hi quam int lant,</l>
<l>Rovende, bernende dat hi vant.</l>
<l n="2,5660"> Ontrent Louwen ende Riemen</l>
<l>En mochte hem verweren niemen;</l>
<l>Omtrent Sessoen ende Parijs</l>
<l>Verheerdijt al, in selker wijs.</l>
<l><pb n="269"/>Maer allene soe liet hi,</l>
<l n="2,5665"> Telker stat, die kerken vri.</l>
<l>Dit duerde tote sinte Andries dach.</l>
<l>Te Karne, daer hi op die Seine lach.</l>
<l>Ontfinc hi scade al onbewaert,</l>
<l>Achter in sijns heren staert.</l>
<l n="2,5670"> Int naeste jaer, daer naer,</l>
<l>Sach men in den hemel claer</l>
<l>Vechten liede, in die maniere</l>
<l>Oft si waren al van viere.</l>
<l>Dit was op sinte Symoen ende Juden, in den nacht,</l>
<l n="2,5675"> Dat men sach die Gods cracht.</l>
<l>Dese Otto, die men heet den jonghen,</l>
<l>Heeft Lotharise soe bedwonghen,</l>
<l>Die coninc was in Vrancrike,</l>
<l>Dat si quamen ghemeinlike</l>
<l n="2,5680"> Te gader spreken, op ene reviere,</l>
<l>Ende maecten pays in diere maniere:</l>
<l>Dat Lotharijs ewelike</l>
<l>Verswoer Loreine ende Lothrike</l>
<l>Ane te versoekene enich recht;</l>
<l n="2,5685"> Ende hier mede einde dat ghevecht.</l>
<l>Int vierde jaer daer na, bleef doot</l>
<l>Lotharijs, die here groot,</l>
<l>Die crone droech in Vrancrike,</l>
<l>Ende liet na hem Lodewike,</l>
<l n="2,5690"> Die luttel meer dan een jaer</l>
<l>Na den vader was coninc daer,</l>
<l>Ende starf, alsment bescreven vint,</l>
<l>Ende en liet broeder, noch kint.</l>
<l><pb n="270"/>Enen oem haddi, es ons becant,</l>
<l n="2,5695"> Die was hertoghe in Brabant,</l>
<l>Die Karel hiet, sijns vaders broeder,</l>
<l>Beide van vader ende van moeder:</l>
<l>Om desen Karle, es ons becant,</l>
<l>Hebben die Fransoise ghesant,</l>
<l n="2,5700"> Dat hi quame, ende die crone ontfinghe.</l>
<l>Hertoghe Karle hadde sine dinghe</l>
<l>Alsoe gherne ane ghenomen,</l>
<l>Dat hi int lant ware machtich comen;</l>
<l>Ende die wile dat hi sine vaert</l>
<l n="2,5705"> Te traechlike sette derwaert,</l>
<l>Quam Hughe Capet, grave van Parijs,</l>
<l>Die stout was, naradich ende wijs,</l>
<l>Ende heeft Vrancrike an hem ghesleghen,</l>
<l>Ende die crone an hem ghedreghen,</l>
<l n="2,5710"> Dies hem die vader oec pijnde te voren,</l>
<l>Als ghi hier vore moghet horen,</l>
<l>Ende sijn oudervader Robbrecht,</l>
<l>Die vore Sessoen bleef int ghevecht,</l>
<l>Die Simpel Karel sloech, alsoe ict las,</l>
<l n="2,5715"> Die dees Karels vader was.</l>
<l>Nu mict dese Hughe dat hi sal</l>
<l>Dese dinghe volbringhen al</l>
<l>Die sinen vorders sijn ontbleven;</l>
<l>Nochtan waren si gheneven</l>
<l n="2,5720"> Ten andren lede, meerre noch minder,</l>
<l>Dan twee ghesuster kinder.</l>
</div>
<div type="chapter"><head type="chapter">HOE HUGHE CAPET MET VERRANISSEN DIE KONINCS CRONE GHEWAN. <hi rend="italic">Dat LXII Capittel. </hi></head>
<l>Alse Karle vernam dat Hughe Capet</l>
<l><pb n="271"/>Hem ter cronen heeft gheset,</l>
<l>Quam hi ghevaren in Vrancrike</l>
<l n="2,5725"> Met groten here moghendelike,</l>
<l>Ende brochte met hem Brabantsoene,</l>
<l>Ende Lothrikers van hoghen doene,</l>
<l>In Gods carnacien, voerwaer,</l>
<l>Neghen hondert ende lxxx jaer.</l>
<l n="2,5730"> Die Hughe quam daer ieghen saen,</l>
<l>Ende heeft Karlen wederstaen,</l>
<l>Ende Karle wan op hem dat velt,</l>
<l>Ende daer toe Louwen met ghewelt.</l>
<l>Hughe quam echter ter were</l>
<l n="2,5735"> Voer Louwen, met enen groten here,</l>
<l>Ende besat daer Karle den here,</l>
<l><pb n="272"/>Ene maent ende mere.</l>
<l>Die van binnen worden te rade</l>
<l>Dat men die porten op dade,</l>
<l n="2,5740"> Ende hebben die van buten bestaen.</l>
<l>Daer waert Hughe al ontaen,</l>
<l>Ende liet daer vele van sinen here,</l>
<l>Ende ontreet cume selve, sonder were.</l>
<l>Karle voer voer Riemen die stat:</l>
<l n="2,5745"> Die wan hi ende maketse mat.</l>
<l>Den erdsche bisscop heeft hi ghevaen,</l>
<l>Dien Hughe daer hadde ghedaen,</l>
<l>Ende die vorbarste van der stede</l>
<l>Voerdi ghevaen te Louwen mede,</l>
<l n="2,5750"> Met rove, meer dan gheloeft iemen.</l>
<l>Een bisscop setti te Riemen,</l>
<l>Hiet Arnout, coninc Lotharijs sone,</l>
<l>Maer bastaert soe was die ghone.</l>
<l>Karle belach oec tien tiden</l>
<l n="2,5755"> Montaguut, ende ghinc dorriden</l>
<l>Al dat lant tote Sessoen.</l>
<l>Hughe Capet en wist wat doen.</l>
<l>Int selve jaer wart hongher groot;</l>
<l>Die snee dede oec grote noot,</l>
<l n="2,5760"> Datmen niet ghesayen en conde.</l>
<l>Oec seide men, ter selver stonde,</l>
<l>Dat coren reinde op Haspegouwen.</l>
<l>Selc seide oec, in trouwen,</l>
<l>Dat sijt vissche reinen saghen:</l>
<l n="2,5765"> Dit was litteken van plaghen.</l>
<l>Hughe, die wijs was, hi merct</l>
<l>Dat Karels hulpe altoes sterct,</l>
<l>Ende en dorste hem niet weren;</l>
<l>Maer ghinc dichten ende visieren</l>
<l n="2,5770"> <pb n="273"/> Hoe hi mach, in eneghen dinghen,</l>
<l>Sinen wille toe bringhen.</l>
<l>Ende Karle, alse wijt scouwen,</l>
<l>Lach stille binnen Louwen,</l>
<l>Daer een bisscop binnen was,</l>
<l n="2,5775"> Een out verradere, als ict las,</l>
<l>Ende was gheheten Anchelijn,</l>
<l>Dien Hughe hadde ten rade sijn;</l>
<l>Ende Karle betrouwede hem van der side</l>
<l>Van sinen rade, ten selven tide.</l>
<l n="2,5780"> Dese verradere, dese bisscop,</l>
<l>Dede des nachs der stat porten op,</l>
<l>Alsi Hughen hadde doen verstaen,</l>
<l>Ende Hughe quam daer binnen saen,</l>
<l>Heimelijc met groter macht,</l>
<l n="2,5785"> Ende vinc, in der selver nacht,</l>
<l>Karlen, den groten here,</l>
<l>Op sijn bedde, sonder were;</l>
<l>Ende sijn wijf daer toe mede</l>
<l>Dede hi vaen ter selver stede,</l>
<l n="2,5790"> Ende dedese beide voeren doen</l>
<l>Tote Orliens, in dat prisoen.</l>
<l>Dus bleef Hughe ende sine nacomelinghe</l>
<l>In Vrancrike alle coninghe,</l>
<l>In paise ende in goeden vreden,</l>
<l n="2,5795"> Ende sijnt in den daghe heden.</l>
<l>Ende Karel sterf daer naer</l>
<l>In prisoen, int ander jaer.</l>
<l>Otten, sinen sone, bleef in hant</l>
<l><pb n="274"/>Som Lothrike, som Brabant;</l>
<l n="2,5800"> Oec liet hi ene dochter mede,</l>
<l>Die te Bruselle in die stede</l>
<l>Gravinne sat, als ict vernam,</l>
<l>Daer oec goet oer af quam,</l>
<l>Dat ic u, hier na, in corter stont,</l>
<l n="2,5805"> Alst tijt es, sal maken cont.</l>
<l>Ende keiser Karels gheslachte</l>
<l>Wart ontervet dus met machte,</l>
<l>Met verradenissen dus onscone,</l>
<l>Ende noch es, van der vranscher crone.</l>
<l n="2,5810"> Noch heden desen daghe</l>
<l>Makens die Brabanders claghe,</l>
<l>Dat si dus onghevallechlike</l>
<l>Sijn verdreven uten rike.</l>
</div>
<div type="chapter"><head type="chapter">HOE LOTHRIKE QUAM ANT LANT VAN ARDENNEN. <hi rend="italic">Dat LXIII Capittel.</hi></head>
<l>Alse Otte, Karels sone,</l>
<l n="2,5815"> Die aldus verloes die crone</l>
<l>Bi verradenissen onghevallichlike,</l>
<l>Hertoghe hadde gheweest in Lothrike</l>
<l>Ende in Brabant xv jaer,</l>
<l>Doen sterf hi, weet voerwaer,</l>
<l n="2,5820"> <pb n="275"/> Ende en liet niet na hem gheboren</l>
<l>Daer Lothrike mochte toe horen.</l>
<l>Met rechte soude na sijn leven</l>
<l>Sijn lant ende sijn goet sijn bleven</l>
<l>Op sijnre suster, die gravinne sat</l>
<l n="2,5825"> Te Brusele, in die goede stat;</l>
<l>Maer hare en mochs werden niet;</l>
<l>Want, alsmen bescreven siet,</l>
<l>Was een grave doen in Ardennen,</l>
<l>Hiet Godevaert, ende die voer henen,</l>
<l n="2,5830"> Ende bat den keiser Heinrike</l>
<l>Dat hi hem tlant van Lothrike</l>
<l>Ende van Brabant daer toe gave,</l>
<l>Tgheslachte ware doot, ende daer ave;</l>
<l>En ware niement diet behoerde toe;</l>
<l n="2,5835"> Ende die keiser gaeft hem doe.</l>
<l>Aldus quam, als ict bekenne,</l>
<l>Lothrike ant lant van Ardenne,</l>
<l>Daer die Ardenoise bi, vele jaren,</l>
<l>Gheweldeghe heren af waren,</l>
<l n="2,5840"> Eert weder quam met machte</l>
<l>Ant Brabantsche gheslachte,</l>
<l>Als ghi hier namaels horen selt.</l>
<l>Dus wart vrou Gheerberch met ghewelt</l>
<l>Versteken uut Lothrike,</l>
<l n="2,5845"> Ende uter cronen van Vrancrike,</l>
<l>Ende en behelt niet meer te rechte</l>
<l>Met haren man Lambrechte,</l>
<l>Dien dese dinc wee dede,</l>
<l>Dan Brusele ende Lovene mede.</l>
<l n="2,5850"> <pb n="276"/> Nu en levede nemmeer te rechte</l>
<l>Van grote Karels gheslechte</l>
<l>Dan Gheerberch, dese vrouwe.</l>
<l>Daer bi lere elc, ende scouwe</l>
<l>Dat alle erdsche mogentheden</l>
<l n="2,5855"> Onlanghe staen teenre steden:</l>
<l>Dat leert ons groots Karels gheslachte,</l>
<l>Dat eerst was van soe groter machte,</l>
<l>Ende regneerde int roemsche rike</l>
<l>Hondert ende ix jaer moghenlike,</l>
<l n="2,5860"> Ende in Vrancrike oec, over waer,</l>
<l>Ontrent xcix jaer,</l>
<l>Dat verloes nu al die crone;</l>
<l>Dat was bi dat si onscone</l>
<l>Die kerken crancten, ende niet verlichten,</l>
<l n="2,5865"> Die wile hare vorders stichten.</l>
<l>Nu sal ic u die namen leren</l>
<l>Van den Ardenoeschen heren,</l>
<l>Die in Lothrike ende in Brabant</l>
<l>Regneerden metter hant,</l>
<l n="2,5870"> Eert weder keerde met machte</l>
<l>An dat Brabantsche gheslachte:</l>
<l>Godevaert hiet deerste man</l>
<l><pb n="277"/>Die dese lande eerst ghewan,</l>
<l>En weet niet hoe menich jaer;</l>
<l n="2,5875"> Goseloen, sijn broeder, waest der naer</l>
<l>Die den paus Stevene wan</l>
<l>Ende Godevaerde, den vromen man,</l>
<l>Dien hi hertoghe na hem liet,</l>
<l>Ende ene vrouwe, die Ode hiet,</l>
<l n="2,5880"> Die Lambrecht, van Brusele grave,</l>
<l>Te wive nam, daer ic ave</l>
<l>Hier namaels sal doen verstaen,</l>
<l>Hoet met hem es vergaen;</l>
<l>Want hi was doe grave werd.</l>
<l n="2,5885"> Na Goselone quam Godeverd</l>
<l>Sijn sone, die Godevaerde wan</l>
<l>Metter bulen, den stouten man,</l>
<l>Die Lothrike ende Brabant helt,</l>
<l>Ende Hollant wan met ghewelt,</l>
<l n="2,5890"> Ende wert tAntwerpen gheslaghen doot,</l>
<l>Dat jammer was ende scade groot;</l>
<l>Ende en liet na hem gheen kint.</l>
<l>Sijn lant bleef, alsment bescreven vint,</l>
<l>Op Godevaerde, sijnre suster sone,</l>
<l n="2,5895"> Van Bolioen hiet die gone:</l>
<l>Haer name die was Yde:</l>
<l>Si hadde te manne tien tide</l>
<l><pb n="278"/>Justase, den grave van Boenen,</l>
<l>Daer si ane wan drie sonen:</l>
<l n="2,5900"> Deen was Godevaert van Bolioen,</l>
<l>Die over zee einde sijn doen:</l>
<l>Sijn oude moeder was Machtelt:</l>
<l>Haer broeder, Lambrecht, helt</l>
<l>Van Brusele die graefscaphede,</l>
<l n="2,5905"> Daer ic u hier te voren af seide;</l>
<l>Maer hier na, teenre ander stat,</l>
<l>Sal ics u verclaren bat,</l>
<l>Daer ic u Godevaerts geslachte al</l>
<l>Van sinen vader segghen sal.</l>
<l n="2,5910"> Van sijnre moeder, sente Yden,</l>
<l>Hebdijt nu horen overliden.</l>
<l>Hier soe eint die ander boec:</l>
<l>Wildire in doen ondersoec,</l>
<l>Ghi vinter in die scoenste yeesten</l>
<l n="2,5915"> Die men in die werelt mach gheleesten.</l>
<l>Dese boec hout in over waer</l>
<l>Omtrent cc ende xxiiij jaer.</l>
</div>
</div>
<div type="part"><head type="part comment"><pb n="279"/> DERDE BOEK.</head>
<div type="chapter"><head type="chapter comment">[Proloog]</head>
<l>Die derde boec gaet hier ane</l>
<l>Die u sal doen te verstane,</l>
<l>Sint dat grote Karels gheslachte</l>
<l>Ghevelt dus was met machte,</l>
<l n="3,5"> Hoe dat si bleven mate graven,</l>
<l>Van cleinre macht, van cleinre haven,</l>
<l>Al tote Bruselle in die stede.</l>
<l>Oec sal ic u segghen mede</l>
<l>Godevaerts vaert van Bolioen,</l>
<l n="3,10"> Hoe hi over zee dede sijn doen;</l>
<l>Maer daerbi niet, verstaet dit woert,</l>
<l>Dat hi ten Brabantschen princhen hoert,</l>
<l>Maer om dat hi van hen quam,</l>
<l>Van eenre siden, als ict vernam,</l>
<l n="3,15"> Ende dat vele liede sijn, die de worden</l>
<l><pb n="280"/>Van sijnre yeesten noit en hoerden.</l>
<l>Dit boec, meer noch min,</l>
<l>Dat hevet xxv capittelen in.</l>
</div>
<div type="chapter"><head type="chapter">VAN GHERBERGHEN GRAVINNE VAN BRUSELE, ENDE VAN LAMBRECHTE HAREN MAN. <hi rend="italic">Dat eerste Capittel. </hi></head>
<l>Karle, die dus onghevallechlike</l>
<l n="3,20"> Verloes die crone van Vrancrike,</l>
<l>Bi grave Hughen Capette,</l>
<l>Als ic u hier vore sette,</l>
<l>Hadde ene dochter, van wisen sinne,</l>
<l>Gheerberch hiet si, ende was gravinne</l>
<l n="3,25"> Van Brusele, dat si met huwelics rechte</l>
<l>Behuwet hadde an Lambrechte,</l>
<l>Die men hiet Lambrecht den ouden</l>
<l>(Van desen es oer ghehouden).</l>
<l>Dese Lambrecht hilt in sijnre tijt</l>
<l n="3,30"> Grote orloghe ende groten strijt:</l>
<l>Hi verwan vromelike</l>
<l>Van Ludicke bisscop Walrike,</l>
<l>Tote Hoegarden, in enen stride</l>
<l>Bi Tienen, daer, tier tiden,</l>
<l n="3,35"> Menich vrome man bleef doot:</l>
<l><pb n="281"/>Die bisscop doen gheboot</l>
<l>Dat mense te Ludeke al sal graven,</l>
<l>Ende maecte, met groter haven,</l>
<l>Daer, in sinte Jacobs ere,</l>
<l n="3,40"> Een abdie, daer oec die here</l>
<l>Hem selven te gravene gheboet,</l>
<l>Soe welken tijt hi ware doot.</l>
<l>Oec hilt hi orloghe metten sweerde</l>
<l>Opten Ardenoeschen Godeverde,</l>
<l n="3,45"> Dien de keiser Lothrike gaf,</l>
<l>Alse ic hier vore seide daer af;</l>
<l>Want hem dochte dat sijn wijf</l>
<l>Recht oer was, sonder blijf,</l>
<l>Ende hare Lothrike soude toe behoren.</l>
<l n="3,50"> Hier bi soe hadde hijs toren,</l>
<l>Ende woude Godevaerde daer uut weren.</l>
<l>Dus quamen si met haren heren</l>
<l>Bi Florines tenen wighe,</l>
<l>Met overmoede ende met prighe,</l>
<l n="3,55"> Daert menich wel dede metten swaerde.</l>
<l>Daer bleef Lambrecht metten baerde</l>
<l>Opten velde versleghen doot,</l>
<l>Daer Brabant om dreef rouwe groot.</l>
<l>Dus wart Karels gheslachte ghevelt,</l>
<l n="3,60"> Dat niet dan Brusele behelt,</l>
<l>Ende bleef versteken uut Vrancrike,</l>
<l>Ende uten lande van Lothrike.</l>
<l>Ende alse weder keren soude Godevert</l>
<l>Quam, achter in sinen stert,</l>
<l n="3,65"> Reinier, grave van Henegouwen,</l>
<l><pb n="282"/>Ende heeft Godevaerde af ghehouwen</l>
<l>Een groot deel sijnre liede.</l>
<l>Dese Reinier, dien dit ghesciede,</l>
<l>Was broeders sone van Lambrechte,</l>
<l n="3,70"> Die daer bleef in dien ghevechte;</l>
<l>Ende Godevaert bleef, vort an mere,</l>
<l>Van Lothrike gheweldich here.</l>
<l>Daer dese Lambrecht doot bleef doe</l>
<l>Ghesciede wonder, ic segghe u hoe:</l>
<l n="3,75"> Hi hadde hemme, an die vaert,</l>
<l>Met heilichdomme wel bewaert;</l>
<l>Want het was doen een sede</l>
<l>Dat men heilichdom voerde mede,</l>
<l>Dat hem hinc an den hals;</l>
<l n="3,80"> Want si gheloefden, als ende als,</l>
<l>Dat hem dan niet en mochte messcien,</l>
<l>Soe coene waren si van dien:</l>
<l>Ende alse Lambrecht sterven soude,</l>
<l>Alse God onse Here woude,</l>
<l n="3,85"> Vloech hem theilichdom van den halse,</l>
<l>Met enen sterken vloghe, alse</l>
<l>Ofte ment werpe met ghewelt:</l>
<l>Op enen hovel vielt daer opt velt.</l>
<l>Dat hadde een riddere doen versien,</l>
<l n="3,90"> Die staect in sine couse mettien,</l>
<l>Ende sijn been doen groot swal,</l>
<l>Ende die riddere, als men hem beval,</l>
<l>Dat heilichdom saen weder gaf;</l>
<l>Ende dat gheswel ghinc hem af.</l>
</div>
<div type="chapter"><head type="chapter"><pb n="283"/> VANDEN SEVEN HEREN DIE DEN KEISER KIESEN. <hi rend="italic">Dat II Capittel. </hi></head>
<l n="3,95"> Dese Lambrecht liet enen sone,</l>
<l>Heinric d'Oude hiet die gone:</l>
<l>Gheerberch, sijn moeder, als ict merke,</l>
<l>Leghet in sente Ghertruden kerke</l>
<l>Te Nivele, daer haer name bescreven</l>
<l n="3,100"> Op haer graf noch es bleven:</l>
<l>Daer staet, alsoe als ict kinne,</l>
<l>Dat si van Brusele was gravinne,</l>
<l>Van edelen gheslachte ende van hoghen,</l>
<l>Karels dochter des hertoghen,</l>
<l n="3,105"> Die bi Hughe Capette ghewaerlike</l>
<l>Beroeft was van Vrancrike.</l>
<l>Tote noch hadde, sonder waen,</l>
<l>Dat keiserrike alsoe ghestaen</l>
<l>Dat verstarf van ore tore,</l>
<l n="3,110"> Ende dat ment hilt sonder core.</l>
<l>Nu worden die duutssche heren</l>
<l>Alsoe beraden, horen wi leren,</l>
<l>Dat si te gadere quamen,</l>
<l>Alle in ene stede te samen,</l>
<l n="3,115"> Ende droeghen over een alle gader,</l>
<l>Dat kint na den vader</l>
<l>Niet en soude, van rechten scouden,</l>
<l>Die keiser crone na hem houden,</l>
<l><pb n="284"/>Maer dat men kiesen soude dan</l>
<l n="3,120"> Enen wettighen stouten man,</l>
<l>Diet kerstenheit al te gader,</l>
<l>Metten paus, den oversten vader,</l>
<l>Berechten soude ende beweren</l>
<l>Van al dat hem mochte deren;</l>
<l n="3,125"> Want alst verstarf van ore tore</l>
<l>Soe waren die kindere som dore,</l>
<l>Ende wrachten domme werken,</l>
<l>Ende en bescermden niet die kerken:</l>
<l>Ende si droeghen over een alsoe</l>
<l n="3,130"> Dat si souden setten daertoe,</l>
<l>Met ghemeinen rade, met eren,</l>
<l>Drie papen ende vier lantsheren,</l>
<l>Die den keiser kiesen souden</l>
<l>Alst ment noch voert siet houden.</l>
<l n="3,135"> Die papen moghedi horen hier:</l>
<l>Coelene, Mense ende Trier.</l>
<l>Die van Coelne es canselier</l>
<l>In Ytalien, wi lesent hier,</l>
<l>Die van Mense in Germania</l>
<l n="3,140"> (Dats duutssche lant, als ict versta),</l>
<l>Die van Triere eest in Gallen</l>
<l>(Dat es dwalsche lant met allen):</l>
<l>Dit sijn die drie canseleren</l>
<l>Die den keiser kiesen ter eren.</l>
<l n="3,145"> Die vier lantsheren sal ic u</l>
<l>Met corten woerden segghen nu:</l>
<l>Dierste es die coninc van Behem:</l>
<l>Die core moet sere staen bi hem,</l>
<l>Ende hi es des riken scincke;</l>
<l n="3,150"> <pb n="285"/> Dander, als ic mi bedincke,</l>
<l>Pleghet die here te sine</l>
<l>Die paelgrave van den Rine:</l>
<l>Die es drossate van den hove</l>
<l>Des keisers van groten love;</l>
<l n="3,155"> Die derde es van Sassen hertoghe:</l>
<l>Die moet voer den here hoghe</l>
<l>Sijn swaert draghen alst es feeste,</l>
<l>Voer die hoghe ende die meeste;</l>
<l>Van Brandeborch die marcgrave</l>
<l n="3,160"> Es der vierde een daer ave,</l>
<l>Die es van den rike camerare.</l>
<l>Dese seven heren mare</l>
<l>Kiesen, na die duutsche wet,</l>
<l>Hem, die men in den stoel set</l>
<l n="3,165"> Tote Aken, ende coninc maect:</l>
<l>Es hi soe vrome dan ende gheraect</l>
<l>Dat hi wert es der keiser crone,</l>
<l>Die gheeft hem die paus te lone.</l>
<l>Gheerherghen sone, Heinric dOude,</l>
<l n="3,170"> Liet enen sone, alst God woude,</l>
<l>Hiet Lambrecht van Brusele, ende die liet</l>
<l>Ene dochter, die Machtelt hiet,</l>
<l>Diet lant van Bonen hadde behuwet</l>
<l>Met Justase dien si trouwet:</l>
<l n="3,175"> Van hem soe droech si enen sone,</l>
<l>Justaes soe hiet oec die gone,</l>
<l>Ende dese Justaes die bleef doot</l>
<l>Bi Dornike, in enen stride groot:</l>
<l><pb n="286"/>Drie kindere liet hi doen:</l>
<l n="3,180"> Deen was Godevaert van Bolioen,</l>
<l>Bouden, ende Justaes sijn broeder.</l>
<l>Sente Yde was haer elker moeder,</l>
<l>Die dochter was, als ict kinne,</l>
<l>Godevaerts, sgraven van Ardenne.</l>
<l n="3,185"> Godevaert metten bulte die was</l>
<l>Haer broeder, daer ic vore af las,</l>
<l>Die Hollant wan vromelike,</l>
<l>Ende here sat in Lothrike:</l>
<l>Hi wart vermoert, in waerre dinc:</l>
<l n="3,190"> Daer hi teenre clein cameren ghinc</l>
<l>Wart hi ghesteken in sijn fundament,</l>
<l>Ende en liet na hem gheen kint,</l>
<l>Ende Lothrike dat bleef doen</l>
<l>Op sinen neve van Bolioen.</l>
<l n="3,195"> Sijnre suster sone, sente Yden,</l>
<l>Die meest in dien tiden</l>
<l>Te Brusele woende, ende daer ontrent;</l>
<l>Ende bi Genapien, alsmen vent,</l>
<l>Hadsi oec ene woninghe mede,</l>
<l n="3,200"> Daer si dicts woende ter stede,</l>
<l>Ende hilt hare drie kinder</l>
<l>Onder haers selfs roede ghinder,</l>
<l>Ende leerde hen scame ende ere,</l>
<l>Ende boven al te dienen Onsen Here.</l>
<l n="3,205"> Oec soe seit men van hare</l>
<l>Dat si voersprac openbare,</l>
<l>Dat haer kindere, in haren daghen,</l>
<l>Te Jherusalem crone souden draghen,</l>
<l>Ende winnen dat heilighe lant,</l>
<l n="3,210"> Als men namaels ondervant.</l>
</div>
<div type="chapter"><head type="chapter"><pb n="287"/> VANDEN GRAVE VAN BRUSELE ENDE VAN LOVENE. <hi rend="italic">Dat III capittel.</hi></head>
<l>Lambrecht, Heinrics des ouden sone,</l>
<l>Daer ic vore af seide die gone,</l>
<l>Maecte, dat horen wi lesen ende lien,</l>
<l>Twee harde scone canisien:</l>
<l n="3,215"> Dene was te Brusele, als men siet,</l>
<l>Dat sinte Michiels borch hiet,</l>
<l>Dat nu heet sente Gudulen kerke:</l>
<l>Daer sette hi papen ende clerke;</l>
<l>Ende te sinte Peters te Lovene mede</l>
<l n="3,220"> Maecti ene canisie ter stede.</l>
<l>Hem bleef een sone, die Heinric hiet,</l>
<l>Dien hi Lovene ende Brusele liet:</l>
<l>Dese Heinric, heb ic verstaen,</l>
<l>Hilt enen edelen man ghevaen,</l>
<l n="3,225"> Die Herman was gheheten.</l>
<l>Die croniken doen ons weten</l>
<l>Dat dese Herman jamerlike</l>
<l>Vermoerde desen Heinrike,</l>
<l><pb n="288"/>Nachts, daer hi lach en sliep,</l>
<l n="3,230"> Ende alsoe sijnre straten liep.</l>
<l>Dese Heinric, die dus is versleghen,</l>
<l>Liet enen sone, enen deghen,</l>
<l>Die Heinric hiet na den vader,</l>
<l>Dien hi sijn lant liet al gader:</l>
<l n="3,235"> Dese ander Heinric liet</l>
<l>Enen anderen, die oec Heinric hiet,</l>
<l>Die bi Dorneke bleef verslaghen,</l>
<l>Ende wart te Nivele ghedraghen.</l>
<l>Enen sone liet hi van groter waerde,</l>
<l n="3,240"> Ende hiet Godevaert metten baerde,</l>
<l>Die grave bleef ins vaders stede</l>
<l>Van Lovene ende van Brusele mede,</l>
<l>Die weder al sijn gheslachte</l>
<l>Ter eren hief ende brachte;</l>
<l n="3,245"> Want hi Lothrike vercreech met allen,</l>
<l><pb n="289"/>Dat sinen vorders was ontfallen.</l>
<l>Daer wart hi toe verheven scone,</l>
<l>Sonder ter conincliker crone,</l>
<l>Daer sijn si noch ute versteken</l>
<l n="3,250"> Bi Hughen Capets valschen treken.</l>
<l>Hoe metten baerde, dese vrome man,</l>
<l>Den name van Lothrike wan,</l>
<l>Ende hoes die Ardenoise worden quite,</l>
<l>Diet langhe hilden met vlite,</l>
<l n="3,255"> Sal ic u hier na segghen saen;</l>
<l>Maer ic sal eerst doen verstaen,</l>
<l>Hoe ic best can, ende cont doen</l>
<l>Godevaerts vaert van Bolioen;</l>
<l>Want si was recht in dien tiden</l>
<l n="3,260"> Die wi hier vore overliden;</l>
<l>Ende want hi van desen heren quam</l>
<l>Van rechten ore, als ict vernam,</l>
<l><pb n="290"/>Soe staet hi hier te rechte wale;</l>
<l>Want sijn oudemoeder tien male,</l>
<l n="3,265"> Die bi namen hiet Machtelt,</l>
<l>Was dochter, voer waer ghetelt,</l>
<l>Heinrijcs des ouden van Brusele grave,</l>
<l>Als ic u vore seide daer ave.</l>
<l>Die heilighe vaert sal ic u</l>
<l n="3,270"> In corten woerden segghen nu,</l>
<l>Hoe si began ende hoe si inde,</l>
<l>Alsoe als ict bescreven vende;</l>
<l>In gherechter waerheiden</l>
<l>Sal ict u nu segghen ter stede.</l>
</div>
<div type="chapter"><head type="chapter">HOE DIE HEILIGHE VAERT VAN OVERZEE BEGAN. <hi rend="italic">Dat IV Capittel.</hi></head>
<l n="3,275"> Hier beghint die heilighe vaert,</l>
<l>Daer kerstenheit bi verlost waert.</l>
<l>Die de vaert eerst began</l>
<l>Dat was een waert, heilich man,</l>
<l>Ende hiet Peter die heremite,</l>
<l n="3,280"> Ende was van Amiens, seit die vite,</l>
<l>Ende was priester oec, te waren,</l>
<l>Eens soe was hi ghevaren</l>
<l>Over zee, int heilighe lant</l>
<l>In pelgrimagie, daer hi vant</l>
<l n="3,285"> Die kerstine in groter pine</l>
<l>Sere doghen onder die Sarrasine,</l>
<l>Ende theilige graf onder die honde.</l>
<l>Swaerlijc hi wenen begonde,</l>
<l><pb n="291"/>Ende bleef oft hi in droeme ware,</l>
<l n="3,290"> Van rouwen ende van groten vare.</l>
<l>Daer heeft hem Onse Here verbaert,</l>
<l>Ende wijsde hem doen die vaert,</l>
<l>Hoe mense soude beghinnen,</l>
<l>Daer comen, ende tlant ghewinnen.</l>
<l n="3,295"> Letteren nam hi groot ende starke</l>
<l>Toten paus van den patriarke,</l>
<l>Van den state van den lande,</l>
<l>Dies kerstenheit mochte scande</l>
<l>Hebben, ende keerde saen</l>
<l n="3,300"> Toten paus, die hiet Adriaen;</l>
<l>Ende gaf hem die letteren in die hant,</l>
<l>Daer hi groot jammer in vant.</l>
<l>Die paus ghereide hem tier stont,</l>
<l>Ende quam in Alverne, te Claremont,</l>
<l n="3,305"> Daer hi ene consilie legghen dede</l>
<l>Van allen ordinen in kerstenhede,</l>
<l>Daer men doen vele gaf ute</l>
<l>Nuwe ghebode, nuwe statute,</l>
<l>Die de heilighe kerke noch hantiert.</l>
<l n="3,310"> Dat cruce was daer ghecriert,</l>
<l>Ende uut ghegheven harde scone,</l>
<l>Gode teren van den throne.</l>
<l>Dusent en xc screef men doen</l>
<l>Ende vive Gods carnatioen,</l>
<l n="3,315"> Doen men uutsende dien aflaet.</l>
<l>Die de vaert eerst bestaet</l>
<l>Was een riddere stout ende fier,</l>
<l>Ende hiet heer Woutere Selsenier,</l>
<l><pb n="292"/>Ende met hem ridderen sevene;</l>
<l n="3,320"> Oec vielen met hem van stouten levene</l>
<l>Van Vrancrike seriante goet</l>
<l>Een groot here, ghescaert te voet,</l>
<l>Ende traken alsoe te Hongherie,</l>
<l>Daerse ontfinc, met sijnre partie,</l>
<l n="3,325"> Lieflic die coninc Karleman:</l>
<l>Die lietse doer sijn rike dan</l>
<l>Toten einde van Malevile:</l>
<l>Daer sceepten si, ter selver wile,</l>
<l>Ende voeren voert te Belegrave,</l>
<l n="3,330"> Daer men hem sloech sijn volc ave;</l>
<l>Want die Bulgheren waren hem fel.</l>
<l>Die vlucht was hem, ende niet el;</l>
<l>Ende dit was in Bulgherie.</l>
<l>Vele bleeffer van sijnre partien:</l>
<l n="3,335"> Ontfloen is hi met ghewout</l>
<l>Acht daghe doer dat wout.</l>
<l>Tote ons quam hi te hant,</l>
<l>Daer hi den hertoghe vant,</l>
<l>Die hem harnas ende scat</l>
<l n="3,340"> Gaf voer die misdaet van der stat,</l>
<l>Ende gaf hem vaste gheleide voert</l>
<l>Tote Constantinobele in die poert,</l>
<l>Daer hi den keiser Alexise vant,</l>
<l>Die hem orlof gaf te hant</l>
<l n="3,345"> Dat hi bleve, ende ruste name,</l>
<l>Tote dat Pieter de heremite quame.</l>
<l>Hier na quam Peter die heremite</l>
<l><pb n="293"/>Ane ghetrect, met groten vlite,</l>
<l>Met enen onghetelden here:</l>
<l n="3,350"> Doer Hongherien was sijn ghere,</l>
<l>Daer hi met gheleide doer quam</l>
<l>Tote Malevile, als ict vernam.</l>
<l>Daer sach hi hanghen aen die mure</l>
<l>Die wapene, die de felle ghebure</l>
<l n="3,355"> Ser Wouters lieden eer afbroken:</l>
<l>Die ghinc hi vaste ane stoken</l>
<l>Daer die Dunouwe vore vliet,</l>
<l>Ende wanse op dat Honghersche diet.</l>
<l>Daer sloech hi hem af vier dusent man,</l>
<l n="3,360"> Ende hi verloes selve nochtan</l>
<l>Hondert sijnre pelgrime.</l>
<l>In die stede, seghet die rime,</l>
<l>Vant hi spise ende goede ghelaghe,</l>
<l>Ende laggher binnen vijf daghe.</l>
<l n="3,365"> Parde waren daer soe vele ghewonnen</l>
<l>Dat wijt ghesegghen niet en connen.</l>
</div>
<div type="chapter"><head type="chapter">HOE PETER DIE HEREMITE DARWAERT TRAC. <hi rend="italic">Dat V Capittel. </hi></head>
<l>Hier en binnen heeft Peter vernomen</l>
<l>Den coninc van Hongherien comen,</l>
<l>Om te wrekene sine poert:</l>
<l n="3,370"> Met scepe trac hi doen voert</l>
<l>Te Belegrade, in Bulgherien.</l>
<l>Die hertoghe met sijnre partien</l>
<l>Was gheweken uter stede.</l>
<l><pb n="294"/>Dat daer bleef Peter roven dede.</l>
<l n="3,375"> Van danen trac hi met ghewout</l>
<l>Achtdaghe doer Bulgherien wout.</l>
<l>Tote Nich quam hi ter stat,</l>
<l>Daer hi in enen mersch oec sat</l>
<l>Ghelogiert met sijnre partien.</l>
<l n="3,380"> Nich es deerste van Bulgherien:</l>
<l>Daer gaf die hertoghe met vreden</l>
<l>Orlof te coepene binnen der steden</l>
<l>Spise ende dranc, te waren.</l>
<l>Ende lietse vriendelike varen;</l>
<l n="3,385"> Maer dAlmanne braken den vrede:</l>
<l>Dus verloren si voer die stede</l>
<l>Al haer goet ende haer carine,</l>
<l>Wive, goet ende kinderkine,</l>
<l>Scat ende wapene nochtan,</l>
<l n="3,390"> Ende van veertich dusent man</l>
<l>Behilt hi er xxx dusent cume;</l>
<l>Die som bleven in den slume,</l>
<l>Som versleghen, som ghevaen.</l>
<l>Dus moeste dulle overdaet vergaen.</l>
<l n="3,395"> Met desen dertich dusent man</l>
<l>Quam Pieter die heremite voert an,</l>
<l>Daer hem die keiser Alexis dede,</l>
<l>Hem enten sinen, hoveschede.</l>
<l>Vijf daghe lach hi buten der poert,</l>
<l n="3,400"> Ende van danen trac hi voert,</l>
<l>Bi skeisers rade, over den vliet,</l>
<l>Die sinte Jorijs arm hiet.</l>
<l><pb n="295"/>Met hem reet een ridder fier,</l>
<l>Mijn heer Woutere Sausenier,</l>
<l n="3,405"> Die de eerste vaert began:</l>
<l>Van danen bleven si voert an</l>
<l>Ghesellen, vast ende van ere vite,</l>
<l>Hi ende Peter de heremite.</l>
<l>Capadocia hietet lant</l>
<l n="3,410"> Dat men over den braes doen vant.</l>
<l>Te Tinitoe sijn si comen,</l>
<l>Teenre havenen, daer si genomen</l>
<l>Hebben haer ghemerke groot,</l>
<l>Daer hem die keiser Alexis ontboet</l>
<l n="3,415"> Dat si hem souden bewaren</l>
<l>Ieghen coninc Salomoens scaren,</l>
<l>Ende si hem oec wachtten mede</l>
<l>leghen die grote vaste stede</l>
<l>Die men Nychea heet in latijn;</l>
<l n="3,420"> Want daer vele heidene in sijn.</l>
<l>Die keiser sende hem in allen wisen</l>
<l>Volheit van drancke ende van spisen,</l>
<l>Ende hiet hem dat hi hem niet en verhaesten;</l>
<l>Want hi hoepte dat ten naesten</l>
<l n="3,425"> Hem naken souden hertoghen, graven,</l>
<l>Ende princen van groter haven,</l>
<l>Daer si mede, sonder scande,</l>
<l>Liden souden doer die lande.</l>
<l>Dit hiet Pieter den sinen mede;</l>
<l n="3,430"> Maer weelde ende ledichede</l>
<l>En liets hem ghehinghen niet</l>
<l>Te doene, dat men hem riet,</l>
<l><pb n="296"/>Die Fransoise voeren voert,</l>
<l>Ende haelden proie voer die poert,</l>
<l n="3,435"> Te Nich, die men Nychea noemt.</l>
<l>Die Duutsche saghen dat dus coemt,</l>
<l>Ende wilden oec halen haer deel,</l>
<l>Ende wonnen daer een casteel</l>
<l>Van Solimans moghenthede,</l>
<l n="3,440"> Drie milen van Nich der stede:</l>
<l>Datter in was sloeghen si doot.</l>
<l>Wijn, vleesch, coren ende broot</l>
<l>Vonden die Duutsche, dat si wouden;</l>
<l>Dus wilden si die veste houden.</l>
<l n="3,445"> Dit was al, lude ende stille,</l>
<l>Ieghen Peters des heremiten wille.</l>
</div>
<div type="chapter"><head type="chapter">VAN MESVALLE DAT HEN GESCIEDE. <hi rend="italic">Dat VI Capittel. </hi></head>
<l>Soliman is te Nich comen,</l>
<l>Ende heeft dese mare vernomen,</l>
<l>Dat sijn casteel was verloren.</l>
<l n="3,450"> Met crachte voer hi daer voren,</l>
<l>Ende wan hem af die veste.</l>
<l>Daer bleven een deel der beste</l>
<l>Beide van buten ende van binnen.</l>
<l>Die veste moestense laten winnen,</l>
<l n="3,455"> Want hem gheen ontset en quam.</l>
<l>Onse liede worden gram</l>
<l>Ende droeve, alsi hoerden mare</l>
<l>Dat haer gheselscap doot ware</l>
<l>Al te male, ofte ghevaen,</l>
<l n="3,460"> <pb n="297"/> Haer beste Duutsche sonder waen;</l>
<l>Maer dusent Duutsche waren te voet,</l>
<l>Ende tweehondert ridderen goet.</l>
<l>Peter en was niet selve daer.</l>
<l>Die ghemeinte dede selken vaer</l>
<l n="3,465"> Mijn heer Wouteren Sausenier,</l>
<l>Ende met hem andere ridderen fier,</l>
<l>Dat si met hem moesten varen,</l>
<l>Om te wrekene haer scaren.</l>
<l>Ende daer si te Nich weder tiden</l>
<l n="3,470"> Bestontse Soliman teenre siden.</l>
<l>Daer sloeghen donse meneghen doot;</l>
<l>Doch was dat ghescut soe groot,</l>
<l>Ende te menichfuldich, daer ende hier,</l>
<l>Ende mijn heer Wouter Sausenier</l>
<l n="3,475"> Was in de borst te seven steden</l>
<l>Doer scoten, daer si streden,</l>
<l>Ende starf als een ridder stout,</l>
<l>Ende van Bremen mijn heer Arnout,</l>
<l>Heer Folkaert van Charters mede.</l>
<l n="3,480"> Donse verloren daer die stede,</l>
<l>Ende weken doer dat ghescot</l>
<l>Toter havenen te Innicot.</l>
<l>Die Thurken volchden vaste naer,</l>
<l>Ende sloeghen hier ende daer,</l>
<l n="3,485"> Ende wonnen hen af met spoede</l>
<l>Haer tenten, met al den goede,</l>
<l>Ende vinghen ende sloeghen doot</l>
<l>Man ende wijf, clein ende groot.</l>
<l>Drie dusent weker van den besten</l>
<l n="3,490"> Daer bi, teenre ouder vesten:</l>
<l>Si was sonder decsel ende dore.</l>
<l>Om te proevene die aventore</l>
<l><pb n="298"/>Haer doren maecten si van scilden.</l>
<l>Die Turke, diese winnen wilden,</l>
<l n="3,495"> Hebbense daer binnen beleghen.</l>
<l>Hier binnen es die mare ghedreghen</l>
<l>Peteren den heremite, die tien tiden</l>
<l>Keiser Alexis was bi der siden.</l>
<l>Peter was droeve om die mare,</l>
<l n="3,500"> Ende om sijns volcs grote oerbare</l>
<l>Soe gaf hem die keiser ontset,</l>
<l>Daer Soliman bi wart belet,</l>
<l>Ende onse liede werden verlost,</l>
<l>Die beleghen waren sonder troest.</l>
<l n="3,505"> Soe sijnre twee vaerde verloren;</l>
<l>Want si gheens raets wilden horen.</l>
<l>Nu stichte die derde vaert</l>
<l>Een pape, die Godscalc gheheten waert,</l>
<l>Dien Petere de heremite beval</l>
<l n="3,510"> Dat cruce te prekene over al,</l>
<l>Die brachte Vrancken, ende Almanne,</l>
<l>Beyeren, Swaven, stoute manne,</l>
<l>Hessen, Sassen, ende Vriesen,</l>
<l>Ende quam met desen riesen</l>
<l n="3,515"> Te Messelborch, in Hongherien,</l>
<l>Daerne met sijnre partien</l>
<l>Coninc Caleman wel ontfinc,</l>
<l>Ende gheorloefde hen die dinc,</l>
<l>Dat si door tlant wel riden mochten,</l>
<l n="3,520"> Ende cochten ende oec vercochten;</l>
<l>Maer die Beyeren ende die Swaven,</l>
<l>Daer si doer dien lande draven,</l>
<l>Moesten si haerre seden pleghen,</l>
<l>Ende roefden tfolc bi den weghen.</l>
<l n="3,525"> <pb n="299"/> Enen jonghelinc si vinghen,</l>
<l>Enen Hongheren, sonder verdinghen:</l>
<l>Enen stake sloeghen si hem dure.</l>
<l>Om dese moert, om dese mesbure</l>
<l>Waert die coninc arre ende gram:</l>
<l n="3,530"> Met groter volke hi na hen quam</l>
<l>Ende dede hen, met scoenre tale,</l>
<l>Hare wapene opgheven al te male;</l>
<l>Ende daer nae sloech hi, sonder were,</l>
<l>Al doot ghene verdoemde here.</l>
<l n="3,535"> Dit was in de derde vaert</l>
<l>Dat tfolc aldus versleghen waert.</l>
</div>
<div type="chapter"><head type="chapter">VAN EENRE ANDERE VERSAMENINGHEN DIE DAERWAERT TRAC. <hi rend="italic">Dat VII Capittel. </hi></head>
<l>Hier na te hans, na dese dinghe,</l>
<l>Quam noch ene versameninghe,</l>
<l>Vlaminghe, Inghelsche, Brabantsoene,</l>
<l n="3,540"> Lothrikers, ende ridders coene.</l>
<l>Man ende wijf, menich seriant</l>
<l>Traken metten onsen over tlant:</l>
<l>Te Coelne quamen si in die stat groot,</l>
<l>Ende sloeghen al die Joden doot,</l>
<l n="3,545"> Ende braken huus ende synagoghe,</l>
<l>Ende namen goet, neder ende hoghe,</l>
<l>Ende seiden dat si met dien saken</l>
<l>Den lachter Ons Heren wraken.</l>
<l>Loddegher wijfs was vol haer here.</l>
<l n="3,550"> Te Maghentse was voert hoer gere,</l>
<l><pb n="300"/>Daer si vonden binnen doe</l>
<l>Enen grave, hiet Emichoe:</l>
<l>Dien maecten si haren hoefman.</l>
<l>Si streden daer die Joden an:</l>
<l n="3,555"> Haer goet hadden si te male</l>
<l>Ghevlucht in des bisscops sale:</l>
<l>Dat en halp hem cleine noch groot:</l>
<l>Si sloeghense al te male doot,</l>
<l>Ende namen al haer goet,</l>
<l n="3,560"> Dus waren si op hem verwoet.</l>
<l>Van danen trac grave Emichoe</l>
<l>Met sinen roeve, blide ende vroe.</l>
<l>Oec quam met hem Thomaes ende Clerbout,</l>
<l>Met enen here soe menichfout,</l>
<l n="3,565"> Dattet sceen sonder ghetal.</l>
<l>Dat here quam te samen al</l>
<l>Te Messeborch in Hongherie.</l>
<l>Si sloeghen inde prayerie</l>
<l>Haer ghetelt op ene riviere,</l>
<l n="3,570"> Heet Lincare, die daer maisiere</l>
<l>Neder loept, sterc ende groot.</l>
<l>Si hoerden dat men hem verboet</l>
<l>Dat liden; want die coninc was</l>
<l>Ende sijn volc in vare das,</l>
<l n="3,575"> Om dat Godscalcs here daer lach</l>
<l>Opt velt doot, op dien dach</l>
<l>Dat si dat volc wilden wreken.</l>
<l>Alsi vernamen, in dat spreken,</l>
<l>Dat si niet en mochten liden,</l>
<l n="3,580"> Vielen si doen in allen siden,</l>
<l>Ende stormden ane die stede,</l>
<l>Ende haddense bi na mede</l>
<l><pb n="301"/>Over haren hals ave ghewonnen;</l>
<l>Maer God en wouts hen niet gheonnen.</l>
<l n="3,585"> Die coninc sach dat tfolc soe street,</l>
<l>Ende hadde hem ter vlucht ghereet,</l>
<l>Ende sine baroene te Rusen waert.</l>
<l>Nu hevet God alsoe bewaert,</l>
<l>Dat hi den pelgrimme aldoe</l>
<l n="3,590"> Alselken vaer sende toe,</l>
<l>Soe dat si ter selver ure</l>
<l>Alsoe begaven die mure,</l>
<l>Ende vloen, si en wisten twi.</l>
<l>Die Hongheren volghden hem bi</l>
<l n="3,595"> Ende sloeghen al, cleine ende groot,</l>
<l>Datter cume yemant ontscoot:</l>
<l>Al den vechters namen si tlijf;</l>
<l>Si vinghen kindere ende wijf,</l>
<l>Ende namen al den roef</l>
<l n="3,600"> Die meerre was dan gheloef.</l>
<l>Emicho, die grave, ontreet</l>
<l>Met cleinre menechte, alsment weet;</l>
<l>Heer Thomaes ende heer Cleerbout,</l>
<l>Ende met hem menich man stout,</l>
<l n="3,605"> Liet Onse Here daer bliven,</l>
<l>Om dat si met quaden wiven</l>
<l>Onwet dreven in die vaert;</l>
<l>Want si, ten Joden waert,</l>
<l>Wijch stichten, niet om Gods ere,</l>
<l n="3,610"> Maer om haer roven mere.</l>
<l>Ende noch dadense dat argher was:</l>
<l>Si hadden int here, sijt seker das,</l>
<l>Ene gans ende ene gheet,</l>
<l>Ende wilden dat gheloeven ghereet</l>
<l n="3,615"> Dat die twee waren vervult</l>
<l><pb n="302"/>Metten heilighen gheest (dus verdult</l>
<l>Was gheent vermaleledide heer!).</l>
<l>Dies sloechse God sonder weer;</l>
<l>Want hi en wilde ghedoghen niet</l>
<l n="3,620"> Dat alsoe onghelovech diet</l>
<l>Sijn heilighe lant ontreinen soude,</l>
<l>Ende dat kersten heten soude.</l>
<l>Somme van der levender partien</l>
<l>Weken ieghen Lombardien,</l>
<l n="3,625"> Somme ieghen Oestrike;</l>
<l>Daer si ghemoeten cortelike</l>
<l>Dat heilighe heer, van Gode vercoren,</l>
<l>Daer hi mede wilde te storen</l>
<l>Dat heidenscap, ende doen winnen</l>
<l n="3,630"> Dat graf daer hi selve lach binnen.</l>
</div>
<div type="chapter"><head type="chapter">VAN GODEVERTS VAERT VAN BOLIOEN. <hi rend="italic">Dat VIII Capittel. </hi></head>
<l>Nu es gheporret tHongrien waert</l>
<l>Die salighe hertoghe Godevaert,</l>
<l>Die hertoghe was van Lothrike,</l>
<l>Ende die men noemt ghemeinlike</l>
<l n="3,635"> Godevaert van Bolioen,</l>
<l>Daer loghenaers misdaet aen doen,</l>
<l><pb n="303"/>Dat si hem willen tien ane</l>
<l>Dattie Riddere metten Swane</l>
<l>Sijnre moeder vader was,</l>
<l n="3,640"> Ende dien hieten si Helyas:</l>
<l>Dits loghene ende al niet.</l>
<l>Godevaerds moeder Yda hiet,</l>
<l>Ende was een heilighe vrouwe,</l>
<l><pb n="304"/>Ende leghet te Waesden in Henegouwe:</l>
<l n="3,645"> Haer vader hiet Godevaert,</l>
<l>Van Lothrike hertoghe waert;</l>
<l>Haer broeder Godevaert metter bule</l>
<l>Die verwan die Vriesen vule,</l>
<l>Ende Hollant, alst hier vore staet;</l>
<l n="3,650"> Want hertoghe was hi, das gheen beraet;</l>
<l>TUtrecht soe wart hi vermoert:</l>
<l>Van hem quam gheen sone voert.</l>
<l>Bi dese redene soe waert</l>
<l>Hertoghe haer sone, Godevaert</l>
<l n="3,655"> Van Lothrike ende van Bolioen:</l>
<l>Dese wansi, alse vrouwen doen,</l>
<l>Aen Justase van Bonen den grave:</l>
<l>Machtelt wasser moeder ave</l>
<l>Die dochter was Heinrijcs des ouden,</l>
<l n="3,660"> Diet graefscap van Brusele heeft behouden,</l>
<l>Gheerberghen sone, als ict vore las,</l>
<l>Die gravinne van Brusele was,</l>
<l>Karels dochter, die jammerlike</l>
<l>Ghesteken was ute Vrancrike.</l>
<l n="3,665"> Dese Yda, gravinne van Bonen,</l>
<l>Wan ane Justase noch twee sonen,</l>
<l>Deen was Bouden, dander Justase.</l>
<l>Ens niemen alsoe dwase</l>
<l>Hi en mach proeven, in sinen wane,</l>
<l n="3,670"> Dat loghene es van den swane.</l>
<l>Dese Godevaert hi quam</l>
<l>Te Tonenborch, als ict vernam,</l>
<l>Dats in Oestrike ene stede.</l>
<l><pb n="305"/>Bouden, sijn broeder, voer mede.</l>
<l n="3,675"> Selc seeght dat Justaes van Bonen</l>
<l>Haer broeder quam metten gonen:</l>
<l>Met hem een neve een ridder fier</l>
<l>Van Greis, gheheiten heer Warnier;</l>
<l>Heer Bouden van Borch haer maech,</l>
<l n="3,680"> Die ten wapenen niet was traech;</l>
<l>Van Toel die grave Reinare,</l>
<l>Sijn broeder heer Pieter, in die scare;</l>
<l>Heinric van Assche, een ridder waert,</l>
<l>Ende sijn broeder heer Godevaert:</l>
<l n="3,685"> Desen quam die mare ieghen</l>
<l>Hoe die Hongheren hebben versleghen</l>
<l>Die pelgrimme: hem wonderde das,</l>
<l>Want haer coninc kersten was,</l>
<l>Ende hebben boden aen hem ghesent,</l>
<l n="3,690"> Daer si bi hebben bekent</l>
<l>Dat vele was bi hare scouden;</l>
<l>Want vriendelijc si liden wouden.</l>
<l>Doen gaf die hertoghe Calimanne</l>
<l>Den coninc te ghisele danne</l>
<l n="3,695"> Sinen lieven sone Boudene.</l>
<l>Hi gheboet int heer te houdene,</l>
<l>Opt lijf, pais ende vrede;</l>
<l>Ende die coninc gheboet mede</l>
<l>Dat men en verdiere dranc noch spise,</l>
<l n="3,700"> Opt lijf, in deser selver wise.</l>
<l><pb n="306"/>Dus leden si, met hare partien,</l>
<l>Vrilike doer Hongherien,</l>
<l>Tote dat si quamen te Mallevile:</l>
<l>Daer quam, in der selver wile,</l>
<l n="3,705"> Die Honghersche coninc Caliman.</l>
<l>Die ghisele, die hi ghewan</l>
<l>Van den hertoghe, gaf hi hem weder.</l>
<l>Allen toren leidemen neder;</l>
<l>Ende die coninc gichte die heren</l>
<l n="3,710"> Mildelike, met groter eeren,</l>
<l>Ende heetse varen ghesont.</l>
<l>Danen voeren si, in corter stont,</l>
<l>Tote Belegrave voert;</l>
<l>Ende, alsi scieden uter poert,</l>
<l n="3,715"> Quamen si aent wout van Bolgherien,</l>
<l>Daer si doen, met haerre partien,</l>
<l>Acht daghe in moesten daghen.</l>
<l>Boetscap brachte men hen ghedragen</l>
<l>In dat wout in dierre wijs,</l>
<l n="3,720"> Datse die keiser Alexijs</l>
<l>Groette in Gode, onsen Here,</l>
<l>Ende hem allen bade sere</l>
<l>Dat si roefs ende brants ontboren</l>
<l>In sijn lant, ende namen coren</l>
<l n="3,725"> Ende lijfnere omme ghelt.</l>
<l>Godevaert hiet met ghewelt,</l>
<l>Opt lijf, dat niement roven soude.</l>
<l>Dus quamen si doer Bulgeren woude</l>
<l>Ghevaren, toter stat van Nijs,</l>
<l n="3,730"> Daer hem die keiser Alexijs</l>
<l>Spise sende met soe volre maniere,</l>
<l><pb n="307"/>Ende daer toe meneghertiere,</l>
<l>Dat men vertellen niet en can.</l>
<l>Nu gaet hier andere redene an.</l>
</div>
<div type="chapter"><head type="chapter">HOE GODEVAERT VAN BOLIOEN DIE GHEVANGHENE VERLOSTE. <hi rend="italic">Dat IX Capittel. </hi></head>
<l n="3,735"> Godevaert die quam ghevaren</l>
<l>Te Constantinobele met sijnre scaren,</l>
<l>Daer hi verloste vromelike</l>
<l>Des keisers broeder van Vrancrike,</l>
<l>Hughe den Groten, die doen lach</l>
<l n="3,740"> Ins conincs ghevanckenisse op dien dach,</l>
<l>Om dat hien remeren woude</l>
<l>Als enen here van groten goude;</l>
<l>Want doen Godevaert ende die sine</l>
<l>Doer Bolgherien dade pine,</l>
<l n="3,745"> Doen voer die bisscop, seg ic u,</l>
<l>Van Alverne Onser Vrouwen Pu,</l>
<l>Ende grave Reinout van Sinte Gielijs</l>
<l>Ende menich ridder, die waert van prijs</l>
<l>Was, doer Slavien met haren here.</l>
<l n="3,750"> Hughe die Grote, met goeden ghere,</l>
<l>Ende die grave van Vlaendren Robbrecht,</l>
<l>Ende sijnre moyen sone echt,</l>
<l>Grave Robbrecht van Normandien,</l>
<l><pb n="308"/>Die voeren, met haerre partien,</l>
<l n="3,755"> Over Rome te Poelien ter stont.</l>
<l>Alse dat vernam Boemont</l>
<l>Wie si waren, die daer quamen,</l>
<l>Wat heren, ende wat namen,</l>
<l>Dedi hem enen mantel brenghen,</l>
<l n="3,760"> Die rike was van dieren denghen,</l>
<l>Ende dedene al in crucen sniden,</l>
<l>Ende gaffen sinen ridders, tien tiden,</l>
<l>Elken een cruce, die varen wouden.</l>
<l>Ende selve heeft hi ene behouden.</l>
<l n="3,765"> Hughe die Grote van Vrancrike,</l>
<l>Broeder van coninc Lodewike,</l>
<l>Was vore ghetrect ende was ghevaen</l>
<l>Van keiser Alexis, die sonder waen</l>
<l>Die Fransoise hadden leet:</l>
<l n="3,770"> Die verloste wel ghereet</l>
<l>Die hertoghe Godevaert ridderlike,</l>
<l>Oft hi hadde dat keiserrike</l>
<l>Van Constantinobele verdorven.</l>
<l>Soe verre was die dinc verworven</l>
<l n="3,775"> Dat Godevaert te ghisele ghewan</l>
<l>Keiser Alexis sone, Jan,</l>
<l>Eer hi den keiser ghetrouwen wilde</l>
<l>Dat hi hem voerwaerde hilde.</l>
<l>Dus wart hi des keisers man,</l>
<l n="3,780"> Ende alle die princen voert an</l>
<l>Die in sijn here waren.</l>
<l>Nu comt Boemont gevaren.</l>
<l>Die den keiser niet hadde waert,</l>
<l>Ende dien leet was dat Godevaert</l>
<l n="3,785"> Ieghen den keiser was versoent,</l>
<l><pb n="309"/>Ende hadde hem ter wrake vercoent;</l>
<l>Want die keiser ende sijn vader</l>
<l>Robbrecht Wisscaert, beide gader,</l>
<l>Hadden gheorloghet onderlinghe;</l>
<l n="3,790"> Maer doen hi sach die dinghe</l>
<l>Alsoe gheset, ter eren Ons Heren,</l>
<l>Liet hi hem wisen ende leren,</l>
<l>Ende waert des keisers man,</l>
<l>Ende maecte vaste soene vordan;</l>
<l n="3,795"> Ende Tancreit, sijnre suster sone,</l>
<l>En trac hem niet an tgone:</l>
<l>Hi es vorwaert, met sinen scaren,</l>
<l>Ten Braes sent Jorijs ghevaren,</l>
<l>Alse die den keiser niet en wouden</l>
<l n="3,800"> Manscap doen, noch oec houden.</l>
<l>Sijn oem, die hertoghe Boemont,</l>
<l>Volghede hem in corter stont,</l>
<l>Ende si versameden metter vaert</l>
<l>An den hertoghe Godevaert.</l>
<l n="3,805"> Hier na quam ghevaren echt</l>
<l>Van Vlaendren mijn heer Robbrecht,</l>
<l>Die Robbrecht die Vriese hiet.</l>
<l>Grave Robbrecht, als men siet,</l>
<l>Die te Kassele begraven leghet,</l>
<l n="3,810"> Was sijn vader, als men seghet:</l>
<l>Hi wart mede des keisers man,</l>
<l>Ende quam ten here vordan,</l>
<l>Over sent Jorijs arm ghevaren,</l>
<l>Daer menne wel ontfinc, te waren.</l>
<l n="3,815"> Dit was in Capadocia.</l>
<l>Te rade worden si daer na</l>
<l><pb n="310"/>Te vaerne in Salemoens rike,</l>
<l>Die den keiser gheweldichlike</l>
<l>Nichea die stat onthelt;</l>
<l n="3,820"> Ende want daerbi, lant ende velt.</l>
<l>Doen traken si voert te Rafavel,</l>
<l>Daer si vonden alsoe wel,</l>
<l>Met sinen volke ghereet te vlite,</l>
<l>Den pape Petren den heremite;</l>
<l n="3,825"> Ende van danen traken si voert</l>
<l>Te Nichea voer die poert.</l>
</div>
<div type="chapter"><head type="chapter">HOE NYCHEA GHEWONNEN WART. <hi rend="italic">Dat X Capittel. </hi></head>
<l>Hier binnen quam, volgende mede,</l>
<l>In Constantinobele in die stede,</l>
<l>Die grave Reinout van Sinte Gielijs,</l>
<l n="3,830"> Ende met hem een ridder wijs,</l>
<l>Die bisscop van den Pine Nameer,</l>
<l>Dien die paus sonder keer</l>
<l>Van der vaert hadde ghemaect legaet:</l>
<l>Dese worden, sonder baraet,</l>
<l n="3,835"> Des keisers man, ende volgden ghemene</l>
<l>Over den braes te Nychene.</l>
<l>Nu quam Robbrecht van Normandien</l>
<l>Ghevaren met sijnre partien</l>
<l>(Sijn vader was die coninc waert</l>
<l n="3,840"> <pb n="311"/> Willem die Norman, die bastaert,</l>
<l>Robrechs sone, die hiet Wisebaert,</l>
<l>Die over meer sette sine vaert,</l>
<l>Ende die wan in corter wilen</l>
<l>Poelien, Calabere ende Cecilen,</l>
<l n="3,845"> Ende wan desen selven Boemont</l>
<l>Die mede dese vaert bestont):</l>
<l>Dese Robbrecht quam ghevaren,</l>
<l>Ende met hem in der scaren</l>
<l>Van Bloes die grave Steven,</l>
<l n="3,850"> Ende Justaes hem beneven,</l>
<l>Godevaerts broeder, grave van Bonen.</l>
<l>Die keiser maecte van den ghonen</l>
<l>Sinen man, alse van den andren.</l>
<l>Haren ghesellen si na wandren;</l>
<l n="3,855"> Over sinte Jorijs arm si traken</l>
<l>Met wive, met kindren, met allen saken,</l>
<l>Ende vielen, metten heren ghemene,</l>
<l>Voer die stat van Nychene,</l>
<l>Die starc was ende seer out,</l>
<l n="3,860"> Ghemuert al omme twee vout:</l>
<l>Die waende Soliman ontsetten;</l>
<l>Maer Onse Here woudt beletten.</l>
<l>Op donse enen strijt hi vacht,</l>
<l>Daer hem vele van sijnre macht</l>
<l n="3,865"> Af wart ghesleghen, ende ghevaen.</l>
<l>Selve mochte hi cume ontgaen.</l>
<l>Acht weken ende drie daghe</l>
<l>Dogheden donse grote plaghe,</l>
<l>Int besetten van Nychene;</l>
<l n="3,870"> Doch worden si der stat ghemene;</l>
<l>Want met mineerne wart daer ghevelt</l>
<l><pb n="312"/>Een tor van groter ghewelt,</l>
<l>Ende Solimans wijf ende haer ij kinder</l>
<l>Worden oec ghevaen ghinder;</l>
<l n="3,875"> Ende al die heidene van der stede</l>
<l>Worden ghevaen, ende ghesent mede</l>
<l>Te Constantinobele, sonder waen,</l>
<l>Ende onse ghevanghene uut ghedaen,</l>
<l>Die Soliman te voeren vinc,</l>
<l n="3,880"> Te Tiniton, daer hise beghinc.</l>
<l>Nychena, dat men Nich hort nomen,</l>
<l>Es dus in der kersten hant comen,</l>
<l>Ende op ghegheven, ende al in hant,</l>
<l>Als ons ter waerheit es becant.</l>
</div>
<div type="chapter"><head type="chapter">HOE DORDENE VAN CISTERNEN BEGAN. <hi rend="italic">Dat XI Capittel.</hi></head>
<l n="3,885"> Nychea, hoeftstat van Bitine,</l>
<l>Was ghewonnen met groter pine,</l>
<l>Als men screef Ons Heren jaer</l>
<l>Dusent ende negentich daer naer,</l>
<l>Ende sevene, meer noch min.</l>
<l n="3,890"> Int selve jaer dede beghin</l>
<l>Van Cistiaus dat heilighe leven.</l>
<l>Een abt, hiet Robrecht, es bescreven,</l>
<l>Bi Lingers van Melismont,</l>
<l>Ende xxj monneke tier stont</l>
<l n="3,895"> Ruumden haren cloester; want hen dochte</l>
<l>Dat men bat scarper leven mochte</l>
<l>Leiden, dant dede in haer convent.</l>
<l>Dus ghinghense, daer se God ghesent,</l>
<l><pb n="313"/>Ende doerghinghen die woestinen:</l>
<l n="3,900"> Te Cistiaus ghinghense met pinen,</l>
<l>Daert wilt was ende woeste mede,</l>
<l>Ende namen doen daer haer stede.</l>
<l>Ten naesten jare quam daer</l>
<l>Die abt Hugo, dats waer,</l>
<l n="3,905"> Van Lyons, des Paus legaet,</l>
<l>Met hem, in wiens bisdom dat staet,</l>
<l>Van Chalon bisscop Gautier,</l>
<l>Ende Odo, die hertoghe fier</l>
<l>Van Borgoendien, dien tlant toe hoerde.</l>
<l n="3,910"> Met ghemenen wille ende woerde</l>
<l>Hebben si er ene abdie ghevriet,</l>
<l>Ende Robrecht heefse ghewiet.</l>
<l>Aldus began dit heilighe leven</l>
<l>Int carnatioen hier vore bescreven.</l>
</div>
<div type="chapter"><head type="chapter">HOE SOLIMAN STREET OP BOEMONDE. <hi rend="italic">Dat XII Capittel.</hi></head>
<l n="3,915"> Nu porden onse salighe pelgrimme</l>
<l>Ende voeren henen, seghet die rime,</l>
<l>Nu, in de weke van Sinte Jans dach,</l>
<l>Die in den midden zomere ghelach,</l>
<l>Van Nychea, met haerre partien,</l>
<l n="3,920"> Doer dat heidene Romenie,</l>
<l>Rechte ten heilighen lande waert.</l>
<l>Twee daghe daden si dachvaert</l>
<l>Ende quamen ghevaren sciere</l>
<l>Tusschen twee berghen, op een reviere.</l>
<l n="3,925"> Over die brugghe traken si.</l>
<l><pb n="314"/>Te rade wordense daer bi</l>
<l>Dat si there souden sceden</l>
<l>Om te bat haer ghemac te reden.</l>
<l>Boemont reet een strate</l>
<l n="3,930"> Die hi hoepte te sijnre bate;</l>
<l>Sijn neve, die grave van Normandien,</l>
<l>Volgheden na, met sijnre partien;</l>
<l>Ende van Bloys die grave Steven</l>
<l>Volghede hem na beneven,</l>
<l n="3,935"> Omtrent ene mile versceden.</l>
<l>Die hertoghe dede sijn volc leden</l>
<l>Ter rechter hant een deel bat af,</l>
<l>Ende elc nam dat hem God gaf.</l>
<l>Die grave van Sente Resmonde</l>
<l n="3,940"> Volghede hem na tier stonde,</l>
<l>Ende van Pine bisscop Raynere,</l>
<l>Ende daer toe menich kersten here.</l>
<l>Boemont quam ontrent noene</l>
<l>Daer hi sine pawelioene</l>
<l n="3,945"> In enen groenen ghersen sloech,</l>
<l>Daer hi spise vant ghenoech:</l>
<l>Daer haddene Soliman belaghet,</l>
<l>Ende quam op hem ghejaghet</l>
<l>Met enen onghetelden here.</l>
<l n="3,950"> Eer hi hem setten mochte te were</l>
<l>Quam hi op hem af, al onversien,</l>
<l>Eer si ten wapen mochten tien,</l>
<l>Ende roefden ende vinghen</l>
<l>Man ende wijf, met haren dinghen.</l>
<l n="3,955"> Scoene vrouwen ende jonghe,</l>
<l><pb n="315"/>Ende joncvrouwen ten eersten spronghe</l>
<l>Pareerden hem, om dat si niet wouden</l>
<l>Datse die Turken vanghen souden,</l>
<l>Ende om de lust van haren live</l>
<l n="3,960"> Laten soude doch te live;</l>
<l>Want si there verloren saghen</l>
<l>Ende haer volc morden ende jaghen,</l>
<l>Doch dat Boemont ende die sine</l>
<l>Hem wapenden met groter pine,</l>
<l n="3,965"> Ende wederstonden Solimanne</l>
<l>Een stic tijts; ende nochtanne</l>
<l>Was der Turken were soe groot,</l>
<l>Datter bleef versleghen doot</l>
<l>Die stoutste riddere, die was met hem.</l>
<l n="3,970"> Dat was Tancreets broeder, Willem;</l>
<l>Ende Tancreet verloes sinen vane;</l>
<l>Ende hadde niet ghevaren dane</l>
<l>Een bode, ten hertoghe Godevaerde,</l>
<l>Over tvelt met enen paerde,</l>
<l n="3,975"> Ende hi daer niet comen ware,</l>
<l>Boemont ende al sijn scare</l>
<l>Waren daer bleven met ghewelde</l>
<l>Doot ende ghevaen opten velde;</l>
<l>Maer alst die hertoghe heeft verstaen</l>
<l n="3,980"> Quam hi ende sijn volc alsoe saen,</l>
<l>Alsoe vollic, alst God woude,</l>
<l>Alsmen teenre feeste varen soude,</l>
<l>Met banieren wel ghescaert.</l>
<l>Alsen Soliman gheware waert</l>
<l n="3,985"> Trac hi met al sinen besten</l>
<l>Op enen berch, als teenre vesten,</l>
<l>Ende liet die proye voren tiden.</l>
<l><pb n="316"/>Donse en wilden niet ontbiden,</l>
<l>Maer ghinghen, met haren knechten,</l>
<l n="3,990"> Op Solimanne vaste vechten,</l>
<l>Ende sloeghen hem af meneghen deghen.</l>
<l>Soliman moeste der vlucht pleghen,</l>
<l>Als hi dede voer Nychene.</l>
<l>Dat ridderscap volchde ghemene</l>
<l n="3,995"> Den Turken na, wel ses milen,</l>
<l>Ende ontjaghede hen, tier wilen,</l>
<l>Manne, vrouwen, ende joncvrouwen.</l>
<l>Nochtan bleeffer vele te blouwen.</l>
<l>Oec daer es ghewonnen bleven,</l>
<l n="3,1000"> Daer sise dus henen dreven,</l>
<l>Al haer scone diere ghetelt,</l>
<l>Scoenheit, beesten ende ghelt.</l>
<l>Te desen stride, te deser eren</l>
<l>Waren alle die kerstene heren</l>
<l n="3,1005"> Van Vlaendren, van Henegouwe,</l>
<l>Van Bloes, van Borgauwe,</l>
<l>Van Normandie ende van Cecile.</l>
<l>Dese strijt was, sonder ghile,</l>
<l>Int dal van Gorgonia.</l>
<l n="3,1010"> Der onser bleef dusent wel na</l>
<l>Ende der Turken vier dusent man.</l>
<l>Boemont en wilde vordan</l>
<l><pb n="317"/>Nemmeer sceiden van den andren;</l>
<l>Maer hi wilt bi hen wandren.</l>
<l n="3,1015"> Dese strijt was, als ict sach,</l>
<l>In junius opten eersten dach.</l>
</div>
<div type="chapter"><head type="chapter">HOE GODEVAERT VACHT IEGHEN DEN BERE. <hi rend="italic">Dat XIII Capittel.</hi></head>
<l>Voert soe seghet ons die rime</l>
<l>Dat traken onse pelgrimme</l>
<l>Doer een dal, heet Malebrumas,</l>
<l n="3,1020"> Daer die dorst soe groot was,</l>
<l>Datter menich man ende wijf</l>
<l>Ende beesten omme verloren tlijf.</l>
<l>Daer na quamen si teenre revieren,</l>
<l>Daer hem doot droncken die ghiere.</l>
<l n="3,1025"> Nu moghedi horen van desen lieden</l>
<l>Hoe si haer here scieden,</l>
<l>Ende deeldent in scaren drien.</l>
<l>Tancreit voer henen mettien,</l>
<l>Doer die dalinghe van Dorelle.</l>
<l n="3,1030"> Bouden, met sinen gheselle,</l>
<l>Godevaerts broeder des hertoghen,</l>
<l>Trac over meneghen berch hoghen,</l>
<l>In ongheweghede lant,</l>
<l>Daer hi breke van spisen vant,</l>
<l n="3,1035"> Noch oec consten bejaghen;</l>
<l>Cume consten hem die knechte ontdraghen.</l>
<l><pb n="318"/>Godevaert, Boemont, Hughe die Grote,</l>
<l>Robbrecht die Vriese, ende sine ghenote,</l>
<l>Ende Robbrecht van Normandie,</l>
<l n="3,1040"> Ende meest alle die heren vrie</l>
<l>Voeren hare rechte vaert</l>
<l>Vaste te Anthiochie waert,</l>
<l>Ende quamen daer, ane enen woude,</l>
<l>Daer die hertoghe jaghen soude,</l>
<l n="3,1045"> Daer hem een vreeselic bere ghemoette,</l>
<l>Gherecht op sijn achterste voete.</l>
<l>Die hertoghe bestondene metten swerde.</l>
<l>Die bere trackenen van den perde,</l>
<l>Ende wondene, dat hi na was doot,</l>
<l n="3,1050"> Maer dattere voren scoot</l>
<l>Een, die doert wout quam ghereden,</l>
<l>Die dat dier sloech ter steden.</l>
<l>Van desen wonden, die waren soe groot,</l>
<l>Was die hertoghe bi na doot,</l>
<l n="3,1055"> Ende moeste dat here, doer sinen wille,</l>
<l>Daer een stic ligghen stille.</l>
<l>Oec seiden die van den here</l>
<l>Dat si noit saghen soe groten bere.</l>
<l>Hier soe willic overliden</l>
<l n="3,1060"> Dinghen, die, te tien tiden,</l>
<l>Tancreite ende sinen lieden</l>
<l>Ende Boudene oec ghescieden:</l>
<l>Hoe si wonnen na dat</l>
<l>In haer vaert meneghe stat;</l>
<l n="3,1065"> Ende hoe si oec, onder hem tween,</l>
<l>Ten besten niet droeghen over een;</l>
<l>Ende hoe dat Bouden wart gheware</l>
<l>(Verre in die zee openbare)</l>
<l>Omtrent drie milen dat scepe laghen,</l>
<l n="3,1070"> <pb n="319"/> Haer maste met goude beslaghen.</l>
<l>Si waenden dat viande waren:</l>
<l>Hem vraghen si wat si begaren,</l>
<l>Alsoe dat si vernamen ende horen</l>
<l>Dat volc was ute Vlaendren gheboren,</l>
<l n="3,1075"> Van Vrancrike ende uut Vrieslant,</l>
<l>Ende van Antwarpen ute Brabant.</l>
<l>Si vraeghden weder wiese waren?</l>
<l>Si seiden pelgrimme, te waren,</l>
<l>Die te Jherusalem waert tiden:</l>
<l n="3,1080"> Om dat begonsten si hen verbliden,</l>
<l>Ende seiden dat si acht jaer of mee</l>
<l>Gheroeft hadden op die zee</l>
<l>Op die heidene, ende waren rike,</l>
<l>Ende wilden met hem ghemeenlike.</l>
<l n="3,1085"> Bouden was dus gherijct sere</l>
<l>Beide van goede ende van here.</l>
<l>Daer na wan hi meneghe stede,</l>
<l>Ende menich lant daer toe mede,</l>
<l>Daer ic de yeeste af late liden;</l>
<l n="3,1090"> Maer hi en sach, na dien tiden</l>
<l>Dat si scieden, als ic u seide eer,</l>
<l>Godevaerde sinen broeder nemmermeer;</l>
<l>Want hi bleef, tien tiden,</l>
<l>Orloghende opter zee siden;</l>
<l n="3,1095"> Maer sijn broeder Godevaert</l>
<l>Die trac vast vortwaert;</l>
<l>Want hi en micte om el gheen saken</l>
<l>Dan om theilighe lant te ghenaken.</l>
</div>
<div type="chapter"><head type="chapter"><pb n="320"/> HOE MEN TRAC TE ANTIOCIEN WAERT. <hi rend="italic">Dat XIV Capittel. </hi></head>
<l>Na desen tiden, dat dit waert,</l>
<l n="3,1100"> Porrede die hertoghe Godevaert,</l>
<l>Boemont van Poelien, een prince wijs,</l>
<l>Reinout oec van Sent Gielijs,</l>
<l>Van Vlaendren die grave Robbrecht,</l>
<l>Met hem menich prince recht,</l>
<l n="3,1105"> Robrecht die Norman, Justaes van Bonen,</l>
<l>Ende traken wech den ghewonen,</l>
<l>Doer Romenie den rechten wech,</l>
<l>Ende quamen doer Marech,</l>
<l>Ene stat, daer der Turke partie</l>
<l n="3,1110"> Macht hebben over dat Romenie.</l>
<l>Van danen setten si hare vaert</l>
<l>Ter stat te Clistesien waert:</l>
<l>Daer quam Tancreit an hem ghevaren</l>
<l>Van Alexandrien, met sinen scaren.</l>
<l n="3,1115"> Daer ordineerden si haer vaert</l>
<l>Te vaerne te Anthiocien waert.</l>
<l>Dus voeren si teenre brugghen waert</l>
<l>Daer men over die Ferne vaert:</l>
<l>Ferne dats ene reviere</l>
<l n="3,1120"> Groot, van ghesonder maniere,</l>
<l>Die in de bible Fassor heet,</l>
<l>Ende doer Anthiocien gheet.</l>
<l><pb n="321"/>Voer die brugghe vondense here;</l>
<l>Doch daden si soe grote were,</l>
<l n="3,1125"> Dat si die Turken verstreden,</l>
<l>Ende haers ondancs overleden.</l>
<l>Aldus voeren donse na dat</l>
<l>Te Anthiocien bi der stat.</l>
<l>Van Pine bisscop Reinier</l>
<l n="3,1130"> Die sprac hem een sermoen hier</l>
<l>(Over die brugghe, daer dat here lach</l>
<l>Ghelogiert, optien dach):</l>
<l>"Hout (seit hi) herte, ende sede!</l>
<l>Anthiocien die vaste stede</l>
<l n="3,1135"> En es maer vier milen, nu ter ure,</l>
<l>Ende heeft twee paer vaster mure:</l>
<l>Op die binnenste mure staen</l>
<l>Drie hondert torren ende xl, sonder waen,</l>
<l>Ende duterste muer starc ende dicke,</l>
<l n="3,1140"> Met grachten wijt ende onghemicke.</l>
<l>Tachtich coninghe mede</l>
<l>Hadden ghemeerret dese stede:</l>
<l>Drie hondert ende lx kerken</l>
<l>Waren daer in, met kerstenen clerken,</l>
<l n="3,1145"> Die ghevelt sijn ghemene,</l>
<l>Sonder Onser Vrouwen allene</l>
<l>Ende Sente Peters, die ombesmet</l>
<l>Noch sijn vander Turken wet.</l>
<l>Een patriarke was daer wilen,</l>
<l n="3,1150"> Die onder hem hadde, sonder ghilen,</l>
<l>Hondert bisscoppe vijftich ende drie.</l>
<l><pb n="322"/>Ene borch staet daer, horen wie,</l>
<l>Daer Cassiaen die here in leghet,</l>
<l>Ende vier torren, alsmen seghet,</l>
<l n="3,1155"> Elc beset met enen ammirale.</l>
<l>Sosodinis, weet men wale,</l>
<l>Des princen sone, es hoghe ghemoet,</l>
<l>Ende es een riddere ten wapenen goet.</l>
<l>Nu behoeft ons, sekerlike,</l>
<l n="3,1160"> Dat wi waren wijselike!</l>
<l>Ons sal nu daer bewaren</l>
<l>Godevaert met sinen scaren;</l>
<l>Reinout van Toel ende Boemont,</l>
<l>Peter van Stasne, een ridder stout,</l>
<l n="3,1165"> Tancreit ende Edewaerd van Prosat,</l>
<l>Warnier van Greis (die selden es mat),</l>
<l>Heinrijc van Assche, dese, te waren,</l>
<l>Selen die voervaert bewaren;</l>
<l>Dachter waerde die selen echt</l>
<l n="3,1170"> Bewaren van Vlaenderen Robbrecht,</l>
<l>Ende Robbrecht die Norman;</l>
<l>Volkert, Steven van Bloes daer an,</l>
<l>Hughe die Grote van Vrancrike,</l>
<l>Coninc Philips broeder, die ghelike,</l>
<l n="3,1175"> Ende Reinout van Sint Gielis die grave."</l>
<l>Stasijn van Constantinobele was er een ave</l>
<l>Die den heren dicke stont in staden:</l>
<l>Dese ende andere worden beraden</l>
<l>Dat si, van achter ende van voren,</l>
<l n="3,1180"> Bliesen harde meneghen horen,</l>
<l><pb n="323"/>Ende ontwonden meneghe baniere,</l>
<l>Scone ende utermaten diere.</l>
</div>
<div type="chapter"><head type="chapter">HOE MEN ANTHIOCIEN BELACH. <hi rend="italic">Dat XV Capittel. </hi></head>
<l>Dus waert Anthiocien die stat</l>
<l>Beleghen, ende vaste besat,</l>
<l n="3,1185"> Die men seide, al sonder wanc,</l>
<l>Te tien tiden drie milen lanc,</l>
<l>Ende onderhalve mile breet.</l>
<l>Daer dogheden donse menich leet</l>
<l>Van honghere ende van ghescote,</l>
<l n="3,1190"> Ende somwile quam onse rote,</l>
<l>Diet hen soe swaer vergout,</l>
<l>Dat sijt becochten menichfout.</l>
<l>Ute trocken si, tenen tide,</l>
<l>Daer si verloren tenen stride</l>
<l n="3,1195"> Vele goeder liede van binnen,</l>
<l>Diemen niet wale en conste ghekinnen.</l>
<l>Die hertoghe, diet dede gherne,</l>
<l>Sloech op die brugghe van Ferne</l>
<l>Enen Turc overmids ontwee,</l>
<l n="3,1200"> Dat dien van binnen dede wee</l>
<l>Dat si nemmermeer uut dorsten trecken,</l>
<l>Maer om vlien dat si mecken,</l>
<l>Ende som sijn si ute ghegaen</l>
<l>Die kerstendom hadden ontfaen,</l>
<l n="3,1205"> Die den onsen deden cont</l>
<l><pb n="324"/>Hoet daer in die stat stont,</l>
<l>Ende seiden oec daer, tier tijt,</l>
<l>Anthiocien verloes in den strijt</l>
<l>Twelf vercoerne ammirale,</l>
<l n="3,1210"> Ende volc vele, boven ghetale,</l>
<l>Ende dat si alsoe droeve waren</l>
<l>Dat si nummeer uut dorsten varen.</l>
<l>Een Turc was binnen, hiet Beamont,</l>
<l>Die wart kersten ter selver stont,</l>
<l n="3,1215"> Ende Boemont heeftene gheheven:</l>
<l>Een ander name was hem gegheven,</l>
<l>Ende men hietene, als hi kersten wart,</l>
<l>Mijn heer Wouter Domedart:</l>
<l>Dese was den onsen voert meer goet,</l>
<l n="3,1220"> In allen dinghen, diemen hem loet,</l>
<l>Ende droech die boetscap, ende vant den aert</l>
<l>Daer die stat met verloren waert.</l>
<l>Cassiaen, die boven lach,</l>
<l>Ende dese grote scade sach,</l>
<l n="3,1225"> Sende boden in Corosaen,</l>
<l>Dat men hem soude in staden staen.</l>
<l>Daer was bode af Soliman,</l>
<l>Ende sijn sone mede nochtan,</l>
<l>Ende oec twee rike ammirale.</l>
<l n="3,1230"> Solimanne beval hi die tale.</l>
<l>Si voeren wech in Corosaen,</l>
<l>In ene stede, heet Samaricaen,</l>
<l>Daer si den coninc selve vonden</l>
<l>Corboham ten selven stonden.</l>
<l n="3,1235"> Si sloeghen haer hande, si traken har haer.</l>
<l>Soliman sprac die tale daer,</l>
<l>Ende seide tferlies van sinen lande,</l>
<l><pb n="325"/>Ende van Anthiocien die scande.</l>
<l>Corboham vermat hem daer,</l>
<l n="3,1240"> Mocht hi leven een half jaer</l>
<l>Hi speelt metten kerstenen soe,</l>
<l>Dat sijts nemmer werden vroe.</l>
<l>Men gheboet in corten daghen</l>
<l>Al dat wapene mochte draghen,</l>
<l n="3,1245"> Soe dat hi hadde, in sijn here,</l>
<l>Drie hondert dusent ridders ter were.</l>
<l>Van den coninc van Corosan</l>
<l>Was hi ghemaect al hootsman.</l>
</div>
<div type="chapter"><head type="chapter">HOE ANTHIOCIEN GHEWONNEN WART. <hi rend="italic">Dat XVI Capittel.</hi></head>
<l>Donse laghen voer die stede</l>
<l n="3,1250"> In sorghen ende in honghere mede;</l>
<l>Want si vernamen groot volc comen.</l>
<l>Oec hebbense nu vernomen</l>
<l>Dat sconincs sone van Denemerken,</l>
<l>Met meneghen stouten man ende sterken,</l>
<l n="3,1255"> Bi Nychea waren versleghen doot,</l>
<l>Soe datter cume een ontfloet.</l>
<l>Op sijn socoers stont vele haer hopen</l>
<l>Dien Soliman hadde belopen.</l>
<l>Der sijnre bleeffer oec vele doe.</l>
<l n="3,1260"> Des conincs sone, hiet Zunoe,</l>
<l>Corboam, ende menich baroen,</l>
<l>Namen hare vaert doen</l>
<l>Te Anthiocien, met haren ghesellen.</l>
<l><pb n="326"/>Van groter vreesen, horen wi tellen,</l>
<l n="3,1265"> Die int here was voer die stede.</l>
<l>Peter die heremite vloe, ende mede</l>
<l>Een ridder, hiet Willem Carpentier:</l>
<l>Tancreet vincse, een ridder fier,</l>
<l>Ende dede hem beiden vele oneren,</l>
<l n="3,1270"> Ende deedse ten here wederkeren.</l>
<l>Hier binnen was een in die stede,</l>
<l>Hiet Ferres, die kennesse mede</l>
<l>Hadde aen den here Beamonde,</l>
<l>Ende om te hebbene sine conde</l>
<l n="3,1275"> Gaf hi te ghisele sinen sone,</l>
<l>Ende quam in belove, na tgone,</l>
<l>Dat hi hem soude verraden die stat,</l>
<l>Ende die veste daer hi in sat.</l>
<l>Met lederen clommen si in die stede,</l>
<l n="3,1280"> Ende versloeghen met machte mede</l>
<l>Van tien torren alle die liede</l>
<l>Van dien heidenen diede.</l>
<l>Een winket men beneden brac,</l>
<l>Daer groot ridderscap in trac,</l>
<l n="3,1285"> Ende men ghinc blasen ende vechten.</l>
<l>Die slote waren van dien knechten</l>
<l>Van den porten te broken saen,</l>
<l>Ende die porten wide ontdaen.</l>
<l>Doen quamt al in, clein ende groot,</l>
<l n="3,1290"> Ende men sloech die Turken doot</l>
<l>In husen, in torren ende in zalen.</l>
<l>Cassiaen moeste daer betalen</l>
<l>Sijn ghelach; want doer die sorghe</l>
<l><pb n="327"/>Ruumde hi sine vaste borghe,</l>
<l n="3,1295"> Ende vloe te velde waert,</l>
<l>Op enen muul, sere verveert,</l>
<l>Daerne die Suriane saghen,</l>
<l>Die onder hem ghetekent laghen,</l>
<l>Ende peisden de stat is ghewonnen,</l>
<l n="3,1300"> Ende begrepene, alsoe si eerst connen,</l>
<l>Ende hebben hem thooft af gheslaghen,</l>
<l>Ende weder in die stat ghedraghen.</l>
<l>Thoeft is den kersten ghedraghen,</l>
<l>Diet te wondere ane saghen;</l>
<l n="3,1305"> Want thaer was wit ende swart ghemanc;</l>
<l>Sijn baert toter navelen lanc.</l>
<l>Dus was ghewonnen ghene stat,</l>
<l>Daer men ix maenden vore sat,</l>
<l>Voer oexst, op enen donderdach.</l>
<l n="3,1310"> Dit was den Turkin een swaer slach.</l>
</div>
<div type="chapter"><head type="chapter">HOE DIE KERSTENE BELEGHEN WAREN IN ANTHIOCIEN. <hi rend="italic">Dat XVII Capittel. </hi></head>
<l>Nu sijn die kerstene in die poert.</l>
<l>Mare hebben si te hant ghehoert</l>
<l>Dat Corboam ende die sine</l>
<l>Quamen hem ter groter pine.</l>
<l n="3,1315"> Luttel spisen hebben si mede</l>
<l>Vonden in die vaste stede;</l>
<l>Want si na was al verteert,</l>
<l>Ende dat lant al omme verheert.</l>
<l>Donse senden, te haren verdoene,</l>
<l n="3,1320"> Ter havenen van Sinte Simoene,</l>
<l>Al daer in die zee valt die Ferne,</l>
<l><pb n="328"/>Die doer die stat pleghet te verne,</l>
<l>Daer si een deel spisen cochten</l>
<l>Ieghen coepmanne, diese brochten</l>
<l n="3,1325"> Tote Anthiocien in die poert.</l>
<l>Des donderdaechs, hebdi ghehoert,</l>
<l>Worden si gheweldech der stat;</l>
<l>Des vridaghes, saen na dat,</l>
<l>Quam Corboam met groter were.</l>
<l n="3,1330"> Met al den andren heidenen here</l>
<l>Quamen drie hondert ridderen gheronnen,</l>
<l>Om te siene oft si connen</l>
<l>Kerstene vinden buten mueren:</l>
<l>Dertich daer af sochten aventuren,</l>
<l n="3,1335"> Ende lieten dandere ligghen in laghen,</l>
<l>Ende ghinghen voer die porte jaghen.</l>
<l>Dit tornede soe ter wile</l>
<l>Heer Rogiere van Bernevile,</l>
<l>Dat hi, hem xvj, daer ran</l>
<l n="3,1340"> Ieghen die xxx heidene man:</l>
<l>Die weken voer hem, toter laghen.</l>
<l>Doen se die andere volghen saghen</l>
<l>Spronghense op hem mede,</l>
<l>Ende dadense wiken daer ter stede.</l>
<l n="3,1345"> Daer scotene een turc achter dure,</l>
<l>Daermen toe sach van der mure,</l>
<l>Ende si hebben hem thoef af ghesleghen,</l>
<l>Ende voer Corboamme ghedreghen,</l>
<l>Als over een scone beghin.</l>
<l n="3,1350"> Onse liede van daer in</l>
<l>Namen den lichame, ende ter erden</l>
<l>Daden sine, na sijnre werden.</l>
<l><pb n="329"/>Niemant salt voer bloetheit tellen</l>
<l>Dat hi van sinen ghesellen</l>
<l n="3,1355"> Bescut niet en wart met swerden:</l>
<l>Het dede die breke van perden:</l>
<l>Hondert ende vijftich hadden si er cume,</l>
<l>Magher ende cranc, als ene slume.</l>
<l>Dus en mochtense volghen noch vlien.</l>
<l n="3,1360"> Heidensche perden, van dien</l>
<l>Die si wonnen in die stede,</l>
<l>Wasser in als ccc ende vijftich mede,</l>
<l>Ende die en waren niet tien tiden</l>
<l>Ghetemmet na haer riden.</l>
<l n="3,1365"> Dus moeste hi bliven sonder were.</l>
<l>Des saterdaghes quam al there</l>
<l>Corboams, ende sloeghen opt velt</l>
<l>Voer Anthiocien haer ghetelt,</l>
<l>Ende van daghe te daghe voert</l>
<l n="3,1370"> Belaghen si al omme die poert.</l>
<l>Corboams moeder, lesen wi voer waer,</l>
<l>Die wel na hadde hondert jaer,</l>
<l>Ende was van waersegghene vermaert,</l>
<l>Si heeft den sone gheopenbaert,</l>
<l n="3,1375"> Eest dat hi op donse maecte strijt</l>
<l>Hi wart ghescoffiert ter tijt.</l>
<l>Dit was dat hi niet en achte;</l>
<l>Maer hi belach donse met crachte.</l>
<l>Van buten ende van binnen dat striden</l>
<l n="3,1380"> Willic u cortelike overliden.</l>
<l>Maer Corboam te hant vernam</l>
<l>Datter niet meer kerstens volcs en quam,</l>
<l>Noch ghene spise van der zee:</l>
<l><pb n="330"/>Den scepen dede hi alsoe wee,</l>
<l n="3,1385"> Dat hise verjaghede of verbrande.</l>
<l>Onder die kerstene wigande</l>
<l>Wart die hongher alsoe groot,</l>
<l>Datter menich om bleef doot.</l>
<l>Men at daer kemele ende mule,</l>
<l n="3,1390"> Ezele, perde, beesten vule,</l>
<l>Ja honde, die waren verrot,</l>
<l>Soden si som in enen pot,</l>
<l>Ende atense met pepere dan.</l>
<l>Dese noot wies voert an.</l>
<l n="3,1395"> Die vreese van binnen was soe groot</l>
<l>Dat al uter stat ontscoet.</l>
<l>Mijn heer Willem die timmerman,</l>
<l>Ende skeisers neve Willem nochtan</l>
<l>Bi nacht met haerre partien</l>
<l n="3,1400"> Voeren in clein Alexandrien,</l>
<l>Al om die sorghe van haren levene.</l>
<l>Ghevaren was die grave Stevene</l>
<l>Van Bloes doen hi lach voer die poert:</l>
<l>Als hi selken anxt verhoert</l>
<l n="3,1405"> Vloe hi metten anderen mede</l>
<l>Te Grieken waert, in ene stede,</l>
<l>Daer hi den griexen keiser vernam,</l>
<l>Die met groten volke quam</l>
<l>Den pelgrimmen te stane in staden,</l>
<l n="3,1410"> Dat si hem dat keren raden,</l>
<l>Ende seiden daer soe vele toe</l>
<l>Dat die keiser keerde doe.</l>
<l>Dus en comt den onsen hulpe gheene</l>
<l>Dan God, diet vermach allene.</l>
</div>
<div type="chapter"><head type="chapter"><pb n="331"/> VAN DEN ANXSTE DIE DE KERSTENE HADDEN IN ANTHIOCIEN. <hi rend="italic">Dat XVIII Capittel.</hi></head>
<l n="3,1415"> Daer en was man gheen soe hoghe,</l>
<l>Conincs broeder, noch hertoghe,</l>
<l>Noch grave, hi en peisde om die vlucht.</l>
<l>Een clerc sach dese grote vrucht,</l>
<l>Van Lombardien, ende bat den heren</l>
<l n="3,1420"> Dat sine horen, Gode teren:</l>
<l>"Ghi, heren (seit hi) hoert ghereet</l>
<l>Wat ic van Gods halven weet:</l>
<l>Doen eerst dese vaert began</l>
<l>Kendic enen goeden man,</l>
<l n="3,1425"> Enen priester van Ytale,</l>
<l>Van goeden levene, gheprijst wale,</l>
<l>Die enen wech hadde bestaen,</l>
<l>Daer hi misse soude singhen gaen,</l>
<l>Ende heeft enen pelgrim gemoet,</l>
<l n="3,1430"> Die hem vraghet, als hien groet,</l>
<l>Van deser groter cruusvaert,</l>
<l>Ende wat loene si waren waert</l>
<l>Die tiden ten heilighen grave:</l>
<l>Hi seide, hi en ware niet vroet daer ave.</l>
<l n="3,1435"> Die pelgrim heeft gheantwoert:</l>
<l>"God brachte dese vaert voert.</l>
<l>Ende wie daer in laet sijn leven</l>
<l>Die wort met Gode verheven."</l>
<l>De pape seide: "hoe wetstu dat?"</l>
<l n="3,1440"> Die pelgrim sprac daer ter stat:</l>
<l><pb n="332"/>"Ic ben (sprac hi), houti daer ane,</l>
<l>Ambrosius, bisscop van Melane.</l>
<l>Dit litteken ic den kerstenen draghe:</l>
<l>Over drie jaer, van desen daghe,</l>
<l n="3,1445"> Sal God gheven Jherusalem</l>
<l>Den kerstenen al onder hem."</l>
<l>Met desen woerde en sach nemmere</l>
<l>Die pape den heilighen here.</l>
<l>Ic weet wel die pape sprac waer.</l>
<l n="3,1450"> Nu eist leden wel twee jaer,</l>
<l>Dat die pape dit dede verstaen,</l>
<l>Ende weet oec wel, sonder waen,</l>
<l>Dat dit en sal falgieren niet,</l>
<l>Dat hem sinte Ambrosius behiet."</l>
<l n="3,1455"> Dese woerde die troesten soe</l>
<l>Die heren, ende tvolc wart al vroe,</l>
<l>Dat si niewers en wilden vlien;</l>
<l>Maer lieten den wille Gods ghescien.</l>
<l>Enen pape oec van der vaert</l>
<l n="3,1460"> Heeft hare Onse Vrouwe verbaert,</l>
<l>Met Jhesus Christus openbare,</l>
<l>Ende sinte Pieter oec bi hare.</l>
<l>Onse Here verweet den kerstenhede</l>
<l>Meneghe ere, die hi hen dede,</l>
<l n="3,1465"> Ende si hem niet en dancten dies,</l>
<l>Maer elc met wiven ware ries,</l>
<l>Ende vermat hem, hi sout wreken.</l>
<l>Die moeder Gods (horen wi spreken)</l>
<l>Ende sinte Pieter vielen hem te voeten,</l>
<l n="3,1470"> <pb n="333"/> Ende baden over des volcs mesboeten,</l>
<l>Soe dat hi hare bede verhoerde.</l>
<l>Den pape seide hi dese woerde:</l>
<l>"Ganc, seght minen volke nu:</l>
<l>Doet alle bordeele van u</l>
<l n="3,1475"> Ende alle sondelike plaghen;</l>
<l>Bekeerdi u binnen vijf daghen,</l>
<l>Soe sal ic u te mi bekeren,</l>
<l>Ende u hulpe doen met eeren."</l>
<l>Oec maecti cont met wat dinghen</l>
<l n="3,1480"> Si Gode loven souden ende singhen.</l>
<l>Sinte Andries, alsoe wale,</l>
<l>Enen clerc, enen provinciale,</l>
<l>Wijstdi oec mede ene stede</l>
<l>In sinte Peters kerke, ende dede</l>
<l n="3,1485"> Hem verstaen dat ghinder laghe</l>
<l>Ons Heren spere, sonder saghe.</l>
<l>Dat spere was ghinder vonden.</l>
<l>Alle eerden sijt, tien stonden.</l>
<l>Niet langhe daer na men versach</l>
<l n="3,1490"> Int here, daer Corboam in lach,</l>
<l>Een vier vallen harde groot,</l>
<l>Dat van boven neder scoet;</l>
<l>Ende Pieter doen, die heremite,</l>
<l>Dede sine bootscap met vlite</l>
<l n="3,1495"> Int here tote Corboam,</l>
<l>Ende seide hem: "Wert kersten man,</l>
<l>Wi willen di die stat op gheven</l>
<l>Ende dienen di, al dijn leven."</l>
<l>Dit verwonderde Corboam.</l>
<l n="3,1500"> Doen seide Pieter: "Nem xx man</l>
<l><pb n="334"/>Ieghen xx onser kerstine:</l>
<l>Eest dat si verwinnen die dine,</l>
<l>Gheeft den onsen wech ende vrede,</l>
<l>Si willen di rumen die stede:</l>
<l n="3,1505"> Bliven die dine oec verwonnen,</l>
<l>Du sout ons dan der stede onnen,</l>
<l>Ende varen henen metten dinen;</l>
<l>Want vechtmen, het sal swaer scinen;</l>
<l>En doestu niet deen van den drien</l>
<l n="3,1510"> Du sulst ons te velde sien.</l>
<l>Corboam hadt al onwaert.</l>
<l>Dus keerde Peter achter waert.</l>
</div>
<div type="chapter"><head type="chapter">HOE DIE KERSTENE CORBOAMME VERWONNEN. <hi rend="italic">Dat XIX Capittel.</hi></head>
<l>   Ander troest en was daer an,</l>
<l>Des anders daghes Corboam</l>
<l n="3,1515"> Moeste emmer sijn bestaen.</l>
<l>Biechte spraken si alle saen,</l>
<l>Ende hebben ontfaen Onsen Here.</l>
<l>Paerde en hadden si niet meere</l>
<l>Dan twee hondert ende een ontrent,</l>
<l n="3,1520"> Magher als een verhonghert rent.</l>
<l>Die hertoghe Godevaert die sat</l>
<l>Op een paert, dat hi daer bat,</l>
<l>Ende die grave van Vlaendren mede</l>
<l>Ghewan een paert doer die bede.</l>
<l n="3,1525"> Menich riddere, stout ende goet,</l>
<l>Moeste ghinder gaen te voet;</l>
<l><pb n="335"/>Som waren si op esele gheseten.</l>
<l>God en wilder niet vergheten</l>
<l>Der onsere, maer op hen vel</l>
<l n="3,1530"> Een dau, diese lavede wel,</l>
<l>Man ende peert, te dien stonden,</l>
<l>Dat die paerde neyen begonden,</l>
<l>Ende worden rasch ende vroe.</l>
<l>Miraclen sachmen daer alsoe.</l>
<l n="3,1535"> Dies waerdich waren alle te samen</l>
<l>Saghen dat uten berghen quamen</l>
<l>Grote scaren onghetelt,</l>
<l>Met witten perden opt velt,</l>
<l>Ende al met witten banieren,</l>
<l n="3,1540"> Sinte Jorijs, in diere manieren,</l>
<l>Ende Demetrius die here,</l>
<l>Ende Marcurius die wilen ere</l>
<l>Den keiser doot stac Juliane:</l>
<l>Dese voeren den anderen ane,</l>
<l n="3,1545"> Ende die Turken worden ghescoffiert;</l>
<l>Om ghene were wasser ghevisiert.</l>
<l>Die naradeghe Soliman</l>
<l>Met groter lust hi ontran,</l>
<l>Ende Coroboam vloe uter maten,</l>
<l n="3,1550"> Tote dat hi quam ter Eufraten</l>
<l>(Dats ene reviere, die men soe noemt,</l>
<l>Die uten paridise comt);</l>
<l>Daer voer hi over met scepen,</l>
<l>In anxteliken vare begrepen.</l>
<l n="3,1555"> There volghde drie milen naer,</l>
<l>Ende Tancreit, seghet men over waer,</l>
<l><pb n="336"/>Dat hi ses milen achter jaghede:</l>
<l>Wel hem der Turken vlucht behaghede.</l>
<l>Van der heidenen ongheval</l>
<l n="3,1560"> En conste men segghen gheen ghetal.</l>
<l>Den strijt wan men met ghelove.</l>
<l>Onse arme worden rike van rove.</l>
<l>Achter velde, hier ende ghinder,</l>
<l>Sloech men doot wijf ende kinder.</l>
<l n="3,1565"> Die stat gafmen Boemonde,</l>
<l>Ende hi voer wonen, ter selver stonde,</l>
<l>Int casteel boven der stat,</l>
<l>Want Sandonis ruumde dat,</l>
<l>Als hi verwonnen sach die sine.</l>
<l n="3,1570"> Boemont wan dat sonder pine.</l>
<l>Dat Anthiocien ghewonnen was</l>
<l>Was voer den oghest, als ict las,</l>
<l>Int carnatioen voerwaer</l>
<l>Dusent ende xcviij jaer.</l>
<l n="3,1575"> Drie weken waren si er in beleghen</l>
<l>Eer si Gods viande hebben versleghen.</l>
<l>Boden si ane den keiser senden,</l>
<l>Daer si hem ane bekenden</l>
<l>Dat hi hem hadde gebroken trouwe;</l>
<l n="3,1580"> Want hi hem ghebrac in den rouwe,</l>
<l>Ende niet en quam te haerre noot,</l>
<l>Als hi ghelovede ende ontboot</l>
<l>(Dat des graven scout van Bloes was,</l>
<l>Diene keren dede, als ic las,</l>
<l n="3,1585"> Ende die van vare was doen</l>
<l>Ute Anthiocien ghevloen);</l>
<l>Ende hier omme ontseiden si thant</l>
<l>Anthiocien te settene in sijn hant.</l>
</div>
<div type="chapter"><head type="chapter"><pb n="337"/> HOE DIE KERSTENE TROCKEN TE JHERUSALEM WAERT. <hi rend="italic">Dat XX Capittel. </hi></head>
<l>Nu sijn die kerstene uter noot.</l>
<l n="3,1590"> Doen wart daer die sterfte soe groot</l>
<l>Dat vele liede ruumden die poert,</l>
<l>Ende voeren, weder ende voert,</l>
<l>Om beter lucht in andren steden,</l>
<l>Als die der doot gherne ontreden.</l>
<l n="3,1595"> Die ghene die ontghinghen der plaghen,</l>
<l>Vijf maende ende neghen daghen</l>
<l>Laghen si in Anthiocien stille.</l>
<l>Doen was der menegher wille</l>
<l>Dat men setten soude die vaert</l>
<l n="3,1600"> Te Jherusalem, ten grave waert,</l>
<l>Daer si omme lant ende maghe</l>
<l>Begaven ende dogheden plaghe.</l>
<l>Die ghene die ghevloen waren</l>
<l>Bleven in groter scanden, te waren.</l>
<l n="3,1605"> Van Bloes mijn heer Steven</l>
<l>Keerde met scanden in sijn leven</l>
<l>Te Jherusalem te varen,</l>
<l>Te beterne dat hi was ontfaren.</l>
<l>Rechte voer die Purificatie</l>
<l n="3,1610"> God gaf den heren wille ende gratie</l>
<l>Dat si die vaert wouden bestaen:</l>
<l>Te Jherusalem pordensi saen,</l>
<l>So si best moghen ende connen,</l>
<l>Daer si tusschen hebben ghewonnen</l>
<l n="3,1615"> Meneghe stat, veste ende lant,</l>
<l>Ende verslaghen meneghen viant,</l>
<l><pb n="338"/>Daer si om dogheden menighe pine,</l>
<l>Dat u te lanc stoede te sine</l>
<l>Soude ict u vertrecken al;</l>
<l n="3,1620"> Des heb ic wille dat ic sal</l>
<l>Som die dinc laten liden,</l>
<l>Ende te Jherusalem waert tiden,</l>
<l>Hoe die heilighe stat ghewonnen wart.</l>
<l>Maer, ondertusschen, in die vaert,</l>
<l n="3,1625"> Soe keerde weder Boemont,</l>
<l>Ende al sijn volc ter selver stont;</l>
<l>Want hi hem ontsach ende dochte</l>
<l>Dat hi Anthiocien verliesen mochte,</l>
<l>Ende begaf aldus die heren,</l>
<l n="3,1630"> Die vaste vorwaert keren,</l>
<l>Daer si meneghe stat wonnen,</l>
<l>Eer si te Jherusalem comen connen.</l>
<l>Soe dat si er soe na quamen</l>
<l>Dat si die borch vernamen.</l>
<l n="3,1635"> Doen sachmen daer, sonder waen,</l>
<l>Des avents die mane vergaen,</l>
<l>Dies vele liede waren vroe,</l>
<l>Die hen an sterren verstoeden doe.</l>
<l>Snachs haeldense onder hem</l>
<l n="3,1640"> Groten roef op Jherusalem.</l>
</div>
<div type="chapter"><head type="chapter">HOE SI JHERUSALEM BELAGHEN ENDE WONNEN. <hi rend="italic">Dat XXI Capittel. </hi></head>
<l>Alse die kerstene hoerden maren</l>
<l>Dat si Jherusalem soe na waren,</l>
<l><pb n="339"/>Weenden si van bliscap meneghen traen.</l>
<l>Des morghens porde alt here saen,</l>
<l n="3,1645"> Ende quamen met groten sanghe met allen</l>
<l>Voer Jherusalem ghevallen,</l>
<l>Daer men die porten voer hen sloot.</l>
<l>Meneghe swaer orloghe ende groot,</l>
<l>Meneghe hongher, meneghe noot,</l>
<l n="3,1650"> Menech swaer wederstoet,</l>
<l>Meneghe swaer aventure,</l>
<l>Die donse dogheden buten mure,</l>
<l>Meneghe orloghe, meneghe plaghen,</l>
<l>Die donse, binnen xxxix daghen,</l>
<l n="3,1655"> Dogheden voer die heilighe poert,</l>
<l>Dat blijft hier al onghehoert.</l>
<l>Maer alst quam ter lester wilen,</l>
<l>Haelden donse over drie milen</l>
<l>Hout, ende maecten evenhoghen,</l>
<l n="3,1660"> Alse die de stat te winnen poghen,</l>
<l>Die van solderen hadden twee paer:</l>
<l>Dat dreefmen den muren soe naer,</l>
<l>Dat si die wachters van binnen</l>
<l>Op jagheden ten tinnen.</l>
<l n="3,1665"> Int evenhoghe binnen stont</l>
<l>Godevaert, die hertoghe cont,</l>
<l>Ende van Bonen sijn broeder Justaes.</l>
<l>Onder hem, int ander palaes,</l>
<l>Stonden van Dornike twee broedere,</l>
<l n="3,1670"> Dien God, der zielen behoedere,</l>
<l>Te alsoe groter eren vercoes,</l>
<l>Datmen haers sal ghedencken altoes,</l>
<l><pb n="340"/>Ludolf hietense ende Enghelbrecht:</l>
<l>Alsi saghen soe starc ghevecht,</l>
<l n="3,1675"> Dat die stene ende die quarele</l>
<l>Die heidene dreven van den castele,</l>
<l>Leiden si boeme op die tinne</l>
<l>Van den soldere, daer si waren inne,</l>
<l>Ende ghinghen boven op die mure,</l>
<l n="3,1680"> Ende gaven Gode op daventure,</l>
<l>Ende sloeghen die heidene ter neder</l>
<l>Van den mure, voert ende weder.</l>
<l>Die hertoghe ende sijn broeder mede</l>
<l>Saghen haerre ghesellen stouthede,</l>
<l n="3,1685"> Ende ghinghen neder int ander zale:</l>
<l>Bi den bomen alsoe wale</l>
<l>Sijn si comen binnen der stat.</l>
<l>Alse there van buten hoerde dat</l>
<l>Dat die hertoghe binnen ware,</l>
<l n="3,1690"> Het liep al op, harentare,</l>
<l>Met lederen, ende clommen in</l>
<l>(Dus quam die stat in onse ghewin),</l>
<l>Ende sloeghen al, cleine ende groot;</l>
<l>Wijf ende kinder bleven al doot.</l>
<l n="3,1695"> Die stat wart van bloede onscone.</l>
<l>Drie hondert ridders van Babilone</l>
<l>Ontreden opten torre Syon.</l>
<l>Onse kersten volghden hem doen,</l>
<l>Ende ontjagheden hem hare paerde,</l>
<l n="3,1700"> Ende voerdense haerre vaerde.</l>
<l>In Salomoens palayse bleven</l>
<l>Tien dusent Sarrasine, diet leven</l>
<l>Voer de onse moesten laten.</l>
<l>Al, sonder die achter straten,</l>
<l n="3,1705"> Worden versleghen, hier ende daer.</l>
<l><pb n="341"/>Vol rijcheiden vonden sijt, voerwaer,</l>
<l>Die heilighe stat, alst was in scine,</l>
<l>Van tarwen, van olien ende van wine.</l>
<l>Tancreit liep, die here coene,</l>
<l n="3,1710"> In den tempel van Salomoene,</l>
<l>Om scat van goude te bejaghen,</l>
<l>Alsoe vele alst mochten draghen</l>
<l>Ses kamele van der stede.</l>
<l>Den hertoghe deeldi mede.</l>
<l n="3,1715"> Noch om roef noch om goet</l>
<l>En sette die hertoghe niet enen voet,</l>
<l>Ende heeft die poert omme ghegaen.</l>
<l>Doen quam hi weenende saen</l>
<l>Ter porten van Oliveten.</l>
<l n="3,1720"> Sonder drinken ende eten</l>
<l>Ghinc hi ten grave Ons Heren,</l>
<l>Ende dancte hem der eren.</l>
<l>Grave Reinout belach den tor Syon.</l>
<l>Die ridderen, diere in waren ontvloen,</l>
<l n="3,1725"> Verdingheden om scat haer leven,</l>
<l>Ende hebben den tor op ghegheven.</l>
<l>Dit was op alder Apostelen dach,</l>
<l>Daer dese victorie op ghelach,</l>
<l>Int jaer Ons Heren wonnent die deghene</l>
<l n="3,1730"> Dusent ende elfwarf neghene.</l>
</div>
<div type="chapter"><head type="chapter">HOE GODEVAERT CONINC WART IN JHERUSALEM. <hi rend="italic">Dat XXII Capittel.</hi></head>
<l>Cortelike na dat die stat</l>
<l><pb n="342"/>Dat kerstene heer dus besat,</l>
<l>Gavense Reinoude den grave</l>
<l>Die hoede van den heilighen grave,</l>
<l n="3,1735"> Ende maecten Godevaerde coninc mede</l>
<l>Van Jherusalem, der heiligher stede;</l>
<l>Maer altoes hi en woude</l>
<l>Crone daer draghen van goude,</l>
<l>Daerse God van doernen droech.</l>
<l n="3,1740"> Sijns ondancs oec ghenoech</l>
<l>Wildi ghehinghen datmen dede</l>
<l>Prince noemen van der stede.</l>
<l>Een kersten was daer in de stat,</l>
<l>Die openbare wijsde dat</l>
<l n="3,1745"> Waer hi, van vresen ende van sorghen</l>
<l>Van den heidenen, hadde gheborghen</l>
<l>Een cruce van den houte Ons Heren:</l>
<l>Dat haelde men met groter eren,</l>
<l>Ende sende die liede mede,</l>
<l n="3,1750"> Ende aenbedent daer ter stede.</l>
<l>Daer na die hertoghe vernam</l>
<l>Dat groot heiden volc uut quam,</l>
<l>Van den soudaen van Babilone.</l>
<l>Den tor van Syon vaste ende scone</l>
<l n="3,1755"> Besette hi, ende nam met hem echt</l>
<l>Van Vlaenderen den grave Robbrecht,</l>
<l>Ende Tancreit, om dit doen,</l>
<l>Ende voer int dal van Ascaloen.</l>
<l>Daer quam een bode, die an hem sprac,</l>
<l n="3,1760"> Ende was bi namen geheten Vlac,</l>
<l>Die hem mare brengt aldus:</l>
<l>Dat comen ware Miraus,</l>
<l>Die hoechste, onder al die crone,</l>
<l>Onder den soudaen van Babilone,</l>
<l n="3,1765"> <pb n="343"/> Met here (noit en saghes man mee,</l>
<l>Ghelijc den zande van der zee),</l>
<l>Ende wilden Jherusalem belegghen.</l>
<l>Alse dit die hertoghe hoerde segghen,</l>
<l>Sende hi om den grave Reinout,</l>
<l n="3,1770"> Ende om den Norman mede stout,</l>
<l>Dat si quamen al met vlite,</l>
<l>Ende om Petren den heremite,</l>
<l>Ende om den Canselier Arnout,</l>
<l>Dat si brachten Ons Heren hout.</l>
<l n="3,1775"> Derwaert tract al, sonder lette,</l>
<l>Sonder dat men die stat besette.</l>
<l>Des anderdaghes waert al blide</l>
<l>Alsmen porde daer ten stride;</l>
<l>Want si waren wel ghescaert</l>
<l n="3,1780"> Ende metten cruce Gods bewaert.</l>
<l>Dit was op enen vridach</l>
<l>In den oghest, als ict versach.</l>
<l>Onder tors ende te voet</l>
<l>Haddenre donse in haer ghemoet</l>
<l n="3,1785"> Als coeps xx dusent man;</l>
<l>Ende die heidene nochtan</l>
<l>Haddenre drie hondert dusent bracht.</l>
<l>Daer mochtmen merken die Gods cracht;</l>
<l>Want xxx dusent wasser ghetelt</l>
<l n="3,1790"> Heidene doot op dat velt;</l>
<l>Ende in die poort van Ascaloen</l>
<l>Worden vertreden die daer ontvloen.</l>
<l>Drie dusent ende daer toe mee</l>
<l>Waren ghejaghet in die zee,</l>
<l n="3,1795"> Die men verdrincken sach al.</l>
<l><pb n="344"/>Soe vele men weet tghetal</l>
<l>Van den kerstenen en bleeffer niet een,</l>
<l>Die talwaerdich mensche sceen.</l>
<l>Die goede Robbrecht, die Norman,</l>
<l n="3,1800"> Was die des conincs standert wan,</l>
<l>Met silvere al om beslaghen:</l>
<l>Ten heilighen grave heeftmense ghedraghen,</l>
<l>Ende gheoffert Onsen Here,</l>
<l>In ghedenckenissen emmermere.</l>
<l n="3,1805"> Den roef, die men ghinder wan,</l>
<l>En mochte ghetellen gheen man,</l>
<l>Beide van silvere ende van goude,</l>
<l>Ende van beesten menichfoude.</l>
<l>Het wart al rike dat was ten stride.</l>
<l n="3,1810"> Te Jherusalem keerden si blide,</l>
<l>Ende dancten den heilighen grave</l>
<l>Ende Gode, van sijnre milder gave.</l>
</div>
<div type="chapter"><head type="chapter">HOE GODEVAERT DIE STAD EERDE ENDE SINE DOOT. <hi rend="italic">Dat XXIII Capittel. </hi></head>
<l>Na den zeghe van desen stride,</l>
<l>Dies de kerstene waren blide,</l>
<l n="3,1815"> Vele pelgrime te samen</l>
<l>Ane Godevaerde orlof namen.</l>
<l>Die vorbaerste van den heren</l>
<l>Wilden alle te lande keren,</l>
<l>Alse van Vlaendren die grave Robrecht,</l>
<l n="3,1820"> Ende Robbrecht die Norman echt.</l>
<l>Ende grave Justaes van Bonen</l>
<l>Keerde weder metten gonen,</l>
<l>Om den broeder Godevaert,</l>
<l><pb n="345"/>Int lant daer God ghepassijt waert.</l>
<l n="3,1825"> Ende die grave Reinout mede,</l>
<l>Dien keerde in goeden vrede</l>
<l>Den wech, dien si waren comen;</l>
<l>Want, alst die heidene hadden vernomen</l>
<l>Dat hi there van Babilone</l>
<l n="3,1830"> Verwonnen hadde alsoe scone,</l>
<l>Neghense hem ende lietense liden.</l>
<l>Dus voeren si wech metten bliden.</l>
<l>Godevaert bleef al daer int lant,</l>
<l>Ende hilt trike in sijn hant.</l>
<l n="3,1835"> Deerste clocken waren bi hem</l>
<l>Ghehanghen te Jherusalem.</l>
<l>Kanonneke sette hi ten heilighen grave,</l>
<l>Ende renten, met groter have.</l>
<l>Ornamente ende outaer</l>
<l n="3,1840"> Verchierde hi mede scone aldaer.</l>
<l>In dat dal van Josaphat,</l>
<l>In de kerke, tier stat,</l>
<l>Daer onse vrouwe begraven was,</l>
<l>Daer wi af gheloven das</l>
<l n="3,1845"> Dat si verrees, al te samen</l>
<l>Beide met zielen ende met lichamen,</l>
<l>Daer maecti een convent van nonnen,</l>
<l>Die ute sinen lande quamen gheronnen.</l>
<l>Enen patriarke mede</l>
<l n="3,1850"> Sette hi oec in die stede,</l>
<l>In Jherusalem, ende stichte</l>
<l>Meer dan ghesegghen can dit ghedichte.</l>
<l>Nu heeft Boemont vernomen,</l>
<l>Bi den pelgrimme die comen,</l>
<l n="3,1855"> <pb n="346"/> Ende ander liede die weder keren,</l>
<l>Hoe men Jherusalem wan met eeren,</l>
<l>Ende hoe Godevaert was mede</l>
<l>Here ende prince van der stede,</l>
<l>Ende oec wan die victorie scone</l>
<l n="3,1860"> Opten soudan van Babilone:</l>
<l>Om Boudene sende hi te Roas,</l>
<l>Die des princen broeder was,</l>
<l>Dat hi varen wilde met hem</l>
<l>Gods graf te siene te Jherusalem.</l>
<l n="3,1865"> In kersavende quamen die heren</l>
<l>Alle daer, met groter eren,</l>
<l>Daerse Godevaert ontfinc</l>
<l>Met cussene ende met blider dinc.</l>
<l>Opten kersdach ghinghen si ten grave</l>
<l n="3,1870"> Ons Heren, met groter have.</l>
<l>Daer na feesteerden si ene stont,</l>
<l>Ende custen malcanderen an den mont,</l>
<l>Ende elc keerde daer hi prince was;</l>
<l>Maer Bouden, here van Roas,</l>
<l n="3,1875"> En sach nemmermeer daer naer</l>
<l>Sinen broeder, dat es waer.</l>
<l>Godevaert hielt dat conincrike</l>
<l>Een jaer wel ende kerstenlike,</l>
<l>Drie daghe min, ende bleef doot,</l>
<l n="3,1880"> In berouwenissen groot,</l>
<l>Onbesmet van sinen live</l>
<l>In spotte, in nerenste, van allen wive,</l>
<l>Vromech, recht ende ghetrouwe.</l>
<l>Met groten onghetelden rouwe</l>
<l n="3,1885"> Groefmenne, ende met groter mesbare.</l>
<l><pb n="347"/>Aen den voet van monte Calvare.</l>
<l>Dese Godevaert was een van den drien sonen</l>
<l>Des graven Justaes van Bonen,</l>
<l>(Machtelden sone, als ict las,</l>
<l n="3,1890"> Die sgraven dochter van Brusele was)</l>
<l>Die te vallen was sere van machte,</l>
<l>Van grote Karels gheslachte.</l>
<l>Godevaerts moeder was sente Yde,</l>
<l>Die heilich was in haren tide.</l>
<l n="3,1895"> Van haren broeder, die sonder oer sterf,</l>
<l>Waest dat hi Lotrike verwerf:</l>
<l>Hi sterf int carnatioen, dats waer,</l>
<l>Dusent hondert ende oec een jaer.</l>
</div>
<div type="chapter"><head type="chapter">HOE BOUDEN, GODEVAERTS BROEDER, CONINC WERT. <hi rend="italic">Dat XXIV Capittel. </hi></head>
<l>Dat heilighe lant van over zee</l>
<l n="3,1900"> Riep jammerlike wach ende wee,</l>
<l>Om des goedes Godevaerts doot.</l>
<l>Tancreit, ende sommech here groot,</l>
<l>Ende Dagbert, die patriarke,</l>
<l>Rieden daer toe, vaste ende stercke,</l>
<l n="3,1905"> Dat men Boemonde soude halen,</l>
<l>Ende hem metter crone betalen.</l>
<l>Dat en wilden ghedoghen niet</l>
<l>Duutsche, Fransoise, wats ghesciet.</l>
<l>Doen wartmen te rade das</l>
<l n="3,1910"> Dat men sende tote Roas</l>
<l><pb n="348"/>Om Boudene, des hertoghen broeder;</l>
<l>Dat hi ware des riken behoeder.</l>
<l>Bouden quam, met rouwen groot,</l>
<l>Als hi wiste sijns broeders doot;</l>
<l n="3,1915"> Maer hi decket, alse die wise.</l>
<l>Om enen riddere van prise,</l>
<l>Boudene van Borghene, sinen neve,</l>
<l>Ontboet hi, ende heeft hem ghegheven</l>
<l>Roas, ende sette sine vaert</l>
<l n="3,1920"> Vaste te Jherusalem waert.</l>
<l>Drie hondert ridders hi ghewan,</l>
<l>Ende voetganghers dusent man.</l>
<l>Te Laidire voer hi dane,</l>
<l>Daer hem quam grave Reinout ane</l>
<l n="3,1925"> Van Sint Gielijs, die de stede</l>
<l>Hadde in sijnre mogenthede,</l>
<l>Die hem dede ere groot,</l>
<l>Ende beclaghede sijns broeders doot.</l>
<l>Ende alsi porren souden van dane</l>
<l n="3,1930"> Quam hem ane grote nieumare,</l>
<l>Dat die Turken ende die Sarrasine,</l>
<l>Die selden plaghen vriende te sine,</l>
<l>Wedersegghen wilden hem</l>
<l>Die vaert te Jherusalem.</l>
<l n="3,1935"> Sijn gheselscap wart vervaert:</l>
<l>Vele traker achter waert,</l>
<l>Ende maecten hem onghesont,</l>
<l>Datter cume bleven, tier stont,</l>
<l>Tors achtwarf xx man,</l>
<l n="3,1940"> Ende te voet vijfhondert nochtan.</l>
<l>Die Turken waren van Damas</l>
<l><pb n="349"/>Hadden den voerwijch, alst recht was,</l>
<l>Met twintich dusent op Boudine.</l>
<l>Daer en waren niet die Sarrasine,</l>
<l n="3,1945"> Noch en wisten van den stride.</l>
<l>Bouden wan den wijch met nide,</l>
<l>Ende sloech hem af soe meneghen man,</l>
<l>Dat ment ghetellen niet en can.</l>
<l>Der meester heren xl ende sevene</l>
<l n="3,1950"> Soe vinc hi daer, ende hilt te levene.</l>
<l>Die Sarrasine wordens gheware</l>
<l>Ende ghingen vlien met hare scare.</l>
<l>Bouden groter roef daer wan,</l>
<l>Ende voer voert vaste an</l>
<l n="3,1955"> In de stat te Jherusalem.</l>
<l>Hi waert ghewijt te Bethleem</l>
<l>Coninc, alst wel te redene sceen,</l>
<l>Alsmen screef elfhondert ende een</l>
<l>Dat carnacioen Ons Heren.</l>
<l n="3,1960"> Doen hi coninc wart met eren</l>
<l>Want hi cume, onder hem,</l>
<l>Int rike van Jherusalem,</l>
<l>Vierhondert ridderen ten wapenen goet,</l>
<l>Ende onmenich man te voet,</l>
<l n="3,1965"> Ende nemmeer vesten, verre noch na,</l>
<l>Dan Jherusalem ende Rama</l>
<l>Ende Jop, die havene van Cayphas,</l>
<l>Die op die Meden ghewonnen was,</l>
<l>Ende sinte Abrahams casteel,</l>
<l n="3,1970"> Daer hi begraven was al gheheel,</l>
<l>Ende daer Yve ende Adam</l>
<l>Onser alre vader sijn graf nam,</l>
<l>Daermen oec heren Ysaac</l>
<l>Ende Rebecken int erde stac,</l>
<l n="3,1975"> <pb n="350"/> Ende Jacob ende daer toe Lien:</l>
<l>Die stont doen in onser partien.</l>
<l>Opten Paeschavent, daer naer,</l>
<l>Was in Jherusalem groot vaer;</l>
<l>Want dat vier, dat te comene pleghet</l>
<l n="3,1980"> Van den hemele, ende daer gheweghet,</l>
<l>Meerde tien daghe al dure,</l>
<l>Toten paeschdaghe ter eerster ure:</l>
<l>Doen ontstac die lampe int heilich graf,</l>
<l>Ende daer na alle dandere daer af</l>
<l n="3,1985"> Onstaken, sonder menschen hant,</l>
<l>Dies men vroe was doe ment vant.</l>
<l>Dit verstaen wi over waer,</l>
<l>Ende weten wel, over claer,</l>
<l>Dat in Paeschavende sende Gods gave</l>
<l n="3,1990"> In de lampe ten heilighen grave</l>
<l>Een vier, daer si onsteken af,</l>
<l>Ende dan haelt ment int heilighe graf</l>
<l>Dat vier, ende ontsteket dander voert</l>
<l>In de kerken vander poert.</l>
<l n="3,1995"> Een hospitael staet daer bi,</l>
<l>Alse historien segghen mi,</l>
<l>Dat die grote Karel maken dede,</l>
<l>Doen hi Jherusalem suverde, die stede,</l>
<l>Van den heidenen, diere in laghen,</l>
<l n="3,2000"> Als ghi hier voren horet saghen.</l>
<l>Ende dat Godevaert warp onder hem</l>
<l>Dat lant van Jherusalem,</l>
<l>Was daer, na dat Karel was daer,</l>
<l>Ontrent vier hondert ende xc jaer.</l>
<l n="3,2005"> Dus was Karel ende Godevaert</l>
<l><pb n="351"/>(Dese twee kempen waert)</l>
<l>Beide uut Brabant gheboren,</l>
<l>Als ghi hier voer moghet horen;</l>
<l>Maer Karel en was gheen coninc daer,</l>
<l n="3,2010"> Al suverde hi tlant, ende maecte claer</l>
<l>Van den heidenen, diere in saten:</l>
<l>Hi voer weder sijnre straten,</l>
<l>Alse hi tlant hadde verwaert;</l>
<l>Maer hertoghe Godevaert</l>
<l n="3,2015"> Was deerste coninc daer vercoren</l>
<l>Van deser side sberghs, als wijt horen,</l>
<l>Int lant van Jherusalem.</l>
<l>Bouden, sijn broeder, was na hem</l>
<l>Coninc wel na achtien jaer:</l>
<l n="3,2020"> Hi was der heidene plaghe swaer.</l>
<l>Hi wan Cesarien in Palestine,</l>
<l>Akers bereit hi met groter pine,</l>
<l>Beide Assur ende Saiette,</l>
<l>Daer hi kerstenvolc in sette.</l>
<l n="3,2025"> Int eerste jaer van sijnre crone</l>
<l>Wan hi ene victorie scone,</l>
<l>Int dal van Ramas, opten soudaen,</l>
<l>Dien Babilone was onderdaen.</l>
<l>Soe mat maecte hi die Sarrasine,</l>
<l n="3,2030"> Dat niemant dorste bestaen pine</l>
<l>Den coninc Boudene te stridene an,</l>
<l>Emmer enen teghen tien man.</l>
</div>
<div type="chapter"><head type="chapter"><pb n="352"/> HOE GODEVAERT METTEN BAERDE HERTOGHE WART. <hi rend="italic">Dat XXV Capittel. </hi></head>
<l>Na den goeden Godevaert van Bolioen,</l>
<l>Die over zee inde sijn doen,</l>
<l n="3,2035"> Soe bleef dat lant van Lothrike</l>
<l>Van Lymborch hertoghe Heinrike,</l>
<l>Die der onghetrouwer man was een,</l>
<l>Als hem namaels wel sceen;</l>
<l>Want sine onghetrouwicheit</l>
<l n="3,2040"> Die brachtene in selc leet</l>
<l>Dat hi Lothrike verloes, met allen</l>
<l>Dat hem te dele was ghevallen</l>
<l>Van den goeden Godevaerde,</l>
<l>Die Jherusalem wan metten swaer de;</l>
<l n="3,2045"> Ende hoe dat toe quam willic u</l>
<l>Met corten woerden segghen nu.</l>
<l>In desen tiden, als men siet,</l>
<l>Was een keiser, die Heinric hiet,</l>
<l>Goet van levene, out van daghen:</l>
<l n="3,2050"> Die yeesten horen wi ghewaghen</l>
<l>Dat hi verwan in sinen tide</l>
<l>Enen vijftich grote stride,</l>
<l>Ende vijftich jaer haddi in den rike</l>
<l>Crone ghedraghen eerlike,</l>
<l n="3,2055"> Doen hi van der werelt sciet.</l>
<l>Enen sone liet hi, die Heinric hiet,</l>
<l>Die de crone al tenen gader</l>
<l>Nemen woude sinen vader,</l>
<l>Ende met crachte daer uut verdriven,</l>
<l n="3,2060"> Ende woude selve keiser bliven,</l>
<l>Soe dat dat orloghe omt gone</l>
<l><pb n="353"/>Tusschen den vader ende den sone</l>
<l>Langhe stont met groter crachte,</l>
<l>Dies dese hertoghe vele toe brachte</l>
<l n="3,2065"> Van Lymborch, daer Lothrike op was</l>
<l>Verstorven, als ict hier voren las.</l>
<l>Selc stont was hijs algader</l>
<l>Metten sone ieghen den vader;</l>
<l>Selc stont halp hi den vader striden,</l>
<l n="3,2070"> Ende nam ghiften in beiden siden,</l>
<l>Als een man van cleinre trouwen,</l>
<l>Dat hem sinder moeste rouwen;</l>
<l>Want die oude keiser sterf,</l>
<l>Ende sijn sone die bewarf</l>
<l n="3,2075"> Die crone in sijnre macht,</l>
<l>Ende als hi hem heeft bedacht</l>
<l>Van des mans onghetrouwichede,</l>
<l>Die hi hem ende sinen vader dede,</l>
<l>Ontseide hi hem al tlant ghemeenlike,</l>
<l n="3,2080"> Dat hi hilt van den keiserrike,</l>
<l>Ende gaeft van Lovene Godevaerde,</l>
<l>Die men hiet metten baerde,</l>
<l>Daer ic u seide voer van,</l>
<l>Eer ic die heilighe vaert began;</l>
<l n="3,2085"> <pb n="354"/> Want hine van herte sere minde</l>
<l>Om dat hien goet ende ghetrouwe kinde</l>
<l>Ende verhieffen daer toe hoghe,</l>
<l>Bi skeisers vonnisse te hertoghe</l>
<l>Over Lothrike ende Brabant,</l>
<l n="3,2090"> Dat sine maghen noch houden in hant.</l>
<l>Sine vorders sesse saten graven</l>
<l>Van Lovene met cleinre haven,</l>
<l>Ende waren ghesteken valschelike</l>
<l>Uut Vrancrike ende uut Lothrike,</l>
<l n="3,2095"> Dat haer erve met rechte was,</l>
<l>Alsoe ict hier vore las</l>
<l>Ten einde oec inden derden boec.</l>
<l>In weet wan hem quam die vloec;</l>
<l>Maer aldus quam soe Lothrike</l>
<l n="3,2100"> Ten rechter ore sekerlike,</l>
<l>Daert te rechte wesen soude,</l>
<l>Alsoet Onse Here selve woude;</l>
<l>Maer ter cronen dat ghi wel kint</l>
<l>En mochten si comen nie sint,</l>
<l n="3,2105"> Die hem Hughe die scalke man</l>
<l>Met valschen treken ave wan.</l>
<l><pb n="355"/>Die derde boec wart hier gheint,</l>
<l>Daer u bi es bekint</l>
<l>Hoe si graven, bi vele jaren,</l>
<l n="3,2110"> Van Lovene ende Brusele waren,</l>
<l>Ende hoe si weder alsoe ghedeghen</l>
<l>Dat si Lothrike weder vercreghen,</l>
<l>Daer si Heinrike ute verdreven</l>
<l>Van Lymborch, dient was bleven</l>
<l n="3,2115"> Van Godevaerde van Bolioen,</l>
<l>Die over zee einde sijn doen.</l>
</div>
</div>
<div type="part"><head type="part comment"><pb n="357"/> VIERDE BOEK.</head>
<div type="chapter"><head type="chapter comment">[Proloog]</head>
<l>Die vierde boec sal u leren</l>
<l>Hoe die Brabansche heren</l>
<l>Hertoghen bleven, gheweldechlike,</l>
<l>In Brabant ende in Lothrike,</l>
<l n="4,5"> Alsoet hem God woude gheonnen;</l>
<l>Hoe si tlant van Dalem wonnen,</l>
<l>Ende hoe die eerste hertoghe Jan</l>
<l>Dat lant van Limborch wan,</l>
<l>Ende hoe die Brabanters, ter selver tijt,</l>
<l n="4,10"> Te Woronc verwonnen den strijt,</l>
<l>Daer menich stout man snevede,</l>
<l>Ende hoe langhe dat elc levede.</l>
<l>Van den sessen, die behoren</l>
<l>Tesen boeke, moghedi horen</l>
<l n="4,15"> In corten woerden al gheseeght,</l>
<l><pb n="358"/>Ende waer elc begraven leeght.</l>
<l>Dese boec houet in</l>
<l>Sestien capittele, meer noch min.</l>
</div>
<div type="chapter"><head type="chapter">HOE GODEVAERT METTEN BAERDE REGNEERDE ENDE SINE DOOT. <hi rend="italic">Dat Eerste Capittel. </hi></head>
<l>Als van Lovene Godevaert metten baerde</l>
<l n="4,20"> Verheven wart met groter waerde,</l>
<l>Hertoghe van Lothrike te sine,</l>
<l>En mochti nochtan sonder pine</l>
<l>Dat lant wel behouden niet;</l>
<l>Want Heinric die hads verdriet</l>
<l n="4,25"> In sijn herte wel menichfoude</l>
<l>Dat hi sijn lant dus laten soude;</l>
<l>Ende woude hem ieghen setten.</l>
<l>Godevaert en waende oec niet letten</l>
<l>Hi en woude heer sijn int selve lant,</l>
<l n="4,30"> Dat hem die keiser gaf metter hant,</l>
<l>Ende ghinc orloghen op Heinrike,</l>
<l>Dat hi verliesen moeste Lothrike,</l>
<l>Ende verdreven bleef uut sinen lande,</l>
<l>Ende dede hem selke scande,</l>
<l n="4,35"> Dat hi Godevaerde, ten selven tide,</l>
<l>Moeste laten die westside</l>
<l>Van der Masen, al tenen male.</l>
<l>Dus wijde Godevaert sine pale,</l>
<l>Ende vercreech Lothrike met allen,</l>
<l n="4,40"> Dat sinen vorders was ontvallen.</l>
<l><pb n="359"/>Waert was hi ende liefghetal,</l>
<l>Met hoghen princen over al;</l>
<l>Ende sonderlinghe was hi ghemint</l>
<l>Van den keiser (om dat hien kint</l>
<l n="4,45"> Wijs, ghetrouwe ende stout):</l>
<l>Des haddi ere menichfout;</l>
<l>Want sine omsaten dwanc hi soe</l>
<l>Dat si sijnre vrientscap waren vroe,</l>
<l>Ende des sijns niet en dorsten ghenieten,</l>
<l n="4,50"> Ende al omme hem tsine lieten.</l>
<l>Hi was goet den Gods husen;</l>
<l>Hi stichte kerken ende clusen;</l>
<l>Hi toende wel bi daghe ende bi nachte</l>
<l>Dat hi was van Karels gheslachte.</l>
<l n="4,55"> Hoe langhe dat hi regnerende was</l>
<l>Dats dat ic niet en las;</l>
<l>Maer doen hi sterf screefmen, voerwaer,</l>
<l>Elf hondert ende veertich jaer</l>
<l>God Ons Heren incarnatioen,</l>
<l n="4,60"> Ende was eerlijc begraven doen</l>
<l>Te Affelgheem in die abdie:</l>
<l>Oec gaf hi ene partie</l>
<l>Van sinen goede daer binnen,</l>
<l>Om te hebbene die Gods minne.</l>
<l n="4,65"> Vier kindere liet die prince hoghe:</l>
<l>Godevaert, die bleef hertoghe,</l>
<l>Ende Heinric, die wart monnec daer na</l>
<l>Te Haffelgheem, als ic versta,</l>
<l>Ende Aliten, als ict bescreven vant,</l>
<l n="4,70"> Die coninghinne was van Enghelant,</l>
<l><pb n="360"/>End Yde, van Cleven gravinne,</l>
<l>Ende Clarisse, die om die Gods minne</l>
<l>Maghet bleef, ende maghet starf,</l>
<l>Daer si hemelrike mede verwarf.</l>
</div>
<div type="chapter"><head type="chapter">HOE AFELGHEEM EERST BEGONSTE. <hi rend="italic">Dat II Capittel. </hi></head>
<l n="4,75"> In dat carnacioen voerwaer</l>
<l>Dusent ende lxxxiij jaer</l>
<l>Began Affelgheem, dat cloester goet,</l>
<l>Als ic u sal maken vroet.</l>
<l>Daer dat cloester staet, sonder ghilen,</l>
<l n="4,80"> Woenden vijf ridders, tier wilen,</l>
<l>Die meest, in horen daghen,</l>
<l>Met rove te levene plaghen,</l>
<l>Ende daden meneghen onghenade</l>
<l>Met dade, met woerden, met overdade.</l>
<l n="4,85"> Nu ghevielt, als ict vernam,</l>
<l>Dat een monnec tote Aelst quam,</l>
<l>Hiet Vrederijc, alsment vint,</l>
<l>Ende was van Sent Peters te Ghint,</l>
<l>Die daer predicte ende leerde</l>
<l n="4,90"> Ende vele sondaren bekeerde;</l>
<l>Want hi was goet ende wijs.</l>
<l>Dese vijf ridders, in diere wijs,</l>
<l>Bekeerden van haren quaden daden</l>
<l><pb n="361"/>Bi des goets mans predicaden,</l>
<l n="4,95"> Ende stoeden haers rovens af;</l>
<l>Ende die goede man die gaf</l>
<l>Hem selken raet, datsi ter vaert</l>
<l>Ghinghen ten ardschen bisscop waert</l>
<l>Van Coelne, die hiet Annone,</l>
<l n="4,100"> Die alre heilicheit was ghewone,</l>
<l>Ende hi absolverese, tien selven stonden,</l>
<l>Van al gader haren sonden,</l>
<l>Ende beval hem ende gheboet dat</l>
<l>Dat si ter selver stat,</l>
<l n="4,105"> Voer al hare misdade,</l>
<l>Daer si gheoeffent hadden haer dade</l>
<l>Met moerde ende met rove,</l>
<l>Maken souden, met goeden ghelove,</l>
<l>Een Godshuus, daermen emmermere</l>
<l n="4,110"> Dienen soude Onsen Here.</l>
<l>Die ridders waren harde blide,</l>
<l>Ende keerden weder ten selver tide,</l>
<l>Ende dancten Onsen Here God,</l>
<l>Alse die ghene die dat ghebot</l>
<l n="4,115"> Willijc micten te doene al,</l>
<l>Dat hem die bisscop beval.</l>
<l>Dus soe sijn si, sonder waen,</l>
<l>Al haers goets af ghegaen,</l>
<l>Ende quamen met oetmoedicheden</l>
<l n="4,120"> Soe arm ter selver steden,</l>
<l>Op Sinte Peters avent, alsmen seeght,</l>
<l>Die te midden somere gheleeght,</l>
<l>Dat si cume, na minen wane,</l>
<l><pb n="362"/>Een cledekijn brochten ane,</l>
<l n="4,125"> Ende enen halven case, ende drie broot,</l>
<l>Ende een deel corens niet groot.</l>
<l>Dit was alt goet, voerwaer,</l>
<l>Dat si ter steden brochten daer,</l>
<l>Om Gode te dienen voert mere.</l>
<l n="4,130"> Maer die goedertierenheit van Onsen Here,</l>
<l>Die den sinen niet af en gaet,</l>
<l>Halp hen alsoe, dat verstaet,</l>
<l>Dat si daer, binnen drie jaren,</l>
<l>Alsoe verre hadden ghevaren</l>
<l n="4,135"> Dat bisscop Gheraert van Camerike,</l>
<l>Die van doeghden was rike,</l>
<l>Al tote daer quam om dat,</l>
<l>Ende wide die heilighe stat</l>
<l>In Sinte Peters ere,</l>
<l n="4,140"> Ende in Sinte Pauwels mere.</l>
<l>Adele, die gravinne waert,</l>
<l>Ende heer Henric, ende Godevaert</l>
<l>Vrijden die stede openbare,</l>
<l>Om enen cloester te maken dare.</l>
<l n="4,145"> Ende dese vijf goede liede</l>
<l>Ontfinghen tote hem, met miede,</l>
<l>Monneke, met groter eren,</l>
<l>Die hem monnecs ordene souden leren.</l>
<l>Aldus, als wijt gheweten connen,</l>
<l n="4,150"> Wart dit cloester eerst begonnen.</l>
</div>
<div type="chapter"><head type="chapter"><pb n="363"/> VAN GODEVAERDE GODEVAERTS SONE METTEN BAERDE. <hi rend="italic">Dat III Capittel. </hi></head>
<l>Alse Godevaert metten Baerde</l>
<l>Bestaet was ter aerde,</l>
<l>In die abdie te Affelgheem,</l>
<l>Doen bleef hertoghe na hem,</l>
<l n="4,155"> In Lothrike, Godevaert, sijn sone.</l>
<l>Coninc Coenraet, die de crone</l>
<l>In Almanien droech tier stont,</l>
<l>Alsoe den yeesten wel es cont,</l>
<l>Minde desen oit sint,</l>
<l n="4,160"> Om dat hi den vader hadde ghemint,</l>
<l>Ende dede hem ere in sinen live,</l>
<l>Ende gaf hem tenen wive</l>
<l>Lutgaerden, alsoe ict las,</l>
<l>Die sijns wijfs suster was,</l>
<l n="4,165"> Die hertoghinne was op dien dach</l>
<l>Van den lande van Salsebach.</l>
<l>Int ander jaer dat Godevaert,</l>
<l>Die jonghe, hertoghe waert,</l>
<l>Ghedachte van Limborch Heinrike</l>
<l n="4,170"> Hoe hi die ere van Lothrike</l>
<l>Gheheellijc hadde verloren,</l>
<l>Die sijn vader hilt te voren,</l>
<l>Ende trac met crachten in Godeverts lant,</l>
<l>Ende goet ende rente, die hi vant</l>
<l n="4,175"> Bi sinen lande al omme staen,</l>
<l>Heeft hi al ane ghevaen;</l>
<l><pb n="364"/>Ende die Godevaerts vriende waren, als hem dochte,</l>
<l>Die crancti waer dat hi mochte.</l>
<l>Alse Godevaert dit vernam,</l>
<l n="4,180"> Swaerlike hijt ane nam,</l>
<l>Ende trac henen, metter spoet,</l>
<l>Met vele volcs tors ende te voet,</l>
<l>Ende belach Sint Truden, die vaste stat;</l>
<l>Want hi hadde vernomen dat</l>
<l n="4,185"> Dat si Heinrike waren hout,</l>
<l>Ende dwancse daer toe, met ghewout,</l>
<l>Dat si hem die stat op moesten gheven.</l>
<l>Ende souden si in payse leven,</l>
<l>Si moesten alle ten heilighen sweren</l>
<l n="4,190"> Dat si hem nemmermeer en souden deren;</l>
<l>Ende swoeren hem hulde ende trouwe.</l>
<l>Van daer voer hi, als ict scouwe,</l>
<l>Met groter macht binnen Aken,</l>
<l>Ende dede hem daer voget maken</l>
<l n="4,195"> Van goede ende van renten doe,</l>
<l>Dat Lothrike behoerde toe.</l>
<l>Oec sat hi twee daghe mede</l>
<l>In den stoel van srechts stede,</l>
<l>Ende dwanc die porteren met ghewoude</l>
<l n="4,200"> Dat si vielen an sijn houde,</l>
<l><pb n="365"/>Ende toende hen selke mogenthede</l>
<l>Dat niemant en was in die stede,</l>
<l>Knecht, here, noch geen vorste,</l>
<l>Die Godeverts onvrient wesen dorste;</l>
<l n="4,205"> Ende es alsoe thuus ghekeert,</l>
<l>Sere ontsien ende gheheert.</l>
</div>
<div type="chapter"><head type="chapter">VAN DEN DERDEN HERTOGHE GODEVERDE. <hi rend="italic">Dat IV Capittel.</hi></head>
<l>Doemen screef Gods incarnacioen</l>
<l>Dusent ende hondert xliij, doen</l>
<l>Starf dese ander Godevaert,</l>
<l n="4,210"> Die haestelike belopen waert</l>
<l>Metter doot, in dat vierde jaer</l>
<l>Van sinen hertoechdome, dats waer.</l>
<l>Te Lovene in sinte Peters kerke</l>
<l>Leghet hi, als ict mercke,</l>
<l n="4,215"> Opden choer in de zuutside</l>
<l>(Ic hebt gesien te meneghen tide).</l>
<l>Sijn kint, dat hi na hem liet,</l>
<l>Dat die derde Godevaert hiet,</l>
<l>Was min out al te gader</l>
<l n="4,220"> Dan een jaer doen sterf sijn vader.</l>
<l>Coninc Coenraet, als ict vinde,</l>
<l>Confirmeerde desen kinde</l>
<l>Alle heerscappe ende macht,</l>
<l><pb n="366"/>Die sine vorders hare hadden bracht,</l>
<l n="4,225"> Die si van den keiser hadden ontfaen,</l>
<l>Als ghi voren hebt verstaen.</l>
<l>Doen dese Godevaert was een kint</l>
<l>Waren heren al omtrint,</l>
<l>Die desen kinde uter hant</l>
<l n="4,230"> Worpen renten ende lant</l>
<l>Een groot deel, met ghewout,</l>
<l>Als heer Woutere Berthout,</l>
<l>Dien de boeke tallen steden</l>
<l>Edel ende groot heten van seden,</l>
<l n="4,235"> Ende van Grimberghen Godevaert:</l>
<l>Dese destrueerden metter vaert</l>
<l>Nedlaer al inden gront,</l>
<l>Dat bi Vilvoerden stont.</l>
<l>Oec braken si, ende testoerden,</l>
<l n="4,240"> Beide zale ende dorp te Vilvoerden,</l>
<l>Ende roefden, te tien stonden,</l>
<l>Beesten ende goet dat si vonden.</l>
<l>Dat kint was jonc te selken doene,</l>
<l>Soe dat quamen des kints baroene,</l>
<l n="4,245"> Ende wilden helpen haren here,</l>
<l>Dat hi behilt goet ende ere.</l>
<l>Volcs namen si een deel,</l>
<l>Ende belaghen dat sterke casteel,</l>
<l>Dat doen Grimberch hiet.</l>
<l n="4,250"> <pb n="367"/> Die al noch den berch siet</l>
<l>Mach merken, op desen dach,</l>
<l>Dat hi noit meerren en sach.</l>
<l>Dat huus anestredense met machte,</l>
<l>Ende wonnent doen met crachte,</l>
<l n="4,255"> Ende worpent in den gront al neder:</l>
<l>Noit en quam thuus op weder.</l>
<l>Die baroene worden beraden</l>
<l>Dat si haren here halen daden,</l>
<l>Metter wieghen, daer ten selven tiden,</l>
<l n="4,260"> Ende brachtenen daer ten stride.</l>
<l>Alse die vianden dat sien,</l>
<l>Worden si soe versaecht van dien</l>
<l>(Alsoe den kinde halp Ons Here),</l>
<l>Dat si verbloden soe sere,</l>
<l n="4,265"> Dat si blide waren dat si mochten</l>
<l>In hant gaen onghevochten.</l>
<l>Nochtan, eert wel mochte comen</l>
<l>Ten paise, hadden si ghenomen</l>
<l>Grote scade daer int lant,</l>
<l n="4,270"> Want Grimberghen was verbrant,</l>
<l>Ende dat cloester al te male,</l>
<l>Dus behilden, ten selven male,</l>
<l>Die Brabanters haren here</l>
<l>Beide sijn lant ende sijn ere.</l>
<l n="4,275"> Hets gheseit menich werven:</l>
<l>Eer si haren here lieten onterven,</l>
<l>Oft van sire ere bederven,</l>
<l>Si souden eer alle sterven.</l>
<l>Alse dese derde Godevaert voerwaer</l>
<l n="4,280"> <pb n="368"/> Hertoghe seventien jaer</l>
<l>Hadde gheweest in Lothrike,</l>
<l>Nam hi te wive wettelike</l>
<l>Margrieten, die dochter was</l>
<l>Heinrics van Limborch, als ict las,</l>
<l n="4,285"> Ende daer mede wert versoent die veede,</l>
<l>Die ghestaen hadde met groten leede,</l>
<l>Sint dat Godevaert, die vrome man,</l>
<l>Lothrike metten swaerde wan,</l>
<l>Ende Heinrics vader daer ute dreef,</l>
<l n="4,290"> Als ict hier voren bescreef.</l>
<l>Godevaert wart ghegheven daer</l>
<l>Te huwelike, weet voerwaer,</l>
<l>Met sinen wive, te sijnre partien,</l>
<l>Van sent Truden die voghedien,</l>
<l n="4,295"> Ende dat casteel van Rode mede,</l>
<l>Met al den renten van der stede.</l>
<l>Oec wart hem gheconfirmeert dare:</l>
<l>Wanneer Heinric doot ware</l>
<l>Dat hem Lijmborch half dat lant</l>
<l n="4,300"> Comen soude in de hant,</l>
<l>Vrielike te sijnre bederve,</l>
<l>Ghelijc sinen vaderliken erve.</l>
<l>Ane dese Margarete soe wan</l>
<l>Dees derde Godevaert twee man:</l>
<l n="4,305"> Deen was Heinric, alsmen siet,</l>
<l>Deerste hertoghe die Heinric hiet,</l>
<l>Dander dat was Aelbrecht, die sat</l>
<l>Bisscop te Ludeke, in die stat,</l>
<l>Die keiser Heinric martelien dede</l>
<l n="4,310"> Te Riemen, buten der stede,</l>
<l><pb n="369"/>In december, als ict vinde,</l>
<l>Op die sevende kalinde.</l>
<l>Tonser Vrouwen soe leeght hi daer.</l>
<l>Oec scrijft men ons, voerwaer,</l>
<l n="4,315"> Dat die goede Woutere Berthout,</l>
<l>Die men edel heet ende stout,</l>
<l>Ende over zee hadde geweest,</l>
<l>Starf doe, alsoe men leest,</l>
<l>Doen men screef elfhondert voerwaer</l>
<l n="4,320"> Ende daer toe lxxviij jaer.</l>
<l>Oec sach men doen, sonder waen,</l>
<l>Int selve jaer die sonne vergaen,</l>
<l>Ende daer na, int ander</l>
<l>Jaer, hilt die paus Alexander</l>
<l n="4,325"> Ghemeine concilie te Rome;</l>
<l>Ende daer na, als ict gome,</l>
<l>Seven jaer, een luttel mere,</l>
<l>Wan Saladijn, die heidensce here</l>
<l>Jherusalem, die heilighe stat,</l>
<l n="4,330"> Dien tkerstene volc doen besat.</l>
<l>Oec hadde Godevaert, dese hertoghe,</l>
<l>Ene dochter, die huwede hoghe,</l>
<l>Alijt hiet si, als ict kinne,</l>
<l>Ende was in Enghelant coninghinne.</l>
<l n="4,335"> Alse dese Margarete was verstorven</l>
<l>Heeft die Hertoghe Godevaert verworven</l>
<l>Een ander wijf, hiet Ymania,</l>
<l>Sgraven dochter van Loen, als ict versta,</l>
<l>Daer hi enen sone af liet,</l>
<l n="4,340"> Die Willem van Parweis hiet.</l>
<l>Dese hertoghe, dese derde Godevaert</l>
<l><pb n="370"/>Voer te Jherusalem waert,</l>
<l>Doen hi xl jaer hadde gheweest</l>
<l>Hertoghe, alsmen leest,</l>
<l n="4,345"> Ende over ses jaer daer na</l>
<l>Verstarf hi, als ict versta,</l>
<l>Alse riddere goet van sinen live,</l>
<l>Ende gheheert, leghet bi sinen wive</l>
<l>Margrieten te Lovene, als ict hore,</l>
<l n="4,350"> In de noortside van den chore.</l>
<l>In septembri dedi sinen inde</l>
<l>Op die twelfste kalinde.</l>
</div>
<div type="chapter"><head type="chapter">VAN HEINRIKE DIE TE COELNE STARF. <hi rend="italic">Dat V Capittel.</hi></head>
<l>Elf hondert lxxxiij jaer</l>
<l>Screefmen doen, weet voerwaer,</l>
<l n="4,355"> Doen dese derde Godevaert</l>
<l>Voer te hemelrike waert.</l>
<l>Doen soe liet hi Lothrike</l>
<l>Sinen outsten sone Heinrike,</l>
<l>Die vele doghede in sinen live:</l>
<l n="4,360"> Dese nam tenen wive</l>
<l>Machtilden van Bonen, als ict las,</l>
<l>Die grave Matheus dochter was,</l>
<l>Daer hi Heinrike ane wan,</l>
<l>Dien goeden ridder, dien stouten man,</l>
<l n="4,365"> <pb n="371"/> Die here bleef ints vader stede,</l>
<l>Ende Godevaert van Lovene mede,</l>
<l>Ende vier dochteren, die hi in huwelike</l>
<l>Bestaede harde hoechlike:</l>
<l>Deerste die hiet Marie,</l>
<l n="4,370"> Die edele vrouwe ende die vrie,</l>
<l>Die Keiserinne wart van Rome,</l>
<l>Keiser Ots wijf, als ict gome;</l>
<l>Dander was van Ghelre gravinne,</l>
<l>Grave Ots moeder, als ict kinne,</l>
<l n="4,375"> Ende Bisscops Heinrics daer toe mede</l>
<l>Van Ludeke der goeder stede,</l>
<l>Ende daer gravinne van Gulic toe;</l>
<l>Die derde dochter nam doe</l>
<l>Van Averne dien Grave,</l>
<l n="4,380"> Daer vele kindre quamen ave:</l>
<l>Deerste was heer Robbrecht,</l>
<l>Die grave bleef na recht</l>
<l>Van Averne ende van Bonen.</l>
<l>Noch soe haddi twee sonen,</l>
<l n="4,385"> Heren Guido, die biscop was</l>
<l>Van Vianen, alsoe ict las</l>
<l>Ende Willeme, die choerbisscop sat</l>
<l>Te Ludeke, al in die stat,</l>
<l>Ende Delphinen die, niet te sceerne,</l>
<l n="4,390"> Gravinne sat int hoghe Naverne,</l>
<l>Ende Bertouts wijf, van Mechlen Here.</l>
<l>Noch hadde hi kindere mere,</l>
<l>Die ic achter late bliven.</l>
<l>Ende wille u voert bescriven</l>
<l n="4,395"> Van der vierder dochter, die Machtelt hiet,</l>
<l>Diere en staet mi te verghetene niet:</l>
<l>Si was eerst, als ict kinne,</l>
<l><pb n="372"/>Van den Rine Palesgravinne,</l>
<l>Van Hollant gravinne daer na,</l>
<l n="4,400"> Conincs Willems moeder, als ict versta,</l>
<l>Van Almanien, een here groot,</l>
<l>Dien die Vrisen sloeghen doot.</l>
<l>Oec hadde si ene dochter, als ict scouwe,</l>
<l>Was gravinne van Henegouwe;</l>
<l n="4,405"> Ende Florens den jonghelinc,</l>
<l>Die te West-Capple die Vlaminghe vinc.</l>
<l>Dese scone gheslachte ende dese rike</l>
<l>Quamen van den ouden Heinrike,</l>
<l>Die van dien name deerste was,</l>
<l n="4,410"> Hertoghe van Brabant, als ict las.</l>
<l>Oec quam van hem dieghelijc</l>
<l>Van Herstalle here Heinrijc,</l>
<l>Ende ander liede die ic u</l>
<l>Al en can ghesegghen nu.</l>
<l n="4,415"> Doen des Heinrics wijf, vrou Machtelt,</l>
<l>Doot was, alsmen ons telt,</l>
<l>(Die sgraven dochter was van Bonen)</l>
<l>Dedi oec enen sconen</l>
<l>Huwelijc; want hi nam</l>
<l n="4,420"> Een ander vrouwe, daer oer af quam,</l>
<l>Conincs Philips dochter van Vrancrike</l>
<l>Marie, soe hietse sekerlike,</l>
<l>Daer een dochter af es bleven:</l>
<l>Die grave namse van Cleven.</l>
<l n="4,425"> Selden hebdi vernomen</l>
<l>Van enen man comen</l>
<l>Soe vele hogher gheslachten,</l>
<l>Die noch regneren met machten.</l>
<l>Dat van hem es comen sekerlike</l>
<l n="4,430"> Dats wide ghesprayt in ertrike,</l>
<l><pb n="373"/>Dat sijn die graven van Hollant,</l>
<l>Van Cleven, van Ghelrelant,</l>
<l>Van Averne, van Henegouwe.</l>
<l>Baenrutse, ridderen, die ic scouwe,</l>
<l n="4,435"> Die van desen oec comen sijn,</l>
<l>Die vindi int latijn,</l>
<l>Ende laet ic hier achter bliven;</l>
<l>Want te lanc rijst dat scriven.</l>
<l>Nu moghedi horen, sonder messen,</l>
<l n="4,440"> Van des Heinrics ghescienissen.</l>
</div>
<div type="chapter"><head type="chapter">HOE HI OVER ZEE VOER ENDE VINC DEN GRAVE VAN HOLLANT ENDE VAN GHELRE. <hi rend="italic">Dat VI Capittel.</hi></head>
<l>In des Heinrics ander jaer</l>
<l>Van sinen hertoghedome voerwaer,</l>
<l>Brac hi ende warp in gront</l>
<l>Duras, die borch, ter selver stont,</l>
<l n="4,445"> Ende int sesde jaer daer na</l>
<l>Maectise weder, als ict versta,</l>
<l><pb n="374"/>Ende voer int sgraven lant van Loen,</l>
<l>Die Gheraert was gheheten doen,</l>
<l>Ende verbarnde al dat hi daer vant,</l>
<l n="4,450"> Ende destrueerde sere al dat lant.</l>
<l>Dit was, alsoe ict hore luden,</l>
<l>Om die voghedie van Sentruden:</l>
<l>Daer viel hi voer, met groter macht;</l>
<l>Op die stat dat hi vacht</l>
<l n="4,455"> Bitterlike, ten selven tiden,</l>
<l>Datmen noch spreect van dien striden.</l>
<l>Int dertienste jaer dat Heinrijc</l>
<l>Hertoghe sat eerlijc,</l>
<l>Voer hi te Jherusalem ter stede,</l>
<l n="4,460"> Ende bisscop Conraet mede</l>
<l>Van Mense, die vrome pape,</l>
<l>Met andren groten gheselscape,</l>
<l>Ende wonnen Barach, die vaste stat,</l>
<l>Ende maecten die heidene soe mat,</l>
<l n="4,465"> Dat si vloen haerre straten,</l>
<l>Ende moesten die goede stat laten.</l>
<l>In dat achtienste jaer dat hi</l>
<l>Hertoghe sat quam hi bi</l>
<l>Uden, ende vacht metter hant</l>
<l n="4,470"> Ieghen Florense, grave van Hollant,</l>
<l>Ende ieghen Adolven, grave van Ghelre;</l>
<l>Maer Heinrics aventure was snelre,</l>
<l><pb n="375"/>Soe dat hi beide die graven vinc,</l>
<l>Ende pijnsde alsoe die dinc</l>
<l n="4,475"> Dat elc van hem, als ict vernam,</l>
<l>Sijn dochtere te wive nam.</l>
<l>Doen Heinric hadde gheweest met machte</l>
<l>Hertoghe twintich jaer ende achte,</l>
<l>Sint dat lant op hem bleef,</l>
<l n="4,480"> Doe men twalfhondert screef</l>
<l>Ende twalve, van Gods carnatioene,</l>
<l>Op die feeste van Ascentioene,</l>
<l>Voer hi te Ludeke in die stede,</l>
<l>Met groter menichfuldichede,</l>
<l n="4,485"> Te tertietide van dien daghe,</l>
<l>Daer hi dede grote plaghe</l>
<l>Van manslachte ende van rovene,</l>
<l>Boven tvolcs ghelovene;</l>
<l>Want hout, silver, scoenhede,</l>
<l n="4,490"> Al dat men vant in die stede,</l>
<l>Dat nam men al ende prant;</l>
<l>Papen ende clercken, die men vant,</l>
<l>Ontcledemen daer ter vaert;</l>
<l>Kerken en waren niet ghespaert:</l>
<l n="4,495"> Men nam ende sloech datter in was.</l>
<l>Sinte Lambrechts outaer, als ict las,</l>
<l>Was bevloiet met bloede root;</l>
<l>In sinte Peters kerke bleven doot</l>
<l>Si M ghesleghen ghinder;</l>
<l n="4,500"> Ende die wive ende die kinder,</l>
<l><pb n="376"/>Die daer bleven int ghemene,</l>
<l>En was niet harde clene,</l>
<l>Onder verdroncken ende ghevaen.</l>
<l>Doen dit was al ghedaen</l>
<l n="4,505"> Quam Hughe, van Ludeke bisscop,</l>
<l>Ende maecte enen sent hier op</l>
<l>Al tote Hoy in die stede,</l>
<l>Daer hi sijn paepscap comen dede,</l>
<l>Ende hertoghe Heinrike dede dan</l>
<l n="4,510"> Swaerlijc selve in den ban.</l>
<l>In dat ander jaer daer na</l>
<l>Quam Heinric weder, als ict versta,</l>
<l>Ende verbrande Tongren die poert,</l>
<l>Ende voer doer tlant, weder ende voert,</l>
<l n="4,515"> Ende strueerde weder met brande</l>
<l>Meest die dorpe van den lande,</l>
<l>Ende voer logieren met ghewelt</l>
<l>Te Steps, op dat hoghe velt.</l>
<l>Daer quam biscop Hughe ghevaren doen</l>
<l n="4,520"> Ende met hem Lodewijc, grave van Loen,</l>
<l>In october op dander ydus,</l>
<l>Int latijn lesen wijt aldus,</l>
<l>Ende versloech met cleinre scaren</l>
<l>Des hertoghen lieden, die daer waren,</l>
<l n="4,525"> Soe datter daer bleef wale</l>
<l>Ontrent twee dusent bi ghetale,</l>
<l>Meest van Lovene ende van Liere:</l>
<l>Die droncken daer van enen biere</l>
<l>(Van den selven sijn si, tien stonden,</l>
<l n="4,530"> <pb n="377"/> Met vrientscappen noch onder bonden).</l>
<l>Oec trocken si voert te handen,</l>
<l>Ende verbranden Leuwen ende Landen;</l>
<l>Ende die hertoghe bleef in die scade,</l>
<l>Dat vele quam bi quaden rade.</l>
<l n="4,535"> Hier bi mach men sien ende merken,</l>
<l>Dat quaet doet storen kerken;</l>
<l>Want men seide, overwaer,</l>
<l>Dat si hadden dese plaghe daer</l>
<l>Om die onseden, ende die scaden,</l>
<l n="4,540"> Die si der heiligher kerken daden</l>
<l>Binnen Ludeke, daer te voren,</l>
<l>Als ghi mi moghet segghen horen.</l>
<l>Twelf hondert screefmen op die ure</l>
<l>Ende dertien, doen die scofferture</l>
<l n="4,545"> Te Steps ghesciede van desen saken,</l>
<l>Bi den castele van Montenaken.</l>
</div>
<div type="chapter"><head type="chapter">HOE GRAVE FERRANT BELACH BRUSELE. <hi rend="italic">Dat VII Capittel. </hi></head>
<l>Int selve jaer dat dit ghesciede,</l>
<l>Dat Heinric dus verloes sijn liede,</l>
<l>Quam hem meer vernoys, in sinen ouden daghe,</l>
<l n="4,550"> Dat hi swaerlike moeste draghen;</l>
<l>Want van Vlaendren grave Ferrant,</l>
<l>Ende sconincs broeder van Enghelant,</l>
<l>Ende die grave van Bonen der stede,</l>
<l><pb n="378"/>Ende die grave van Hollant mede</l>
<l n="4,555"> Belaghen Brusele die stat;</l>
<l>Dat al ghedaen was om dat</l>
<l>Die hertoghe niet helpen en soude</l>
<l>Den coninc van Vrancrike, die woude</l>
<l>Vlaendren deren, alse hi dede;</l>
<l n="4,560"> Want hi hadde met sijnre moghenthede</l>
<l>Daer te voren Vlaendrenlant</l>
<l>Al doreherijt ende doerbrant,</l>
<l>Daer hem Heinric die hertoghe doe</l>
<l>Sere hadde ghehulpen toe.</l>
<l n="4,565"> Oec hadde die coninc doe gheacht</l>
<l>Over te treckene met groter macht,</l>
<l>Inghelant te winnen met stride,</l>
<l>Ende dede laden ten selven tide</l>
<l>Vele scepen al tote Ghent,</l>
<l n="4,570"> Die hi int Swin heeft ghesent,</l>
<l>Met wapenen ende met boghen,</l>
<l>Ende met selken dinghen, alse doghen</l>
<l>Ten orloghe, ende oec met scatte.</l>
<l>Die coninc vernam al datte</l>
<l n="4,575"> Van Inghelant, dat dus ware,</l>
<l>Ende sende sinen broeder dare,</l>
<l>Die gheroeft heeft ende ghegrepen</l>
<l>Des conincs vierhondert scepen,</l>
<l>Met rijcheiden diere in waren,</l>
<l n="4,580"> Ende isser met over ghevaren</l>
<l>In Enghelant, metter spoet.</l>
<l>Dus verloes Philips sijn goet</l>
<l>Van Vrancrike, sonder were.</l>
<l>Grave Ferrant met sinen here</l>
<l n="4,585"> Belach Brusele, om dese dinghen</l>
<l>Dat hi den hertoghe woude dwinghen</l>
<l><pb n="379"/>Stille te sittene, ende dat hi</l>
<l>Nemmermeer en soude staen bi</l>
<l>Philips, den coninc van Vrancrike.</l>
<l n="4,590"> Nu stont den hertoghe swaerlike;</l>
<l>Want hi hadde, saen daer te voren,</l>
<l>Wel twee dusent sijns volcs verloren,</l>
<l>In den strijt bi Montenake:</l>
<l>Hi sach sijn lant tonghemake,</l>
<l n="4,595"> Ende bedroeft, ende in groten toren,</l>
<l>Van die hare vriende hadden verloren,</l>
<l>Ende wart dies te rade ghinder</l>
<l>Dat hi gaf beide sijn kinder</l>
<l>Te ghisele den grave Ferrant,</l>
<l n="4,600"> Diese voerde in Vlaendrenlant.</l>
<l>Dus keerden in deser maniere</l>
<l>Dese graven alle viere,</l>
<l>Ende lieten Brusele die stat</l>
<l>Onghewonnen, ende na dat</l>
<l n="4,605"> Hadde hi sine kinder weder,</l>
<l>Die goede liede waren seder.</l>
</div>
<div type="chapter"><head type="chapter">VAN DEN STRIDE TE BOVINES. <hi rend="italic">Dat VIII Capittel. </hi></head>
<l>Int naeste jaer, na dat die dinc</l>
<l>Heinrike aldus verghinc,</l>
<l>Quam keiser Otto, te waren,</l>
<l n="4,610"> Neder tote Tricht ghevaren,</l>
<l>Ende nam te wive, hore ic lien,</l>
<l>Hertoghe Heinrics dochter Marien;</l>
<l><pb n="380"/>Ende Otte ende Heinric, tien stonden,</l>
<l>Worden met vrientscappen sere onderbonden,</l>
<l n="4,615"> Ende worden oec alsoe beraden,</l>
<l>Dat si staen wouden te staden</l>
<l>Van Vlaendren den grave Ferrant;</l>
<l>Want die coninc van Enghelant</l>
<l>Hads hem ghebeden, vriendelike.</l>
<l n="4,620"> Ieghen den coninc van Vrancrike</l>
<l>Quam doen die grave Ferrant,</l>
<l>Met al der hulpen dien hi vant,</l>
<l>Tenen stride van groter pinen,</l>
<l>Bi der brugghe van Bovinen,</l>
<l n="4,625"> Daer die coninc, sonder waen,</l>
<l>Dese vier graven heeft ghevaen</l>
<l>Van Vlaendren, van Bonen, van Hollant,</l>
<l>Ende des conincs broeder van Enghelant.</l>
<l>Keiser Otte, die grote here,</l>
<l n="4,630"> Ende Heinric hertoghe, sijn swere,</l>
<l>Hilden hem, onder hen tween,</l>
<l>Met haren volke soe vaste in een,</l>
<l>Dat si bleven onghevaen,</l>
<l>Ende den coninc sijn ontgaen.</l>
<l n="4,635"> Twelfhondert ende xiiij doen</l>
<l>Screefmen dat carnatioen,</l>
<l>Ende Heinric hadde doen, alsmen leest,</l>
<l>Dertich jaer hertoghe gheweest;</l>
<l>Ende hier na, over vier jaer,</l>
<l n="4,640"> <pb n="381"/> Wart die soene ghemaect claer</l>
<l>Tusschen Heinrike ende bisschop Hughen.</l>
<l>Dus hore ic den boeken tughen.</l>
</div>
<div type="chapter"><head type="chapter">HOE HEINRIC SIJN SONE DIE STADINGHERS VERWAN ENDE SINE DOOT. <hi rend="italic">Dat IX Capittel. </hi></head>
<l>Doen dese Heinric voerwaer</l>
<l>Hertoghe achtenveertich jaer</l>
<l n="4,645"> Hadde gheweest, met groter eren,</l>
<l>Doe men screef die jaren Ons Heren</l>
<l>Twelfhondert dertich ende viere,</l>
<l>Nam Heinric, die stoute fiere,</l>
<l>Die Heinrics outste sone was,</l>
<l n="4,650"> Dat cruce, als ict las,</l>
<l>Opt lant van Stadinghen,</l>
<l><pb n="382"/>Dat verre leeght doer Oestningen;</l>
<l>Want si hen eens deels hadden gheset</l>
<l>Ieghen der heiligher kerken wet.</l>
<l n="4,655"> Niet met sinen volke allene,</l>
<l>Maer met andren lande ghemene,</l>
<l>Die alle tcruce hadden ghenomen,</l>
<l>Es hi te Stadinghen comen.</l>
<l>Alse die van Stadinghen dit vernamen,</l>
<l n="4,660"> Trocken si alle te samen</l>
<l>Te velde, tier selver tijt,</l>
<l>Te voet, ende boden strijt,</l>
<l>Ende hadden ghescaert, als ict weet,</l>
<l>Voren scarp ende achter breet</l>
<l n="4,665"> Elc ene pike in sijn hant,</l>
<l>Gherecht op sinen viant,</l>
<l>Soe dat donse, ten selven tiden,</l>
<l>Niet toe en dorsten riden;</l>
<l>Want si dronghen soe vaste in een,</l>
<l n="4,670"> Dat daer en was en gheen</l>
<l>Toecomen met enighen daden,</l>
<l>Anders dan ter groter scaden.</l>
<l>Doen sprac van Matere die here:</l>
<l>"Het es ons grote oneere</l>
<l n="4,675"> Dat wi niet toe en dorren riden:</l>
<l>Laetse ons bestaen van besiden:</l>
<l>Si selen hare scare breken."</l>
<l>Mettien sijn si omme ghestreken</l>
<l>Ende sloeghen den tas al doot,</l>
<l n="4,680"> Datter noit een en onscoot.</l>
<l>Vier dusent bleeffer ghinder,</l>
<l><pb n="383"/>Sonder wijf ende kinder,</l>
<l>Dierre en was gheen ghetal,</l>
<l>Die men ten swerde dode al.</l>
<l n="4,685"> Om dien goeden raet van desen man</l>
<l>Seit men, dat hi den strijt verwan;</l>
<l>Ende al tote sinen goeden rade</l>
<l>Waren oec goet sine dade.</l>
<l>Dus keerden weder die heren,</l>
<l n="4,690"> Ende dancten Gode der eren;</l>
<l>Want in jonghen Heinrics side</l>
<l>En blever maer in den stride</l>
<l>Si twee, die men achten soude,</l>
<l>Alsoet die Gods wille woude.</l>
<l n="4,695"> In dat naeste jaer daer na</l>
<l>Starf te Colene, als ict versta,</l>
<l>Dees Henrics vader, Heinric doude,</l>
<l>Ende gout der naturen scoude,</l>
<l>Ende was eerlic bracht hier ave</l>
<l n="4,700"> Te Lovene, te sinen grave:</l>
<l>In sente Pieters kerke, als ict hore</l>
<l>Leghet hi ter middelt van den chore.</l>
<l>Achtenveertich jaer soe was hi</l>
<l>Hertoghe, gheloves mi,</l>
<l n="4,705"> Daer hi luttel stille binnen sat,</l>
<l>Hi en orloghede tenegher stat.</l>
<l>In de selve kerke ligghen mede</l>
<l>Begraven, teenre stede,</l>
<l>Sijn eerste wijf Machtelt,</l>
<l n="4,710"> Sijn dochter Marie met ghetelt,</l>
<l>Die keiserinne van Rome was,</l>
<l>Keiser Ottes wijf, als ict las;</l>
<l>Ende te Affelgheem in die abdie</l>
<l><pb n="384"/>Leghet sijn leste wijf Marie.</l>
</div>
<div type="chapter"><head type="chapter">HOE DANDER HEINRIC HERTOGHE WART ENDE WAT VAN HEM QUAM. <hi rend="italic">Dat X Capittel.</hi></head>
<l>  4,715 Int jaer Ons Heren, weet voerwaer,</l>
<l>Dusent ende twee hondert jaer</l>
<l>Ende dertich ende vive,</l>
<l>Alse doude Heinric van live</l>
<l>Te dode was comen menschelike,</l>
<l n="4,720"> Bleef sijn lant op Heinrike,</l>
<l>Sinen sone, den vromen man,</l>
<l>Diet volc van Stadinghen verwan,</l>
<l>Die ridderscap hadde verworven</l>
<l>Langhe eer sijn vader was verstorven:</l>
<l n="4,725"> Vrome was hi ten orloghe,</l>
<l>Ende van herten harde hoghe,</l>
<l>Soe dat menne vant</l>
<l>Groot ende swaer sinen viant.</l>
<l>Heinric, dese prince vrie,</l>
<l n="4,730"> Nam te wive ene, hiet Marie:</l>
<l>Hare maechscap, wanen si was,</l>
<l>Moghedi horen, als ict las.</l>
<l>Keiser Vrederijc doude</l>
<l>Die verdranc, alsoet God woude,</l>
<l n="4,735"> Daer hi orloghede over zee:</l>
<l>Daer hem die hitte dede wee,</l>
<l>Dedi ute sine wapene saen,</l>
<l>Ende es int coude water ghegaen;</l>
<l><pb n="385"/>Soe dat des coudes waters cracht</l>
<l n="4,740"> Hem benam al sine macht,</l>
<l>Ende hi verdranc dus jammerlike,</l>
<l>Dat scade was den keiserrike:</l>
<l>Dese Vrederijc liet enen sone:</l>
<l>Philips hiet hi, ende die gone</l>
<l n="4,745"> Was coninc van den Roemschen rike:</l>
<l>Drie dochteren haddi, waerlike;</l>
<l>Deene hi den coninc van Spaengien gaf,</l>
<l>Daer soe quam een coninc af;</l>
<l>Dander gaf hi den coninc van Behem:</l>
<l n="4,750"> Die vrouwe wan aen hem</l>
<l>Den coninc, den here groot,</l>
<l>Dien coninc Rodolve sloech doot.</l>
<l>Die darde, die Marie was ghenant,</l>
<l>Hadde te wive Heinric van Brabant,</l>
<l n="4,755"> Daer hi oec ane wan enen Heinrike,</l>
<l>Die hertoghe bleef van Lothrike.</l>
<l>Oec wan hi aen dese vrouwe</l>
<l>Viere dochteren, als ict scouwe:</l>
<l>Deerste hiet Machtelt,</l>
<l n="4,760"> Ende was in huwelike gheselt</l>
<l>Aen des conincs broeder van Vrancrike,</l>
<l>Die grave was waerlike</l>
<l>Van Artoys, van Sympole mede,</l>
<l>Daer hi aen wan, na menschelichede,</l>
<l n="4,765"> Robbrechte, den vromen grave,</l>
<l>Daer vele goeder liede quamen ave,</l>
<l>Der welker macht jammerlike</l>
<l>Sere wart ghevelt, voer Cortrike,</l>
<l>Daer die grote plaghe ghescieden</l>
<l n="4,770"> Van doden der edelre lieden.</l>
<l>Dander dochter, die hiet Marie,</l>
<l><pb n="386"/>Die hadde Heinric, die Hertoghe vrie,</l>
<l>Aen den hertoghe van Beyeren ghehuut,</l>
<l>Dies Brabant noch beruut;</l>
<l n="4,775"> Want die man liet hem bedrieghen.</l>
<l>Verraders, die gherne lieghen,</l>
<l>Die staken hem in sinen sinne</l>
<l>Dat si plaghe anders minne;</l>
<l>Ende hi quam, met moede groot,</l>
<l n="4,780"> Ende sloech der vrouwen af thoot,</l>
<l>Sonder haer scout, sijt seker des,</l>
<l>Dat heden daghes te wrekene es,</l>
<l>En si dat si, als men seghet,</l>
<l>Met ghelde af si gheleghet.</l>
<l n="4,785"> Die derde dochter, in waren dinghen,</l>
<l>Nam des lants grave van Doringhen:</l>
<l>Beatrijs was si gheheten:</l>
<l>Haer man starf, als wijt weten,</l>
<l>Ende doen trouwese, na hem,</l>
<l n="4,790"> Van Vlaendren grave Willem:</l>
<l>Van hare soe en quam niet</l>
<l>Want si sonder kint versciet.</l>
<l>Die vierde dochter Margriete hiet,</l>
<l>Ende wart te rade dat si liet</l>
<l n="4,795"> Dit heerscap van erdrike,</l>
<l>Om te regneren ewelike,</l>
<l>Ende wart nonne tHertoghendale,</l>
<l>In den cloester, weet men wale,</l>
<l>Daer si haer leven Gode diende,</l>
<l n="4,800"> Ende gaf daer in die grote tiende</l>
<l>Van Overijssche voerwaer,</l>
<l><pb n="387"/>Ende starf abdisse daer.</l>
<l>Dese Heinric, dese here groot,</l>
<l>Na sijns eersts wijfs doot</l>
<l n="4,805"> Nam hi ene edele vrouwe ende vrie,</l>
<l>Die was gheheten Sophie,</l>
<l>Sente Lijsbetten dochter, als ict las,</l>
<l>Die lantgravinne van Doringhen was:</l>
<l>Dese Sophie was oec goet,</l>
<l n="4,810"> Godfruchtich, ghestade ende vroet,</l>
<l>Ende si ghinc gherne, in haren daghen,</l>
<l>Daer arme liede siec laghen,</l>
<l>Ende troestese van der armoede,</l>
<l>Ende gaf hem van haren goede,</l>
<l n="4,815"> Ende wracht eens deels na dien,</l>
<l>Dat si an die moeder hadde ghesien.</l>
<l>An hare wan Heinric enen sone:</l>
<l>Heinric hiet oec die ghone,</l>
<l>Die lantgrave in Doringhen bleef,</l>
<l n="4,820"> Die hem niet wiseliken en bedreef.</l>
</div>
<div type="chapter"><head type="chapter">VAN DES ANDERS HEINRICS ORLOGHEN, ENDE HOE HI DAELHEM WAN. <hi rend="italic">Dat XI Capittel.</hi></head>
<l>Dese hertoghe Heinric van Brabant,</l>
<l>Die dander was alsoe ghenant,</l>
<l>Ende groetmoedich was gheheten,</l>
<l>Hilt grote orloghe, wildijt weten,</l>
<l n="4,825"> Tusschen der Mase ende den Rijn,</l>
<l>Dat daer noch is in scijn;</l>
<l><pb n="388"/>Want hi slechte ter selver stont</l>
<l>Randenrode tote inden gront,</l>
<l>Ende belach Coelne, die vaste stede,</l>
<l n="4,830"> Dat selden oit prince dede,</l>
<l>Ende street op die van binnen</l>
<l>Al en constise niet ghewinnen;</l>
<l>Maer wat hijs buten vesten vant</l>
<l>Waert al verherijt ende verbrant.</l>
<l n="4,835"> Voert trac hi bat opwaert</l>
<l>Tote Bonnen, in den wigaert:</l>
<l>Dien dedi houwen ende destrueren;</l>
<l>Maer niemant en dorste dat weren.</l>
<l>Hi doereet tlant, voert ende weder,</l>
<l n="4,840"> Ende leide sijnre viande hoverde neder.</l>
<l>Die wile dat hi voer Coelne lach,</l>
<l>Soe gheviel, op enen dach,</l>
<l>Dat sine sommere quamen gherant</l>
<l>Met visschen, al over tlant,</l>
<l n="4,845"> Dien si den hertoghe souden draghen,</l>
<l>Alsi alle daghen plaghen.</l>
<l>Ende daer si, ten selven tiden,</l>
<l>Vore Dalem souden riden,</l>
<l>Sijn des heren kindere af comen</l>
<l n="4,850"> Ende hebben hem den visch benomen,</l>
<l>Ende opt huus ghevoert, tharen rouwen,</l>
<l>Ende hebben die knapen sere te blouwen,</l>
<l><pb n="389"/>Die den hertoghe dit ghewaghen,</l>
<l>Wenende, met groten claghen.</l>
<l n="4,855"> Alse die hertoghe dit vernam</l>
<l>Wart hi wonderlike gram,</l>
<l>Ende swoer, behielde hem God tleven,</l>
<l>Hi souts hem den loen gheven,</l>
<l>Eer hi meer keerde in Brabant.</l>
<l n="4,860"> Ende als hi weder keerde te hant</l>
<l>En haddi hem sijns eeds niet vergeten,</l>
<l>Ende heeft Dalem beseten,</l>
<l>Dat hi wan met al den lande,</l>
<l>Ende noch hebben in de lande</l>
<l n="4,865"> Die hertoghen, sijt seker des,</l>
<l>Daer Brabant bi sterkere es</l>
<l>Ieghen elken here te weren,</l>
<l>Die hem in die side wilde deren.</l>
<l>Desen Heinrike, desen here</l>
<l n="4,870"> Dede die paus grote ere,</l>
<l>Dat hi hem tkeiserrike</l>
<l>Thuus sende, waerlike;</l>
<l>Maer hi gaeft voert harde scone</l>
<l>Willeme, sijnre suster sone,</l>
<l n="4,875"> Die grave was van Hollant</l>
<l>(Coninc Willem was hi ghenant),</l>
<l>Die Aken wan met groter pine,</l>
<l>Ende metten nauwen rade sine</l>
<l>Besat den stoel, met groter eren,</l>
<l n="4,880"> Ieghen alle diene wouden deren,</l>
<l>Ende bleef coninc ende here groot.</l>
<l>Sint sloeghene die Vriesen doot,</l>
<l>Dat Florens sijn sone sinder wrac,</l>
<l><pb n="390"/>Daermen meneghen Vries doot stac,</l>
<l n="4,885"> Dien sijn selfs liede sekerlike</l>
<l>Sint vermoorden jammerlike.</l>
<l>Dese Heinric, dese vrome man,</l>
<l>Diet lant van Dalem wan,</l>
<l>Sterf te Lovene, sekerlike,</l>
<l n="4,890"> Ende was begraven eerlike</l>
<l>Te Vileir in die abdien,</l>
<l>Doemen screef, hoer ic lien,</l>
<l>Twelfhondert Gods jare</l>
<l>Ende xlvij openbare.</l>
<l n="4,895"> Twelf jaer was hi here,</l>
<l>Na sinen vader, ende nemmere.</l>
</div>
<div type="chapter"><head type="chapter"><pb n="391"/> VAN DEN DERDEN HEINRIKE ENDE VAN SINEN GHESLACHTE. <hi rend="italic">Dat XII Capittel.</hi></head>
<l>Alse dese Heinric was doot</l>
<l>Bleef hertoghe ende here groot</l>
<l>Sijn sone, die derde Heinric,</l>
<l n="4,900"> Die ghewonnen was ghewaerlijc</l>
<l>Ane Marien, die Philips dochter was</l>
<l>Coninc van Rome, daer ic vore af las.</l>
<l>Dese Heinrijc was soe goedertieren</l>
<l>Ende soe hovesch in al sijnre manieren,</l>
<l n="4,905"> Dat men cume vertellen can.</l>
<l>Men wiste ghenen edelren man,</l>
<l>Doen hi leefde, in sinen daghen,</l>
<l>Noch soe hoghe van groten maghen.</l>
<l>Die edele oude keiser Vrederijc</l>
<l n="4,910"> (Die verdranc soe jammerlijc)</l>
<l>Was sijnre moeder oude vader,</l>
<l>Ende Philips was haer vader,</l>
<l>Die coninc was van Rome,</l>
<l>Ende die jonghe Frederijc, als ict gome,</l>
<l n="4,915"> Die keiser bleef ende jonc sterf,</l>
<l>Ende Heinrijc, diet keiserrike verwerf,</l>
<l>Ende keiser bleef na den broeder,</l>
<l>Waren broeder van sijnre moeder.</l>
<l><pb n="392"/>Van Jherusalem coninc Coenraet</l>
<l n="4,920"> Bestont hem in den derden graet;</l>
<l>Die keiser van Grieken Emanuel</l>
<l>Bestoet hem alsoe na oec wel.</l>
<l>Die in Behem ende in Spaengien droeghen cronen</l>
<l>Waren beide sijnre moyen sonen.</l>
<l n="4,925"> Coninc Willem, es ons becant,</l>
<l>Die grave was van Hollant</l>
<l>(In Aelmanien droech hi crone)</l>
<l>Was oec sijnre moyen sone.</l>
<l>Hertoghe Heinric, die edele man,</l>
<l n="4,930"> Die Baruch over zee wan,</l>
<l>Hi was sijn oude vader;</l>
<l>Ende dander Heinric, die beide gader</l>
<l>Stadinghen ende Daelhem verwan,</l>
<l>Was die vader diene wan;</l>
<l n="4,935"> Ende van Artoys grave Robbrecht</l>
<l>Was sijnre suster sone recht;</l>
<l>Ende van Ghelre die milde grave</l>
<l>Wasser moyen sone ave;</l>
<l>Ende sijn sone was die stoute man,</l>
<l n="4,940"> Diet lant van Limborch wan;</l>
<l>Ende Heinric, in waren dinghen,</l>
<l>Die lantgrave van Doringhen,</l>
<l>Was sijn gherechte broeder,</l>
<l>Ja van vader, niet van moeder.</l>
<l n="4,945"> Nu merct oft van machte</l>
<l>Iet groot was sijn gheslachte.</l>
<l>Soete was sijn anescouwen,</l>
<l>Ghemaniert ghelijc eenre vrouwen;</l>
<l>Edelijc was hi van leden;</l>
<l n="4,950"> Nochtan edelre van seden.</l>
<l>Dit was deerste, es ons becant,</l>
<l><pb n="393"/>Diemen hertoghe screef van Brabant;</l>
<l>Want sine vorders ghemeenlike</l>
<l>Screven hertoghen van Lothrike</l>
<l n="4,955"> In haren tiden, ende anders niet.</l>
<l>Ende die de dinc te rechte besiet</l>
<l>Soe es daer goede redene toe,</l>
<l>Ende mach u segghen alsoe hoe:</l>
<l>Om dat een man es gheseten</l>
<l n="4,960"> Op die Mosele, die hem doet heten</l>
<l>Oec hertoghe van Lothrike,</l>
<l>Om dat daer bi claerlike</l>
<l>Dat ondersceet sal sijn becant,</l>
<l>Soe scrijftmen oec van Brabant;</l>
<l n="4,965"> Want dien hertoghe van den Moseleren,</l>
<l>Alsoe ons die yeesten leren,</l>
<l>Soe en bestaet die name twint</l>
<l>Van Lothrike, dats wel bekint,</l>
<l>Al eest dat haer herthogheriken</l>
<l n="4,970"> Binnen Lothrike beide striken;</l>
<l>Die titel nochtan van Lothrike</l>
<l>Hoert te Brabant sekerlike;</l>
<l>Ende dat toent de moenc Seghebrecht</l>
<l>Van Gembloes, wel na sijn recht,</l>
<l n="4,975"> Want hi seeght, in Goceloens tide,</l>
<l>(Daer ic u hier over lide,</l>
<l>Die hertoghe van Lothrike bleef</l>
<l>Na sinen vader, die verdreef</l>
<l>An den keiser Heinrike,</l>
<l n="4,980"> Sint dat Karle soe jammerlike</l>
<l>Bi Hughe Capette bleef doot,</l>
<l><pb n="394"/>Dat ic u boven seide al bloot)</l>
<l>Doen sterf Vrederijc, al sonder sceren,</l>
<l>Die hertoghe was der Moseleren;</l>
<l n="4,985"> Ende om dat hem niet was bleven</l>
<l>Knapelen kint, soe wart ghegheven</l>
<l>Sijn hertoghedom Gocelone,</l>
<l>Die beide de lande hilt scone,</l>
<l>Der Lothrikers ende der Moselaren.</l>
<l n="4,990"> Als Goceloen doot was, te waren,</l>
<l>Doen worden weder van een</l>
<l>Die lande ghesceiden in tween,</l>
<l>Ende der Moselaren lant</l>
<l>Dat wart ghegheven te hant</l>
<l n="4,995"> Enen, die hiet deerste Albrecht,</l>
<l>Die doet sloech in een ghevecht</l>
<l>Godevaert, Goceloens sone;</l>
<l>Ende alse versleghen was die ghone,</l>
<l>Wart tlant ghegheven in de waerde</l>
<l n="4,1000"> Van Elsaten enen Gheraerde;</l>
<l>Ende die Gheraert, ende die na hem quamen,</l>
<l>Behilden van Lothrike den namen,</l>
<l>Dat onrecht was, alse ghi wale</l>
<l>Nu hoert ane mine tale;</l>
<l n="4,1005"> Want, doen die lande ghesceiden waren,</l>
<l>Doen bleef Lothrike, te waren,</l>
<l>Godevaerde, Goceloens sone:</l>
<l>Die Pilike Godevaert hiet die gone;</l>
<l>Want hi altoes vechtens gherde.</l>
<l n="4,1010"> Ende na desen Godevaerde</l>
<l>Bleef op sinen sone Lothrike</l>
<l>Godevaerde metten bult, waerlike.</l>
<l><pb n="395"/>Om dat hi gheen kint en wan</l>
<l>Soe bleef Lothrike dan</l>
<l n="4,1015"> Op sijnre suster sone, Godevaerde</l>
<l>Van Bolioen, die metten swaerde</l>
<l>Tlant van over zee verwarf.</l>
<l>Want hi oec sonder kint sterf</l>
<l>Soe bleef na hem Lothrike</l>
<l n="4,1020"> Van Lymborch hertoghe Heinrike,</l>
<l>Ende hem want af, metten swaerde,</l>
<l>Van Lovene Godevaert metten Baerde,</l>
<l>Als ghi hier voren hebt ghehoert.</l>
<l>Ende aldus ist comen voert</l>
<l n="4,1025"> Dat sine nacomelinghe al te samen</l>
<l>Van Lothrike hilden den namen.</l>
<l>Dus eest ter waerheit al ghesciet.</l>
<l>Oec en screven si anders niet</l>
<l>Tote op desen derden Heinrike,</l>
<l n="4,1030"> Dan hertoghe van Lothrike.</l>
<l>Ende om dat ghijt te bat weten sout</l>
<l>Wie die name te rechte behout,</l>
<l>Soe screef men mede van Brabant;</l>
<l>Oec heeft van Brabant tlant</l>
<l n="4,1035"> Van Lothrike altoes gheweest</l>
<l>Dat vorste, alsoe men leest,</l>
<l>Ende daer die princen hier te voren</l>
<l>Van beghinne uut sijn gheboren,</l>
<l>Ende daer si ooc te wonen plaghen.</l>
<l n="4,1040"> Karle oec, in sinen daghen,</l>
<l>Die hertoghe was van Lothrike,</l>
<l>Ende die sterf soe jammerlike,</l>
<l>Dede te Brusele maken binnen,</l>
<l>Tusschen twee armen van der Sinnen,</l>
<l n="4,1045"> Sine woninghe, alsoe men weet,</l>
<l><pb n="396"/>Dat nu tsinte Gurijcs heet:</l>
<l>Dat was sine capelle, die hi dede maken.</l>
<l>Dus mach men, bi vele saken,</l>
<l>Merken ende verstaen, claerlike,</l>
<l n="4,1050"> Dat die gherechte name van Lothrike</l>
<l>Den hertoghen van Brabant toebehoert.</l>
<l>Hier mede latic dese woert.</l>
</div>
<div type="chapter"><head type="chapter">VAN DES DERDS HEINRIJCS HERTOGHEN KINDEREN. <hi rend="italic">Dat XIII Capittel.</hi></head>
<l>Dese Heinric, die jonghe man,</l>
<l>Daer ic u af segghen began,</l>
<l n="4,1055"> Die die derde van dien name was,</l>
<l>Hadde een wijf, alsoe ict las,</l>
<l>Dochter van Borgoendien hertoghen:</l>
<l>Alijt hiet si, ende was van hoghen</l>
<l>Maghen ute Vrancrike.</l>
<l n="4,1060"> Daer ane wan hi sekerlike</l>
<l>Heinrike, Jan ende Godevaerde,</l>
<l>Die some worden van groter waerde,</l>
<l>Ende ene dochter, hiet Marie,</l>
<l>Die ghetrout hadde de vrie</l>
<l n="4,1065"> Coninc Philips, met eren groot,</l>
<l>Na dat sijn eerste wijf was doot,</l>
<l>Die coninc was in Vrancrike,</l>
<l>Ende in Harragone sterf menschelike.</l>
<l>Ane dese Marie wan hi enen sone,</l>
<l n="4,1070"> Lodewijc soe hiet die gone,</l>
<l><pb n="397"/>Ende es van Eberois grave,</l>
<l>Daer kinder oec sijn comen ave.</l>
<l>Hierna sal ic u doen verstaen</l>
<l>Hoe dat die saken sijn vergaen</l>
<l n="4,1075"> Tusschen Janne ende Heinrike;</l>
<l>Maer Godevaert sekerlike,</l>
<l>Die de jonxste broeder was,</l>
<l>Ende die beste, sijt seker das,</l>
<l>Riddre, die leefde doen,</l>
<l n="4,1080"> Hadde tlant van Viersoen</l>
<l>Behuwet met sinen wive,</l>
<l>Ende wan aen haren live</l>
<l>Mijn heer Jan, die bleef doot</l>
<l>Te Cortrike, in den strijt groot,</l>
<l n="4,1085"> Ende mijn heer Godevaert oec, sijn vader:</l>
<l>Daer soe bleven si beide gader,</l>
<l>Met meneghen man, op enen dach,</l>
<l>Dies men ewelike sal doen ghewach.</l>
<l>Haer lant dat moeste bliven danne</l>
<l n="4,1090"> Op sijnre dochter manne.</l>
<l>Dat si beide daer bleven doot</l>
<l>Dat was Brabant scade groot.</l>
<l>Dese derde hertoghe Heinrijc</l>
<l>En was maer hertoghe, waerlijc,</l>
<l n="4,1095"> Dertien jaer na sinen vader:</l>
<l>Ende sijn kinder bleven alle gader</l>
<l>Cleine ende jonc van daghen,</l>
<l>Ende hi wart selve ghedraghen</l>
<l>Te Lovene, ten Jacopinen:</l>
<l n="4,1100"> Daer leghet hi ende die sine,</l>
<l>Ende sijn wijf beide begraven,</l>
<l><pb n="398"/>In ene tomme hoghe verhaven;</l>
<l>Maer si leefde langhe daer na,</l>
<l>Dat haer man sterf, als ict versta,</l>
<l n="4,1105"> Ende berechte wiselic haer lant,</l>
<l>Als ic u hier sal doen becant.</l>
</div>
<div type="chapter"><head type="chapter">DORLOGHE TUSSCHEN DIE VAN LOVENE ENDE MIJN HEER WOUTER BERTHOUDE. <hi rend="italic">Dat XIV Capittel.</hi></head>
<l>Alsmen screef dusent dat carnation</l>
<l>Twee hondert ende lx oec doen,</l>
<l>Starf dese Heinric, alc ict las</l>
<l n="4,1110"> Die de darde van den name was,</l>
<l>Ende sine kindere bleven soe jonc van daghen</l>
<l>Dat doutste ghene wapene mochte draghen.</l>
<l>Heinrijc hiet sijn outse sone:</l>
<l>Hi bleef hertoghe, ende die gone</l>
<l n="4,1115"> Was soe onmachtich van leden,</l>
<l>Ende van sinne soe onbesneden,</l>
<l>Ende soe dwaes, dat hi er niet toe dochte</l>
<l>Dat hi tlantscap houden mochte,</l>
<l>Soe dat hi theerscap, bi rade sijnre moeder,</l>
<l n="4,1120"> <pb n="399"/> Janne gaf, sinen broeder,</l>
<l>Als hi omtrent acht jaer</l>
<l>Hertoghe hadde gheweest voerwaer.</l>
<l>Ende onlanghe na dien tijt</l>
<l>Dede Heinric an moencs habijt,</l>
<l n="4,1125"> In Borgoenien, in ene abdie,</l>
<l>Ende liet der werelt heerscapie</l>
<l>Om te regneren ewelike,</l>
<l>Met Gode in hemelrike,</l>
<l>Ende Jan bleef gheweldich here</l>
<l n="4,1130"> Van Lothrike, voert ane mere,</l>
<l>Daer groet twist ave ruerde</l>
<l>Binnen lants, die langhe duerde;</l>
<l>Want doe die hertoghe was doot,</l>
<l>Ende sine kindere niet waren groot,</l>
<l n="4,1135"> Soe bleef sijn wijf, der kinder moeder,</l>
<l>Van den lande alse stierroeder,</l>
<l>Ende verhoede, met haren rade,</l>
<l>Waer si mochte, des lants scade.</l>
<l>Die grave van Ghelre ende bisscop Heinrijc</l>
<l n="4,1140"> Van Ludeke, sijn broeder, die ghelijc,</l>
<l>Wouden tlant vermomboren,</l>
<l>Alse diere toe waren gheboren.</l>
<l>Die vrouwe dochte, in haren moet,</l>
<l>Dat ten lande niet soude sijn goet,</l>
<l n="4,1145"> Ende werese daer af beide,</l>
<l>Waest hem lief ofte leide,</l>
<l>Alsoe dat si, met sinne,</l>
<l>Int leste alsoe ghevoer daer inne</l>
<l>Dat si die momborie cochte af,</l>
<l n="4,1150"> Met enen deel ghelts dat si hen gaf.</l>
<l><pb n="400"/>Heinrijc van Doringhen sijn oem,</l>
<l>Nam oec der momberscap goem,</l>
<l>Ende wout met crachte wesen:</l>
<l>Die vrouwe sach oec te desen,</l>
<l n="4,1155"> Ende miedene af met ghelde,</l>
<l>Ende hilt tlant in haren ghewelde.</l>
<l>Berthout was haer raet, als men seegt,</l>
<l>Die te Mechelen te sinte Rombouts leeght,</l>
<l>Die men goet hiet, als ict las,</l>
<l n="4,1160"> Om dat hi vroet ende vrome was:</l>
<l>Bi hem soe waest al bedreven</l>
<l>Dat Heinric moenc was begheven,</l>
<l>Ende dat Jan bleef hertoghe.</l>
<l>Hier bi wies dat orloghe</l>
<l n="4,1165"> Tusschen Lovene der stat</l>
<l>Ende heer Berthoude, omme dat</l>
<l>Die van Lovene openbare</l>
<l>Seiden dat Heinric ware</l>
<l>Met boesen rade daer toe bedreven,</l>
<l n="4,1170"> Dat hi moenc ware begheven,</l>
<l>Ende al haddi van sinne ghebreke,</l>
<l>Dat menne daerom niet en steke</l>
<l>Uut sinen vaderliken goede,</l>
<l>Ende dat dat niet wel en stoede,</l>
<l n="4,1175"> Ende ieghen wet ware al te male.</l>
<l>Ende een here, van Wesemale</l>
<l>Bernage hiet hi, heer Arnout,</l>
<l>Was des dien van Loven hout,</l>
<l>Ende viel ieghen Berthoude dan,</l>
<l n="4,1180"> Met die van Lovene, alse hoeftsman;</l>
<l><pb n="401"/>Want si en wouden, min noch mere,</l>
<l>Janne kennen over here,</l>
<l>Ende sloeghen oec haer porten toe</l>
<l>Ieghen Janne ende sijnre moeder doe.</l>
<l n="4,1185"> Eens worden si soe beraden</l>
<l>Dat si Berthoude wilden scaden,</l>
<l>Ende trocken uut met ghewoude,</l>
<l>Metten selven here Arnoude,</l>
<l>Tote in mijns heren Berthouts lant.</l>
<l n="4,1190"> Sijn volc quam daer ieghen gherant,</l>
<l>Ende dadense tachter soe mettien</l>
<l>Dat si van node moesten vlien,</l>
<l>Ende die viande volgheden na,</l>
<l>Tote in de Leeps, als ic versta,</l>
<l n="4,1195"> Daer sise versloeghen ende vinghen.</l>
<l>Dus verghinghen daer die dinghen,</l>
<l>Dat Jan Hertoghe bleef gheweldelike</l>
<l>Van Brabant ende van Lothrike,</l>
<l>Met spoede, ende met groter eren,</l>
<l n="4,1200"> Ende was sint heer der heren.</l>
<l>Hi wart hertoghe ende voegt van Aken,</l>
<l>Doe men carnatioen sach maken</l>
<l>Twelfhondert ende seven warf tiene</l>
<l>Twee min, na minen siene:</l>
<l n="4,1205"> Een wijf nam hi, als wijt weten,</l>
<l>Margriete soe was si gheheten,</l>
<l>Conincs Philips dochter van Vrancrike</l>
<l>(Die in Arragoene sterf menschelike,</l>
<l>Ende hi hadde weder de suster Jans,</l>
<l n="4,1210"> Als ic u voer seide thans).</l>
<l><pb n="402"/>Margriete ende haer kint beide</l>
<l>Storven in haren arbeide.</l>
<l>Een ander wijf nam hi daer na,</l>
<l>Hiet oec Margriete, als ict versta,</l>
<l n="4,1215"> Grave Ghyoeds dochter was</l>
<l>Van Vlaendren, alsoe ict las,</l>
<l>Daer hi vier kindere ane wan:</l>
<l>Die outste van dien die hiet Jan,</l>
<l>Dander broeder Godevaert hiet,</l>
<l n="4,1220"> Die jonc van der werelt sciet,</l>
<l>Ende ene Margriete, wijs van sinne,</l>
<l>Die was sinder keiserinne,</l>
<l>Als ict u hier na sal doen verstaen,</l>
<l>Ende ene Marie, die heeft ontfaen</l>
<l n="4,1225"> Die grave van Savoye te wive.</l>
<l>Dit es waer dat ic u scrive.</l>
</div>
<div type="chapter"><head type="chapter">BEGHIN VAN HERTOGHE JANS ORLOGHE. <hi rend="italic">Dat XV Capittel. </hi></head>
<l>Doemen screef, al over waer,</l>
<l>Twelfhondert ende lxvj jaer,</l>
<l>Ende van Limborch hertoghe Heinrijc</l>
<l n="4,1230"> Was ghestorven menschelijc,</l>
<l>Van wien die naeste gheerve was</l>
<l>Adolf vanden Berghe, als ict las,</l>
<l>Die sijn versterfnesse te voren</l>
<l><pb n="403"/>(Die hem van Limborch soude behoren)</l>
<l n="4,1235"> Vercocht hadde ende al tlant</l>
<l>Janne, den hertoghe van Brabant,</l>
<l>Doen woude Jan in Limborch trecken</l>
<l>Ende sijn lant daer berecken,</l>
<l>Dat hi wettelike hadde vercreghen.</l>
<l n="4,1240"> Die grave van Ghelre quamer ieghen,</l>
<l>Ende woudene weren uten goede,</l>
<l>Ende seide dats hem niet en bestoede;</l>
<l>Al hadde Jan Limborch ghecocht</l>
<l>Hi soude nochtan sijn lijftocht</l>
<l n="4,1245"> Daer ane behouden, alsoe ict las,</l>
<l>Want sijn wijf dochter was</l>
<l>Heinrijcs van Limborch des heren groot;</l>
<l>Maer si was eer ter doot</l>
<l>Dan haer vader; daer bi seide Jan</l>
<l n="4,1250"> Dat hem tlant al quam an.</l>
<l>Hier bi wies orloghe ende nijt,</l>
<l>Die gheduerde langhen tijt</l>
<l>Fellike, met moede hoghe,</l>
<l>Tusschen den grave ende den hertoghe,</l>
<l n="4,1255"> Dat menich sint becochte.</l>
<l>Reinout van Ghelre sochte</l>
<l>Hulpe ende vrient tallen steden,</l>
<l>Dat hi mochte met moghentheden</l>
<l>Den hertoghe wederstaen,</l>
<l n="4,1260"> Ende vercreech tsijnre hulpen saen</l>
<l>Van Coelne bisscop Ziverde,</l>
<l>Ende ander princen van groter waerde,</l>
<l>Heinric, van Lutsenborch grave,</l>
<l><pb n="404"/>Sijn broeder mijn heer Walrave,</l>
<l n="4,1265"> Die de beste waren metter hant</l>
<l>Die men vant in Duutsche lant,</l>
<l>Ende van Valkenborch daer toe</l>
<l>Heren Walraven, die al doe</l>
<l>Te gader swoeren ghemeenlike,</l>
<l n="4,1270"> Ieghen den hertoghe van Lothrike.</l>
<l>Die hertoghe, die dit verstoet,</l>
<l>Peinsde wale in sinen moet</l>
<l>Dat hi hen hare eendrachtichede</l>
<l>Sere soude maken te lede,</l>
<l n="4,1275"> Datter hen af eysen soude,</l>
<l>Ende dat hi teerst trecken woude</l>
<l>Soe verre in hare lande,</l>
<l>Dat hen soude wesen scande.</l>
<l>Dus soe trac hi derwaert,</l>
<l n="4,1280"> Met overmoede, onvervaert,</l>
<l>Ins bisscops ende ins graven lant,</l>
<l>Ende stichtere roef ende brant.</l>
<l>Voert ende weder in al den lande</l>
<l>Dedi scade menegherhande.</l>
<l n="4,1285"> Die grave oec metten sinen</l>
<l>Trac ins hertoghen terminen,</l>
<l>Niet diepe, maer ane die pale;</l>
<l>Ende si roefden ende branden wale.</l>
</div>
<div type="chapter"><head type="chapter">HOE JAN DESTRUEERDE TLANT TUSSCHEN DER MASEN ENTEN RIJN. <hi rend="italic">Dat XVI Capittel. </hi></head>
<l>Alse die orloghe bi langhen tiden</l>
<l n="4,1290"> <pb n="405"/> Dus hadde ghestaen, met groten niden,</l>
<l>Ende elc andren ane vochten,</l>
<l>Ende ghescaet al dat si mochten,</l>
<l>Soe maecte men hier toe enen dach,</l>
<l>Om te besiene of men mach</l>
<l n="4,1295"> Iet versoenen dese saken.</l>
<l>Die grave ente sine traken</l>
<l>Hier omme te Valkenborch binnen.</l>
<l>Die hertoghe, alse wijt kinnen,</l>
<l>Ende die sine quamen mede</l>
<l n="4,1300"> Tote Tricht in die stede,</l>
<l>Daer gheleghet was tparlement.</l>
<l>Die hertoghe en hoede hem twent</l>
<l>Ieghen anders eneghe treken;</l>
<l>Maer dat men soude spreken,</l>
<l n="4,1305"> Om dat men alle die dinghen</l>
<l>In goeden poente soude brenghen,</l>
<l>Ende datmen daer omme comen ware.</l>
<l>Hier en binnen soe quam mare</l>
<l>Den hertoghe, in den selven daghe,</l>
<l n="4,1310"> Dat die grave te Valkenborch laghe,</l>
<l>Ende om tparlement niet en heeft ghedocht,</l>
<l>Maer dat hi Limborch vercocht</l>
<l>Den grave van Lutsenborch heeft,</l>
<l>Om een deel ghels, dat hi hem gheeft,</l>
<l n="4,1315"> Bi des bisscops Ziverds rade,</l>
<l>Diet al dede om shertogen scade.</l>
<l>Alse die hertoghe dit vernam</l>
<l>Wart hi tornech ende gram,</l>
<l>Als een man die es verwoet,</l>
<l n="4,1320"> Ende dede ane eens leuwen moet,</l>
<l>Ende sat op, sonder sparen,</l>
<l>Metten selven die daer waren,</l>
<l><pb n="406"/>Ende waende den bisscop hebben vonden</l>
<l>Te Valkenborch ten selven stonden,</l>
<l n="4,1325"> Ende waendene daer in hebben beleghen;</l>
<l>Maer die bisscop, alse heren pleghen,</l>
<l>Hadde sijn spieres ute ghesent,</l>
<l>Die hem ghereet daden bekent</l>
<l>Dies hertoghen comst ter vaert,</l>
<l n="4,1330"> Ende die bisscop wart vervaert,</l>
<l>Ende sette hem vaste ter vluchte,</l>
<l>Om dat hi sijns hadde duchte;</l>
<l>Ende die hertoghe volghede hem na</l>
<l>In sinen lande, als ict versta,</l>
<l n="4,1335"> Ende struweerde al, breet ende lanc,</l>
<l>Wien lief, wien leet, ans bisscops danc,</l>
<l>Dat wonder was, sonder waen,</l>
<l>Hoe een here dorste bestaen</l>
<l>In soe vele heren lande</l>
<l n="4,1340"> Te treckene, te haren scanden;</l>
<l>Nochtan soe dede dese here</l>
<l>Behaghelede noch mere:</l>
<l>Hi voer selve sijn ors drincken</l>
<l>Inden Rijn, om dat mens ghedincken</l>
<l n="4,1345"> Emmermeer soude daer achter,</l>
<l>Op al sijnre viande lachter.</l>
<l>Te Bonnen dedi tien tiden</l>
<l>Den wijngaert al ave sniden,</l>
<l>Ende ontboet, ter selver stonde,</l>
<l n="4,1350"> In Brabant sine honde,</l>
<l>Om dat hi in des bisscops foreeste</l>
<l>Jaghen woude, ende hebben feeste,</l>
<l><pb n="407"/>Alsoe oft hi, niet om striden,</l>
<l>Maer om leven metten bliden</l>
<l n="4,1355"> (Buten sijnre viande vare)</l>
<l>Int lant waer comen dare.</l>
<l>Doe dese hertoghe onverwonnen</l>
<l>Tlant dus hadde al dore ronnen,</l>
<l>Quam van den Berghe die grave,</l>
<l n="4,1360"> Ende van Gulicke Walrave,</l>
<l>Ende daertoe menegheranden</l>
<l>Edele liede van den landen,</l>
<l>Ende [die] van Coelne uter stat,</l>
<l>Ende baden den hertoghe dat</l>
<l n="4,1365"> Hi met hem Woronc belaghe,</l>
<l>Dat doen in dien daghe</l>
<l>Onder den bisscop van Coelne stoet,</l>
<l>Want die coepmanne haer goet</l>
<l>Ende die pelgrimme daer verloren,</l>
<l n="4,1370"> Ende dat meneghen groten toren</l>
<l>Ghesciede, ten selven daghen,</l>
<l>Van rovers, die opt huus laghen,</l>
<l>Ende, wie oec hertoghe soude wesen</l>
<l>Van Lymborch, dat hi te desen</l>
<l n="4,1375"> Van rechte ware ghebonden.</l>
<l>Dus viel die hertoghe, te tien stonden,</l>
<l>Voer Woronc metten sinen,</l>
<l>Om dat hi hem woude pinen</l>
<l>Te suveren die straten</l>
<l n="4,1380"> Van der rovers ommaten,</l>
<l>Die meneghen dach daer te voren</l>
<l>Den coepmannen groten toren</l>
<l>Hadden ghedaen, ende pine,</l>
<l>Tusschen der Masen ende ten Rine.</l>
</div>
<div type="chapter"><head type="chapter"><pb n="408"/> VAN DEN STRIDE VOER WORONC. <hi rend="italic">Dat XVII Capittel. </hi></head>
<l n="4,1385"> Die bisscop sach dat met sinen oghen,</l>
<l>Ende en conste hem langher niet ghedoghen</l>
<l>Hi en moeste nu wederstaen</l>
<l>Den overmoet, dien ghedaen</l>
<l>Die hertoghe hadde in sinen lande,</l>
<l n="4,1390"> Want dit ware die meeste scande</l>
<l>Dat een man, in sinen lande binnen,</l>
<l>Hem sijn lant af soude winnen.</l>
<l>Hi ontboet haestelike</l>
<l>Al dore ende dore dAlmaenschen rike,</l>
<l n="4,1395"> Om maghe, om vrienden, die hem dochten</l>
<l>Dat hem hier toe helpen mochten,</l>
<l>Ende vergaderde soe groot here</l>
<l>Ieghen den hertoghe ter were,</l>
<l>Dat men int lant daer vore dien</l>
<l n="4,1400"> Gheen soe groot here hadde ghesien,</l>
<l>Die hem alle met moede hoghe</l>
<l>Vermaten ieghen den hertoghe.</l>
<l>Doe men twalfhondert screef, voerwaer,</l>
<l>Ende lxxxviij Gods jaer,</l>
<l n="4,1405"> Int xxvij jaer, alsmen leest,</l>
<l>Dat Jan hertoghe hadde gheweest</l>
<l>(Metten jaren dat sijn broeder</l>
<l>Tlant hilt met sijnre moeder),</l>
<l>Op sinte Bonefacius dach,</l>
<l n="4,1410"> Die vijf daghe binnen junius lach,</l>
<l><pb n="409"/>Voer sinte Jans dagh, sonder saghe,</l>
<l>Min noch meer dan twintich daghe,</l>
<l>Doen quam die erdsche bisscop</l>
<l>Met meneghen man gheseten op,</l>
<l n="4,1415"> Van Ghelre die grave Reinout,</l>
<l>Met meneghen man, vroem ende stout,</l>
<l>Heinric van Lutsenborch die grave</l>
<l>Ende sijn broeder mijn heer Walrave,</l>
<l>Walraven, van Valkenborch here,</l>
<l n="4,1420"> Die dicke bejaghede grote ere,</l>
<l>Die grave van Nassau, die sint verwarf</l>
<l>Dat hi coninc van Almanien starf,</l>
<l>Ende die grave van Murse toe:</l>
<l>Dese quamen alle doe</l>
<l n="4,1425"> Met groter macht, vruchtelike,</l>
<l>Opten hertoghe van Lothrike.</l>
<l>Het sceen dat si wel mochten</l>
<l>Ieghen heidenisse hebben ghevochten.</l>
<l>Si waenden den hertoghe ende die sine</l>
<l n="4,1430"> Wel hebben ghehat sonder pine,</l>
<l>Ende, want hi in haren lande was binnen,</l>
<l>Dat hi niet en mochte ontrinnen.</l>
<l>Si brachten veteren ende zeel</l>
<l>Op waghenen een groot deel,</l>
<l n="4,1435"> Daer si met waenden binden</l>
<l>Die si voor Woronc souden vinden.</l>
<l>Die hertoghe, die hem cleine ontsach</l>
<l>Van al dat op hem comen mach,</l>
<l>Al was sine scare onsiene,</l>
<l n="4,1440"> Een man cume ieghen tiene</l>
<l>(Want hi en hadde anders niet te wapen</l>
<l><pb n="410"/>Danne ridders ende knapen,</l>
<l>Met hem ute Brabant bracht),</l>
<l>Des en heeft hi niet gheacht,</l>
<l n="4,1445"> Maer is te Woronc op ghebroken,</l>
<l>Ende ten wapenen waert ghetroken,</l>
<l>Ende heeft sijn volc ghescaert in drien.</l>
<l>Daer soe mochtemen wonder sien</l>
<l>Van enen prince soe scoene ghelaet!</l>
<l n="4,1450"> Sinen volke, dat verstaet,</l>
<l>Sprac hi ane, soe ghetrouwelike,</l>
<l>Dat elc van troeste waerlike</l>
<l>Sijn herte uter maten loet</l>
<l>Oft si hadden leuwes moet.</l>
<l n="4,1455"> Dus met hoverden ende met nide</l>
<l>Vergaderden men daer ten stride,</l>
<l>Ende men vacht van terntide,</l>
<l>Vrochtelike, in elke side,</l>
<l>Tote langhe over die noene.</l>
<l n="4,1460"> Daer hadde de hertoghe vele te doene</l>
<l>Metter hant al daermen street,</l>
<l>Dat wonder was hoe hijt gheleet</l>
<l>Ieghen alle die grote heren,</l>
<l>Die op hem wouden keren,</l>
<l n="4,1465"> Deen voer den anderen daer den stride;</l>
<l>Want si sijns gheerden met nide.</l>
<l>Van der daet die daer ghesciede,</l>
<l>Ofte wie si waren die liede,</l>
<l>Diet wel ofte qualike deden,</l>
<l n="4,1470"> En willic u niet ondersceden,</l>
<l><pb n="411"/>Niet vertrecken, noch ghewaghen;</l>
<l>Want die ghene, die den strijt saghen,</l>
<l>Hebbenre een scone boec af ghemaect,</l>
<l>Die goet is ende wel gheraect:</l>
<l n="4,1475"> Daer moghedi in vinden vele</l>
<l>Van gherechten wapenspele,</l>
<l>Datmen daer tien stride anteerde,</l>
<l>Daer hem die hertoghe verweerde</l>
<l>Vromelike, ende die sine,</l>
<l n="4,1480"> Met luttel volx, met groter pine.</l>
<l>Zeghe vacht hi op dien dach,</l>
<l>Dies men ewelijc sal doen ghewach.</l>
<l>Dertsche bisscop, van Ghelre de grave,</l>
<l>Van Valkenborch heer Walrave,</l>
<l n="4,1485"> Die grave van Murse, van Nassouwe,</l>
<l>Bleven daer ghevaen, als ict scouwe,</l>
<l>Met meneghen riddere ende seriant</l>
<l>Die daer moesten gaen in hant.</l>
<l>Oec soe bleven daer doot</l>
<l n="4,1490"> Die vrome heren (dat was scade groot)</l>
<l>Van Lutcenborch grave Heinric,</l>
<l>Sijn broeder Walraven dieghelijc.</l>
<l>Ende twee haerre broeder mede,</l>
<l>Die de beste van kerstenhede</l>
<l n="4,1495"> Doen waren, ende van groter waerde,</l>
<l>Waren ghedaen alle ten swaerde,</l>
<l>Met meneghen edelen man,</l>
<l>Die men u al niet ghenomen en can,</l>
<l>Tote meer dan dusent goeder liede,</l>
<l n="4,1500"> Daert swaerlic mede ghesciede,</l>
<l><pb n="412"/>Sonder die vloen uten handen,</l>
<l>Te haren eweliken scanden.</l>
<l>Ende in des hertoghen side</l>
<l>En blever doot, tien stride,</l>
<l n="4,1505"> Alse luttel alse veertich man, te waren,</l>
<l>Daer die beste af waren</l>
<l>Twee ridderen van groter ere,</l>
<l>Van Mechlen die grote here</l>
<l>Mijn heer Wouter Berthout,</l>
<l n="4,1510"> Ende van Zelem mijn heer Arnout,</l>
<l>Die vrome was ende scoene van seden.</l>
<l>Dandre alle, die daer streden</l>
<l>Metten hertoghe ter selver stont,</l>
<l>Keerden meest alle ghesont,</l>
<l n="4,1515"> Ende dancten Gode der groter ere</l>
<l>Die hen dede Onse Here.</l>
<l>Die vierde boec neemt hier inde,</l>
<l>Want icker niet meer af en vinde.</l>
</div>
</div>
<div type="part"><head type="part comment"><pb n="413"/> VYFDE BOEK.</head>
<div type="chapter"><head type="chapter comment">[Proloog]</head>
<l>Dat vijfste boec beghint hier nu,</l>
<l>Daer ic in sal segghen u</l>
<l>Hoe si, met ghewelt ende vermoghen,</l>
<l>Sitten drievoldighe hertoghen</l>
<l n="5,5"> Van Brabant ende van Lothrike,</l>
<l>Ende van Limborch die ghelike,</l>
<l>Dat die eerste hertoghe Jan</l>
<l>Vromelic metten swaerde wan,</l>
<l>Alsoe ic u hier voren screef,</l>
<l n="5,10"> Ende hoe hi met onghevalle doot bleef,</l>
<l>Ende oec van wondre ende van plaghen,</l>
<l>Die doe ghevielen in sinen daghen,</l>
<l>Die meeste, dat weet te waren,</l>
<l>Die ghevielen in dusent jaren.</l>
<l n="5,15"> Dese boec hevet in</l>
<l>Elf capittele, meer noch min.</l>
</div>
<div type="chapter"><head type="chapter"><pb n="414"/> HOE DIE VROME HERTOGHE JAN DOOT BLEEF. <hi rend="italic">Dat eerste Capittel. </hi></head>
<l>Doen dese edele man verwonnen</l>
<l>Den strijt te Woeronc hadde, ende doer ronnen</l>
<l>Sijnre viande lant al te male,</l>
<l n="5,20"> Ende beset hadde sine pale</l>
<l>Al omme ende omme, tallen steden,</l>
<l>In goeden paise ende in vreden,</l>
<l>Ende over Mase dat goede lant</l>
<l>Beset hadde in sine hant,</l>
<l n="5,25"> Vier jaer recht na dien tijt,</l>
<l>Dat hi voer Woeronc vacht den strijt,</l>
<l>Gaf hi sijnre dochter in huwelike</l>
<l>Van Lutsenborch grave Heinrike,</l>
<l>Wies vader Jan met ghewelt</l>
<l n="5,30"> Versloech te Woeronc opt velt:</l>
<l>Margriete hiet die vrouwe gheraect:</l>
<l>Daermet wart die soene ghemaect</l>
<l>Van sijn vaders doot, ende van al dien</l>
<l>Dat hem ten orloghe mochte ghescien.</l>
<l n="5,35"> Ende om dat si na belanc waren</l>
<l>Soe moeste het hem dispenseren</l>
<l>Onse gheestelike vader die Paus,</l>
<l>Die men hiet die vierde Nyclaus.</l>
<l>Ses jaer rechte na dien tijt</l>
<l n="5,40"> Dat te Woeronc viel die strijt,</l>
<l><pb n="415"/>Quam die grave van Baren</l>
<l>Ute Enghelant ghevaren,</l>
<l>Met sconincs dochter, scoene van live,</l>
<l>Die hi doen nam tenen wive;</l>
<l n="5,45"> Ende daer men die bruloft houden soude</l>
<l>Ten Baren binnen, daer soe woude</l>
<l>Dese edele prince sijn met eren,</l>
<l>Al soe groter vrouwen teren.</l>
<l>Daer voer hi behaghelike</l>
<l n="5,50"> Alse een die beste van ertrike,</l>
<l>Met feesten ende met joyen groot,</l>
<l>Daer hi jammerlike bleef doot.</l>
<l>Daer waren vrouwen ende ridders vele;</l>
<l>Men mochter scouwen vele spele;</l>
<l n="5,55"> Oec hielt men daer, ter selver stonde,</l>
<l>Van ridderen ene tafelronde,</l>
<l>Ende om dat Jan was die meeste</l>
<l>Van namen, van al der feeste,</l>
<l>Bat men hem, ten selven tiden,</l>
<l n="5,60"> Dat hi mede woude riden,</l>
<l>Ende dier feesten dade die ere.</l>
<l>Hertoghe Jan, die grote here,</l>
<l>Die ghewone was te doene al dat</l>
<l>Dat men hem op hoefscheit bat,</l>
<l n="5,65"> Dede hem ter vaert wapenen dan,</l>
<l>Ende reet ieghen enen edelen man,</l>
<l>Daerne daventure wederstoet,</l>
<l>Die hem dicke hadde ghegheven spoet</l>
<l>In dese werelt ende grote ere:</l>
<l n="5,70"> Si was nu in enen andren kere,</l>
<l>Die onghestadighe, die altoes waect.</l>
<l>Ter derder josten wart hi gheraect</l>
<l><pb n="416"/>In de muus van sinen arme,</l>
<l>Soe dat hi moeste, wacharme,</l>
<l n="5,75"> Met onghevallen bliven doot,</l>
<l>Dat Brabande was scade groot.</l>
<l>Dit gheviel op sheilichs cruus dach,</l>
<l>Die drie daghe binnen meye lach,</l>
<l>Doemen screef, voerwaer,</l>
<l n="5,80"> Dusent tweehondert Gods jaer,</l>
<l>Ende vierentneghentich oec mede,</l>
<l>Al te Baren in die stede.</l>
<l>Te Brusele brochtmen doen dien here</l>
<l>Met jammere ende met groten sere:</l>
<l n="5,85"> Ten minderbroederen wart hi begraven</l>
<l>Met groter eren, met groter haven,</l>
<l>Daer menich prince, sonder waen,</l>
<l>Van rouwen weende meneghen traen;</l>
<l>Want doen hi sterf bleef vele</l>
<l n="5,90"> <pb n="417"/> Der macht van goeden ridders spele.</l>
<l>Hi was oec, al tenen gader,</l>
<l>Goeder mater ridderen vader.</l>
<l>Hi was die eerst maken began:</l>
<l>"Wie hi ware, hoech of neder man,</l>
<l n="5,95"> Dat hi in tornoye ten wapen</l>
<l>Soude hebben maer twee knapen;"</l>
<l>Om dat hi tspel woude gheliken</l>
<l>Tusschen den armen ende den riken.</l>
<l>Teersten mochten die rike onthouden</l>
<l n="5,100"> Alsoe vele dienars alse wouden,</l>
<l>Ende dies soe bleven achter</l>
<l>Mate ridders: dit dochte hem lachter.</l>
<l>Te Sinte Quintijns cochti mede</l>
<l>Een torniervelt bi der stede,</l>
<l n="5,105"> Op datter eerlic soude</l>
<l>Tornieren soe wie dat woude.</l>
</div>
<div type="chapter"><head type="chapter">VAN DES GOEDS JANS SEDEN. <hi rend="italic">Dat II Capittel. </hi></head>
<l>Dese edele Hertoghe Jan,</l>
<l>Daer ic u segghen af began,</l>
<l>Was wijs, vrome ende coene,</l>
<l n="5,110"> Ende stout in al sinen doene,</l>
<l>Ende goedertierne, ende melde:</l>
<l>Soe wie dat aen hem gheselde</l>
<l>Moeste daer bi worden rike.</l>
<l><pb n="418"/>Hi dorestreet vromelike</l>
<l n="5,115"> Tusschen der Masen enten Rine tlant,</l>
<l>Dat hem al ghinc in hant,</l>
<l>Ende bleef onder sine roeden.</l>
<l>Roefhuuse, die daer stoeden,</l>
<l>Die den coepmannen daden toren,</l>
<l n="5,120"> Die haer goet daer verloren,</l>
<l>Die brac hi ende warpse neder,</l>
<l>Soe dat pays was oyt seder.</l>
<l>Tornoye die minde hi sere,</l>
<l>Ende daer gheliet hi hem als een here,</l>
<l n="5,125"> Ende het boech al dat hi voer hem vant,</l>
<l>Soe vroem was hi metter hant.</l>
<l>Als hi vernam daermen striden soude</l>
<l>Soe verfierdi alse die boude,</l>
<l>Ende wart groot in sinen moet,</l>
<l n="5,130"> Ghelijc alse een leeuwe doet.</l>
<l>Hi en liet noit ghenen man</l>
<l>Sine wapene draghen an,</l>
<l>Daer hi selve striden soude,</l>
<l>Om dat hi altoes woude,</l>
<l n="5,135"> Waer datmen sijn teken sochte,</l>
<l>Datmenne daer vinden mochte;</l>
<l>Want hijt selve woude wreken.</l>
<l>Dit waren der edelheit treken.</l>
<l>Van al der werelt was hi ontsien;</l>
<l n="5,140"> Hi hadde een vreesselic aensien</l>
<l>Welken tijt hi wart erre:</l>
<l>Dan hadde tvolc liever verre</l>
<l>Te sine, dan hem bat naer.</l>
<l><pb n="419"/>Enen stoc, dat es waer,</l>
<l n="5,145"> Dien beet hi wel ontwee</l>
<l>Alse hem gramscap dede wee;</l>
<l>Maer onlanghe hilt hijt in sinen moet.</l>
<l>Maten ridders dede hi goet,</l>
<l>In allen lande waer hise vant.</l>
<l n="5,150"> Die vrome waren metter hant,</l>
<l>Tornoye ende tafelronden,</l>
<l>Die minde hi tallen stonden;</l>
<l>Ende daer soe gaf hi tetene dan</l>
<l>Hoechlike, alse een machtich man.</l>
<l n="5,155"> Cost noch pine hi noit en claghede</l>
<l>Daer hi ere mede bejaghede.</l>
<l>Hi en brac noit man, in gheenre stonde,</l>
<l>Dat hi gheloefde metten monde.</l>
<l>Waer hi quam, tallen feesten,</l>
<l n="5,160"> Was hi prince van den meesten.</l>
<l>Sine dade ende sine seden</l>
<l>Toenden wel, in elker steden,</l>
<l>(Waer hi quam vroech ende spade)</l>
<l>Dat hi was van Karels sade.</l>
<l n="5,165"> Coepmanne uut sijnre viande lande</l>
<l>Mochten voeren ghelt ende pande</l>
<l>In sijn lande, vroech ende spade.</l>
<l>Tort iemant, die hem mesdade</l>
<l>Ende onraste hadde ghedaen,</l>
<l n="5,170"> Dus vri soe mochtensi gaen,</l>
<l>In Brabant, coepmanne alrehande,</l>
<l>Al waren si ute sijnre viande lande.</l>
<l>Ende sine liede die mochten varen</l>
<l><pb n="420"/>Die werelt dore, sonder sparen,</l>
<l n="5,175"> Sonder ontsien van eneghen here:</l>
<l>Waer si quamen men dede hen ere</l>
<l>Om haers heren wille tshertoghen.</l>
<l>Dus vri ende dus vermoghen</l>
<l>Hilt hi sijn liede ende sijn lant:</l>
<l n="5,180"> Voer Gode moetti sijn becant</l>
<l>In sijn heilich hemelrike,</l>
<l>Dat duren sal ewelike.</l>
</div>
<div type="chapter"><head type="chapter">VAN DEN ANDEREN JANNE, ENDE DAT BI SINEN TIDEN GHEVIEL. <hi rend="italic">Dat III Capittel. </hi></head>
<l>Alse doot was dese edele man</l>
<l>Bleef hertoghe sijn sone Jan,</l>
<l n="5,185"> Die ghewonnen was, als ict las,</l>
<l>An Margrieten, die dochter was</l>
<l>Grave Gioets van Vlaendrenlant.</l>
<l>In desen tiden, es ons becant,</l>
<l>Begonste dat orloghe, starc ende groot,</l>
<l n="5,190"> Daer menich mensche om bleef doot,</l>
<l>Tusschen Vlaendren ende Vrancrike.</l>
<l>Noit man en sach dies ghelike,</l>
<l>Sint dorloghe van Troyen inde;</l>
<l>Want, alsoe ict bescreven vinde,</l>
<l n="5,195"> Soe en duerde dat orloghe swaer</l>
<l>Luttel meer dan tien jaer;</l>
<l>Maer dorloghe tusschen Vrancrike</l>
<l>Ende Vlaendren stoet bitterlike</l>
<l>Meer dan twintich jaer, even groot,</l>
<l n="5,200"> <pb n="421"/> Dat meneghen man brachte ter doot,</l>
<l>Daer menich strijt binnen wart</l>
<l>Ghevochten, starc ende hart,</l>
<l>Daer hen die Vlaminghen met groter eren</l>
<l>Verweerden ieghen alle die heren,</l>
<l n="5,205"> Ende sloeghen den coninc ave</l>
<l>Meneghen prince, meneghen grave,</l>
<l>Ende sonderlinghe voer Cortrike;</l>
<l>Want ic wane dies ghelike</l>
<l>Van dode soe vele goeder liede</l>
<l n="5,210"> In dese werelt nie en ghesciede,</l>
<l>Sint dat Roelant ende sijn ghesellen,</l>
<l>Daer ghi wel af hebt horen tellen,</l>
<l>Te Ronchevalle versleghen bleven;</l>
<l>Want voer Cortrike verloren tleven</l>
<l n="5,215"> Die beste ridderen sekerlike</l>
<l>Die men vant in Vrancrike,</l>
<l>In Brabant, in Henegouwe:</l>
<l>Daer men om dreef groten rouwe.</l>
<l>Die van ridderscappe, ter waerheide,</l>
<l n="5,220"> Die beste waren van kerstenheide</l>
<l>Bleven verslaghen, tharen scanden,</l>
<l>Van volres ende van wevers handen.</l>
<l>Daer bleef die edele ridder doot</l>
<l>(Dat Brabande was scade groot)</l>
<l n="5,225"> Van Brabant mijn heer Godevaert,</l>
<l>Een stout ridder ende een waert,</l>
<l>Die broeder was des edels Jans,</l>
<l>Daer ic u ave seide te hants.</l>
<l>Oec blever doot, met hem doen,</l>
<l n="5,230"> Sijn sone mijn heer Jan van Viersoen,</l>
<l>Die jonc was noch van daghen,</l>
<l>Dat sine maghen noch moghen claghen.</l>
<l><pb n="422"/>Daer soe bleven oec met hem</l>
<l>Van Wesemale van Boutersem van Walem</l>
<l n="5,235"> Die Baenrotse, coen ende stout,</l>
<l>Van den Eechove mijn heer Arnout,</l>
<l>Mijn heer Jan, sijn sone mede.</l>
<l>Oec bleef, ter selver stede,</l>
<l>Mijn heer Laureins Volkaert also wel,</l>
<l n="5,240"> Een dapper ridder ende een snel;</l>
<l>Van Walhem oec des heren sone,</l>
<l>Een scoen riddere ende een coene;</l>
<l>Van Wilre mijn heer Heinrijc,</l>
<l>Die vrome riddre ende eerlijc.</l>
<l n="5,245"> Oec soe bleef, ter selver stat,</l>
<l>Mijn heer Arnout vander Hofstat,</l>
<l>Met drie sijnder suster kinder,</l>
<l>Daer beide, meere ende minder,</l>
<l>Groten rouwe omme dreven.</l>
<l n="5,250"> Oec verloren daer tleven</l>
<l>Mijn heer Gheldolf van Winghen,</l>
<l>Mijn heer Willem van Redinghen,</l>
<l>Ende groot ghetal van knapen</l>
<l>Die wel vrome waren ten wapen,</l>
<l n="5,255"> Die ic al niet ghenoemen en can,</l>
<l>Ende die mijn heer Godevaert (die edel man)</l>
<l>Van Brabant trac, omme dat hi</l>
<l>Den coninc staen woude bi,</l>
<l>Daer Brabant nam scade, te waren.</l>
<l n="5,260"> Datten verwint in hondert jaren:</l>
<l>Nochtan en was dat gheen ghelike</l>
<l>Ieghen dat ute Vrancrike,</l>
<l>Ute Henegouwe, ute Artoys,</l>
<l>Daer ter stede sijn lijf verloes.</l>
<l n="5,265"> Doen die strijt viel te Cortrike</l>
<l><pb n="423"/>Screefmen Gods jaer, sekerlike,</l>
<l>Dusent driehondert ende twee,</l>
<l>Des tijts en was nemmee,</l>
<l>Op sinte Benedictus dach,</l>
<l n="5,270"> Die xj daghe binnen Hoimaent lach.</l>
<l>Van desen orloghe swighic voert;</l>
<l>Want tonser materien niet en hoert,</l>
<l>Ende kere ten hertoghen, daer ict liet,</l>
<l>Die dander was die Jan hiet.</l>
</div>
<div type="chapter"><head type="chapter">DORLOGHE VAN JANNE ENDE VAN DIEN VAN MECHELEN. <hi rend="italic">Dat IV Capittel. </hi></head>
<l n="5,275"> Alse dander Jan hadde gheweest, voerwaer,</l>
<l>Hertoghe ontrent negen jaer,</l>
<l>Viel hi in orloghe ende in irbat</l>
<l>Ieghen Mechelen die stat,</l>
<l>Ende ic mach u segghen hoe.</l>
<l n="5,280"> Het gheviel tenen tide soe,</l>
<l>Dat van Ludeke die bisscop</l>
<l>Den hertoghe hadde ghedraghen op</l>
<l>Sijn recht van Mechline der stede,</l>
<l>Soe dat hi daer binnen dede</l>
<l n="5,285"> Sinen rechtre van sijnre hant,</l>
<l>Ende hem der stat onderwant.</l>
<l>Nu ghevielt, onlanghe na dien stonden.</l>
<l>Dat die ghemeente wonden</l>
<l>Enen goeden man van der stat</l>
<l n="5,290"> <pb n="424"/> (Want die ghemeente wart ghehat</l>
<l>Vanden goeden lieden over al,</l>
<l>Als ic u hier na segghen sal).</l>
<l>Die hertoghe, die dit vernam,</l>
<l>Quam, of hi ware gram,</l>
<l n="5,295"> Met ridders ende met knapen,</l>
<l>Te Mechelen waert met wapen,</l>
<l>Om dat hi van des ambachs knechten</l>
<l>Die overdaet wilde berechten;</l>
<l>Want die ander lieden van der stede</l>
<l n="5,300"> Ruumden, om desen onvrede,</l>
<l>Want si die ghemeente ontsaghen,</l>
<l>Ende voeren dit den hertoghe claghen.</l>
<l>Alse die hertoghe dus quam daerwaert,</l>
<l>Waren die van binnen vervaert,</l>
<l n="5,305"> Ende vielen des wel op hare hoede,</l>
<l>Dat die hertoghe, in erren moede,</l>
<l>Te haestelike mochte rechten gaen</l>
<l>(Als hi te voren hadde ghedaen</l>
<l>TAntwerpen, daermen liede nam tleven,</l>
<l n="5,310"> Dat beter ware achter bleven),</l>
<l>Ende sloten hare porten toe</l>
<l>Ieghen den hertoghe ende de sine doe.</l>
<l>Die hertoghe wart gram hier omme</l>
<l>Ende belach die stat al omme,</l>
<l n="5,315"> Ende stac in die huuse den brant</l>
<l>Die hi buten vesten vant,</l>
<l>Rechte op enen witten dondersdach</l>
<l>Die in die passie weke ghelach.</l>
<l><pb n="425"/>Antwerpen, Liere ende tvolc van Rien</l>
<l n="5,320"> Was gheleghen te gadere mettien,</l>
<l>Te Rien waert, over die side.</l>
<l>Die hertoghe lach, ten selven tide,</l>
<l>Met die van Brabant, onghescaert,</l>
<l>Int ander side, te Brabant waert,</l>
<l n="5,325"> Soe dat deen den andren, om gheen verladen,</l>
<l>En hadde moghen comen te staden.</l>
<l>Minnebroedere ende Jacobine</l>
<l>Liepen sere, ende daden pine</l>
<l>Tusschen den hertoghe ende der stat,</l>
<l n="5,330"> Om te paysene dat debat.</l>
<l>Soe dat die van Antwerpen, sonder waen,</l>
<l>Ende die van Liere hadden verstaen</l>
<l>Dat die vrede ware ghegheven,</l>
<l>Hier bi ghinghense leven</l>
<l n="5,335"> Metten bliden, die buten waren,</l>
<l>Op dien troest dat vrede ware.</l>
<l>Die van Mechelen, die dit bespieden,</l>
<l>Quamen ute met haren lieden,</l>
<l>Eer ment wiste, tote in dat here,</l>
<l n="5,340"> Ende sloeghen doot, na haren ghere,</l>
<l>Goede liede, dat scade was groot.</l>
<l>Dander volc dat onscoot,</l>
<l>Daert mochte, hier ende daer.</l>
<l>Daer soe bleef van Vorslaer</l>
<l n="5,345"> Mijn heer Gheraert, die vrome man,</l>
<l><pb n="426"/>Ende heer Godevaert van Liere nochtan,</l>
<l>Twee ridders stout ende siene,</l>
<l>Die hem scaemden te vliene;</l>
<l>Ende daer toe knapen, stout ende coene,</l>
<l n="5,350"> Die gheweest hadden in meneghen doene,</l>
<l>Moesten daer verliesen tleven,</l>
<l>Daer hoer vriende rouwe om dreven.</l>
<l>Dus bleef dat orloghe staende</l>
<l>Recht toter oest maende;</l>
<l n="5,355"> Ende die hertoghe dede verbieden</l>
<l>Al omme ende omme sinen lieden</l>
<l>Dat men gheen goet inde stat</l>
<l>Brachte, dat men dranc of at.</l>
<l>Ende alsi ute trocken om bejaghen,</l>
<l n="5,360"> Bleven haer liede dicke verslaghen,</l>
<l>Met hopen hier ende daer.</l>
<l>Dus dede men hem groten vaer;</l>
<l>Oec daden si weder quaet</l>
<l>Alsi mochten; in haer ghelaet</l>
<l n="5,365"> Scenen si fier ende even stout,</l>
<l>Dat haer volc sint ontgout.</l>
</div>
<div type="chapter"><head type="chapter">HOE DIE VAN MECHELEN VERWONNEN BLEVEN TEN VLIETE BI REPELMONDE. <hi rend="italic">Dat V Capittel. </hi></head>
<l>Doen die van binnen saghen faelie</l>
<l>An haer coren, an haer vitalie,</l>
<l>Worden si alsoe beraden</l>
<l n="5,370"> <pb n="427"/> Dat si scepe maken daden,</l>
<l>Sterc, hoghe ende wide,</l>
<l>Wel ghevisiert ten stride,</l>
<l>Daer si mede waenden varen</l>
<l>Daer si wilden, sonder sparen,</l>
<l n="5,375"> Ondancs iemans, met hare cracht,</l>
<l>Ende trocken ute, metter macht,</l>
<l>Bernende met sulphere viere,</l>
<l>Soe vreeselic, ende soe onghehiere,</l>
<l>Oft die duvel uten hellen.</l>
<l n="5,380"> Hadde gheweest ende sine ghesellen,</l>
<l>Rechte neder, ter Scelde waert.</l>
<l>Tshertoghen hulpe, die hem bewaert</l>
<l>Hier ieghen hadde, ende versien,</l>
<l>Wederstoedense mettien</l>
<l n="5,385"> Vromelic op die stonde,</l>
<l>Te scepe, boven Repelmonde,</l>
<l>Daer dat ghemoet was soe scerp;</l>
<l>Want men scoet ende werp</l>
<l>Vruchtelijc in beiden siden.</l>
<l n="5,390"> Elc ghinc op andren striden</l>
<l>Dapperlike, al dat si conden.</l>
<l>Voer den daghe dat si begonden,</l>
<l>Alsoe dat starc stoet die strijt</l>
<l>Toter hogher primetijt.</l>
<l n="5,395"> Die van Antwerpen quamen doe</l>
<l>Vromelic gheronnen toe,</l>
<l>Ende ghinghen scieten, warpen ende slaen,</l>
<l>Soe dat die van Mechelen moesten gaen</l>
<l>Tonder, ende, gheloefs lien,</l>
<l n="5,400"> <pb n="428"/> Die beste van haerre partien</l>
<l>Algader daer ghevaen bleven,</l>
<l>Ende vele verloeser tleven.</l>
<l>Oec verdrancker een deel van dien.</l>
<l>Niet vele soe en mochter ontvlien.</l>
<l n="5,405"> Cost, pine ende arbeit,</l>
<l>Die si ane die scepe hadden gheleit,</l>
<l>Was al verloren, dat es waer;</l>
<l>Want somme haer scepe bleven daer,</l>
<l>Ende van haren besten menich een</l>
<l n="5,410"> Waren tAntwerpen ghevoert, in den steen,</l>
<l>Ende bleven verwonnen soe voert ane,</l>
<l>Dat si pays gherne ghinghen ane,</l>
<l>Ende orlogheden nemmermere</l>
<l>Opten hertoghe, haren here.</l>
</div>
<div type="chapter"><head type="chapter">HOE HAER DIE GHEMEENTE SETTE IEGHEN DIE HEREN ENDE DORLOGHE VAN BRUSELE. <hi rend="italic">Dat VI Capittel. </hi></head>
<l n="5,415"> In desen tiden, dat dit ghesciede,</l>
<l>Ghinghen al die ghemene liede</l>
<l>In allen landen te gadere plechten,</l>
<l>Ende ieghen haer heren rechten,</l>
<l>Soe dat die heren waren tonder,</l>
<l n="5,420"> Ende die ghemeente boven, dats wonder.</l>
<l>Aldus ghevielt in allen porten:</l>
<l>Soe wie dat was van gheboerten</l>
<l>En mochte sitten in ghenen ghedinghen,</l>
<l><pb n="429"/>Ende alsi ten raethuuse ghinghen</l>
<l n="5,425"> Bleven die heren buten der doren.</l>
<l>Die ghemeente maecten coren</l>
<l>In haren visierne, alsoe si wouden,</l>
<l>Ende dadense in den lande houden.</l>
<l>Scoemakere, volre, wevere, ziedere,</l>
<l n="5,430"> Vleeschoudere, backere, briedere,</l>
<l>Hen moesten wiken alle heren.</l>
<l>Dus soe moeste die werelt verkeren,</l>
<l>Drie jaer, na dat die poert</l>
<l>Van Mechelen dus was testoert,</l>
<l n="5,435"> Soe warp die hertoghe sinen hat</l>
<l>Op die ghemeente van der stat</l>
<l>Van Brusele, die doen te waren</l>
<l>Overmoedich ende pijllic waren,</l>
<l>Daer si saghen hare stade.</l>
<l n="5,440"> Si worden soe dies te rade,</l>
<l>Om enen knecht, die was ghewont,</l>
<l>Dat si te gadere liepen tier stont,</l>
<l>Ende braken der heren huuse,</l>
<l>Ende daden grote confuse.</l>
<l n="5,445"> Die hertoghinne was in die stat</l>
<l>Op tien tijt, ende bat</l>
<l>Hen dat sijs ontberen souden.</l>
<l>Die domme liede en wouden</l>
<l>Hier omme die dinc niet laten;</l>
<l n="5,450"> <pb n="430"/> Daer omme begonste die hertoghe haten</l>
<l>Die ghemeente van dier stede,</l>
<l>Dat si versmaden sijns wijfs bede.</l>
<l>Dat dit gheviel ter selver stont</l>
<l>Was rechte voer kersavont.</l>
<l n="5,455"> Die heren, die van daer binnen waren,</l>
<l>Ruumden die stat, sonder sparen;</l>
<l>Want si verliesen waenden tleven,</l>
<l>Waren si daer binnen bleven.</l>
<l>Aldus soe waren, te tien tiden,</l>
<l n="5,460"> Die ghemeente ontsien in allen siden.</l>
<l>Die hertoghe ende die te hem hoerden</l>
<l>Lagen ter Vuren ende te Vilvorden.</l>
<l>Ende oec die heren, die om dat</l>
<l>Ute Brusele waren der stat.</l>
<l n="5,465"> Die ghemeente en dorste, clein noch groot,</l>
<l>Ute Brusele steken thoet.</l>
<l>Alse recht quam opten meidach,</l>
<l>Ende die hertoghe te Vilvorden lach,</l>
<l>Quam die ghemeente, sterc ende vermoghen,</l>
<l n="5,470"> Met banieren ute ghetoghen,</l>
<l>Tote in de beemde te Vilvorden.</l>
<l>Die ghene, dit dit saghen ende hoerden,</l>
<l>En wisten haer ghedachten niet;</l>
<l>Maer die men alsoe ghebaren siet,</l>
<l n="5,475"> Men waent dat hi strijt begaert.</l>
<l>Die hertoghe sloech daerwaert</l>
<l>Dompelike met luttel lieden,</l>
<l>Sonder die hoerden te sijnre maisnieden,</l>
<l>Ende van Brusele een deel der heren:</l>
<l n="5,480"> Dese dadense weder keren</l>
<l>Soe datter lxx bleef doot.</l>
<l><pb n="431"/>Dander volc dat ontscoet,</l>
<l>Danent quam, binnen mure.</l>
<l>Daer haddense quade aventure.</l>
<l n="5,485"> Het was een cranc mei dat si haelden;</l>
<l>Want sijt swaerlike betaelden</l>
<l>Met scanden ende met smerten.</l>
<l>Daer verloren si al haer herten,</l>
<l>Ende quamen tsertoghen wille,</l>
<l n="5,490"> Ende sweghen voerdane stille,</l>
<l>Die te voren soe overdadich</l>
<l>Waren, ende soe onghenadich,</l>
<l>Dat si goede liede verjaechden,</l>
<l>Daer si haer broet ane bejaechden.</l>
<l n="5,495"> In Brabant worden, bi desen valle,</l>
<l>Die meentucht gheleet af alle,</l>
<l>Soe dat meneghen coste sijn leven</l>
<l>Die overdaet hadde ghedreven,</l>
<l>Die cleine hadde ghemict van dien</l>
<l n="5,500"> Dat hem soude alsoe ghescien.</l>
</div>
<div type="chapter"><head type="chapter">VAN DRIEN WONDEREN DIE TE DIEN TIDEN GHESCIEDEN. <hi rend="italic">Dat VII Capittel. </hi></head>
<l>In des selfs hertoghen tiden,</l>
<l>Dien wi hier overliden,</l>
<l>Soe ghescieden drie wonder,</l>
<l>Die meeste die onder</l>
<l n="5,505"> Des hemels throne waren,</l>
<l><pb n="432"/>Hier te voren in hondert jaren.</l>
<l>Deerste wonder dat was dat,</l>
<l>Dat die ghemeente in elke stat</l>
<l>Boven den heren hadden doverhant,</l>
<l n="5,510"> Ende dat ghesciede in elc lant,</l>
<l>Dat die ghemeente deden houden</l>
<l>In elke stat wat si wouden,</l>
<l>Ende waren scepen ende raetsmanne,</l>
<l>Ende die heren moesten danne</l>
<l n="5,515"> Quite sijn van al dien,</l>
<l>Ende moesten die ghemeente seer ontsien;</l>
<l>Want om een clein ocsuun, in dien daghen,</l>
<l>Haddense die heren al verslaghen.</l>
<l>Dat ander wonder dat ghesciede,</l>
<l n="5,520"> Dats dat quamen eenrehande liede,</l>
<l>Ende daden dat openbaren</l>
<l>Dat si die selve heren waren</l>
<l>Die te Cortrike bleven doot.</l>
<l>Dit was emmer wonder groot</l>
<l n="5,525"> Dat vroede liede dus verdoefden,</l>
<l>Dat si selcs baraets gheloefden.</l>
<l>Deen die seide, openbare,</l>
<l>Dat hi mijn heer Jan van Viersoen ware,</l>
<l>Mijns heer Godevaerts sone van Brabant;</l>
<l n="5,530"> Dander die dede becant</l>
<l>Dat hi ware die grave van Hu;</l>
<l>Die derde seide, dat segghic u,</l>
<l>Dat hi van Crayhem here ware.</l>
<l>Dit was ene selsene mare.</l>
<l n="5,535"> Nochtan wast vi jaer na dien tijt</l>
<l><pb n="433"/>Dat te Cortrike gheviel den strijt.</l>
<l>Soe wel ghinct hem in hant,</l>
<l>Dat men ghemeenlike in Brabant</l>
<l>Over die selve heren hilt,</l>
<l n="5,540"> Dat men mijns heer Jans scilt,</l>
<l>Die te Brusele ten broederen hinc,</l>
<l>Af dede om die selve dinc,</l>
<l>Ende dat men rechters ende scepenen mede</l>
<l>In sinen lande af dede,</l>
<l n="5,545"> Ende andere van sinen weghen maecte.</l>
<l>Ieghen enen dies messaecte</l>
<l>Si vijf seiden dat waer ware;</l>
<l>Ja sijn wijf lietene bi hare</l>
<l>Ligghen, over haren man,</l>
<l n="5,550"> Soe sere was si bedroghen dan.</l>
<l>Maer doe men gheware wart das,</l>
<l>Dat al triwancie was,</l>
<l>Scaemden sijs hem sonderlinghe</l>
<l>Die gheloeft hadden dese dinghe,</l>
<l n="5,555"> Ende selve hadden sijs scamenisse groot,</l>
<l>Ende bleven int prisoen doot.</l>
<l>Ic woude al haer saken dus inden</l>
<l>Die hem beraets onderwinden,</l>
<l>Ende in valscheit willen voert gaen,</l>
<l n="5,560"> Ende anders dan si meinen doen verstaen.</l>
<l>Dat darde wonder daer naer,</l>
<l>Dat gheviel int selve jaer,</l>
<l>Ende mach ic u segghen wat dat was.</l>
<l><pb n="434"/>Eenrehande volxkijn dat las</l>
<l n="5,565"> Hem selven ute alle staden,</l>
<l>Ende worden alsoe beraden</l>
<l>Dat si winnen wouden theilich graf;</l>
<l>Nochtan dat men hem en gaf</l>
<l>Gheen cruce, ende sonder hoot</l>
<l n="5,570"> (Dit was emmer wonder groot),</l>
<l>Ja doedeleecste ende darmste mede</l>
<l>Die men vant in elke stede,</l>
<l>In Almanien, in Brabant,</l>
<l>In Vlaendren, in Hollant,</l>
<l n="5,575"> In Henegouwe, in Vrancrike,</l>
<l>In andren landen die ghelike,</l>
<l>Ende maecten coenrote groot.</l>
<l>Oec sloeghen si die joden doot</l>
<l>Onder weghen, waer sise vonden,</l>
<l n="5,580"> Soe dat die hertoghe, tien stonden,</l>
<l>Te Genapie leende den casteel</l>
<l>Den joden een groot deel,</l>
<l>Om dat si hem daer in souden</l>
<l>Ieghen dat volc wel onthouden.</l>
<l n="5,585"> Dat domme volc, al ombestiert,</l>
<l>Viel daer voren al ongheviert</l>
<l>Ende wouden dien casteel winnen,</l>
<l>Ende verslaen dier waren binnen.</l>
<l>Die hertoghe ontboet hen dat si af</l>
<l n="5,590"> Trocken; maer een caf</l>
<l>En achten si niet om dat;</l>
<l>Soe dat die hertoghe selve op sat,</l>
<l>Ende bat hen sere uter maten</l>
<l><pb n="435"/>Dat si voeren haerre straten.</l>
<l n="5,595"> Ghene bede soe en bescoet,</l>
<l>Soe dat die hertoghe, doer die noot,</l>
<l>Met luttel lieden, tien tiden,</l>
<l>Op dat volc moeste striden</l>
<l>Dat soe odelijc wart gheacht;</l>
<l n="5,600"> Want hi en was niet bedacht</l>
<l>Van stride, doen hi quam daer,</l>
<l>Al viel die dinc soe swaer.</l>
<l>Dat hi vacht ieghen alselke knechte,</l>
<l>Die besiet die dinc te rechte,</l>
<l n="5,605"> Dat was te nauwe soe groten here.</l>
<l>Soe misselijc soe sijn die kere</l>
<l>Die toenen can die aventure</l>
<l>Den mensche, te menegher ure.</l>
<l>Doch bleef dat volc verwonnen,</l>
<l n="5,610"> Dat si met pinen ontronnen,</l>
<l>Ende een deel bleeffer doot daer.</l>
<l>Doen trocken si, dats waer,</l>
<l>Tote in die stede van Avenioen,</l>
<l>Daer die paus lach aldoen,</l>
<l n="5,615"> Die hem beval dat si ter vaert</l>
<l>Weder trocken thuuswaert.</l>
<l>Doen trocken thuuswaert die dwase,</l>
<l>Die met ghepipe ende met gheblase</l>
<l>Henen trocken, met joyen groot,</l>
<l n="5,620"> Ende quamen thuus soe bloot</l>
<l>Dat si en brachten gheen goet,</l>
<l>Noch enen scoe an haren voet.</l>
<l><pb n="436"/>Nu hebdi wonders vele ghehoert</l>
<l>Hoe dat volxkijn, weder ende voert,</l>
<l n="5,625"> Vechten, werren, ende manghelen ghinc,</l>
<l>Ende hoe som einde die dinc.</l>
<l>Dit wonder wide ende side</l>
<l>Ghesciede al in dien tide</l>
<l>Dat was here dese man,</l>
<l n="5,630"> Dander hertoghe, die men Jan</l>
<l>In Brabant bi namen hiet,</l>
<l>Dien die goede Jan na hem liet.</l>
<l>In desen tijt sterf menschelijc</l>
<l>Die goede vedelare Lodewijc,</l>
<l n="5,635"> Die de beste was die voer dien</l>
<l>In de werelt ie was ghesien,</l>
<l>Van makene ende metter hant,</l>
<l>Van Vaelbeke in Brabant:</l>
<l>Alsoe was hi ghenant:</l>
<l n="5,640"> Hi was deerste die vant</l>
<l><pb n="437"/>Van stampien die manieren,</l>
<l>Die men noch hoert antieren.</l>
</div>
<div type="chapter"><head type="chapter">DES ANDERS JANS ZEDEN ENDE SINE DOOT. <hi rend="italic">Dat VIII capittel. </hi></head>
<l>Dese andre Jan hertoghe</l>
<l>Dede huwelic groot ende hoghe;</l>
<l n="5,645"> Want hi nam te wive</l>
<l>Margrieten, scone van live,</l>
<l>Des conincs dochter van Enghelant</l>
<l>(Die goede Edewaert was hi ghenant):</l>
<l>Hier ane soe wan hi enen sone,</l>
<l n="5,650"> Jan soe hiet oec die gone.</l>
<l>Dese ander Jan was een ridder stout,</l>
<l>Ende sterf van daghen niet out,</l>
<l>Scone, gracieus ende wel ghemaect,</l>
<l>Ende van facunden wel gheraect,</l>
<l n="5,655"> Soete van sinne ende sonder nijt:</l>
<l>Hi lach langhen tijt</l>
<l>Voer Wassenberghe met sinen here,</l>
<l>Dat hi na sinen ghere</l>
<l>Ghewan al metten lande,</l>
<l n="5,660"> Ende noch hebben in die hande.</l>
<l>Al was sijn vader vrome becant</l>
<l>Nochtan was dese in Overlant</l>
<l>Vorder dan sijn vader was,</l>
<l>Met here crachte, gheloeft mi das;</l>
<l n="5,665"> Want voer Rijclijchusen voer hi,</l>
<l><pb n="438"/>Daer hi langhe lach bi,</l>
<l>Ondancs alle dien heren</l>
<l>Diene ondertusschen mochten keren,</l>
<l>Daer hi sinen wille af gewan.</l>
<l n="5,670"> Dien hertoghe nochtan</l>
<l>En was dorloghe sine niet;</l>
<l>Maer, soe hem sijn raet riet,</l>
<l>Halp hi vander Marken den grave,</l>
<l>Die men tsine woude breken ave.</l>
<l n="5,675"> Hi wan oec in sinen tide</l>
<l>Sente Ghertruenberghe met stride.</l>
<l>Hoe hi oec met cleinre macht</l>
<l>Te Vilvoerden ende te Genepien vacht,</l>
<l>Dat hebdi hier voren ghehoert,</l>
<l n="5,680"> Daert te stane behoert.</l>
<l>Hi street node, als ict vernam;</l>
<l>Maer als hi te velde quam</l>
<l>Was hi coene, dat verstaet,</l>
<l>Ende toende soe hoech ghelaet,</l>
<l n="5,685"> Dat al tvolc van kerstenhede</l>
<l>Vercoenen mochte daer mede.</l>
<l>Tervuren sterf hi in sine zale,</l>
<l>Als hi hertoghe bi ghetale</l>
<l>Hadde gheweest xix jaer,</l>
<l n="5,690"> Doe men screef openbaer</l>
<l>Dusent ende hondertwerve drie</l>
<l>Ende twelve, gheloeves mie,</l>
<l>Ende wart te Brusele begraven</l>
<l>Te Sente Gudelen, met groter haven;</l>
<l n="5,695"> Ende int naeste jaer daer na</l>
<l>Soe sterf die keiser, als ict versta,</l>
<l>Van Lutsenborch Heinrijc,</l>
<l><pb n="439"/>Diet al wan vromelijc</l>
<l>Metten sweerde, tot Romen toe.</l>
<l n="5,700"> Oec woude men segghen doe,</l>
<l>Dat hi vergheven was, in ware dinc,</l>
<l>Daer hi Gods lichame onfinc,</l>
<l>Te half hoegste, op Onser Vrouwen dach,</l>
<l>Dies men ewelic ghedencken mach.</l>
<l n="5,705"> Ende doen hi voer te Rome waert</l>
<l>Starf oec, in die vaert,</l>
<l>Sijn wijf, die dochter was</l>
<l>Des goets Jans, daer ic af las,</l>
<l>Die des keisers vader met ghewelt</l>
<l n="5,710"> Versloech te Woeronc opt velt.</l>
</div>
<div type="chapter"><head type="chapter">VAN DEN DERDEN JANNE HERTOGHE IN BRABANT. <hi rend="italic">Dat IX Capittel. </hi></head>
<l>Nu bleef hertoghe die derde Jan</l>
<l>(Die ghewonnen was an</l>
<l>Margrieten van Inghelant),</l>
<l>Die maer out en was, es ons bekant,</l>
<l n="5,715"> Doen sijn vader sterf, xii jaer,</l>
<l>Doen tlant stont in groten vaer;</l>
<l>Want men vinc in elc lant</l>
<l>Die coepmanne ute Brabant,</l>
<l>Over scout, die beide gader</l>
<l n="5,720"> Sijn vader ende sijn oudervader</l>
<l>Den goeden lieden schuldich bleven,</l>
<l>Dat si in des kints leven</l>
<l><pb n="440"/>Ghewinnen wouden ende verhalen.</l>
<l>Dus moesten die coepmanne betalen</l>
<l n="5,725"> Des hertoghen scout, hier ent daer.</l>
<l>Dit duerde meer dan een jaer.</l>
<l>Die porteren clagheden dit sere</l>
<l>Den hertoghe, haren here,</l>
<l>Ende baden, doer God ende doer ghenade,</l>
<l n="5,730"> Datmen hem dit beteren dade,</l>
<l>Want haer goet worde ghehouden</l>
<l>Over al, van sinen scouden.</l>
<l>Die hertoghe was jonc van jaren;</l>
<l>Ende die te sinen rade waren,</l>
<l n="5,735"> Grote heren in dien daghen,</l>
<l>Achten luttel dierre claghen;</l>
<l>Maer na haers selfs bate al gader,</l>
<l>Alsoe si plaghen bi sinen vader;</l>
<l>Want hadde sijn vader gheweest vroet</l>
<l n="5,740"> (Hi hief uten lande soe groot goet),</l>
<l>Hi en ware soe vele sculdich niet bleven;</l>
<l>Maer die hem waren beneven</l>
<l>Hadden sijn goet, cleine ende groot,</l>
<l>Soe dat hijs selve dicke hadde noot.</l>
<l n="5,745"> Alse die porteren saghen dat,</l>
<l>Dats hen twint en was te bat</l>
<l>Dat si clagheden den heren,</l>
<l>Peinsden si hoe si keren</l>
<l>Mochten hare scade groot,</l>
<l n="5,750"> Ende oec om dat si thoot</l>
<l>Niet en dorsten steken ute Brabant,</l>
<l>Om dat si elc sins worden ghepant,</l>
<l>Ende trocken ane dien here,</l>
<l>Ende seiden: eest dat hi kere</l>
<l n="5,755"> Sinen raet aen hen algader,</l>
<l><pb n="441"/>Al die scout, die sijn vader</l>
<l>Schuldich bleef, dien willen si</l>
<l>Ghelden, die wile dat hi</l>
<l>Jonc es, ende leeft als een kint,</l>
<l n="5,760"> Soe dat hem er scade twint.</l>
<l>Nochtan al metten sinen</l>
<l>Soe langhe si hieromme pinen,</l>
<l>Dat die hertoghe sette sinen raet</l>
<l>Ane sine porteren, dat verstaet.</l>
<l n="5,765"> Ende om dat dese dinc ghesciede,</l>
<l>Soe wies tusschen dedele liede</l>
<l>Ende den porteren evelen moet;</l>
<l>Ende die porteren, alse liede vroet,</l>
<l>Queten die scout, al sonder sparen,</l>
<l n="5,770"> Soe dat die coepmanne mochten varen</l>
<l>Om haer neringhe, waer si wouden,</l>
<l>Onghepant ende onghehouden.</l>
<l>In dese tiden, dat dit ghesciede,</l>
<l>Waren meest die edele liede</l>
<l n="5,775"> Soe verstorven in Brabant,</l>
<l>Dat men maer xv baenrotsen vant,</l>
<l>Ende daer cume tote vijftienen</l>
<l>Riddren af waren, die mochten dienen.</l>
</div>
<div type="chapter"><head type="chapter">VAN DEN DERDEN JANNE ENDE VAN DEN DRIE PLAGHEN. <hi rend="italic">Dat X Capittel. </hi></head>
<l>In des derdes Jans tiden,</l>
<l n="5,780"> Dien wi hier nu over liden,</l>
<l>Int naeste jaer dat die dinc</l>
<l>Den porteren aldus verghinc,</l>
<l><pb n="442"/>Int jaer Ons Heren, weet voerwaer,</l>
<l>Dertienhondert ende xv jaer,</l>
<l n="5,785"> Doen begonsten die drie plaghen,</l>
<l>Die men ewelic sal ghewaghen,</l>
<l>Die God sende den menschen ieghen:</l>
<l>Deerste plaghe dat was die reghen,</l>
<l>Die in die maent van Meie began,</l>
<l n="5,790"> Ende duerde een jaer voert an,</l>
<l>Soe dat die vrucht ende dat coren</l>
<l>Daer bi meest bleef verloren.</l>
<l>Dander plaghe volghede daer naer,</l>
<l>Sonder beiden, int selve jaer:</l>
<l n="5,795"> Dat was die sware dieren tijt.</l>
<l>Ic wille dat ghi des seker sijt,</l>
<l>Dat soe dieren tijt en was ghesien</l>
<l>Sint dat God Adame bien</l>
<l>Ute den erdschen Paradise;</l>
<l n="5,800"> Niet broot allene, mer alle spise</l>
<l>Was soe diere, dat ghelike</l>
<l>Noit en gheviel in ertrike.</l>
<l>Die viertele rogs, die gout</l>
<l>In Antwerpen, dies ben ic bout,</l>
<l n="5,805"> Tsestich conincs tornoyse groot.</l>
<l>Tvolc was in soe groter noot,</l>
<l>En mochte vertellen man en gheen;</l>
<l>Want dat ghecarm ende dat gheween,</l>
<l>Dat men hoerde van den armen,</l>
<l n="5,810"> Mochte enen steene ontfermen,</l>
<l>Daer si achter straten laghen</l>
<l><pb n="443"/>Met iammere ende met groten claghen,</l>
<l>Ende swollen van honghere groot,</l>
<l>Ende bleven van armoeden doot,</l>
<l n="5,815"> Soe dat menre warp bi ghetale,</l>
<l>In enen putte tenenmale,</l>
<l>Tsestich ende oec mere.</l>
<l>Dus wrac God Onse Here</l>
<l>In ertrike des menschen sonden,</l>
<l n="5,820"> Daer si met weelden in stonden.</l>
<l>Die derde plaghe, groot ende swaer,</l>
<l>Volghede na dit, int naeste jaer:</l>
<l>Dat was die sterfte, die swaerlike</l>
<l>Quam op arme ende op rike,</l>
<l n="5,825"> Dat niemant en was soe ghesont</l>
<l>Hi en ontsach hem tier stont</l>
<l>Van der doot, des sijt ghewes.</l>
<l>Luttel ontghinc ieman des</l>
<l>Hi en moeste grote siecheit liden</l>
<l n="5,830"> Van der socht, ten selven tiden,</l>
<l>Weder hi starf oft ghenas.</l>
<l>Men seide dat verstorven was</l>
<l>Van den volke dat derdendeel.</l>
<l>Danse, spele, sanc, al riveel</l>
<l n="5,835"> Wart af gheleeght in desen daghen,</l>
<l><pb n="444"/>Van anxste dat die liede saghen.</l>
<l>Dat woert vantmen nu waer,</l>
<l>Dat daer te voren menich jaer</l>
<l>Ghesproken was, heb ic vernomen:</l>
<l n="5,840"> Dat die tijt noch soude comen</l>
<l>Dat men in ertrike soude scouwen</l>
<l>Sonder bliscap bruden trouwen,</l>
<l>Ende sonder seer ten liken gaen:</l>
<l>Dit sachmen nu, al sonder waen.</l>
<l n="5,845"> Ende onlanghe, eer dit ghevel,</l>
<l>Sachmen die cometen fel</l>
<l>In de lucht, die had den staert</l>
<l>Rechte staende Noort-West waert,</l>
<l>Die van naturen altoes bedieden</l>
<l n="5,850"> Doot van princen, oft plaghen van lieden.</l>
</div>
<div type="chapter"><head type="chapter">VAN DES DERDE JANS HUWELIKE. <hi rend="italic">Dat XI Capittel. </hi></head>
<l>Desen derden Janne wart ghegheven</l>
<l>Een wijf in sijns vaders leven,</l>
<l>(Doen hi was een jonc kint,</l>
<l>Ende van verstandenissen blint),</l>
<l n="5,855"> Die hem bestont ten derden lede.</l>
<l>Ic wane hire ane misdede</l>
<l>Diet huwelic brachte toe;</l>
<l>Maer die paus orlovet doe</l>
<l>Dat voertghinc dit huwelijc.</l>
<l n="5,860"> Haer vader hiet Lodewijc,</l>
<l>Des conincs sone van Vrancrike:</l>
<l>Hi wan desen Lodewike</l>
<l><pb n="445"/>Ane Marien, die suster was</l>
<l>Des goets Jans, als ict las,</l>
<l n="5,865"> Die te Woeronc den strijt verwan.</l>
<l>Nu moghedi sien ende merken dan</l>
<l>Hoe na si belanc waren.</l>
<l>Dese jonghe Jan hadde, te waren,</l>
<l>Twee die beste oudervadere</l>
<l n="5,870"> (Ic woude hier af hadde een adere)</l>
<l>Diemen vant in haren daghen,</l>
<l>Ende die meer liede ontsaghen:</l>
<l>Dat was Edewaert van Inghelant,</l>
<l>Die over zee vacht metter hant,</l>
<l n="5,875"> Ende die eerst Jan van Brabant.</l>
<l>Die soe vrome was becant.</l>
<l>Hier met laet ict bliven</l>
<l>Mijn dichten ende mijn scriven;</l>
<l>Want ic nemmeer en can gheleesten</l>
<l n="5,880"> Van der hertoghen yeesten;</l>
<l>Want nu regneert dese Jan.</l>
<l>Ghelevic den tijt, voert dan,</l>
<l>Dat hem ghevallen eneghe saken</l>
<l>Die sal ic dichten ende maken,</l>
<l n="5,885"> Eest dat ics hebbe die stade.</l>
<l>Ende waert dat ics niet en dade,</l>
<l>Soe bevelic dat te maken al</l>
<l>Yemenne die dan leven sal,</l>
<l>Ende wachte hem wel, dats mine lere,</l>
<l n="5,890"> Dat hi uter waerheit niet en kere.</l>
<l>Nu hebbic ghedaen soe ic best can,</l>
<l><pb n="446"/>Dat mi bat die goede man,</l>
<l>Dien ghi mi mocht nomen horen</l>
<l>In mijn beghin, hier te voren.</l>
<l n="5,895"> Lanc lijf, gheluc ende eere</l>
<l>Moet hem gheven Onse Here,</l>
<l>Ende, na dit leven, hemelrike,</l>
<l>Ende ons allen ghemeenlike;</l>
<l>Dies moet ons onnen, diet al verleest,</l>
<l n="5,900"> Die vader, die sone, die heilighe gheest.</l>
</div>
<div type="chapter"><head type="chapter">HOE OTTE VAN BUREN TIELE WAN ENDE BEROEFDE. 12.</head>
<l>Sinter dat ic desen boec liet</l>
<l>Ende beloec, soe ghi hier siet,</l>
<l>Soe sijn ghevallen saken,</l>
<l>Die ic u cont wille maken.</l>
<l n="5,905"> Otte van Bueren, Alaerts sone</l>
<l>(Int lant van Ghelre woent die gone)</l>
<l>Beclaghede hem van dien hertoghe,</l>
<l>Dat hi hem sine vorwarde ontoghe,</l>
<l>Dien hi sinen vorders hadde ghegheven,</l>
<l n="5,910"> Sinen vader wel bescreven.</l>
<l>Ende als hi sach dat niene bescoet</l>
<l>Dat hi volghede, ens hem verdroet,</l>
<l>Quam hi met ghewapender hant</l>
<l>Ghevaren ins hertoghe lant,</l>
<l n="5,915"> Tot voer Tiele der steden,</l>
<l>Met hulpen dien hi hadde verbeden.</l>
<l><pb n="447"/>Alse die van Tiele dat vernamen</l>
<l>Quamer een deel ute te samen,</l>
<l>Ende hebben Otten met stride bestaen;</l>
<l n="5,920"> Maer Otte heeftse ontaen</l>
<l>Ende ghescoffiert haer conroet,</l>
<l>Ende een deel bleeffer daer doot.</l>
<l>Den vluchtighen volghde hi na doe,</l>
<l>Ende quam in die poert alsoe.</l>
<l n="5,925"> Oec seide men, sijt seker das,</l>
<l>Dat si van binnen verraden was.</l>
<l>Doen beroefde hi die stat,</l>
<l>Ende dede al gader, dat</l>
<l>Men driven mochte ofte draghen,</l>
<l n="5,930"> Laden op meneghen waghen,</l>
<l>Ende voeren in sinen behoude,</l>
<l>Daer hijt seker hebben woude.</l>
<l>Al was die hertoghe tonghemake</l>
<l>Traechlike sette hi hem ter wrake;</l>
<l n="5,935"> Want hi noch was een kint,</l>
<l>Ende ute hem selven dede twint.</l>
<l>Ende sijn raet oec, alse quam die claghe,</l>
<l>Was ten orloghe harde traghe.</l>
<l>Men lude clocken, men stac banieren;</l>
<l n="5,940"> Maer in gheenre manieren</l>
<l>Soe en constemen daer toe comen</l>
<l>Dat mens wrake hadde ghenomen,</l>
<l>Oft dat mens pine hadde bestaen,</l>
<l>Ofte iet daer toe ghedaen.</l>
<l n="5,945"> Selke liede seiden, het quam bi dien</l>
<l>Dat men des hadde ontsien,</l>
<l><pb n="448"/>Dat die twist mochte verseren,</l>
<l>Tusschen der ghemeente enten heren,</l>
<l>Die in hate ende in nijt</l>
<l n="5,950"> Ghestaen hadden langhe tijt;</l>
<l>Selke liede waenden das</l>
<l>Dat ment liet, dat dat was</l>
<l>Om sgraven wille van Hollant,</l>
<l>Wiens suster Otte te hant</l>
<l n="5,955"> Ghetrouwet hadde, als ict versinne;</l>
<l>Maer het was ene bastaerdinne.</l>
<l>Maer engheen ontscout van desen</l>
<l>En dunct mi redelic wesen</l>
<l>Dat die hertoghe, soe groet een here,</l>
<l n="5,960"> Selke scade ende selke onnere</l>
<l>Onghewroken soude laten.</l>
<l>Sint, al tote Hoechstraten,</l>
<l>Was die pays ghemaect doe.</l>
<l>Daer quam die grave van Hollant toe</l>
<l n="5,965"> Ende die grave van Ghelre mede,</l>
<l>Diet perlament aldaer ter stede</l>
<l>Met Otten hilden, dat verstaet,</l>
<l>Ieghen den hertoghe ende sinen raet.</l>
<l>Doch maecte men alsoe den soene</l>
<l n="5,970"> Dat Otte quam in den prisoene,</l>
<l>Te Lovene, in die goede stat.</l>
<l>Maer onlanghe na dat</l>
<l>Wart hi ute ghelaten,</l>
<l>Ende voer quite sijnre straten;</l>
<l n="5,975"> Dat wonder was, sonder waen.</l>
<l>Aldus es Otte ontgaen</l>
<l>Dier groter misdaet ende onstaen.</l>
<l>Dat heeft toe bracht ende ghedaen</l>
<l><pb n="449"/>Grave Willem van Hollant,</l>
<l n="5,980"> Dien hi vrient bi den hertoghe vant;</l>
<l>Want hadde die hertoghe gheweest dan</l>
<l>Van jaren ende van sinnen een man,</l>
<l>Ten hadde alsoe niet moghen wesen.</l>
<l>En willer nemmeer af lesen.</l>
<l n="5,985"> Nie en ghesciede Brabande</l>
<l>Selke fortce noch selke scande</l>
<l>Dat onghewroken bleef.</l>
<l>En weet wie toe dreef</l>
<l>Ofte wies die scoude waren.</l>
<l n="5,990"> Dit was in Ons Heren jaren</l>
<l>Dertienhondert xv ende twee.</l>
<l>Nu hoert hier noch mee.</l>
</div>
<div type="chapter"><head type="chapter">HOE DAT ORLOGHE BEGAN OPTEN HERE VAN VALKENBORCH. 13.</head>
<l>Doen keiser Heinric was verstorven</l>
<l>Ende met venine verdorven,</l>
<l n="5,995"> Daer scade ane lach den kerstenrike,</l>
<l>Waert coninc, in den duutschen rike,</l>
<l>Lodewijc, sijt seker das,</l>
<l>Die broeder shertoghen van Beyeren was,</l>
<l>Want hi die coren hadde ghemeine,</l>
<l n="5,1000"> Sonder den bisscop van Coelne alleine:</l>
<l>Hi woude, wien lief wien leet,</l>
<l>Van Oestrike, hoe dat gheet,</l>
<l>Den hertoghe coninc maken,</l>
<l>Ende met crachten bringhen tAken,</l>
<l n="5,1005"> <pb n="450"/> Ende Reinout, van Valkenborch here,</l>
<l>Pijnde daer toe harde sere</l>
<l>Hoe dat hien mochte brenghen daer toe;</l>
<l>Want si waren ghemaghe doe;</l>
<l>Maer Lodewijc hadde ter hulpen sijn</l>
<l n="5,1010"> Enen, tusschen der Mase enten Rijn,</l>
<l>Die den andren te machtich was,</l>
<l>Den grave van Gulike, gheloeft mi das,</l>
<l>Die Lodewike brachte scone</l>
<l>TAken toter conincx crone,</l>
<l n="5,1015"> Ende weder gheleide met eren,</l>
<l>Ondancs al der ander heren.</l>
<l>Alse die bisscop sach dat</l>
<l>Trac hi te Bonnen in die stat,</l>
<l>Ende croenden in die kerke dare.</l>
<l n="5,1020"> Dits te hoerne vremde mare</l>
<l>Den hertoghe van Oestrike,</l>
<l>Coninc int Almaensche rike;</l>
<l>Ende wouden beide coninc wesen,</l>
<l>Ende orlogheden langhe na desen;</l>
<l n="5,1025"> Maer die bisscop ende die hertoghe</l>
<l>Lieten int leste dat orloghe,</l>
<l>Ende keerden thuus, moede ende mat;</l>
<l>Want hen ghebrac hulpe ende scat.</l>
<l>Nu ben ic eerst comen dan</l>
<l n="5,1030"> Daer ic dit al omme began.</l>
<l>Om desen twist, dien ghi hebt ghehoert,</l>
<l>Soe bleven onvriende voert</l>
<l>Gheraert, grave, van Gulike here,</l>
<l>Ende Reinout van Valkenborch sere,</l>
<l n="5,1035"> Dat enen tijt gheduerde,</l>
<l><pb n="451"/>Dat deen sinder sere besuerde.</l>
<l>Die haet tusschen die twee wies</l>
<l>In lanc soe meer, gheloeft mi dies,</l>
<l>Soe dat ten lesten ute brac</l>
<l n="5,1040"> Dovermoet, die hen stac</l>
<l>Int herte, in beiden siden,</l>
<l>Soe dat si, ten lesten tiden,</l>
<l>Orloghen ghinghen onderlinghe.</l>
<l>Oec soe vielen daer toe ander dinghe,</l>
<l n="5,1045"> Daer bi die haet niet was ghecleent;</l>
<l>Want ten naten es lichte ghereent.</l>
<l>Elc stichte in anders lant,</l>
<l>Daer hi mochte, roef ende brant.</l>
<l>Wat holpe dat ict maecte lanc?</l>
<l n="5,1050"> Int leste wart, ane sinen danc,</l>
<l>Die here van Valkenborch ghevaen</l>
<l>Ende te Nideghe opt huus ghedaen,</l>
<l>Ende wart bescat soe swaer</l>
<l>Eer hi ute mochte van daer,</l>
<l n="5,1055"> Dat hi sijn volc bescatte mede;</l>
<l>Ende oec die van Tricht der stede</l>
<l>Bescatte hi, sonder verdrach,</l>
<l>Van goede dat onder hem lach.</l>
<l>Si baden den hertoghe haren here</l>
<l n="5,1060"> Dat hise hier af te rechte kere.</l>
<l>Die hertoghe die ontboet</l>
<l><pb n="452"/>Den here, met ernste groet,</l>
<l>Dat hi hem thare weder gave,</l>
<l>Ende onghepant liete haer have.</l>
<l n="5,1065"> Die here antwoerde: het ware sijn recht.</l>
<l>Dus soe wies daer een ghevecht</l>
<l>Tusschen Tricht ende dien here,</l>
<l>Dat in beiden siden scaedde sere.</l>
<l>Int leste dede die here soe vele</l>
<l n="5,1070"> Dommer overmoedigher spele,</l>
<l>Met slane, met rove, ende met brande,</l>
<l>Dat die hertoghe, doer die scande,</l>
<l>Die dinc moeste weder staen,</l>
<l>Ende gheboet ten orloghe saen,</l>
<l n="5,1075"> Ende trac over Mase, metten scoensten here,</l>
<l>Dat noit here ter were</l>
<l>Over Mase hadde voer dien dach,</l>
<l>(Dat seide meneghe diet sach)</l>
<l>Dore Tricht liden, der steden,</l>
<l n="5,1080"> Beide te voet ende ghereden,</l>
<l>Elke stat, elke meyerie</l>
<l>Bi hare, ene sonderlinghe partie.</l>
<l>Eer si doer die stat gheleden</l>
<l>Men soude verre hebben ghereden.</l>
<l n="5,1085"> Ic wane dat noit en ghesciede,</l>
<l>Dat een kint soe vele liede</l>
<l>Ute sinen lande leide alse nu,</l>
<l>Omme vechten, dat segghic u.</l>
<l>Men seide te voren, in waren dinghen,</l>
<l n="5,1090"> Dat die hertoghe niet soude moghe brenghen</l>
<l>Sijn volc uut, al pijndijs hem sere.</l>
<l>Hier op verliet hem die here</l>
<l>Van Valkenborch, heer Reinout,</l>
<l><pb n="453"/>Ende hielt hem stijf ende stout.</l>
<l n="5,1095"> Die dat seide, dats ware tale,</l>
<l>En kende die Brabanters niet wale;</l>
<l>Want ten sijn liede onder der sonnen</l>
<l>Die haren here bat onnen,</l>
<l>Ende eer wreken sine scande,</l>
<l n="5,1100"> Op dat hi hem selven set ter ande.</l>
</div>
<div type="chapter"><head type="chapter">HOE DIE HERTOGHE SITTERT BELACH ENDE WATTER GESCIEDE. 14.</head>
<l>Nu es die hertoghe ghetoghen</l>
<l>Over die Mase, sere vermoghen,</l>
<l>Metten scoensten here dat voer dien</l>
<l>Noyt over Mase wart ghesien.</l>
<l n="5,1105"> In des heren lant trac hi doen saen.</l>
<l>Daer sachmen den roec op gaen</l>
<l>Achter, vore, in allen siden.</l>
<l>Voer Sittert vielmen tien tiden;</l>
<l>Want dat was die stercste veste,</l>
<l n="5,1110"> Ende die meeste poert, ende die beste,</l>
<l>Die iewers in dien lande stoet.</l>
<l>Ende dat volc hadde sijn goet</l>
<l>Al ghevlucht in die stede,</l>
<l>Ende si vloen daer in mede.</l>
<l n="5,1115"> Twee vesten soe waren daer,</l>
<l>Wel ghewatert voerwaer,</l>
<l>Met enen goeden planckise,</l>
<l>Ridders ende knapen van prise</l>
<l>Waren daer comen, omme dat</l>
<l n="5,1120"> <pb n="454"/> Dat si houden wouden die stat,</l>
<l>Tote driehondert, als wijt kinnen,</l>
<l>Sonder die porters van daer binnen.</l>
<l>Daer soe was een ave,</l>
<l>Van Verrenborch die grave.</l>
<l n="5,1125"> Die here van Tonenborch wasser mede,</l>
<l>Ende die voeght van Coelne der stede,</l>
<l>Ende menich ander stout man</l>
<l>Die ic ghenoemen niet en can,</l>
<l>Die de beste van orloghen waren,</l>
<l n="5,1130"> Diemen vinden mochte, te waren,</l>
<l>Rechte op Sinte Peters dach,</l>
<l>Die int beghin van oestmaent lach,</l>
<l>Wart die stede al omme ende omme</l>
<l>Met here beleghen teenre somme,</l>
<l n="5,1135"> Ende opten selven dach, sonder waen,</l>
<l>Soe wart daer een toeloep ghedaen</l>
<l>Harde vreselic op die stede,</l>
<l>Ende al sonder voersienhede,</l>
<l>Met enen ghelope, men wiste hoe.</l>
<l n="5,1140"> Nu hoert hoe dat quam toe.</l>
<l>Die van Lovene, die, te dien tiden,</l>
<l>Ghelogiert waren ter wester siden,</l>
<l>Trac een deel voer die baelie,</l>
<l>Ende stormden, sonder falie,</l>
<l n="5,1145"> Dat sise wonnen te hant,</l>
<l>Ende met viere hebben verbrant.</l>
<l>Die van Mechelen, die dit hoerden,</l>
<l>Die ghelogiert laghen int noerden,</l>
<l>Scaemden hem, om des wille</l>
<l n="5,1150"> Dat si souden ligghen stille,</l>
<l><pb n="455"/>Ende liepen, alse volc verwoet,</l>
<l>Ter poerten, die hem naest stoet.</l>
<l>Met enen assaute groot:</l>
<l>Men warp daer harde ende scoet</l>
<l n="5,1155"> Van binnen uutwaert, metter vaert.</l>
<l>Ende van buten weder inwaert.</l>
<l>Alse die van Antwerpen dat saghen.</l>
<l>Die oest aen den berch laghen,</l>
<l>Riepen si: "Dese onnere</l>
<l n="5,1160"> En verwinnen wi nemmermere,</l>
<l>Dat wi stille ligghen, tesen tiden,</l>
<l>Alse die van Mechelen ende Lovene striden."</l>
<l>Dus liepen si onghescaert,</l>
<l>Sonder raet, ter stat waert,</l>
<l n="5,1165"> Ter porten waert die hem was na,</l>
<l>Ende van den lande van Breda</l>
<l>Quamen oec toe haestelike</l>
<l>Die daer streden vromelike,</l>
<l>Die dat vorste baeliken te hant</l>
<l n="5,1170"> Met viere hadden verbrant.</l>
<l>Daer wert dat assaut groot;</l>
<l>Want men warp ende men scoot.</l>
<l>Beide van binnen ende van buten;</l>
<l>Men hoerde dat ghescutte ruten</l>
<l n="5,1175"> Om die oren even dicke.</l>
<l>Dat gheduerde een soe lanc sticke</l>
<l>Dat die ghene die laghen boven,</l>
<l>Die men te rechte wel mach loven,</l>
<l>Soe moede waren van desen spele</l>
<l n="5,1180"> (Want haerre en was niet vele)</l>
<l><pb n="456"/>Dat si opt falgieren waren.</l>
<l>Hier en binnen lieten sijt varen.</l>
<l>Die van Lovene, bander side,</l>
<l>Die niet en wisten van dien stride,</l>
<l n="5,1185"> Keerden ten tenten achterwaert.</l>
<l>Doen liepen over, metter vaert,</l>
<l>Die binnen hadden ghestreden,</l>
<l>Ende quamen met haesticheden</l>
<l>Den andren te hulpen, sonder sparen,</l>
<l n="5,1190"> Die doen al verwonnen waren.</l>
<l>Dus ghewonnense metter spoet</l>
<l>Saen weder macht ende moet;</l>
<l>Ende alse dien van buten dochte</l>
<l>Dat men gheen orboer doen en mochte,</l>
<l n="5,1195"> Keerden si achterwaert, ter selver stont,</l>
<l>In voete ende in beene sere ghewont.</l>
<l>Dompelic was die dinc bestaen</l>
<l>Ende sonder raet toe ghegaen,</l>
<l>Ende wantmer rieselike toe ran</l>
<l n="5,1200"> Soe schietmer dompelike van.</l>
<l>Den vroeden lieden wast leet</l>
<l>Datmen toe ghinc soe ghereet.</l>
<l>Die ghemeente en mochte nieman keren.</l>
<l>Daerbi scaemden hen die heren.</l>
<l n="5,1205"> Die van Mechelen der steden</l>
<l>Waren die daer lanxt streden;</l>
<l>Maer het was al ieghen spoet,</l>
<l>Om datmen dompelijc de dinc bestoet.</l>
</div>
<div type="chapter"><head type="chapter"><pb n="457"/> HOE DES BISSCOPS LIEDE HAREN VELDEN, ENDE HOE MEN SITTERT OP GAF. 15.</head>
<l>Nu comt die bisscop van Ludeke, te waren,</l>
<l n="5,1210"> Die Mase neder ghevaren,</l>
<l>Te Tricht in der stede;</l>
<l>Want sine liede waren mede</l>
<l>Ghelijc den anderen bescat,</l>
<l>Ende woude oec wreken dat:</l>
<l n="5,1215"> Over die Mase trac hi met allen,</l>
<l>Ende es vore Haren ghevallen:</l>
<l>Dat was een vast toren, sonder waen,</l>
<l>Die bi Tricht was ghestaen,</l>
<l>Die de porters sere dwanc,</l>
<l n="5,1220"> Ende scade hem, an haren danc.</l>
<l>Die bisscop den toren wan</l>
<l>Met ghewapender hant dan;</l>
<l>Ende al dat hire in vant,</l>
<l>Papen, ridderen ende seriant,</l>
<l n="5,1225"> Dat moeste al ten sweerde gaen,</l>
<l>Sonder een, hebbic verstaen,</l>
<l>Die wel conste spreken walsch:</l>
<l>Hi greep een bedde op sinen hals,</l>
<l>Ende gheliet oft hi vrient ware,</l>
<l n="5,1230"> Ende riep daer al openbare:</l>
<l><hi rend="italic">Je rai tant ors de fu</hi>;</l>
<l><pb n="458"/><hi rend="italic">Mon sier dormera sur su</hi>.</l>
<l>Ende alsoe ontghinc hi daer.</l>
<l>Dit hoerdic segghen over waer.</l>
<l n="5,1235"> Die toren wart tier selver stont</l>
<l>Te broken, al tote in den gront,</l>
<l>Dat dien van Tricht dochte goet spel;</l>
<l>Want si saghen haren wille wel.</l>
<l>Die hertoghe dede maken</l>
<l n="5,1240"> Van werke alle saken,</l>
<l>Daermen die poert mede soude winnen.</l>
<l>Alse die van binnen dat bekinnen</l>
<l>Datmense emmer sal bestoken,</l>
<l>Hebben si alsoe gesproken</l>
<l n="5,1245"> (Om dat si duchten haer leven),</l>
<l>Dat si op hebben ghegheven</l>
<l>Die poert den hertoghe saen,</l>
<l>Om dat si selve moghen ontgaen,</l>
<l>Ende haer lijf onthouden vri.</l>
<l n="5,1250"> Aldus soe ontghinghen si,</l>
<l>Ende voeren danen si quamen,</l>
<l>Met scanden ende met blamen.</l>
<l>Vele liede waren gram nochtan</l>
<l>Datmen die poert met striden niet en wan,</l>
<l n="5,1255"> Ende al ten sweerde hadde ghedaen;</l>
<l>Maer diet te rechte wille verstaen</l>
<l>Soe en mesdede die hertoghe twint,</l>
<l>Die noch maer en was een kint,</l>
<l>Dat hi dede sine goedertierenheit dan,</l>
<l n="5,1260"> Ane vele soe vromer man,</l>
<l>Die in sijnre macht soe vast waren</l>
<l>Dat si hem niet en mochten ontfaren.</l>
<l><pb n="459"/>Elc diet wel wille mecken</l>
<l>Salt tot sijnre edelheit trecken.</l>
<l n="5,1265"> En was noit here wel bedacht</l>
<l>Die op stat om winnen vacht,</l>
<l>Die hi hebben mochte sonder strijt.</l>
<l>Karle oec in sijnre tijt</l>
<l>En plaeghs niet, noch andre heren,</l>
<l n="5,1270"> Daermen alle wijsheit ane mach leren;</l>
<l>Maer die werelt es nu soe fel,</l>
<l>Een mensche en doet nemmer soe wel</l>
<l>Men keret targhe, dats jammer groot.</l>
<l>God betert saen, het is noot.</l>
<l n="5,1275"> Alse die soudeniers ute souden varen,</l>
<l>Die in die poert beleghen waren,</l>
<l>Die waren ints hertoghen gheleide,</l>
<l>Soe quam doen, sonder beide,</l>
<l>Die ghemeente toe ghelopen</l>
<l n="5,1280"> Voer die poert, met groten hopen,</l>
<l>Ende hadden hen bina tlijf ghenomen,</l>
<l>Haddense hen moghen toecomen;</l>
<l>Maer men sloet die poert toe.</l>
<l>Die hertoghe moeste selve doe</l>
<l n="5,1285"> Met haesten darwart jaghen,</l>
<l>Ofte si haddent al verslaghen.</l>
<l>Doen droeghen si hem op te hant,</l>
<l>Ende die hertoghe besettet van sijnre hant</l>
<l>Sittert ende Harle, metter vaert,</l>
<l n="5,1290"> Ende keerde aldus thuus waert.</l>
<l>Op Sinte Laurens dach was dat</l>
<l>Dat men op gaf die stat,</l>
<l>Int jaer Ons Heren, weet voerwaer,</l>
<l><pb n="460"/>Dertien hondert ende xviij jaer.</l>
<l n="5,1295"> Mede ghesciede int selve jaer</l>
<l>Onder die coyen sterfte swaer;</l>
<l>Want si storven op, al rene:</l>
<l>Van tien bleeffer cume ene,</l>
<l>Ende niemant en dorste er eten</l>
<l n="5,1300"> Runtvleesch; ende oec moghedi weten</l>
<l>Dat een harfst quam daer naer,</l>
<l>Harde droeghe, int selve jaer.</l>
</div>
<div type="chapter"><head type="chapter"><pb n="461"/> DORLOGHE TUSSCHEN DKINT VAN BRABANT ENDE DEN GRAVE WILLEM VAN HOLLANT, OM THUUS VAN HOESDEN. 16.</head>
<l>In desen tiden, dat dit ghevel,</l>
<l>Gherees een orloghe alsoe fel,</l>
<l n="5,1305"> Tusschen dat kint van Brabant</l>
<l>Ende grave Willem van Hollant,</l>
<l><pb n="462"/>Die dicken toende, bi desen kinde,</l>
<l>Dat hi Brabant niet en minde,</l>
<l>Daer hi an niet en dede wale;</l>
<l n="5,1310"> Doch liet hi hem sine pale,</l>
<l>Soe wat hi hem pijnde sere.</l>
<l>In desen tiden quam die here</l>
<l>Van Scaffelberghe, als ict versinne,</l>
<l>Ende seide dat lant van Hoesdinne</l>
<l n="5,1315"> Op sijnre moeder verstorven ware.</l>
<l>Te Brusele quam hi daer nare,</l>
<l>Omme dat hi dat lant</l>
<l>Ontfaen soude van shertoghen hant;</l>
<l>Ende om dat hem dat niet mochte ghescien</l>
<l n="5,1320"> Soe saen als hi gherne hadde ghesien,</l>
<l>Trac hi ane den grave van Hollant saen,</l>
<l>Ende dede hem dat verstaen</l>
<l>Dat men van hem hilde dat lant.</l>
<l>Die grave die hem dicke onderwant</l>
<l n="5,1325"> Meer dan hem eerlic was,</l>
<l>Wart doen te rade das</l>
<l>Dat hi Hoesdinne heeft ieghen</l>
<l>Den here van Scaffenberghe vercreghen.</l>
<l>Die grave dede daer in te hant</l>
<l n="5,1330"> Menighen vromen seriant,</l>
<l>Ute Hollant ende ute Zeelant mede,</l>
<l>Om dat hi die stede</l>
<l>Met crachten houden woude,</l>
<l>Wient lief ofte leet wesen soude;</l>
<l n="5,1335"> Ende om de borch te winnen met,</l>
<l>Die de hertoghe hadde beset;</l>
<l>Want die hertoghe hadde, tien male,</l>
<l>Die borch beset harde wale</l>
<l><pb n="463"/>Met enen knape, die men hiet stout:</l>
<l n="5,1340"> Sijn name es Jan Van der Helsout,</l>
<l>Datten hertoghe wel scone was,</l>
<l>Want, sijt wel seker das,</l>
<l>En hadde die hertoghe beset niet</l>
<l>Die borch, daer soude meerre verdriet</l>
<l n="5,1345"> Af comen hebben ghewesen.</l>
<l>Die hertoghe seide oec te desen</l>
<l>Dat die borch sijn open huus ware.</l>
<l>Op ende af te ridene dare,</l>
<l>Ende dat voermaels sijn ouder vader</l>
<l n="5,1350"> Borch ende stat wan beide gader,</l>
<l>Ende men tlant van hem hilde.</l>
<l>Die grave, diet dus niet en wilde,</l>
<l>Seide aldus hier ieghen:</l>
<l>Dat hi stat ende borch hadde vercreghen</l>
<l n="5,1355"> Ende dat mense oec van hem houde</l>
<l>Ende dat sijn leste goet wesen soude.</l>
<l>Dus sende die grave dan</l>
<l>In die stat meneghen man,</l>
<l>Om dat hi die borch woude scaden,</l>
<l n="5,1360"> Die menich groot assaut daden</l>
<l>Op die borch, te meneghen tiden.</l>
<l>Oec worpen si met bliden</l>
<l>In die borch, vroech ende spade;</l>
<l>Maer niet van enen sade</l>
<l n="5,1365"> En achten sijs daer binnen:</l>
<l>Si en lieten hen niet winnen;</l>
<l>Maer den grave daden si scade groot;</l>
<l><pb n="464"/>Want sijn liede bleven daer doot</l>
<l>Onder, voer, ende na, te menegher stont;</l>
<l n="5,1370"> Ende doerscoten ende ghewont</l>
<l>Voerde mense daghelike</l>
<l>Te Dordrecht waert droevelike.</l>
<l>Die hertoghe sat al stille,</l>
<l>Ende liet den grave sinen wille</l>
<l n="5,1375"> Doen, alsoe verre als hi mochte.</l>
<l>Int leste, alst hem dochte,</l>
<l>Dat hi gheen orboer dede altoes,</l>
<l>Ende sine liede sere verloes,</l>
<l>Ende oec ute leide groten scat,</l>
<l n="5,1380"> Ens hem twint en was te bat,</l>
<l>Es hi te parlamente comen,</l>
<l>Daer hi af hadde luttel vromen;</l>
<l>Want stat, borch, ende lant</l>
<l>Wart den grave al ontcant,</l>
<l n="5,1385"> Soe dat hijs en behilt twint.</l>
<l>Dus es dat orloghe gheint:</l>
<l>Dies balch hem soe sere</l>
<l>Van Scaffenberch die here,</l>
<l>Dat hi dreichde al Brabant,</l>
<l n="5,1390"> Ende heeft Turnout verbrant</l>
<l>In eenre doncker nacht.</l>
<l>Die heilighe Gods cracht</l>
<l>Gheve hem scande ende armoede mede,</l>
<l>Die selke moerdaet dede;</l>
<l n="5,1395"> Want noit goet man en was</l>
<l>Tot al selken rade, sijt seker das!</l>
<l><pb n="465"/>Nu soe willic voert bestaen</l>
<l>Hoet met Reinouts magen es vergaen.</l>
</div>
<div type="chapter"><head type="chapter">HOE DIE CONINC VAN BEME DEN HERTOGHE ONTSEIDE ENDE ANDER DINC. 17.</head>
<l>Hier na quamen Reinouts maghe,</l>
<l n="5,1400"> Die den voet niet hadden traghe,</l>
<l>Hem met rade bi te stane doe,</l>
<l>Ende maecten sinen pays alsoe,</l>
<l>Dat die hertoghe Sittert die stede</l>
<l>Behouden soude, ende Herle mede;</l>
<l n="5,1405"> Ende Reinout soude Tricht die poert</l>
<l>Onghemoit laten voert.</l>
<l>Oec waren daer toe met</l>
<l>Ander vorwaerden gheset</l>
<l>Die mi niet en sijn cont;</l>
<l n="5,1410"> Maer dese pays die stont</l>
<l>Onlanghe, weet wel dat,</l>
<l>Tusschen Reynoude enter stat;</l>
<l>Want die gront bleef altoes quaet</l>
<l>Tusschen hen, hoe dat gaet,</l>
<l n="5,1415"> Soe dat Reinout moeste comen doen</l>
<l>Al tote Lovene int prisoen,</l>
<l>Alse des hertoghen ghevanghen;</l>
<l>Maer hi mochte wel ganghen</l>
<l>Daer hi woude, in die stede,</l>
<l n="5,1420"> Ende buten oec riden mede;</l>
<l>Op dat hi savents quam weder.</l>
<l><pb n="466"/>Nu willic dit legghen neder,</l>
<l>Ende vertrecken een lettelkijn</l>
<l>Des saen een einde sal sijn.</l>
<l n="5,1425"> Nu, doen Reinout te Lovene lach,</l>
<l>Alsic u te hant dede ghewach,</l>
<l>Quam van Behem coninc Jan</l>
<l>(En weet wat hem ghinc an),</l>
<l>Al tote Brusele in die stat,</l>
<l n="5,1430"> Ende seide tote den hertoghe dat,</l>
<l>Met heten ende met sterken sinne:</l>
<l>Dat sijn moeder die keiserinne</l>
<l>Ghedeelt en hadde, clein noch groot,</l>
<l>Van shertoghen haers vaders doot,</l>
<l n="5,1435"> Ende hiesch dat men hem voldade.</l>
<l>Die hertoghe antwoerde met rade,</l>
<l>Mids enen sinen riddere sciere,</l>
<l>Van Levedale mijn heer Rogiere,</l>
<l>Die den coninc seide al dare:</l>
<l n="5,1440"> Dat en gheen recht en ware,</l>
<l>Ende dat men noit en scoude</l>
<l>Dat dochter deilen soude</l>
<l>Ane hertoghen erfachtichede,</l>
<l>Waert laghe, in eneghe stede;</l>
<l n="5,1445"> Maer het moeste den sone behoren;</l>
<l>Ende woude hijs een vonnisse horen</l>
<l>Hi soude versamene alle sine baroene,</l>
<l>Ende waert al ghereet te doene,</l>
<l>Oft het den sweerde soude volghen.</l>
<l n="5,1450"> Die coninc wart seer verbolghen,</l>
<l>Ende seide: alsoet hem goet dochte</l>
<l><pb n="467"/>Hi sout keren, soe hi eerst mochte,</l>
<l>Ende sciet wech, met moede swaer.</l>
<l>Dus soe was die hertoghe daer</l>
<l n="5,1455"> Ontseit, al en waest niet scone</l>
<l>Van den coninc sijnre moijen sone.</l>
<l>Hi dede den coninc groot quaet</l>
<l>Die hem gaf desen raet,</l>
<l>Want sijn eesch, sijt seker das,</l>
<l n="5,1460"> Ieghen recht ende redene was.</l>
<l>Hertoghe Jan, sijn ouder vader,</l>
<l>Was doot eer sconincs vader,</l>
<l>Menich jaer ende meneghen dach;</l>
<l>Nochtan en dede sijn vader ghewach</l>
<l n="5,1465"> Van ghedeile, cleine noch groot,</l>
<l>Al van sijns sweers doot,</l>
<l>Die soe wijs was ende soe vrome</l>
<l>Dat hi keiser was tote Rome,</l>
<l>Ende node soude hebben ghesweghen,</l>
<l n="5,1470"> Hadder sijns rechs yet in gheleghen.</l>
<l>Na dat dit gesciede te hant,</l>
<l>Gaf grave Willem van Hollant</l>
<l>Sine dochter in huwelike</l>
<l>Van Almaengien coninc Lodewike;</l>
<l n="5,1475"> Ende die feeste die heren wouden</l>
<l>Tote Aken in die stat houden:</l>
<l>Daer soe woude coninc Jan</l>
<l>Alsoe machtich comen dan,</l>
<l>Dat hijs en hadde, min noch mere,</l>
<l n="5,1480"> Te scaffene met eneghen here.</l>
<l><pb n="468"/>Alse die hertoghe vernam die dinc,</l>
<l>Hoe hem besette die coninc,</l>
<l>Soe woude hi oec te desen</l>
<l>Spele soe machtich wesen,</l>
<l n="5,1485"> Dat hijs, te dier stonde,</l>
<l>Met al dien dat men vonde</l>
<l>Tusschen den Rijn en ter Mase,</l>
<l>Niet te doene hadde ene blase,</l>
<l>Al waers oec vele meere,</l>
<l n="5,1490"> Ende dede te hant, als een here,</l>
<l>Sijn herberghe nemen tAken</l>
<l>Ende soe grote provance maken,</l>
<l>Ende soe eerlijc, dat vore dien</l>
<l>Des ghelike cume was ghesien.</l>
<l n="5,1495"> Hi dede oec cleden met nuwen clede</l>
<l>Ridders ende cnapen bede.</l>
<l>Doen die brudegom ende die grave</l>
<l>Die waerheit wisten hier ave,</l>
<l>Trocken si, metter vaert,</l>
<l n="5,1500"> Hare feeste houden tot Coelne waert,</l>
<l>Bat af van shertoghen palen;</l>
<l>Want si kinden harde wale</l>
<l>Dat die Brabanders haren here</l>
<l>Gherne houden in die ere.</l>
</div>
<div type="chapter"><head type="chapter">HOE REINOUT WART GHELEGHT TE GHENAPE, ENDE HOENE SIJN MAGHE VERBORCHDEN. 18.</head>
<l n="5,1505"> Nu alse Reinout dat sach,</l>
<l><pb n="469"/>Die te Lovene in haechten lach,</l>
<l>Dat die coninc ware viant</l>
<l>Des hertoghen van Brabant,</l>
<l>Woude hi, bi desen saken,</l>
<l n="5,1510"> Hem van daer sijnre straten maken,</l>
<l>Sonder weten shertogen,</l>
<l>Om dat hi te bat soude moghen,</l>
<l>Overmids des conincs plechten,</l>
<l>Den hertoghe wedervechten,</l>
<l n="5,1515"> Dat hi niet en dede sonder raet;</l>
<l>Want die coninc, dat verstaet,</l>
<l>Hadde te bat sijn orloghe</l>
<l>Ghehouden ieghen den hertoghe,</l>
<l>Hadde hi Reinoute ende sijn lant</l>
<l n="5,1520"> Wel ghehadt in sijn hant;</l>
<l>Maer doen die hertoghe wiste stille</l>
<l>Wies dat Reinout hadde wille,</l>
<l>Dede hien nemen, metter vaert,</l>
<l>Ende voeren te Ghenapie waert,</l>
<l n="5,1525"> In sijn vast prisoen daer,</l>
<l>Daer hi in lach wel twee jaer,</l>
<l>Eer hi ute mochte comen,</l>
<l>Te sinen groten onvromen,</l>
<l>Op grote vaste sekerheide.</l>
<l n="5,1530"> Sine borghen worden, alsmen seide,</l>
<l>Die bisscop van Ludeke der stede:</l>
<l>Van Hollant ende van Ghelre mede</l>
<l>Die graven waren daer oec in.</l>
<l>Op ene summe, meer noch min,</l>
<l n="5,1535"> <pb n="470"/> Borchden si hem, ten selven stonden,</l>
<l>Van xxi dusent ponden,</l>
<l>In te comene tenen daghe;</l>
<l>Ende waert dat hijt verlaghe,</l>
<l>Dat si dan emmer souden</l>
<l n="5,1540"> Van dier somme sijn ghehouden,</l>
<l>Ende den hertoghe over gheven.</l>
<l>Dit was beseghelt ende bescreven.</l>
<l>Aldus, in desen doene,</l>
<l>Quam hi uten prisoene:</l>
<l n="5,1545"> Maer hi brac trouwe ende ghelof</l>
<l>Ende ghinc sijnre vorwarden of;</l>
<l>Want hi en quam weder niet,</l>
<l>Daer hem af quam groet verdriet,</l>
<l>Alse ghi nu hoert ende siet.</l>
<l n="5,1550"> Sine borghen hi in fauten liet,</l>
<l>Ende brac al gader sine gheloven;</l>
<l>Maer op slaen ende op roven</l>
<l>Sette hi den moet na dat,</l>
<l>Ende sonderlinghe op Tricht die stat,</l>
<l n="5,1555"> Die hi bereet vroech ende spade,</l>
<l>Ende dede hem grote onghenade,</l>
<l>Dat hier blijft al ongheseit.</l>
<l>Maer hi hadde daer toe beheit</l>
<l>Van heren, als men seide doe,</l>
<l n="5,1560"> Die hem troest gaven hier toe:</l>
<l>Deen was van Bemen coninc Jan,</l>
<l>Shertoghen moyen sone nochtan,</l>
<l>Dertsche bisscop van Coelne der stede,</l>
<l><pb n="471"/>Ende vele graven daer toe mede,</l>
<l n="5,1565"> Der welker ic swighe stille,</l>
<l>Om hoers selfs eren wille.</l>
<l>Men woude dat voerwaer weten,</l>
<l>Dat hem theerscap hadde vermeten,</l>
<l>Al meest tusschen Mase ende Rijn,</l>
<l n="5,1570"> Waert toe come ende moest sijn</l>
<l>Dat die hertoghe over Mase quame,</l>
<l>Ende logieringhe daer name,</l>
<l>Ende hens verbeiden dorste opt velt,</l>
<l>Dat si dan souden sijn ghetelt</l>
<l n="5,1575"> Alsoe breken, ende neder vellen,</l>
<l>Dat mer ewelike af soude tellen,</l>
<l>Ende dat hi soude, al tenen gader,</l>
<l>Ontghelden dat sijn ouder vader</l>
<l>Ende sijn vader hadde ghedaen,</l>
<l n="5,1580"> Eer hi hem van daer mochte ontgaen.</l>
<l>Dit was daer gheconfirmeert</l>
<l>Alse men seide, ende bescaertereert;</l>
<l>Hier af liep ghemeene mare</l>
<l>Dat dit seker waer ware.</l>
</div>
<div type="chapter"><head type="chapter">HOE DIE HERTOGHE VALKENBORCH BELACH. 19.</head>
<l n="5,1585"> Doen dit vernam hertoghe Jan</l>
<l>Van desen heren dat ghespan,</l>
<l>Woude hi, alse here der heren,</l>
<l>In haers selfs lande logeren,</l>
<l><pb n="472"/>Over Mase, daer hi met allen</l>
<l n="5,1590"> Vore Valkenborch es ghevallen,</l>
<l>Ende belach teenre somme</l>
<l>Borch ende stat, al omme ende omme,</l>
<l>Dat nochtan te doene was swaer;</l>
<l>Want en staet, dat es waer,</l>
<l n="5,1595"> Borch in de almaensche crone</l>
<l>Sterker noch van meerre hone,</l>
<l>Noch vaster, doen si stont,</l>
<l>Dats den meneghen wel cont;</l>
<l>Want die borch hoede die stede,</l>
<l n="5,1600"> Ende die stede die borch mede,</l>
<l>Soe dat elc, sijt seker das,</l>
<l>Metten anderen bewaert was.</l>
<l>Daer woude Jan, wet ghenindicheiden,</l>
<l>Alle der gheenre ontbeiden,</l>
<l n="5,1605"> Die hem ieghen comen wouden;</l>
<l>Want sien daer vinden souden</l>
<l>Allene, oec met sinen lieden:</l>
<l>Hi en wouder toe ontbieden</l>
<l>Noch bidden ander lieden ghene.</l>
<l n="5,1610"> Dan sijns selfs volc allene.</l>
<l>Ende om dat Reinout waende wale</l>
<l>Ontset sijn, ten selven male,</l>
<l>Van den heren, metter spoet,</l>
<l>Die hem ghemaect hadden den moet,</l>
<l n="5,1615"> Soe liet hi hem met moede hoghe</l>
<l>Besitten daer den hertoghe,</l>
<l>Ende hilt sijn borch met groten prise,</l>
<l><pb n="473"/>Ende toghede oec alle avise</l>
<l>Die behoeren talselken doene,</l>
<l n="5,1620"> Als een riddere stout ende coene.</l>
<l>Beide, borch ende stat, waren</l>
<l>Rijclijc beset, te waren,</l>
<l>Met goeden oerlogheschen lieden,</l>
<l>Die wel holpen ende rieden,</l>
<l n="5,1625"> Ende versien oec van vitalien;</l>
<l>Torren, poerten ende baelien</l>
<l>Waren bewaert harde wale,</l>
<l>Met meneghen boghe ende springale:</l>
<l>Si hadden oec, tien tiden,</l>
<l n="5,1630"> Pederieren ende bliden,</l>
<l>Ende alles dinghes hoer gevoech,</l>
<l>Des ene beleghene borch behoef;</l>
<l>Ende die stat was, sonder waen,</l>
<l>Met enen goeden mure bevaen,</l>
<l n="5,1635"> Met tween rivieren in deen side</l>
<l>Met eenre gracht, diep ende wide,</l>
<l>Ende die Goyle liep daer dore,</l>
<l>Ene riviere scone ter core.</l>
<l>Daer soe woude hertoghe Jan</l>
<l n="5,1640"> Al der gheenre ontbeiden dan,</l>
<l>Die hem deren wouden ofte letten,</l>
<l>Ofte die Reinoude wilden ontsetten.</l>
<l>Hi en es hem oec niet ontweken;</l>
<l>Want hi ontbeide neghen weken,</l>
<l n="5,1645"> <pb n="474"/> Vore Valkenborch opt velt,</l>
<l>Eer hi op brac sijn ghetelt,</l>
<l>Dat noit coninc, noch hertoghe,</l>
<l>Bisscop, grave, noch here soe hoghe</l>
<l>Binnen dien tide was soe coene</l>
<l n="5,1650"> Op dien hertoghe iet te doene;</l>
<l>Maer al dat sat in die pleine,</l>
<l>Tusschen Hollant ende Loreine,</l>
<l>Was beducht, dat segghic u,</l>
<l>Van shertoghen comste nu:</l>
<l n="5,1655"> Haer groot vermeet met allen</l>
<l>Was ten neder nu ghevallen</l>
<l>Tusschen den Rijn enter Masen.</l>
<l>Si duchten alle alse hasen,</l>
<l>Die de honde, als ende als,</l>
<l n="5,1660"> Wanen hebben opten hals.</l>
<l>Nu hoert voert, ende vant verstaen,</l>
<l>Hoet met Valkenborch es vergaen.</l>
</div>
<div type="chapter"><head type="chapter">HOE DIE HERTOGHE VALKENBORCH VERDRANC ENDE HI DAER AF TRAC. 20.</head>
<l>Die hertoghe sach wel, te waren,</l>
<l><pb n="475"/>Dat beide borch ende stat soe vast waren</l>
<l n="5,1665"> Dat mense winnen niet en mochte</l>
<l>Met assaute, alse elken dochte:</l>
<l>Ende want die hertoghe niet en woude</l>
<l>Dat hem sijn volc versumen soude</l>
<l>Met assaute voer die stat,</l>
<l n="5,1670"> Soe wart een raet vonden om dat</l>
<l>Datmen verdrincken soude die stede</l>
<l>Met enen dike, alst oec dede,</l>
<l>Met groter cost, met groter pinen,</l>
<l>Om te verhoedene die sine.</l>
<l n="5,1675"> Dus verdrancmen die stat daer.</l>
<l>Tvolc van binnen, doer swaters vaer,</l>
<l>Clam te berghe waert, op dat droghe,</l>
<l>Omtrent die borch, daert was hoghe,</l>
<l>Daer si in groter jammer laghen</l>
<l n="5,1680"> Die hare husen verdroncken saghen,</l>
<l>Daermen die borch voer hen sloot</l>
<l>In horer jammerliker noot.</l>
<l>Reinout, die op die borch lach,</l>
<l>Ende sine stat verdroncken sach,</l>
<l n="5,1685"> Was te vernoye harde sere.</l>
<l>Van Tonenborch die grote here,</l>
<l>Die here van der Sleiden mede,</l>
<l>Die voecht van Coelne der stede,</l>
<l>Ende menich groot oerloghes man</l>
<l n="5,1690"> Was daer in sijnre hulpen dan,</l>
<l>Diet herde qualic bahaghede</l>
<l>Dat die hertoghe soe langhe daghede,</l>
<l><pb n="476"/>Vore die borch, soe machtach,</l>
<l>Daer hi alse here der heren lach.</l>
<l n="5,1695"> Nu, alst den coninc van Bemen dochte</l>
<l>Dat hi niet ghehelpen en mochte</l>
<l>Met herecrachte Reinoute,</l>
<l>Dien hi node liet in foute,</l>
<l>Heeft hi twee ridderen ghesent,</l>
<l n="5,1700"> Om te houdene perlament,</l>
<l>Ieghen den raet des hertoghen.</l>
<l>Om te besiene of si moghen</l>
<l>Raet ofte weghe vinden,</l>
<l>Daer si Reinoute met ontbinden.</l>
<l n="5,1705"> Van dat daer was ghetracteert</l>
<l>En ben ic niet wel gheinformeert;</l>
<l>Maer doen si die dinghen</l>
<l>Niet wel en conden toe bringhen,</l>
<l>Alse si gherne hadden ghesien,</l>
<l n="5,1710"> Spraken si ten rade mettien,</l>
<l>Dat die coninc, sonder letten,</l>
<l>Reinoude soude ontsetten</l>
<l>Soe hi eerst mochte, voerwaer.</l>
<l>Doen antwoerde men hem daer:</l>
<l n="5,1715"> Dat die hertoghe verbeiden soude,</l>
<l>Die coninc quame als hi woude,</l>
<l>Hem en wards daer nemmere.</l>
<l>Dus keerden si tharen here;</l>
<l>Ende alse die coninc dat siet</l>
<l n="5,1720"> Dat hem dreighen en halp niet,</l>
<l>Ende hi sine macht te cleine sach</l>
<l>Ieghen there, dat daer lach,</l>
<l><pb n="477"/>Began hi te hant daer na poghen</l>
<l>Om vrientscap te hebbene shertoghen:</l>
<l n="5,1725"> Hi peinsde: dat hem ontvacht</l>
<l>Ane ghewelt ende ane macht,</l>
<l>Dat hi dat toe soude brenghen</l>
<l>Met eneghen andren dinghen.</l>
<l>Hier soe was middelare ave</l>
<l n="5,1730"> Gheraert, van Gulken grave,</l>
<l>Dierre omme pijnde nerenstelike.</l>
<l>Die hertoghe, die hoefschelike</l>
<l>Hier toe hem woude keren,</l>
<l>Was blide van selker eren,</l>
<l n="5,1735"> Dat hem die coninc soe bedochte,</l>
<l>Dat hi vrientscap ane hem sochte,</l>
<l>Ende kende dat hi hadde misdaen.</l>
<l>Dit soendinc dat waert ghedaen</l>
<l>Te Rode, ter selver wilen,</l>
<l n="5,1740"> Bi Valkenborch op drie milen,</l>
<l>In des hertoghen stat.</l>
<l>Die coninc, weet oec dat,</l>
<l>Swoer tier stat, dat hi</l>
<l>Den hertoghe soude staen bi,</l>
<l n="5,1745"> Daer hi mochte, vroech ende spade,</l>
<l>Beide met rade ende met dade.</l>
<l>Doen die coninc was versoent</l>
<l>Ende aen den hertoghe was vercoent,</l>
<l>Ghinc hi poghen, sonder letten,</l>
<l n="5,1750"> Om Reinoude daer tontsetten,</l>
<l>Alsi oec dede behendelike.</l>
<l>Noit en sachmen die ghelike</l>
<l><pb n="478"/>Van borghe tontsettene alsoe;</l>
<l>Want die coninc bracht daertoe</l>
<l n="5,1755"> Dat die hertoghe, sijts ghewes,</l>
<l>Van allen in hem bleven es,</l>
<l>Soe wat hier ute segghen woude,</l>
<l>Dat dit die hertoghe houden soude.</l>
<l>Oec swoer hi, daer toe met,</l>
<l n="5,1760"> Bi sijnre kerstenliker wet,</l>
<l>Dat hi segghen soude alsoe</l>
<l>Dats die hertoghe soude sijn vroe,</l>
<l>Ende dat hi ende sijn kint, vort mere,</l>
<l>Dies souden hebben ere.</l>
<l n="5,1765"> Die hertoghe van deser dinc</l>
<l>Ghetroeste hem ten coninc,</l>
<l>Als dat hi soude sinen eet</l>
<l>Houden, wien lief ofte leet,</l>
<l>Alse een coninc die spannet crone,</l>
<l n="5,1770"> Daer toe sijnre moyen sone.</l>
<l>Oec was, in dit bespreken,</l>
<l>Dat men die mure soude breken,</l>
<l>Ende die poerten van der stede,</l>
<l>Alst oec eens deels dede.</l>
<l n="5,1775"> Dus ontsette die coninc</l>
<l>Valkenborch, met deser dinc,</l>
<l>Ende dede met sijnre listen daer</l>
<l>Dat hem met machten was te swaer,</l>
<l>Ende die hertoghe trac thuus waert,</l>
<l n="5,1780"> Doen daer meer omme was verteert</l>
<l>Dan vier Valkenborghen souden</l>
<l>Uten gronde hebben ghegouden,</l>
<l><pb n="479"/>Nochtan sonder grote oerboren;</l>
<l>Sonder, als ic seide te voren,</l>
<l n="5,1785"> Dat hi daer neghen weken lach</l>
<l>Ende ic en weet hoe menighen dach,</l>
<l>Ende verbeide al sijnre viande</l>
<l>Eerlijc, in haers selfs lande.</l>
<l>Dertienhondert screefmen doen</l>
<l n="5,1790"> Ende xxvij dat carnacioen,</l>
<l>Doent here op brac, daert lach,</l>
<l>Omtrent sente Remijs dach.</l>
</div>
<div type="chapter"><head type="chapter">HOE DIE CONINC ENDE DIE HERTOGHE ELC DEN ANDEREN ONTSEIDEN, ENDE HOE DIE HERTOGHE VALKENBORCH ECHTER BELACH MET RIDDEREN ENDE MET KNAPEN. 21.</head>
<l>Die hertoghe die al sine dinghe</l>
<l>Met rechter trouwen woude minghen,</l>
<l n="5,1795"> Dede den coninc grote ere,</l>
<l>Alse betaemt al selken here,</l>
<l>Met costeliken hoveerne</l>
<l>Ende met sonderlinghen festeerne;</l>
<l>Oec dede hi hem, saen na dat,</l>
<l n="5,1800"> Al tote Brusele in die stat,</l>
<l>Sijn kint heffen ter kerstenheide,</l>
<l>Dat oec bediedde vriendelicheide;</l>
<l>Maer, dit en halp al gader niet:</l>
<l>Die tijt leet, alsoe hijs pliet,</l>
<l n="5,1805"> Dat die coninc emmer vertrac</l>
<l>Sijn segghen, ende niet uut en sprac.</l>
<l>Oec en heeftmen niet te broken</l>
<l><pb n="480"/>Porten noch mure, alsoe besproken</l>
<l>Te voren was van der poert;</l>
<l n="5,1810"> Maer men sterckese emmer voert,</l>
<l>Des den hertoghe seer verdroet.</l>
<l>Dicke sant hi ende ontboet</l>
<l>Den coninc, dat hi der saken</l>
<l>Een cort einde wilde maken;</l>
<l n="5,1815"> Want hi hadde, lude ende stille,</l>
<l>Ghedaen al gader sinen wille.</l>
<l>Die coninc seide: hi soude, hi soude;</l>
<l>Maer altoes soe en woude</l>
<l>Hi niet uten sijn segghen;</l>
<l n="5,1820"> Nochtan dedi daer toe legghen</l>
<l>Dach ende stede, te menegher tijt;</l>
<l>Maer tsegghen bleef al onverlijt.</l>
<l>Doen dit segghen al ongheint</l>
<l>Een half jaer, of daer ontrint,</l>
<l n="5,1825"> Hadde ghestaen, wies een discoert</l>
<l>Tusschen Valkenborch die poert</l>
<l>Ende van Heinsberghe sheren sone,</l>
<l>Soe dat eens quam die gone,</l>
<l>Ende een deel liede mede,</l>
<l n="5,1830"> Eens marghens vroech, in die stede,</l>
<l>Ende worpent neder met allen,</l>
<l>Des lichte niet en ware ghevallen</l>
<l>Hadde die coninc ghedaen wijsheit,</l>
<l>Ende sijn segghen te tide gheseit.</l>
<l n="5,1835"> Alse die coninc dus, voerwaer,</l>
<l>Sijn segghen meer dan een jaer</l>
<l>Den hertoghe hadde voregedragen,</l>
<l>Begonstet hem qualijc te behaghen,</l>
<l>Ende begaerde, al sonder beiden,</l>
<l n="5,1840"> <pb n="481"/> Dat die coninc sijn segghen seide,</l>
<l>Soe dat, bi desen dinghen, wart</l>
<l>Bi Nivele gheleit een dachvart,</l>
<l>Daer die coninc ende die hertoghe tsamen</l>
<l>Beide ten parlamente quamen.</l>
<l n="5,1845"> Die hertoghe waende tsegghen horen,</l>
<l>Ende die coninc leide hem te voren</l>
<l>Dat hi Valkenborch maecte weder,</l>
<l>Dat gheworpen was ter neder,</l>
<l>Eer hi sijn segghen hadde gheseit,</l>
<l n="5,1850"> Daer met men hem lelicheit</l>
<l>Ende blame hadde ghedaen,</l>
<l>Hi soude, daer tenden, saen</l>
<l>Sijn segghen uten ter vaert,</l>
<l>Ende dat hi hem qualic verwaert</l>
<l n="5,1855"> Hadde in desen dinghen dan.</l>
<l>Doen antwoerde hertoghe Jan:</l>
<l>"Heer coninc, verstaet ende versint,</l>
<l>Dat ic versuumt en hebbe twint,</l>
<l>Ende dat ic wel hebbe verwaert mi,</l>
<l n="5,1860"> Hoe oec die dinc ghevallen si."</l>
<l>Die coninc sprac: "Hi en dade."</l>
<l>Die hertoghe, met corten rade,</l>
<l>Antwoerde: "Heer coninc, ic doe,</l>
<l>Des moetti mi lien toe.</l>
<l n="5,1865"> Ghedenct u des iet nu</l>
<l>Dat ic te Lovene sprac tot u,</l>
<l>Daer ic u allene nam buten,</l>
<l>Na dien dat ghi niet wout uten</l>
<l>Tsegghen, dat ic langhe hadde ghevolght.</l>
<l n="5,1870"> Dat ghijs u dan niet en bolghet,</l>
<l><pb n="482"/>Ic soude dan selve daer na staen</l>
<l>Dats ics bate soude ontfaen.</l>
<l>Nu lijt, ofte dit niet waer en es?"</l>
<l>Die coninc sprac: "Ic lie u des."</l>
<l n="5,1875"> Die hertoghe sprac: "Want ghijs siet</l>
<l>Soe en hebbic versumet niet;</l>
<l>Ende voert sal ic staen daer na</l>
<l>Dat ics mire bate ontfa,</l>
<l>Soe ic eersten can ende mach."</l>
<l n="5,1880"> Dus soe sciet daer die dach</l>
<l>Met evelen moede in beiden siden,</l>
<l>Ende saten op, ende ghinghen riden.</l>
<l>Maer die coninc heeft te hant</l>
<l>Enen bode na ghesant,</l>
<l n="5,1885"> Die den hertoghe ontseide;</l>
<l>Ende die hertoghe, sonder beiden,</l>
<l>Ontboet den coninc tselve weder.</l>
<l>Nu hoert wat ghesciede seder.</l>
<l>Doen die hertoghe sach, openbare,</l>
<l n="5,1890"> Dat hi niet wel beleit en ware</l>
<l>Van hem, die hem trouwe was sculdich,</l>
<l>Was hi gram ende onverduldich:</l>
<l>Hi peinsde hi sout soe wreken</l>
<l>Men souder ewelic af spreken,</l>
<l n="5,1895"> Ofte hi blever selve vore doot.</l>
<l>Ende om dat die winter was soe groot</l>
<l>Soe beide hi, ter selver stont,</l>
<l>Tote omtrent vastelavont.</l>
<l>Doen ghereide hi hem ten wapen,</l>
<l n="5,1900"> Al met ridderen ende met knapen,</l>
<l>Ende es, als een here vermoghen,</l>
<l>Echt over Mase ghetoghen,</l>
<l><pb n="483"/>Ende belach die sterke borch dan,</l>
<l>Die niet ghewinnen en conste man.</l>
<l n="5,1905"> Si waren binnen, sonder faelien,</l>
<l>Beide van lieden ende van vitaelien,</l>
<l>Wel versien, dat es waer.</l>
<l>Reinout en was selve niet daer,</l>
<l>Want hi duchte, in sinen waen,</l>
<l n="5,1910"> Dat hem af souden gaen</l>
<l>Alle sine maghe, des sijt vroet,</l>
<l>Die hem ghemaect hadden den moet,</l>
<l>Des hi was onghewone.</l>
<l>Op die borch lach sijn sone,</l>
<l n="5,1915"> Ende goets volcs met hem wale;</l>
<l>Omtrent drie hondert bi ghetale,</l>
<l>Wel versien van allen dinghen,</l>
<l>Die alselker borch ane ghinghen.</l>
</div>
<div type="chapter"><head type="chapter">HOE HI DIE BORCH GHEWAN ENDE DESTRUEERDE IN DEN GRONT. 22.</head>
<l>Dus en woude van Brabant die here</l>
<l n="5,1920"> Van daer keren nemmermere,</l>
<l>Voer die borch ware in sijnre ghewelt,</l>
<l>Ofte hi blever selve opt velt.</l>
<l>Hi dede sine provancie maken</l>
<l>Van wine, van spisen, ende van andren saken,</l>
<l n="5,1925"> Soe menichfout ende soe rike,</l>
<l>Dat men nie des ghelike</l>
<l>En sach van enen hertoghe,</l>
<l><pb n="484"/>Hoe rike hi was ofte hoe hoghe.</l>
<l>Met mineerne ende met bliden</l>
<l n="5,1930"> Ghincmen hem ane, tallen tiden;</l>
<l>Vroech ende spade, even vaste,</l>
<l>Hiltmense binnen sonder raste.</l>
<l>Som oec, ridders ende knapen,</l>
<l>Die hare ere node verslapen,</l>
<l n="5,1935"> Ghinghen tien assaute selke stont,</l>
<l>Die harde sere worden ghewont</l>
<l>Van dien lieden van binnen,</l>
<l>Die hem alsoe niet en lieten winnen.</l>
<l>Ende om dat die hertoghe verhoeden</l>
<l n="5,1940"> Woude sijn volc, ghelijc den vroeden,</l>
<l>Dedi openbaer ghebieden</l>
<l>Dat niemant van sinen lieden</l>
<l>Op die borch assaut en doe,</l>
<l>Men en ghingher ghemeenlic toe.</l>
<l n="5,1945"> Dus verhoede dese here</l>
<l>Sijn volc, dat was sijn ere.</l>
<l>Liever hadde hi met coste te duerne</l>
<l>Dan sijn liede taventuerne;</l>
<l>Want die wiselic verbeiden mach</l>
<l n="5,1950"> Siet dicken sijnen bliden dach;</l>
<l>Oec doetmen met wisen rade</l>
<l>Datmen met crachten niet en dade;</l>
<l>Dicken oec te scaden vergaet</l>
<l>Dinc, diemen dullic bestaet.</l>
<l n="5,1955"> Doe men hem aldus ghinc toe</l>
<l>Met bliden ende met mineerne doe,</l>
<l>Vroech ende spade, sonder vieren,</l>
<l><pb n="485"/>Quamen si op dat falgieren,</l>
<l>Ten neghen weken na dien dach</l>
<l n="5,1960"> Datmen die borch doen belach.</l>
<l>Nochtan hadden si ghenoech</l>
<l>Van vitalien al haer ghevoech,</l>
<l>Van wine, van brode, ende van vleesche,</l>
<l>Ende van andere, horen heessche.</l>
<l n="5,1965"> Dus es die borch op ghegheven.</l>
<l>Die hertoghe liet hem haer leven,</l>
<l>Ende dede Aristotiles lere;</l>
<l>Want hi seeght: hets grote ere</l>
<l>Datmen den verwonnen spaert,</l>
<l n="5,1970"> Ende den onverwonnen es haert.</l>
<l>Ende om dat die hertoghe woude</l>
<l>Dat hi noch niemant en soude</l>
<l>Van der borch vort nemen toren,</l>
<l>Als het ghedaen hadde te voren,</l>
<l n="5,1975"> Omtrent vierhondert jaer, als ict verstont,</l>
<l>Soe dede hise worpen in den gront,</l>
<l>Om een ghedencken emmermere,</l>
<l>Daer hi ane dede als een here.</l>
<l>Neghen weken, dat es waer,</l>
<l n="5,1980"> Lachmen voer die borch daer,</l>
<l>Ende rechte opten neghensten dach</l>
<l>Die in die maent van meye lach,</l>
<l>Wart die borch op ghegheven</l>
<l>Doen Gods jaer was bescreven</l>
<l n="5,1985"> Dertienhondert openbare</l>
<l>Ende oec dertich jare</l>
<l>Wiseliker, sijt seker das,</l>
<l>Noch eerliker so ne was</l>
<l><pb n="486"/>Borch ghewonnen, te waren,</l>
<l n="5,1990"> Hier voer in hondert jaren,</l>
<l>Sonder sijnder lieder doot,</l>
<l>Al wast met coste groot;</l>
<l>Maer die cost blijft omgheclaeght</l>
<l>Daermen goet ende ere bejaeght.</l>
<l n="5,1995"> Nu heeft dese hertoghe toe bracht</l>
<l>Dat sinen oudervader ontvacht,</l>
<l>Die men hiet den vromen Jan,</l>
<l>Diere vore lach nochtan</l>
<l>Elf weken, hebbic verstaen,</l>
<l n="5,2000"> Ende keerder af al onghedaen;</l>
<l>Want sijn sweer, grave Gioet</l>
<l>Van Vlaendren, die here groot,</l>
<l>Selke vorwerden daer tusschen sprac,</l>
<l>Dat die hertoghe doen op brac,</l>
<l n="5,2005"> Op dat men hem, sonder achte,</l>
<l>Die slotel van Limborch brachte,</l>
<l>Die onder hem hadde al gader</l>
<l>Heer Walraven, Reinouts vader.</l>
<l>Tusschen datmer doen trac af,</l>
<l n="5,2010"> Ende datmen den borch nu op gaf,</l>
<l>Waren acht maent ende xl jaer.</l>
<l>Den hertoghe gheviel een boerde daer:</l>
<l>Doen die borch op was ghenomen</l>
<l>Wart daer vonden, heb ic vernomen,</l>
<l n="5,2015"> Een grooten pot van metale,</l>
<l>Diene daer liet, weet men wale,</l>
<l>Sijn oudevader opt velt,</l>
<l>Doen hi op brac sijn ghetelt,</l>
<l><pb n="487"/>Want sine coken dat vergaten,</l>
<l n="5,2020"> Doen si voeren haerre straten.</l>
<l>Dus wan dese derde Jan</l>
<l>Sijns oudevaders pot dan,</l>
<l>Die men te Brabant waert voerde,</l>
<l>Anders niet dan om ene boerde.</l>
<l n="5,2025"> Soe diere en coste noit pot.</l>
<l>Si en selen nu nemmeer spot</l>
<l>Op Valkenborch, bi desen saken,</l>
<l>Met tshertoghen potte maken;</l>
<l>Want ten Drien Bornen es hi</l>
<l n="5,2030"> Ghevoert, alsoe seghet men mi.</l>
</div>
<div type="chapter"><head type="chapter">VAN DEN CONINC VAN BEMEN ENDE VAN DEN OESTHEREN. 23.</head>
<l>Al es die coninc een groot here.</l>
<l>Ende waerdich alre eren,</l>
<l>Milde, vrome ende coene,</l>
<l>Ende daer toe eens keisers sone,</l>
<l n="5,2035"> Ende van sinen daghen vele ghedaen,</l>
<l>Nochtan, weet wel, sonder waen,</l>
<l>Dat hi hem in dese dinghen</l>
<l>Versuumde al te sonderlinghe,</l>
<l>Dat hi niet ane sach die hoefschede,</l>
<l n="5,2040"> Die hem sijn neve die hertoghe dede,</l>
<l>Dat hine soe goedertieren comen liet</l>
<l>Tsijnre vrientscap, als ghi siet,</l>
<l>Na dat hi hem hadde ontseit</l>
<l><pb n="488"/>Sonder enighe redelicheit,</l>
<l n="5,2045"> Ende dat hi, om sinen wille allene,</l>
<l>Ende om ander dinc en ghene,</l>
<l>Vore Valkenborch op brac,</l>
<l>Ende onghedaen thuuswert trac,</l>
<l>Daer hi, beide borch ende viande,</l>
<l n="5,2050"> Beloken hadde in sijn hande,</l>
<l>Ende cost ende pine te nieute liet.</l>
<l>Die de dinc te rechte besiet,</l>
<l>Soe en hoert het niet te sijnre edelheden,</l>
<l>Dat hi den hertoghe soude leden,</l>
<l n="5,2055"> Alsoe hoghen prince ende here,</l>
<l>Met eneghen ghevensden kere,</l>
<l>Ende sijn beste maech oec mede,</l>
<l>Die hem anders niet en dede</l>
<l>Dan alle doeght ende waerde,</l>
<l n="5,2060"> Soe wanneer dat hijs beghaerde:</l>
<l>Daer omme hevet Reinout ontgouden,</l>
<l>Niet allene met sine scouden,</l>
<l>Maer om tghespan van sinen maghen,</l>
<l>Die hem wouden hulpen draghen</l>
<l n="5,2065"> Dorloghe, ieghen Brabant:</l>
<l>Die hebbene meest ghescant</l>
<l>Ende van beghinne oec onteert.</l>
<l>Wat helpt hier af vele gheleert?</l>
<l>Al dat ye over Mase sat</l>
<l n="5,2070"> Was Brabande oec ghehat;</l>
<l>Want si van herten beniden</l>
<l>(Ende selen doen tallen tiden)</l>
<l><pb n="489"/>Des hertoghe grote rijchede,</l>
<l>Ende sijns lants neringhe mede,</l>
<l n="5,2075"> Des si niet en hebben daer,</l>
<l>Dat hem is harde swaer:</l>
<l>Dit es meest dat hen let,</l>
<l>Want si ghenoten gherne met,</l>
<l>Ende hebben ghebeten, menich jaer,</l>
<l n="5,2080"> Ane slants cant, hier ende daer;</l>
<l>Maer nochtan, tallen malen,</l>
<l>Behoudet Brabant sine palen,</l>
<l>Ende setse oec meer ute waert,</l>
<l>Wien lief es ofte deert.</l>
<l n="5,2085"> Ghi oestheren, weet wel dat,</l>
<l>Ghi liet den leu slapen bat</l>
<l>Dan ghien dicwile aldus wect;</l>
<l>Want alse hi sine lede uut strect,</l>
<l>Ende ghien in die side hebt ghenoept,</l>
<l n="5,2090"> Soe sidi deerste diet becoept;</l>
<l>Ghi weet wel dats hem niet ontgaet,</l>
<l>Soe waer hi sine clauwe in slaet;</l>
<l>Ende ghien laet hem raste hebben,</l>
<l>Hi haelt u af al toten rebben;</l>
<l n="5,2095"> Want ghien noit en wecket, tote nu,</l>
<l>Hi en trac een groot morseel van u.</l>
<l>Ghi nopet wilen ene waerf</l>
<l>Heinrike, die te Coelne staerf,</l>
<l>Soe dat hi sinen clauwen verhaven</l>
<l n="5,2100"> <pb n="490"/> Heeft, ende gevaen twee graven</l>
<l>Van Hollant ende van Ghelre mede:</l>
<l>Dit vintmen wel ter waerheide.</l>
<l>Ghi nopet na, voer waer gheseit,</l>
<l>Sinen sone, die te Vileir leit,</l>
<l n="5,2105"> Soe dat hi met sinen clauwen scarp</l>
<l>Randenrode ter neder warp,</l>
<l>Ende voer Coelne logierde,</l>
<l>Ende al tlant assaelgierde;</l>
<l>Ende daer toe oec trac hi na hem</l>
<l n="5,2110"> Beide borch ende tlant van Dalem.</l>
<l>Daer na nopedi, te waren,</l>
<l>Janne, die sterf ten Baren,</l>
<l>Daer ghi af wout hebben proye;</l>
<l>Dat u verghinc te vernoye;</l>
<l n="5,2115"> Want doen ghi verwect hat den leu,</l>
<l>En waren sine tande niet soe sleu</l>
<l>Hi en verbeet der uwer wale</l>
<l>Twelf hondert bi ghetale,</l>
<l>Op ene ure van enen daghe;</l>
<l n="5,2120"> Ja meest al u beste maghe</l>
<l>Bleven daer doot ofte ghevaen,</l>
<l>Ende hem moeste mede in hant gaen</l>
<l>Van Lymborch dat edel lant,</l>
<l>Dat noch hoert toe Brabant.</l>
<l n="5,2125"> Voert weckedi sinen sone,</l>
<l>Dander Jan hiet die ghone:</l>
<l>Dese trac, tuwer confusen,</l>
<l>Met heercrachte tote Rijckelichusen,</l>
<l>Dat verre es over den Rijn,</l>
<l n="5,2130"> Al wast u leet, het moeste sijn:</l>
<l>Die borch wan hi onghelet;</l>
<l><pb n="491"/>Wassenberghe wan hi met,</l>
<l>Dat noch al tote Brabant hoert.</l>
<l>Wat soe daeddi na voert?</l>
<l n="5,2135"> Ghi en const ghedoghen niet</l>
<l>Dat dese jonghe leu sliep iet,</l>
<l>Om dat hi cleine hadde die clauwen.</l>
<l>Ghi wanet nu wel verhawen</l>
<l>U scade ende u verlies:</l>
<l n="5,2140"> Sine clauwe sloech hi bi dies</l>
<l>In Sittert, die goede stede.</l>
<l>Noch soe hadde hi gherne vrede</l>
<l>Ghehat, hadde hi ghemoghen;</l>
<l>Maer ghi en constes niet ghedoghen,</l>
<l n="5,2145"> Alsoe u altoes ghebrect,</l>
<l>Ende hebt echt den leu ghewect,</l>
<l>Dies hi niet wel en conste verdraghen,</l>
<l>Ende heeft sine clauwe gheslaghen</l>
<l>In Valkenborch, dat u es cont,</l>
<l n="5,2150"> Ende al gheworpen in den gront,</l>
<l>Ende uut gheset sine pale.</l>
<l>Ghi heren, noch radic u wale</l>
<l>Dat ghi desen leu voert</l>
<l>Slapen laet, al onghestoert,</l>
<l n="5,2155"> Ende danct Gode, lude ende stille,</l>
<l>Dat in rasten hi leven wille,</l>
<l>Ofte u en blijft cappe noch coveel;</l>
<l>Want hi ontrect u een morseel</l>
<l>Telken dat ghien verseert:</l>
<l n="5,2160"> Ghi hebt hem orloghen gheleert</l>
<l>Dies hi wel hadde ontbeert;</l>
<l><pb n="492"/>Ghi en weet niet wat u deert;</l>
<l>Eest dat ghien laet gherast,</l>
<l>Ende te hem waert niet verre en tast,</l>
<l n="5,2165"> Hi en doe u arch nemmermere,</l>
<l>Maer doeghet groet, ende ere</l>
<l>Mach u altoes van hem ghescien,</l>
<l>Cont dien wel ghehouden in dien.</l>
</div>
<div type="chapter"><head type="chapter">HOE DE CONINC VAN VRANCRIKE SCREEF AN DEN HERTOGHE, ENDE HOE HEER ROBBRECHT VAN ARTOYS IN BRABANT QUAM. 24.</head>
<l>Nu hoert voert, van daer ict liet:</l>
<l n="5,2170"> Nu alse coninc Jan siet</l>
<l>Dat hi ghehelpen en can niet</l>
<l>Reinoute, hadde hijs verdriet</l>
<l>In sinen sin, ende groten toren;</l>
<l>Want borch ende lant waren verloren;</l>
<l n="5,2175"> Doch heeft hi raet ghevisiert,</l>
<l>Dat hi in Vrancrike es ghekeert,</l>
<l>Ende den coninc ghebeden dan</l>
<l>Dat hijs hem wille nemen an,</l>
<l>Hi ende Reinaut willen al</l>
<l n="5,2180"> Houden, dat hi segghen sal;</l>
<l>Eest dat hi den hertoghe bedrive</l>
<l>Dat hijs oec te hem wart blive.</l>
<l>Die coninc hoerde dese bede,</l>
<l>Die coninc Jan an hem dede,</l>
<l n="5,2185"> Ende sende letteren al te hant</l>
<l>An den hertoghe van Brabant,</l>
<l>Daer in dat hi dus screef hem:</l>
<l><pb n="493"/>"Want die coninc van Behem,</l>
<l>Ende Reinout van Valkenborch mede,</l>
<l n="5,2190"> Van allen twiste ende onvrede</l>
<l>Die tusschen u lieden ye waren,</l>
<l>In mi bleven sijn, te waren,</l>
<l>Soe willic ende beghere dat ghi</l>
<l>Des oec altemale blijft in mi</l>
<l n="5,2195"> Ende te minen segghene hier af staet."</l>
<l>Doen die hertoghe ende al sijn raet</l>
<l>Wel verstonden ende hoerden</l>
<l>Van der lettere dese woerden,</l>
<l>Wonderets hem sere te hant;</l>
<l n="5,2200"> Want hi borch, rente, noch lant</l>
<l>En hilt van den vranschen coninc.</l>
<l>Te rade wart hi, om dese dinc,</l>
<l>Dat hi senden soude ter vaert,</l>
<l>Besceidene boden ten coninc waert,</l>
<l n="5,2205"> Die de dinc alsoe bedreven</l>
<l>Dat dat bliven es achter bleven;</l>
<l>Want die hertoghe, om niemans wille</l>
<l>En woudes bliven, lude noch stille,</l>
<l>In iemande die leefde doe.</l>
<l n="5,2210"> Sinder soe ghevielt alsoe</l>
<l>Dat mijn heer Robbrecht van Artoes</l>
<l>In Vrancrike wart soe vriendeloes,</l>
<l>Dat hi ballinc daer in wart,</l>
<l>Ende stoet hem doe alsoe hert</l>
<l n="5,2215"> Dat hi vrienden ondersochte,</l>
<l>Daer hi ter noot sculen mochte,</l>
<l>Soe dat hi in Brabant quam danne,</l>
<l><pb n="494"/>Tote sinen neve hertoghe Janne,</l>
<l>Ende claghede hem sinen noot,</l>
<l n="5,2220"> Hoe hi, met onrechte groot,</l>
<l>Uut Vrancrike ware verdreven.</l>
<l>Den hertoghe ontfermde sijns neven</l>
<l>Ende heeftene ontfaen maechelike,</l>
<l>Ende opende hem sijn hertoechrike,</l>
<l n="5,2225"> Sinen penninc in te verteerne.</l>
<l>Sonder ieman iet te deerne.</l>
<l>Alse die coninc heeft vernomen</l>
<l>Dat heer Robbrecht dus es comen</l>
<l>Om te sine in Brabant,</l>
<l n="5,2230"> Ontboet hi den hertoghe, te hant,</l>
<l>Dat hien ute sinen lande doe saen,</l>
<l>Ofte dat hien hem sinde ghevaen,</l>
<l>Of hi salre anders toe doen.</l>
<l>Den hertoghe verwonderde doen</l>
<l n="5,2235"> Harde sere van dierre dinc;</l>
<l>Want hi niet en hilt van den coninc.</l>
<l>Brabant es sijn eighen lant</l>
<l>Alse verre als duert trechte Brabant:</l>
<l>Hi en heefter ghenen here af</l>
<l n="5,2240"> Dan Gode, diet al gheeft ende gaf:</l>
<l>Drie steden sijn daer in gheset,</l>
<l>Nivele, Lovene, Brusele met,</l>
<l>Ende tlant datter leghet ontrent.</l>
<l>Die rechte pael es mi onbekent:</l>
<l n="5,2245"> Die Demere sceidet na minen waen,</l>
<l>Als ic ane andere hebbe verstaen.</l>
<l>Sijn ander lant, oest ende noert,</l>
<l><pb n="495"/>Hout hi van den keiser voert,</l>
<l>Ende van Vrancrike niet een oert.</l>
<l n="5,2250"> Van der materien nu hoert voert.</l>
<l>Om dat die hertoghe alsoe houde</l>
<l>Tconincs wille niet doen en woude,</l>
<l>Ende sinen maech af gaen alsoe,</l>
<l>Wart die coninc sijn viant doe.</l>
<l n="5,2255"> Dit vernam saen die coninc Jan,</l>
<l>Die hier om was een blide man</l>
<l>Dat die vransche coninc ware</l>
<l>Den hertoghe aldus contrare;</l>
<l>Want hi nu over waent comen,</l>
<l n="5,2260"> Te sijnre eeren ende te sijnre vromen,</l>
<l>Sijns willen te Brabant waert,</l>
<l>Dat hi langhe hadde begaert.</l>
<l>In Vrancrike es hi ghekeert</l>
<l>Ende heeft den coninc daer gheleert</l>
<l n="5,2265"> Hoe men Brabant sal winnen,</l>
<l>Ende met morselen ontghinnen,</l>
<l>Ende hoe elc sal hebben sijn morseel:</l>
<l>Nochtan lieten sijt al gheheel.</l>
</div>
<div type="chapter"><head type="chapter">VAN DEN GHESPANNE DAT XV LANTSHEREN MAECTEN OP BRABANT. 25.</head>
<l>Nu soe gaetmen hulpen soeken</l>
<l n="5,2270"> Van lande te lande, van hoeken te hoeken,</l>
<l>Soe dat xv lants heren</l>
<l>Ieghen den hertoghe sweren,</l>
<l><pb n="496"/>Die hem alle, met overmoede,</l>
<l>Ontseiden van live ende van goede,</l>
<l n="5,2275"> Ende worden soudeniere om dat,</l>
<l>Ieghen den hertoghe, om scat,</l>
<l>Die hem, in der waerheiden,</l>
<l>Noit leet noch arch en dede,</l>
<l>Sonder Reinout, des sijt vroet</l>
<l n="5,2280"> (Dat dede hem sijn overmoet):</l>
<l>Scat namen si met hopen,</l>
<l>Om dat sier met souden copen</l>
<l>Soudeniere, ende andre dinghen,</l>
<l>Die den orloghe an ghinghen.</l>
<l n="5,2285"> Wie si waren moghedi horen,</l>
<l>Die biscoppe noeme ic u voren:</l>
<l>Coelne, Ludeke ende Triere;</l>
<l>Die lants heren hoert hier sciere:</l>
<l>Die conincstavel van Vrancrike,</l>
<l n="5,2290"> Die coninc van Behem die ghelike,</l>
<l>Ghelre, Gulcke, Loen ende Namen</l>
<l>(Dese viere moghens hem meest scamen);</l>
<l>Beamonte, Monjoie ende Baren,</l>
<l>Voerne, ende noch si twee, te waren,</l>
<l n="5,2295"> Graven in gheen Overlant,</l>
<l>Die mi niet wale en sijn becant,</l>
<l>Ende menich ridder ende ander man,</l>
<l>Die ic ghenoemen niet en can,</l>
<l>Noch niet en sette int ghetal,</l>
<l n="5,2300"> Die in roeren waren al,</l>
<l>Om te hebbene des conincs ghelt,</l>
<l>Ende oec te winnen met ghewelt</l>
<l><pb n="497"/>Die grote rijcheit, sijts ghewes,</l>
<l>Die in al tlant van Brabant es.</l>
<l n="5,2305"> Nu merct, ende wilt leren,</l>
<l>Dat meest dese grote heren</l>
<l>Maghe ofte manne waren becant</l>
<l>Des hertoghe Jans van Brabant;</l>
<l>Die coninc van Bemen ende grave van Baren</l>
<l n="5,2310"> Beide sijnre moyen sonen waren;</l>
<l>Gulicke ende Namen, dat verstaet,</l>
<l>Waren hem in den derden graet;</l>
<l>Ende meest die andere, dat ghijt wet,</l>
<l>Waren hem maghe ofte manne met.</l>
<l n="5,2315"> Nu merct alle dit, ende besiet:</l>
<l>En was dit groot jammer niet,</l>
<l>Dat alle dese grote heren</l>
<l>Alsoe torden uter eren,</l>
<l>Dat si om ghelt bederven wouden</l>
<l n="5,2320"> Den hertoghe, sonder sine scouden?</l>
<l>Wien sal men gheloven mere?</l>
<l>Peinst hier op, edel here,</l>
<l>Soe doedi alse die vroede,</l>
<l>Ende danct Gode van dien goede</l>
<l n="5,2325"> Dat hi u dicke heeft ghedaen,</l>
<l>Soe moghedi in spoede volstaen;</l>
<l>Ende danct uwen lieden met,</l>
<l>Here, want ghi dat wel wet,</l>
<l>Dat here op ertrike en leeft</l>
<l n="5,2330"> Die ghetrouwer volc heeft,</l>
<l>Dan ghi doet, edel prince fijn:</l>
<l>Dat doen si u dicke wel in scijn.</l>
<l>In Sintruden sijn si ghetoghen,</l>
<l><pb n="498"/>Want si daer met best moghen</l>
<l n="5,2335"> Dien hertoghe doen scade.</l>
<l>Den hertoghe wart te rade</l>
<l>Dat hi ridderen ende knapen</l>
<l>In Leuwen leide, ten wapen,</l>
<l>Tote dat sine ghemeente quame an,</l>
<l n="5,2340"> Die met hare brochte meneghen man.</l>
<l>Doen viel die hertoghe tHelechsem,</l>
<l>Ende sijn volc viel daer omtrent hem,</l>
<l>Alse te stervene met haren here,</l>
<l>Of hem te behoudene in sijn ere.</l>
<l n="5,2345"> Hi en hadde hulpe en gheenre hande</l>
<l>Dan sijn volc uut sinen lande,</l>
<l>Sonder drie ridderen uut Vlaenderlant,</l>
<l>Die vrome waren metter hant:</l>
<l>Hier met ghetroeste hi hem, te waren,</l>
<l n="5,2350"> Teghen die viande, sonder sparen,</l>
<l>Daer die reghen was soe groot,</l>
<l>Dat die hertoghe doer die noot</l>
<l>Twelf daghe moeste ligghen stille,</l>
<l>Sere tegen sijnre lieden wille;</l>
<l n="5,2355"> Want tlant was soe vol van slike,</l>
<l>Dat peert noch waghen lichtelike</l>
<l>In dat lant en mochte gaen.</l>
<l>Nu wilt mi dan voert verstaen.</l>
</div>
<div type="chapter"><head type="chapter">HOE DIE HERTOGHE LACH TE HELLESHEM ENDE DEN VIANDEN STRIJT BOET. 26.</head>
<l>Die wile dat die hertoghe lach</l>
<l n="5,2360"> <pb n="499"/> Stille, als ic dede ghewach,</l>
<l>Alsoe dat hem die reghen niet</l>
<l>Van daer trecken en liet,</l>
<l>Quam die grave van Hollant dare</l>
<l>Ghevaren op ene rosbare,</l>
<l n="5,2365"> Om te sprekene den hertoghe,</l>
<l>Ende te proevene oft hi moghe</l>
<l>Soene maken ofte vrede,</l>
<l>Daer hi alse een here aen dede.</l>
<l>Alse hi daer hadde gheleghen doe,</l>
<l n="5,2370"> Ondervinden wie ende hoe</l>
<l>Hi dorloghe mochte stillen,</l>
<l>Ende hi wiste shertoghen wille,</l>
<l>Trac hi henen, ende voer voert</l>
<l>Te Sintruden, in die poert,</l>
<l n="5,2375"> Ende provede ende ondersochte</l>
<l>Wat hi daer vinden mochte,</l>
<l>Ane die heren ten payse waert.</l>
<l>Doen vant hijt daer soe hart</l>
<l>Dat hem die pays al ontvacht;</l>
<l n="5,2380"> Want si waenden, met haerre cracht,</l>
<l>Brabant winnen lichtelike,</l>
<l>Al warer toe noch een rike.</l>
<l>Die grave ontboet den hertoghe,</l>
<l>Dat hi dade tbeste dat hi moge,</l>
<l n="5,2385"> Hi en can ghene payselike saken</l>
<l>Metten vianden ghemaken.</l>
<l>Die hertoghe dochte, in sinen moet,</l>
<l>Dat hi, om haren overmoet,</l>
<l><pb n="500"/>Armen lieden, alsoe houde</l>
<l n="5,2390"> Niet verbranden en soude;</l>
<l>Want ane die wrake scade leghet,</l>
<l>Al eest datmens selc stont pleghet;</l>
<l>Noch op Sinte Lambrechs eighen</l>
<l>Branden, slaen, en woudi, noch dreighen.</l>
<l n="5,2395"> Den vianden ontboot hi te hant</l>
<l>Dat si lieten roef ende brant,</l>
<l>Hi wilt becorten tenen male</l>
<l>Op dat einde van sinen pale,</l>
<l>Ende velt leveren ende striden</l>
<l n="5,2400"> Ieghen al dat in haer siden</l>
<l>Met hen daer comen mach;</l>
<l>Ende daer toe sette hi den dach</l>
<l>Des woensdaghes daer naest;</l>
<l>Ende wouden sijt meer hebben ghehaest,</l>
<l n="5,2405"> Soe hadde hijt oec liever alsoe,</l>
<l>Ende dat si hem lieten weten hoe</l>
<l>Si hem hier toe wilden keren.</l>
<l>Doen en was daer niemant van dien heren,</l>
<l>Bisscop, grave, noch ander vorste,</l>
<l n="5,2410"> Die ten stride comen dorste:</l>
<l>Het sceen si hadden alle vaer.</l>
<l><hi rend="italic">Deus!</hi> wat sochten si daer?</l>
<l>Waenden si winnen tlant</l>
<l>Sonder striden, metter hant,</l>
<l n="5,2415"> Ende die Brabanters henen blasen</l>
<l>Van den velde, alse hasen?</l>
<l>Neen si, een twint niet nochtan.</l>
<l>Ic en sach nie soe meneghen man,</l>
<l><pb n="501"/>Als ic sach opten sondach,</l>
<l n="5,2420"> Daermen theerscouwene besach,</l>
<l>Noch ghelaten soe vromelike.</l>
<l>Daer en was mate noch rike,</l>
<l>Hem en dochte, in sijn versinnen,</l>
<l>Strede men, hi soude verwinnen.</l>
<l n="5,2425"> Aldus en wouden alle die heren</l>
<l>Ieghen enen here niet keren</l>
<l>Ten stride, noch baren opt velt.</l>
<l>Dus namen si des conincs ghelt;</l>
<l>Maer om sinen wille, alse ghi siet,</l>
<l n="5,2430"> En woudense emmer vechten niet.</l>
<l>Dat en es gheen recht van soudenieren,</l>
<l>Die wapene selen antieren.</l>
<l>Die coninc van Bemen ontboet</l>
<l>Den hertoghe weder, al bloet,</l>
<l n="5,2435"> Dat hi niet striden en woude;</l>
<l>Maer dat hi hem scaden soude</l>
<l>Binnen twee daghen ofte drien,</l>
<l>Ende dan thuuswaert soude tien.</l>
<l>Ende weder comen alst luste hem.</l>
<l n="5,2440"> O edel coninc van Behem,</l>
<l>Ghi die sijt soe hoghe van moede,</l>
<l>Ende comen van soe edelen bloede,</l>
<l>Ende noit en versaghet u,</l>
<l>Hoe macht comen dat ghi nu</l>
<l n="5,2445"> Den hertoghe niet en dorst sien</l>
<l>Op een velt, ja den ghenen dien</l>
<l>Die ghi ghedreicht hebt menich jaer,</l>
<l>Ende viant hebt gheweest soe swaer,</l>
<l>Ende ontseght hadt, als ghi wel wet,</l>
<l n="5,2450"> <pb n="502"/> Van live ende van goede met?</l>
<l>En hoerde tuwer eren niet</l>
<l>Dat ghi den strijt nu achter liet,</l>
<l>Daer ghi uwen viant, tien stonden,</l>
<l>Op een velt mocht hebben vonden,</l>
<l n="5,2455"> Ende ghewroken uwen evelen moet,</l>
<l>Daert u alsoe siene stoet,</l>
<l>Daer ghi uwer sestiender waert</l>
<l>Van landsheren, in die vaert.</l>
</div>
<div type="chapter"><head type="chapter">HOE DIE HERTOGHE RIDDER WART DAER OPT VELT. 27.</head>
<l>Doen die heren saghen an,</l>
<l n="5,2460"> Dat die hertoghe ende sine man</l>
<l>Ghewillich ten stride waren,</l>
<l>Wouden si hem iet bewaren,</l>
<l>Ende hebben den grave van Hollant</l>
<l>Weder ten hertoghe ghesant,</l>
<l n="5,2465"> Om dat hi van dien saken</l>
<l>Pays ofte vrede soude maken.</l>
<l>Die wile dat die grave trac derweerde,</l>
<l>Om den pays, ende travelieerde,</l>
<l>Stichten si roef ende brant</l>
<l n="5,2470"> Al omme, ane des lants cant,</l>
<l>Vliende alse nu hier alse nu daer,</l>
<l>Alse die ghene die hebben vaer,</l>
<l>Ende hoers viants niet en dorsten verbeiden,</l>
<l>Daer met vele lelicheiden</l>
<l n="5,2475"> <pb n="503"/> Ende scanden hem selven deden;</l>
<l>Maer haren aert van ouden seden</l>
<l>Moesten si altoes anteren,</l>
<l>In brande ende in happeren;</l>
<l>Maer des strijts, des sijt vroet,</l>
<l n="5,2480"> Daert in aventuren stoet,</l>
<l>En wouden si verbeiden niet,</l>
<l>Sestien lants heren, als ghi wel siet,</l>
<l>Ieghen desen enen here,</l>
<l>Dien God behoude in sijn ere!</l>
<l n="5,2485"> Die hertoghe wart ridder daer</l>
<l>Ende menich man met hem vorwaer,</l>
<l>Die alle waren blide</l>
<l>Opten hope van desen stride.</l>
<l>Dat was opten selven sondach</l>
<l n="5,2490"> Daer ic af vore dede ghewach,</l>
<l>Doemen over waende tiden,</l>
<l>Ende toten vianden riden.</l>
<l>Die grave quam ter selver stont,</l>
<l>Ten hertoghe, op dien avont,</l>
<l n="5,2495"> Ende daer hi spade liden soude</l>
<l>Bi dien van Antwerpen, also houde,</l>
<l>Waende men dat viande waren.</l>
<l>Doen riepmen lude, te waren:</l>
<l>"Die viande die sijn hier!"</l>
<l n="5,2500"> Doen scootmen op wijchghier</l>
<l>Met boghen ende met staven.</l>
<l>En hadde die scoutete des graven</l>
<l>Niet ghewaer worden saen,</l>
<l>Die ghemeente hadde, sonder waen,</l>
<l n="5,2505"> Den grave versleghen dare,</l>
<l><pb n="504"/>Ende al die met hem waren;</l>
<l>Maer die scoutet heeftse verwaert.</l>
<l>Daer verloes selc sijn paert,</l>
<l>Sine male ende ander dinc,</l>
<l n="5,2510"> Ende was blide dat hijs ontghinc.</l>
<l>Die grave versuumde hem, dat hi</l>
<l>Enen here soude liden soe bi,</l>
<l>Bi nachte, hi en hats ghemaect cont</l>
<l>Teerst, voer die avenstont.</l>
<l n="5,2515"> Doch bracht die grave tenen vrede,</l>
<l>Daer hi hem selven ere met dede,</l>
<l>Die duerde ses weken lanc.</l>
<l>Doen bracmen op, sonder wanc,</l>
<l>Recht opten twelfsten dach</l>
<l n="5,2520"> Die in die maent van Meye lach,</l>
<l>Dertienhondert screefmen doe,</l>
<l>Ende tweendertich daer toe.</l>
</div>
<div type="chapter"><head type="chapter">HOE DIE CONINC VAN VRANCRIKE SENDE ANE DEN HERTOGHE DAT HI TOTE HEM QUAME. 28.</head>
<l>Doen die vransche coninc wart gheware</l>
<l>Dat Brabant niet te winnen ware,</l>
<l n="5,2525"> Soe lichtelike noch soe saen,</l>
<l>Als hem vore was doen verstaen,</l>
<l>Ende alle die heren, te waren,</l>
<l>Onghedaen ghekeert waren,</l>
<l>Ende sijn ghelt hadde verloren,</l>
<l n="5,2530"> <pb n="505"/> Hadde hijs wel groten toren,</l>
<l>Ende hem wonderets harde sere.</l>
<l>Nu hoert wat dede dese here:</l>
<l>Twee bisscoppe heeft hi ghesant</l>
<l>Toten hertoghe in Brabant,</l>
<l n="5,2535"> Al te Brusele in die stede,</l>
<l>Van Sans ende van Tarenborch mede,</l>
<l>Die hare bootscappen hoefschelike daden,</l>
<l>Die hem die coninc hadde gheladen.</l>
<l>Toten hertoghe seiden si,</l>
<l n="5,2540"> Ende tsinen rade (hi stoet daer bi):</l>
<l>Dat hem die coninc vriendelike</l>
<l>Rade dat hi in Vrancrike</l>
<l>Come wilde, met hem spreken,</l>
<l>Die coninc soude neder trecken</l>
<l n="5,2545"> Ieghen hem, ende daer tracteren</l>
<l>Om saken, die te groter eren</l>
<l>Ende oec te baten ende te vromen</l>
<l>Hem ende den lande souden comen,</l>
<l>Ende dat si met groter vriendelicheden</l>
<l n="5,2550"> Vergaderen souden ende sceiden.</l>
<l>Die hertoghe ontfinc die boden dan</l>
<l>Vriendelike, als hi wel can,</l>
<l>Ende antwoerde met rade:</l>
<l>Die dinc, die hem die coninc bade</l>
<l n="5,2555"> Op trouwen ende op hovescheit,</l>
<l>Ware hi te doene al ghereit.</l>
<l>Dus trocken die boden thuuswaert.</l>
<l>Die hertoghe ghereide sine vaert,</l>
<l>Harde scoene ende eerlike,</l>
<l n="5,2560"> <pb n="506"/> Ende trac alsoe in Vrancrike.</l>
<l>Doen die heren dat vernamen,</l>
<l>Die ghesworen hadden te samen</l>
<l>Ieghen den hertoghe van Brabant,</l>
<l>Trocken si oec al te hant</l>
<l n="5,2565"> Met groten moede te Vrancrike waert,</l>
<l>Alse die hoepten; in de vaert,</l>
<l>Hare claghe alsoe te doene,</l>
<l>Voer den coninc ende sine baroene,</l>
<l>Over den hertoghe, dat verstaet,</l>
<l n="5,2570"> Die hem nie en dede quaet,</l>
<l>Dat sijs sonden hebben bate,</l>
<l>Wedert recht si ofte ommate.</l>
<l>Die vransche coninc ende here</l>
<l>Quam, om tshertoghen ere,</l>
<l n="5,2575"> Ieghen hem neder, om dat,</l>
<l>Te Compiengen in die stat,</l>
<l>Ende te Wiaellijn daer bi;</l>
<l>Want aldaer soe woude hi</l>
<l>Houden dat parlament.</l>
<l n="5,2580"> Die heren laghen hem omtrent,</l>
<l>Buten der stat, hier ende daer.</l>
<l>Den hertoghe dede hi voerwaer</l>
<l>Metten sinen ligghen daer bi,</l>
<l>Op die scoene reviere van Josi.</l>
<l n="5,2585"> Die coninc, die vranssche here,</l>
<l>Dede den hertoghe grote ere</l>
<l>Doe hi sijns wart gheware;</l>
<l>Die coninc van Navare</l>
<l>Ende die grave van Stampes mede,</l>
<l n="5,2590"> Die hem bestaen ten derden lede,</l>
<l><pb n="507"/>Ende daer toe sijnre kinder ome,</l>
<l>Namen tote hem groten goeme,</l>
<l>Ende waren, tien selven tide,</l>
<l>Sijnre comsten harde blide.</l>
<l n="5,2595"> Die coninc ende die hertoghe waren</l>
<l>Dicke te samen, twaren,</l>
<l>Met spraken heimelike,</l>
<l>Onderlinghe vriendelike,</l>
<l>Soe dat si ten selven stonden</l>
<l n="5,2600"> Met vrientscapen sijn verbonden.</l>
<l>Die coninc gaf sijnre dochter danne</l>
<l>In huwelike den jonghen Janne,</l>
<l>Des hertoghen sone van Brabant,</l>
<l>Diet lant soude comen in hant,</l>
<l n="5,2605"> Met groten scatte, met vele renten.</l>
<l>Dus sciet daer dat parlamenten.</l>
<l>Dus soe moesten die grote heren</l>
<l>Onthoept alle van daer keren:</l>
<l>Hem en mochs nemmeer werden daer;</l>
<l n="5,2610"> Want die coninc hadde al claer</l>
<l>Vernomen, ende verstaen wel,</l>
<l>Dat alle die heren fel</l>
<l>Den hertoghe waren, ende onvrient;</l>
<l>Ende dat hijs niet hadde verdient.</l>
<l n="5,2615"> Ende onlanghe na dat gone</l>
<l>Sende die hertoghe sinen sone</l>
<l>Eerlijc te Vrancrijc waert,</l>
<l>Alsoet die coninc had begaert,</l>
<l>Ende, daer na saen, soe bleef doot</l>
<l n="5,2620"> Die Joncvrouwe, daer rouwe groot</l>
<l>Omme was in Vrancrike.</l>
<l>Doen sende die coninc eerlike</l>
<l><pb n="508"/>Dat kint in Brabant weder.</l>
<l>Nu hoert wat gheviel seder.</l>
</div>
<div type="chapter"><head type="chapter">HOE DAT ORLOGHE WEDER BEGAN, ENDE DIE GRAVE VAN VLAENDREN MECHELEN COCHTE. 29.</head>
<l n="5,2625"> Al waest soe dat die coninc</l>
<l>Van Vrancrike een soendinc</l>
<l>Ghesproken hadde, tusschen die heren,</l>
<l>Die opten hertoghe wouden keren,</l>
<l>Doe men te Helechsem lach,</l>
<l n="5,2630"> Daer menich mensche toe sach,</l>
<l>Als ict u voren hebbe ghesproken,</l>
<l>Het wart nochtan saen te broken;</l>
<l>Want die heren, die ghi</l>
<l>Hier voren horet noemen mi,</l>
<l n="5,2635"> Daer toe Henegouwe, Hollant, Zeelant,</l>
<l>Dese worden weder viant</l>
<l>Des hertoghen te waren,</l>
<l>Sonder die grave van Baren</l>
<l>Ende die conincstavel van Vrancrike.</l>
<l n="5,2640"> Nu wildi dan horen hoe wonderlike</l>
<l>Dit grote orloghe toe quam,</l>
<l>Alsoe ict sach ende oec vernam?</l>
<l>Van Vlaendren grave Lodewijc</l>
<l>Cochte, al wast ommoghelijc,</l>
<l n="5,2645"> Mechelen, ieghen den bisscop</l>
<l>Van Ludeke, diet hem sloech op;</l>
<l>Welke coep was sonder cracht;</l>
<l>Want die bisscop en hadde ghene macht</l>
<l><pb n="509"/>Te vercoepene der kerken goet,</l>
<l n="5,2650"> Daer sijn lijftocht maer an stoet;</l>
<l>Ende om dat die porteren niet en wouden</l>
<l>Den grave vore haren here houden,</l>
<l>Ende Sinte Lambrechte ave gaen,</l>
<l>Soe ontseidese die grave saen</l>
<l n="5,2655"> Beide van live ende van goede,</l>
<l>Ende dede setten nauwe hoede</l>
<l>Op die palen van sinen lande,</l>
<l>Ende en liet hem en gherehande</l>
<l>Spise noch ander goet toe comen.</l>
<l n="5,2660"> Oec soe wart hem doe ghenomen</l>
<l>Al haer goet, datmen vant</l>
<l>In den palen van Vlaender lant.</l>
<l>Die hertoghe peinsde oec wale,</l>
<l>Waert dat die grave sine pale</l>
<l n="5,2665"> Alsoe diepe in Brabant sette,</l>
<l>Dat hi daer af grote lette</l>
<l>Hebben mochte ende onghevoech,</l>
<l>Soe dat hi des over een droech</l>
<l>Met dien van Mechelen, dat si souden</l>
<l n="5,2670"> Helpen elc andren ghetrouwelic houden</l>
<l>Haer hercomen, ende haer rechte,</l>
<l>Ende te vorst Sinte Lambrechte.</l>
<l>Die hertoghe oec in desen</l>
<l>En woude niet ondanclijc wesen</l>
<l n="5,2675"> Van meneghen dienste scone</l>
<l>Die hem Mechelen plach te doene.</l>
<l>Aldus wilde elc bi andren dueren,</l>
<l>Ende lijf ende lede aventueren.</l>
</div>
<div type="chapter"><head type="chapter"><pb n="510"/> HOE XVII LANDSHEREN TSAMEN SWOEREN ENDE BRABANT BESLOTEN. 30.</head>
<l>Grave van Vlaendren Lodewijc,</l>
<l n="5,2680"> Die machtich was ende rijc,</l>
<l>Vercreech tsijnre hulpen alle die heren,</l>
<l>Die ghi mi voren horet leren;</l>
<l>Ende want ghijt te bat sult verstaen,</l>
<l>Soe sal icse u noch eens verslaen:</l>
<l n="5,2685"> Dertsche bisscop van Coelne der stede;</l>
<l>Die bisscop van Ludeke mede,</l>
<l>Bemen, Namen, Henegouwe,</l>
<l>Vlaendren, Zeelant, als ict scouwe,</l>
<l>Hollant, Ghelre, Gulken, Loen:</l>
<l n="5,2690"> Dese waren alle in dit doen,</l>
<l>Ende mijn heer Jan van Beaumont,</l>
<l>Valkenborch, Hensberghe, dat si u cont,</l>
<l>Voerne, ende ander heren met,</l>
<l>Die hier niet sijn gheset;</l>
<l n="5,2695"> Ende dese hadden, ghelovets mi,</l>
<l>Al vermaent, verre ende bi,</l>
<l>Vriende ende maghe alrehande,</l>
<l>Om te scadene Brabande.</l>
<l>Dese swoeren alle te samen</l>
<l n="5,2700"> Te Valencine, daer si quamen,</l>
<l>Dat si den hertoghe, vroech ende spade,</l>
<l>Scande souden doen ende scade,</l>
<l>Ende dat si, om ghene saken,</l>
<l>Pays noch vrede souden maken,</l>
<l n="5,2705"> Si en waren daer alle binnen.</l>
<l><pb n="511"/>Nu hoert hoe dat si dit beghinnen.</l>
<l>Alse scalclijc als si ghinghen</l>
<l>Met verrade tesen dinghen</l>
<l>Es selden ofte niet ghesciet.</l>
<l n="5,2710"> Al en was dier raet eersam niet,</l>
<l>Si waren wel in dien bedacht,</l>
<l>Sint si scuweden shertogen macht,</l>
<l>Al te Helechsem op dat velt,</l>
<l>Dat si ieghen sine ghewelt</l>
<l n="5,2715"> Nemmeer en streden voerdan.</l>
<l>Si saghen daer soe meneghen man,</l>
<l>Die stoutelic ende onvervaert</l>
<l>Ghereet waren ten stride waert;</l>
<l>Daer bi droeghen si over een</l>
<l n="5,2720"> In haren raet, al ghemeen,</l>
<l>Dat elc soude, ieghen sinen cant,</l>
<l>Ane stichten roef ende brant,</l>
<l>Al omme ende omme, tenen male,</l>
<l>Om dat die hertoghe niet wale</l>
<l n="5,2725"> En soude moghen weren dat,</l>
<l>Tote alse menegher stat,</l>
<l>Over Mase in dander side,</l>
<l>Om dat dat begrijp sat soe wide.</l>
<l>Die grave van Vlaendren, dats waer,</l>
<l n="5,2730"> Gheloefde den heren daer,</l>
<l>Die over Mase sijn gheseten,</l>
<l>Dat hi hem voer waer dede weten:</l>
<l>Hi soude den hertoghe soe vele</l>
<l>Gheven te doene met orloghes spele,</l>
<l n="5,2735"> Dat si tlant van Overmase souden</l>
<l>Lichtelic winnen ende behouden,</l>
<l>Ende dat hi en begaerde nemmere</l>
<l><pb n="512"/>Dan van Mechelen te sijn here,</l>
<l>Ende van den stroeme, alsoe voert,</l>
<l n="5,2740"> Metten rechte dat daer toe hoert.</l>
<l>Si antwoerden weder, dat si</l>
<l>Hem vriendelic souden staen bi.</l>
<l>Die grave gheloefde hen hier ave</l>
<l>Vele scats ende grote have.</l>
<l n="5,2745"> Oec hoerdic dat ghewaghen</l>
<l>Dat si over een hadden ghedraghen</l>
<l>Dat si tlant deilen souden,</l>
<l>Ende wats elc soude behouden.</l>
<l>Eert nochtan hier toe quam</l>
<l n="5,2750"> Hadde die hertoghe, als ict vernam,</l>
<l>Parlament ghehouden hier ave,</l>
<l>Ende vriendelijc ghebeden den grave,</l>
<l>Want die coep onredelic ware,</l>
<l>Alse men toende openbare,</l>
<l n="5,2755"> Dat hien achter wilde laten,</l>
<l>Ende hem in dien wilde saten</l>
<l>Dat hi hem, met goeden vreden,</l>
<l>Sinen stroem telker steden</l>
<l>Besitten liete op die Scelt,</l>
<l n="5,2760"> Die sine vordren in hore ghewelt</l>
<l>Met vreden hadden beseten,</l>
<l>Van den tide des ware vergheten.</l>
<l>Die grave sprac, al onghelet:</l>
<l>Dat Mechelen ende die stroem met</l>
<l n="5,2765"> Sijn leste goet soude bliven,</l>
<l>Al sout costen dusent liven.</l>
<l>Dus, als ghi hoert lesen,</l>
<l>Eest tenen orloghe gheresen;</l>
<l><pb n="513"/>Ende alle die heren, die ghi</l>
<l n="5,2770"> Hier voren horet nomen mi,</l>
<l>Ontseiden den hertoghe tenen male</l>
<l>Al toter Vuren in sine zale,</l>
<l>Op ene ure, dat was waer.</l>
<l>Dit was den hertoghe swaer;</l>
<l n="5,2775"> Nochtan ghetroeste hi hem das,</l>
<l>Doer al dat onghedeelt was.</l>
</div>
<div type="chapter"><head type="chapter">HOE BRABANT IX MAENDE BESLOTEN STONT. 31.</head>
<l>Wat sal Brabant nu doen?</l>
<l>Het sit besloten als een hoen</l>
<l>Dat in ene kevie sit ghevaen,</l>
<l n="5,2780"> Dat vlien en mach noch uut gaen:</l>
<l>Ten hadde een gaetken niet open.</l>
<l>Met brande ende met rove ghincmen nopen</l>
<l>Tallen siden, weder ende wei;</l>
<l>Ende alsoe vele als een ei</l>
<l n="5,2785"> En lietmen hem niet toe comen,</l>
<l>En hadt an hem selven ghenomen.</l>
<l>Aldus soe wouden dese heren</l>
<l>Tlant van Brabant al onteeren,</l>
<l>Ende van honghere doen sterven.</l>
<l n="5,2790"> Het hadde hem hondert werven</l>
<l>Eerliker gheweest, dat sijt</l>
<l>Becort hadden in enen strijt,</l>
<l>Met redeliker daden scoene,</l>
<l>Dan met desen scalken doene.</l>
<l n="5,2795"> <pb n="514"/> Dat alle dese heren, te waren,</l>
<l>Die de beste ende die meeste waren</l>
<l>In dese side der zee, waerlike</l>
<l>(Sonder die coninc van Vrancrike),</l>
<l>Niet striden wouden ghemene</l>
<l n="5,2800"> Ieghen den hertoghe allene,</l>
<l>Dat was emmer wonder groot;</l>
<l>Nochtan dat men hen strijt boot,</l>
<l>Die ieghen al ertrike mochten</l>
<l>Op enen dach hebben ghevochten?</l>
<l n="5,2805"> Dus stont besloten Brabant</l>
<l>Van sinte Martins misse, als ic vant,</l>
<l>Meer dan tien maent, sonder saghe,</l>
<l>Dats tote sinte Gielis daghe,</l>
<l>Ja soe nauwe, des sijt vroet,</l>
<l n="5,2810"> Dat men vitalie noch ander goet,</l>
<l>Noch oec en gheenre hande dinghen</l>
<l>In Brabant en mochte bringhen.</l>
<l>Dit was int jaer, min noch mee,</l>
<l>Dertienhondert XXX ende twee,</l>
<l n="5,2815"> Dat ment lant eerst besloet,</l>
<l>Ende van honghere woude hebben doet.</l>
</div>
<div type="chapter"><head type="chapter">VAN DINGHEN DIE GESCHIEDEN TUSSCHEN BRABANT ENDE VLAENDEREN. 32.</head>
<l>Hier voren heb ic u gheseit dan</l>
<l>Hoe dit orloghe eerst began,</l>
<l>Ende hoe hem alle die heren</l>
<l n="5,2820"> Ieghen den hertoghe keren;</l>
<l>Maer met behendicheiden</l>
<l><pb n="515"/>Dede hise van hem sceiden.</l>
<l>Men heeft mi gheseit, selc stont,</l>
<l>Dat ic wijt hebbe den mont,</l>
<l n="5,2825"> Om dat ic der waerheit bi ga.</l>
<l>Seker, alse verre als ic versta,</l>
<l>En willic lieghen smal noch breet</l>
<l>In historien, als ict weet;</l>
<l>Want, die historien dichten,</l>
<l n="5,2830"> En selen, om vrientscap noch om gichten,</l>
<l>Lieghen in haer maken;</l>
<l>Want historien sijn saken</l>
<l>Daer men en is, meer noch min,</l>
<l>Sculdich iet te liegene in.</l>
<l n="5,2835"> Die Vlaminghe waren deerste doe</l>
<l>Die den hertoghe ghinghen toe;</l>
<l>Want een meyer quam bi nachte</l>
<l>Does hem niement daer en wachte,</l>
<l>Ende stac in sommech huus den brant</l>
<l n="5,2840"> Opten pael van slants cant,</l>
<l>Omtrent Malre ende Lippeloe,</l>
<l>Met groter haest, als een die vloe,</l>
<l>Ende keerde weder achter waert</l>
<l>In Denremonde metter vaert.</l>
<l n="5,2845"> Niet langhe hier na, te waren,</l>
<l>Es die hertoghe selve ghevaren,</l>
<l>Uut Assche, met banieren ontploken,</l>
<l>Ende heeft doen branden ende stoken</l>
<l>Tote ane die poert van Denremonde;</l>
<l n="5,2850"> Ende al dat hi, ten selven stonde,</l>
<l>Tusschen Denremonde ende Aelst vant,</l>
<l><pb n="516"/>Dedi al keren in den brant,</l>
<l>Ende bleef daer, ints graven lande,</l>
<l>Tote na den vesperen, bi den brande,</l>
<l n="5,2855"> Verbeidende met groter eren</l>
<l>Alle der gheenre diet wilden keren;</l>
<l>Ende doen hi niemende vernam</l>
<l>Keerde hi weder danen hi quam.</l>
<l>Affelgheem, dat ghijt wet,</l>
<l n="5,2860"> Wart in den eersten beset,</l>
<l>Ende ghewaerneert van binnen</l>
<l>Ieghen hen diet mochten winnen;</l>
<l>Maer om dat dporpijs was soe wijt,</l>
<l>Ende men alsoe vele ter selver tijt</l>
<l n="5,2865"> Te doene hadde, hier ende daer,</l>
<l>Soe was dbeset te houdene swaer.</l>
<l>Oec waren daer andre redenen toe,</l>
<l>Dat men dbeset liet varen doe,</l>
<l>Alsoe sommeghen lieden dochte goet,</l>
<l n="5,2870"> Die daer af wouden sijn vroet.</l>
<l>Die moencke haer goet doe namen,</l>
<l>Haer boeke ende haer reliquien tsamen,</l>
<l>Ende lieten den cloester scoene,</l>
<l>Ende maecten te Brusele hare wone.</l>
<l n="5,2875"> Doen die Vlaminghe waren vroet</l>
<l>Dat die cloester sonder were stoet,</l>
<l>Quamen si daer al te hant,</l>
<l>Ende keerden in den brant</l>
<l>Die husen, ten selven stonden,</l>
<l n="5,2880"> Die si daer van houte vonden,</l>
<l>Ende keerden te hant thuuswaert,</l>
<l><pb n="517"/>Ende droeghen met hem, in die vaert,</l>
<l>Tselve dat men mochte draghen.</l>
<l>Aldus soe hoerdict ghewaghen.</l>
<l n="5,2885"> Menich werven oec ghesciede,</l>
<l>Dat des hertoghen liede,</l>
<l>Bachelere ende knapen mede,</l>
<l>Reden voer Aelst, die stede,</l>
<l>Ende voer Denremonde also wel,</l>
<l n="5,2890"> Op te soekene wapenspel,</l>
<l>Ende baden dien van binnen</l>
<l>Of si ene glavie wilden rinnen;</l>
<l>Ende alsi niemant en vernamen</l>
<l>Keerden si weder danen si quamen.</l>
</div>
<div type="chapter"><head type="chapter">HOE DIE GRAVE VAN BAREN EDEWAERT QUAM HERTOGHE JAN TE HULPE. 33.</head>
<l n="5,2895"> Grave Eduwaert van Baren</l>
<l>Liet nu al gader varen</l>
<l>Den evelen moet ende den toren,</l>
<l>Dien hi ghehat hadde te voren</l>
<l>Opten hertoghe, alse ghi</l>
<l n="5,2900"> Te voren horet seggen mi.</l>
<l>Doen hi wiste ende vernam bloot,</l>
<l>Dat sijn neve was in der noot,</l>
<l>Quam hi hem vromelic te baten</l>
<l>Wel met driehondert platen,</l>
<l n="5,2905"> Ende ghetroeste hem al der viande</l>
<l>Dier tusschen saten in den lande,</l>
<l><pb n="518"/>Dore der welker lande hi toech</l>
<l>Openbare, met moede hoech,</l>
<l>Ende diende den hertoghe scone;</l>
<l n="5,2910"> Want het was sijnre moyen sone.</l>
<l>Doen die hertoghe dat vernam,</l>
<l>Dat die grave tote hem quam,</l>
<l>Es hi met eenre scaren</l>
<l>Eerlike ieghen hem ghevaren.</l>
<l n="5,2915"> Ende brachtene te Brusele in die stede,</l>
<l>Daer hi hem grote ere dede;</l>
<l>Ende om dat die hertoghe woude</l>
<l>Dat hi te ghemake sijn soude,</l>
<l>Ende die ghene die tote hem hoerden,</l>
<l n="5,2920"> Soe bewijsde hi hem Vilvoerden,</l>
<l>Om dat hi, ten selven tiden,</l>
<l>Ute ende in soude riden;</l>
<l>Oec waest Brusele bi ghenoech,</l>
<l>Ende hi vant daer sijn ghevoech</l>
<l n="5,2925"> Van voeragien ende anderen dinghen.</l>
<l>Nu hoert hoe sijt voert ane ghinghen.</l>
</div>
<div type="chapter"><head type="chapter">HOE LANDEN GHEWONNEN WART ENDE TIELE HEM OP GAF, ENDE RODE BELEGHEN WART. 34.</head>
<l>Landen, na mijn beste,</l>
<l>Was die eerste veste</l>
<l>Die men opten hertoghe wan:</l>
<l n="5,2930"> Dat deden des bisscops man,</l>
<l><pb n="519"/>Die daer brochten meneghen gast.</l>
<l>Landen en was niet herde vast,</l>
<l>Men sloot maer met ameiden.</l>
<l>Si saghent selve diet mi seiden.</l>
<l n="5,2935"> Die van binnen, tier tide,</l>
<l>En waren niet voersien van stride;</l>
<l>Ridders oec ende knapen met,</l>
<l>Die int stedeken waren gheset,</l>
<l>En waren daer binnen niet.</l>
<l n="5,2940"> Aldus soe waest mi vertiet;</l>
<l>Maer si streden soe wel van binnen,</l>
<l>Eer dat mense mochte ghewinnen,</l>
<l>Dat si daer af lof ende ere</l>
<l>Selen hebben emmermere.</l>
<l n="5,2945"> Die meyere van Tienen, voerwaer,</l>
<l>En was niet harde verre van daer</l>
<l>Met driehondert mannen doe;</l>
<l>Ware hi dan comen toe</l>
<l>Hi hadse alle wel onteert.</l>
<l n="5,2950"> Anders heeft hi hem ghekeert.</l>
<l>Hi en woude niet ane hare ghemanc;</l>
<l>Daer omme hadde hi cleinen danc.</l>
<l>Die grave van Ghelre belach mede</l>
<l>Tiele, des hertoghen stede;</l>
<l n="5,2955"> Maer binnen int ghemeen</l>
<l>Droeghen si qualike over een,</l>
<l><pb n="520"/>Ende discordeerden onderlinghen,</l>
<l>Ende en setten niet hore dinghen</l>
<l>Ghetrouwelike ten hertoghe waert;</l>
<l n="5,2960"> Nochtan waren si bewaert</l>
<l>Van vesten, lieden, ende vitalien.</l>
<l>Nochtan keerden si ter falien,</l>
<l>Ende gaven hem op den grave,</l>
<l>Daer si grote oneere hadden ave.</l>
<l n="5,2965"> Hadden si hem wel ghehouden,</l>
<l>Alse goede liede van rechte souden,</l>
<l>Ende wijs gheweest ende coene,</l>
<l>Al hadde die hertoghe vele te doene</l>
<l>Al ontrent sine pale,</l>
<l n="5,2970"> Hi hadse ontset harde wale.</l>
<l>Nu heeft die coninc van Behem,</l>
<l>Ende Ghelre ende Gulke met hem,</l>
<l>Dertsche bisscop van Coelne mede,</l>
<l>Beleghen Rode, tshertoghen stede,</l>
<l n="5,2975"> Ende mijn heer Jan van Beamont</l>
<l>Ende ander heren, die ic niet cont</l>
<l>Teser tijt en can ghemaken.</l>
<l>Ic sal vertrecken andre saken,</l>
<l>Ende dese dinc legghen neder,</l>
<l n="5,2980"> Ende dan keren hier op weder,</l>
<l>Eest dat mi God Onse Here an,</l>
<l>Ende ic die waerheit vinden can.</l>
</div>
<div type="chapter"><head type="chapter">HOE ASSCHE VERBRANT WART. 35.</head>
<l>TAssche reden uut ende inne</l>
<l><pb n="521"/>Bachelere stout van sinne,</l>
<l n="5,2985"> Ende vrome knapen daer toe met,</l>
<l>Die opten pael waren gheset.</l>
<l>Nu ghevielt alsoe, te waren,</l>
<l>Dat uut Assche ghereden waren</l>
<l>Een groot deel van desen heren,</l>
<l n="5,2990"> Op enen dach, alse die weder keren</l>
<l>Des avents wouden weder in,</l>
<l>Aldus versta ict, meer noch min:</l>
<l>Nu gheviel soe daventure,</l>
<l>Dat recht op die selve ure</l>
<l n="5,2995"> Dat die liede uut Assche waren,</l>
<l>Daer vlaminghe quamen ghevaren,</l>
<l>Wel twintich dusent tenen worpe,</l>
<l>Tote Assche bi den dorpe,</l>
<l>Die heimelic quamen met hopen</l>
<l n="5,3000"> Uut Aelst ende uut Denremonde gheslopen,</l>
<l>Eermens tAssche wart gheware.</l>
<l>Tvolc wart daer al in vare,</l>
<l>Ende die ridders, diere waren bleven,</l>
<l>En wouden alsoe niet haer leven</l>
<l n="5,3005"> Aventueren soe dompelijc;</l>
<l>Want het was al tonghelijc:</l>
<l>Veertich warender cume dare</l>
<l>Ieghen donghetelde scare;</l>
<l>Soe dat si weken achterwaert,</l>
<l n="5,3010"> Sonder een riddere onvervaert,</l>
<l>Die dapper was ende jonc,</l>
<l>Mijn heer Willem van Cranendonc,</l>
<l><pb n="522"/>Die sijn moet sere verwoech,</l>
<l>Nam ene glavie, ende sloech</l>
<l n="5,3015"> Toten vianden in die porse,</l>
<l>Ende storte daer van sinen orse,</l>
<l>Ende bleef daer alsoe ghevaen.</l>
<l>Doen soe staken si saen</l>
<l>In dat dorp den brant,</l>
<l n="5,3020"> Ende keerden weder te hant,</l>
<l>Sonder letten, dat ghijt wet,</l>
<l>In Aelst ende in Denremonde met.</l>
<l>Hadden si hen bi den brande ghehouden,</l>
<l>Alsoe si metten rechte souden,</l>
<l n="5,3025"> Si hadden gheweest bestreden;</l>
<l>Want uut Brusele der steden,</l>
<l>Ende uten lande daer omtrent,</l>
<l>Waren vele liede gherent</l>
<l>Tote daer, in corten stonden,</l>
<l n="5,3030"> Ende alsi daer niemanne vonden</l>
<l>Keerden si weder thuus waert.</l>
<l>Nu hoert hoe dat voert vaert.</l>
</div>
<div type="chapter"><head type="chapter">HOE DIE VLAMINGHE GESCOFFIERT WORDEN TEN HELLEKINE. 36.</head>
<l>Onlanghe na dat dit ghesciede,</l>
<l>Quamen meest die edele liede</l>
<l n="5,3035"> Ute Vlaenderen gheboren,</l>
<l>Ja al ute vercoren,</l>
<l><pb n="523"/>Beide van ridderen en van knapen,</l>
<l>Die meest wisten van wapen,</l>
<l>Ende trocken vroech met hare scare,</l>
<l n="5,3040"> Eermens mochte werden gheware,</l>
<l>Ende verbranden ende daden of</l>
<l>Van Walecoert mijns heren Diederics hof,</l>
<l>Ende keerden te hant metter vaert,</l>
<l>Weder omme, te Vlaendren waert,</l>
<l n="5,3045"> Sonder enighen wederstoet</l>
<l>Oft viant te siene, cleine noch groet.</l>
<l>Doen hilden sijt wel in dien</l>
<l>Dat hem die Brabanters hadden ontsien,</l>
<l>Soe dat si niet en souden dorren</l>
<l n="5,3050"> Buten muere van Brusele porren,</l>
<l>Ende vermaten hem seker dat si</l>
<l>Brusele souden branden soe bi,</l>
<l>Dat die roec, sonder lieghen,</l>
<l>Over Brusele soude vlieghen,</l>
<l n="5,3055"> Ende dat si souden, in dat keren,</l>
<l>Leneke verbranden ende verheren.</l>
<l>Mijn heer Diederic hadde groten toren</l>
<l>Dat hi sine woninghe hadde verloren,</l>
<l>Ende dochte hi souts wrake ontfaen,</l>
<l n="5,3060"> Mochte hi die Vlaminghe begaen;</l>
<l>Ende, in der selver avenstont,</l>
<l>Maecte hi dese dinc cont</l>
<l>Bacheleren, ende knapen mede,</l>
<l>Al te Brusele in die stede,</l>
<l n="5,3065"> Der welker namen, mer niet al,</l>
<l>Ic u hier na nomen sal.</l>
<l>Mede soe lietment weten dan</l>
<l>Van Baren den goeden man,</l>
<l><pb n="524"/>Die te Vilvoerden doen lach,</l>
<l n="5,3070"> Ende sonden op enen dach</l>
<l>Alle sijn volc op die vaert,</l>
<l>Rechte ten Helleken waert,</l>
<l>Want al daer die strate leghet,</l>
<l>Daermen meest te vaerne pleghet,</l>
<l n="5,3075"> Ende daer die Vlaminghe souden liden,</l>
<l>Soudensi te Brusele waert tiden.</l>
<l>Des morghens vroech waren si</l>
<l>Voer daghe ghereit, seide men mi,</l>
<l>Ende trocken ten Hellekene waert,</l>
<l n="5,3080"> Met luttel lieden in die vaert;</l>
<l>Want doen dese van Brusele quamen</l>
<l>Ten Helleken, hadden si te samen</l>
<l>Alse luttel alse xxvi man:</l>
<l>Die andre en waren niet comen an,</l>
<l n="5,3085"> Die grave van Baren en was doe</l>
<l>Metten sinen niet comen toe,</l>
<l>Die te Vilvorden lach.</l>
<l>Nu waest worden scone dach.</l>
<l>Dese xxvi senden dan</l>
<l n="5,3090"> Vore op die waerde enen man,</l>
<l>Ende waert dat hi iet vername</l>
<l>Dat hi haestelic weder quame.</l>
<l>Die bode voer henen ende quam saen,</l>
<l>Ende dede den ghesellen verstaen,</l>
<l n="5,3095"> Dat hi sach comen, in der straten,</l>
<l>Vlaminghe met vele platen,</l>
<l>Met enen sterken ghevaerde,</l>
<l>Wel te harnassche ende te paerde:</l>
<l><pb n="525"/>Hi seide waer; want haerre was</l>
<l n="5,3100"> Wel vijfhondert in den tas,</l>
<l>Of meer in der reesen,</l>
<l>Ende oec alle uutghelesen.</l>
<l>Dese xxvi doe</l>
<l>Worden beraden alsoe,</l>
<l n="5,3105"> Dat si trocken besiden,</l>
<l>Ende lieten dese vijfhondert liden</l>
<l>Bet in te Brusele waert.</l>
<l>Hier binnen soe quam, ter vaert,</l>
<l>Die vrome grave van Baren</l>
<l n="5,3110"> Metten sinen ghevaren,</l>
<l>Die met hem brachte te baten</l>
<l>Wel ontrent driehondert platen.</l>
<l>Dese xxvi waren vroe:</l>
<l>Si maecten hare bataelie doe.</l>
<l n="5,3115"> Die grave riep <hi rend="italic">Baren! Baren!</hi> </l>
<l>Die viande oec, te waren,</l>
<l>Hen te hant omme keerden,</l>
<l>Die hen oec battelgeerden.</l>
<l>Dus vergaerden si daer</l>
<l n="5,3120"> Ridderlike, dat es waer,</l>
<l>Sonder gheruchten ende gheluut,</l>
<l>Oft men gheleit hadde ene bruut.</l>
<l>Die grave metten Brabanters doe</l>
<l>Sloech den Vlaminghen eerst toe,</l>
<l n="5,3125"> Ende die Vlaminghe hen wel ieghen.</l>
<l>Daer soe mochte men sien pleghen</l>
<l>Rechte voere van wapenspele.</l>
<l><pb n="526"/>Ic hout daer over, dat soe vele</l>
<l>Met rechter wapen en wart ghewracht,</l>
<l n="5,3130"> Sinder dat men te Woronc vacht.</l>
<l>Die grave van Salmen was, te waren,</l>
<l>Comen metten grave van Baren:</l>
<l>Hi waert ghevaen in den strijt;</l>
<l>Maer hi wart ter selver tijt</l>
<l n="5,3135"> Verlost, cort ende snel,</l>
<l>Ende vacht, sinder, harde wel.</l>
<l>Ewelijc mach men des vermanen.</l>
<l>Daer was die grave van Vianen;</l>
<l>Van Walecoert heer Diederijc,</l>
<l n="5,3140"> Diet daer dede vromelijc;</l>
<l>Mijn heer Jan van Levedale,</l>
<l>Diet daer dede harde wale,</l>
<l>Ende die oec, ter selver stont,</l>
<l>Van daer keerde seer ghewont;</l>
<l n="5,3145"> Van Helbeke heer Arnout,</l>
<l>Een starc riddre ende een stout,</l>
<l>Ende van Hildeberghen heer Woutere,</l>
<l>Waren daer vrome op den coutere,</l>
<l>Daer oec streden sere</l>
<l n="5,3150"> Van Manderscheit die here,</l>
<l>Ende die here van Fancersine,</l>
<l>Die daer leden grote pine,</l>
<l>Ende van Osse mijn heer Herman,</l>
<l>Die grote dinc daer ghewan.</l>
<l n="5,3155"> Daer waren oec vrome metter hant</l>
<l>Van Brusele heer Jan Crupelant,</l>
<l><pb n="527"/>Ende van Wesenbeke Ghijsbrecht,</l>
<l>Die der wapene dede hoer recht,</l>
<l>Ende porters kindere mede</l>
<l n="5,3160"> Al ute Brusele der stede,</l>
<l>Streden soe eerlic, sonder wanc,</l>
<l>Dat sijs ewelic hebben danc,</l>
<l>Ende ander liede die ic u</l>
<l>Niet en can ghenoemen nu,</l>
<l n="5,3165"> Die soe wel streden op dien dach,</l>
<l>Dat mens ewelic ghewaghen mach,</l>
<l>Met enen hope niet groot,</l>
<l>Ieghen dat vlaemsche coenroot:</l>
<l>Dese waren die te samen</l>
<l n="5,3170"> Uter stat van Brusele quamen,</l>
<l>Tote sessentwintich toen</l>
<l>Als ic vore verstaen doen.</l>
<l>Wistic horen namen al</l>
<l>Die daer waren int ghetal,</l>
<l n="5,3175"> Seker ic soudse u maken cont,</l>
<l>Ende al en sijnse teser stont</l>
<l>Niet vermaent, alse ghi siet,</l>
<l>Si en sijns targher niet;</l>
<l>Want hare doeght en can</l>
<l n="5,3180"> Hen beroemen nieman.</l>
<l>Selc was daer int conroot</l>
<l>Die mi metten monde verboot</l>
<l>Dat ic sinen name, wats ghesciet,</l>
<l>In desen boec en sette niet,</l>
<l n="5,3185"> Diet daer alsoe dede nochtan</l>
<l>Dat hijs groten danc ghewan.</l>
</div>
<div type="chapter"><head type="chapter"><pb n="528"/> HOE DIE VLAMINGHE VLOEN ENDE SOM GHEVANGHEN BLEVEN. 37.</head>
<l>Doen dese strijt, sonder waen,</l>
<l>Ene goede wile hadde ghestaen,</l>
<l>Ende die Vlaminghe, tien stonden,</l>
<l n="5,2190"> Dien grave van Baren vonden</l>
<l>Alsoe hart in desen doene,</l>
<l>Ende met hem die Brabantsoene,</l>
<l>Al was sgraven van Baren conroot,</l>
<l>Alse ghi ghehoert hebt, niet groot,</l>
<l n="5,3195"> Worden si alsoe verstoren,</l>
<l>Dat si alse musschen henen vloghen,</l>
<l>Ende hadden alselken vaer,</l>
<l>Dat si vloen, hier ende daer,</l>
<l>In haghen, in grachten, in scuren,</l>
<l n="5,3200"> In scaepscoyen, in ovenburen;</l>
<l>Maer meest namen si hore vaert</l>
<l>Weder omme te Vlaendren waert.</l>
<l>Daer soe vloen haerre vaerde</l>
<l>Bachelere van groter waerde,</l>
<l n="5,3205"> Ende van groten nacioene,</l>
<l>Ende vermaert van groten doene,</l>
<l>Der welker name ic achter late;</l>
<l>Nochtan soe eest ommate</l>
<l>Dat ic die waerheit scuwe iet;</l>
<l n="5,3210"> Want historien en willens niet.</l>
<l>Luttel bleefer daer doot;</l>
<l>Die meeste hoep die onscoot;</l>
<l>Mer si, die bleven in der weren,</l>
<l><pb n="529"/>Worden ghevaen met groter eren,</l>
<l n="5,3215"> Somme ghewont harde sere,</l>
<l>Des si ewelic hebben ere.</l>
<l>Ende int Brabansche coenroet</l>
<l>Soe en bleef maer een knecht doot,</l>
<l>Dat was van vrienden handen;</l>
<l n="5,3220"> Want si den knecht niet en canden:</l>
<l>Sijn meester was Lodewijc Criecsteen,</l>
<l>Die van den xxvi was een,</l>
<l>Die ghereden was op die waerde,</l>
<l>Ende in den strijt wel bewaerde.</l>
<l n="5,3225"> Der ghevanghenre waren wale</l>
<l>Onderhalf hondert bi ghetale,</l>
<l>Die te Brusele waren bracht,</l>
<l>Diet anders hadden gheacht:</l>
<l>Die hertoghe deedse vueren</l>
<l n="5,3230"> Somme te Lovene, somme ter Vueren,</l>
<l>In sijn prisoen vaste:</l>
<l>Si waren hem lieve gaste.</l>
<l>Al waren si comen in den lande</l>
<l>Om den hertoghe te doene scande,</l>
<l n="5,3235"> Nochtan in allen manieren</l>
<l>Soe was hi hem goedertieren,</l>
<l>Waer si laghen, telker stede,</l>
<l>Daer hi aen dede sijn edelhede;</l>
<l>Ende alst hem goet dochte, te waren,</l>
<l n="5,3240"> Soe liet hise thuuswaert varen,</l>
<l>Op hare trouwe, in haren lande,</l>
<l>Sonder borghen ende sonder pande.</l>
<l>Hi hadde wel verstaen dat woert</l>
<l>Dat Aristotiles brenct voert,</l>
<l n="5,3245"> Dats, dat men den verwonnen sal</l>
<l>Goedertieren sijn over al.</l>
</div>
<div type="chapter"><head type="chapter"><pb n="530"/> HOE RODE OP GHEGHEVEN WART MET VORWAERDEN. 38.</head>
<l>Ghi horet voren, dat ic las</l>
<l>Hoe dat Rode beleghen was</l>
<l>Van vijf groten lantsheren,</l>
<l n="5,3250"> Die den hertoghe wouden onteeren,</l>
<l>Ende afwinnen sijn vaderlic goet,</l>
<l>Dat hen een twint niet en bestoet.</l>
<l>Daer waren in die poert</l>
<l>Een riddere hiet van Steynvoert;</l>
<l n="5,3255"> Ende van Hoerstwilre mijn heer Jan,</l>
<l>Daermen vele doechden af segghen can,</l>
<l>Ridderen van goeden avise,</l>
<l>Diet daer handelden van prise,</l>
<l>Alsoe langhe alsi hadden vitalie;</l>
<l n="5,3260"> Maer doen si hadden falie</l>
<l>Ghinct hem uten spele te male:</l>
<l>Hi en diende sinen here niet wale,</l>
<l>Die over Mase was sijn rowaert,</l>
<l>Ende soe qualijc hadde bewaert</l>
<l n="5,3265"> Sijn slot van vitalien doen:</l>
<l>God die gheefs hem sinen loen!</l>
<l>Twee maent, als ict verstoet,</l>
<l>Laghen dese heren hoghe ghemoet</l>
<l>Vore dit cleine stedekijn,</l>
<l n="5,3270"> Daer si menich groot hustijn</l>
<l><pb n="531"/>Op daden, te meneghen tiden,</l>
<l>Beide met storme ende met bliden,</l>
<l>Dies si hem emmer verweerden,</l>
<l>Tes si hadden dat si verteerden.</l>
<l n="5,3275"> Eens ghevielt alsoe met hem,</l>
<l>Dat ute Limborch ende ute Daelhem</l>
<l>Eens nachts ghesellen quamen,</l>
<l>Met enen hope te samen,</l>
<l>Ende desen heren op liepen,</l>
<l n="5,3280"> In de loedse daer si sliepen,</l>
<l>Soe dat si naect cume ontvloen.</l>
<l>Selc van hem liet daer doen</l>
<l>Sine florine ende sijn nedercleet,</l>
<l>Om dat die haeste was soe heet:</l>
<l n="5,3285"> Dat deden die Brabanders doe,</l>
<l>Ende trocken weder omme alsoe,</l>
<l>Met haren conrote tsamen,</l>
<l>In haer slote, daer si uut quamen.</l>
<l>Die hertoghe hadde, in desen tide,</l>
<l n="5,3290"> Soe vele te doene aen dander side</l>
<l>Ieghen Vlaendren ende Zeelant,</l>
<l>Ende oec ieghen Hollants cant,</l>
<l>Dat hi niet en conste alsoe saen</l>
<l>Dien van Rode bi ghestaen;</l>
<l n="5,3295"> Dies hem harde zere verdroet</l>
<l>(Dat hijt liet dede hem die noot).</l>
<l>Wat holpe dat ict maecte lanc?</l>
<l>Si moesten, an haren danc,</l>
<l>Dat stedeken nu op gheven,</l>
<l n="5,3300"> Om te behoudene haer leven,</l>
<l>Om breke die hen quam an,</l>
<l><pb n="532"/>Die niemant sparen en can;</l>
<l>Maer met vorwaerden waest ghedaen,</l>
<l>Alse ghi nu hier moghet verstaen:</l>
<l n="5,3305"> Mochte die hertoghe Rode ontsetten</l>
<l>Binnen eenre maent, sonder letten,</l>
<l>Soe sout den hertoghe bliven,</l>
<l>En mochte hijs oec niet toe driven</l>
<l>Soe sout verloren wesen,</l>
<l n="5,3310"> Ende si wouden tote desen</l>
<l>Verbeiden, ende daer duren,</l>
<l>Ende wachten der aventuren;</l>
<l>Ende wie tvelt behielde dare</l>
<l>Dat hi here van Rode ware.</l>
<l n="5,3315"> Doen die hertoghe vernam dat</l>
<l>Op ghegheven was sijn stat</l>
<l>Was hi tonghemake sere;</l>
<l>Maer doch hoepte die here</l>
<l>Dat hijt binnen desen tiden</l>
<l n="5,3320"> Ontsetten mochte met striden.</l>
</div>
<div type="chapter"><head type="chapter">VAN DER SWAERDER REISEN DIE DE HERTOGHE DEDE TE RODE WAERT. 39.</head>
<l>Die hertoghe hadde in Vrancrike</l>
<l>Maghe machtich ende rike,</l>
<l>Die hem waren int derde let,</l>
<l>Die coninc van Averne, ende oec met</l>
<l n="5,3325"> Die grave van Stampes, te waren,</l>
<l>Die oec sijnre kinder oem waren,</l>
<l>Met quam die grave van Alisoen:</l>
<l>Dese quamen neder doen,</l>
<l><pb n="533"/>Om te pruvene oft si die saken</l>
<l n="5,3330"> Te goeden poente mochten maken:</l>
<l>Te samen namen si haer vaert</l>
<l>Met meneghen man te Brabant waert.</l>
<l>Doen si tote Henegouwe quamen</l>
<l>En woutse die grave te samen</l>
<l n="5,3335"> Niet laten liden doer sijn lant:</l>
<l>Dit heeft die hertoghe becant,</l>
<l>Ende es hem varen ieghen,</l>
<l>Met meneghen vromen deghen,</l>
<l>Alse diese emmer halen soude,</l>
<l n="5,3340"> Weret wie dat weren woude.</l>
<l>Vier dusent platen hadde hi</l>
<l>In dese reise, seide men mi,</l>
<l>Met sinen neve den grave van Baren.</l>
<l>Doen dese te Nivele waren,</l>
<l n="5,3345"> Ent die grave van Henegouwe vernam</l>
<l>Dat die hertoghe soe machtich quam,</l>
<l>Ende doer sijn lant soude liden,</l>
<l>Liet hi die Francsoise riden.</l>
<l>Nu hoert hier ene der swaerster reisen</l>
<l n="5,3350"> Daer ic ye af hoerde lesen.</l>
<l>Weet dat, in der waerheiden,</l>
<l>Dat die hertoghe, sonder beiden,</l>
<l>Van daer nam sine vaert</l>
<l>Al recht ter Masen waert,</l>
<l n="5,3355"> Ende sijn vier dusent mede</l>
<l>Die hem volchden op die stede,</l>
<l>Ende was binnen derden daghe</l>
<l>Vore Rode, dats ghene saghe.</l>
<l>Die haeste moeste dus groot zijn;</l>
<l n="5,3360"> Want het was opten termijn</l>
<l>Dat die voerwaerden uut souden gaen,</l>
<l><pb n="534"/>Die te Rode was ghedaen,</l>
<l>Doen ment stedeken op gaf,</l>
<l>Als ic u vore seide daer af.</l>
<l n="5,3365"> Hi ghetroeste hem al sijnre viande,</l>
<l>Die saten omtrent sinen lande,</l>
<l>Noort, West ende Zuut,</l>
<l>Die alle waren comen uut</l>
<l>Om te verbernene Brabant;</l>
<l n="5,3370"> Dat toende elc aen sinen cant.</l>
<l>Die grave van Loen lieten liden</l>
<l>Doer sijn lant ten selven tiden</l>
<l>Vriendelike, ende oec hem boot</l>
<l>Sinen dienst alse vrient groot.</l>
<l n="5,3375"> Doe men binnen Tricht vernam</l>
<l>Dat die hertoghe soe machtich quam,</l>
<l>Ende over die Mase liden soude,</l>
<l>Rende een knape, alsoe houde,</l>
<l>Met haeste te Rode binnen,</l>
<l n="5,3380"> Ende dede den heren kinnen,</l>
<l>Dat die hertoghe in der nachte</l>
<l>Over Mase met heer crachte</l>
<l>Niet verre van Rode soude wesen.</l>
<l>Doen antwoerde tote desen</l>
<l n="5,3385"> Die coninc van Bemen, die grote here:</l>
<l>"Des en gheloevic nemmermere,</l>
<l>Dat die hertoghe dat ane gaet,</l>
<l>Alsoet hem nu ghescepen staet.</l>
<l>Het staet hem soe swaer ende soe hart,</l>
<l n="5,3390"> Int ander side, te Vlaendren wart."</l>
<l>Die bode sprac: "Here, sijts ghewes,</l>
<l>Dat dit emmer aldus es."</l>
<l>Doen nam die coninc op die stat</l>
<l>Enen andren, dien hi gheloefde bat,</l>
<l n="5,3395"> <pb n="535"/> Ende lieten riden op die waerde,</l>
<l>Ende dat hi keerde metter vaerde,</l>
<l>Ende hier af die waerheit seide.</l>
<l>Hi reet wech, al sonder beiden,</l>
<l>Ende besach hoet daer stoet,</l>
<l n="5,3400"> Ende quam weder metter spoet,</l>
<l>Ende seide hem dat die hertoghe</l>
<l>Metten sinen overtoghe,</l>
<l>Met soe meneghen vromen man,</l>
<l>Dat wonder was te scouwene an.</l>
<l n="5,3405"> Die coninc sloech thooft neder doe,</l>
<l>Ende stont langhe, ende sweech alsoe,</l>
<l>Ende doe men hem vraechde waer bi</l>
<l>Hi stoede alsoe, antwoerde hi:</l>
<l>"Ic sta ende peinse om den greve</l>
<l n="5,3410"> Van Vlaendren, onsen neve,</l>
<l>Die ons valschelijc heeft bedroghen:</l>
<l>Hi sprac ons toe, voer onsen oghen,</l>
<l>Dat hi ende die sine souden</l>
<l>Den hertoghe soe cort houden,</l>
<l n="5,3415"> Ende soe vele gheven te doene,</l>
<l>Dat hi niet en soude sijn soe coene</l>
<l>Over Mase te settene voet.</l>
<l>Nu siet hier den meesten moet</l>
<l>Dien ic ye sach in lands here,</l>
<l n="5,3420"> Dies hi eweliken sal hebben ere.</l>
<l>Hi ghetroeste hem al sijnre viande,</l>
<l>Die saten omtrent sinen lande,</l>
<l>Ende heeft soe meneghen man nu bracht</l>
<l>In al midden onser macht,</l>
<l n="5,3425"> Dat mens ewelic ghewaghen sal,</l>
<l>Ja, ende in onser scanden al;</l>
<l>Want wi en selen tesen tiden</l>
<l><pb n="536"/>Ieghen hem niet dorren striden,</l>
<l>Want wijs niet voersien en sijn:</l>
<l n="5,3430"> Dies scaemt haer die herte mijn.</l>
<l>Ic weet wel dat hijt niet bestaet</l>
<l>Selc gheninde, ende selke daet,</l>
<l>Sonder van volke grote macht,</l>
<l>Die hi met hem hevet bracht."</l>
<l n="5,3435"> Die heren antwoerden doe:</l>
<l>"Here coninc, hoe claghedi soe?</l>
<l>Die bisscop van Ludeke sal comen saen,</l>
<l>Ende sal hem Tricht ondergaen,</l>
<l>Ende meneghen man met hem bringhen:</l>
<l n="5,3440"> Dan soe selen wien ommeringhen,</l>
<l>Ende levende hebben ofte doot,</l>
<l>Al waer sijn volc noch also groot."</l>
<l>Doen senden si boden metter vaert,</l>
<l>Beide te Ludeke ende te Coelne waert,</l>
<l n="5,3445"> Ende in allen steden, te waren,</l>
<l>Daer men wiste dat vriende waren,</l>
<l>Dat si quamen al onghelet,</l>
<l>Die walvisch ware comen int net:</l>
<l>Men soudt hem over thoeft slaen,</l>
<l n="5,3450"> Soe bleve hi doot ofte ghevaen.</l>
<l>Die mi vertrac dese woerde</l>
<l>Seide dat hise selve hoerde.</l>
</div>
<div type="chapter"><head type="chapter"><pb n="537"/> HOE DIE HERTOGHE HILT VOER RODE ENDE DEN VIANDEN STRIJT LEET. 40.</head>
<l>Des naests daghes, sonder saghe,</l>
<l>Na Sente Ghertruden daghe,</l>
<l n="5,3455"> Es die hertoghe vermoghen</l>
<l>Over die Mase ghetoghen,</l>
<l>Ende vernachte in der vianden lant,</l>
<l>Daer hi spise noch dranc en vant;</l>
<l>Want tvolc was al sijnre straten,</l>
<l n="5,3460"> Ende hadden ydel huse ghelaten.</l>
<l>Des merghens vroech, dat ghijt wet,</l>
<l>Dede die hertoghe sijn trompet</l>
<l>Blasen, om dat hi woude</l>
<l>Dat sijn volc versamenen soude,</l>
<l n="5,3465"> Ende was vroech sonder faelien</l>
<l>Voer Rode met sijnre batalien,</l>
<l>Om te vercortene, tier staden,</l>
<l>Tonrecht dat hem die heren daden;</l>
<l>Ende recht op die ure doen</l>
<l n="5,3470"> Soe sende die grave van Loen</l>
<l>Ane den hertoghe sine brieve daer,</l>
<l>Ende ontseidene openbaer</l>
<l>Van live ende van goede ghemeen,</l>
<l>Die te voren soe wel sijn vrient sceen,</l>
<l n="5,3475"> Ende trac over al te hande</l>
<l>Met des hertoghen viande.</l>
<l>Die brugghe dede hi breken mede</l>
<l>In sinen lande, telker stede,</l>
<l>Daer die hertoghe soude keren,</l>
<l n="5,3480"> <pb n="538"/> Om dat hien woude onteren;</l>
<l>Ende den vianden doen verstaen</l>
<l>Hoet voer Rode mochte vergaen.</l>
<l>Daer soe quam oec die mare</l>
<l>Dat lant van Ludeke ware</l>
<l n="5,3485"> Al in roeren, te hem waert,</l>
<l>Ende dat si oec, metter vaert,</l>
<l>Tricht hem souden ondergaen,</l>
<l>Ende dat hi dan hadde ghedaen.</l>
<l>Die hertoghe liet alle die maren</l>
<l n="5,3490"> Te nieute, ende woude bewaren</l>
<l>Dien dach ende sijn ere wale;</l>
<l>Want het was, ten selven male,</l>
<l>Die alre achterste dach,</l>
<l>Die in den bespreken lach,</l>
<l n="5,3495"> Dat men op gaf dat stedekijn.</l>
<l>Daer omme moest nu becort sijn.</l>
<l>Die hertoghe hilt daer, weet wel dat,</l>
<l>Ghebatelgiert voer die stat,</l>
<l>Toter hogher primetijt,</l>
<l n="5,3500"> Alse die hoept te hebbene strijt,</l>
<l>Voer sijn ere, ende voer sijn lant;</l>
<l>Ende alse hi niemene daer en vant</l>
<l>Soe sende hi over al, te hant,</l>
<l>Twee ridderen vrome metter hant:</l>
<l n="5,3505"> Mijn heer Jan van Orswilre waser een af,</l>
<l>Die in Rode was als ment op gaf,</l>
<l>Ende die de vorwaerde hadde ghehoert;</l>
<l>Dander hiet Dideric van Walecoert.</l>
<l>Desen tween was ghebeden</l>
<l n="5,3510"> Die boetscap, die si wel deden.</l>
<l><pb n="539"/>Oec soe voeren daer ter stede</l>
<l>Heren van den duutschen huus mede.</l>
<l>Doen dese boden quamen daer</l>
<l>Soe vonden si, dat es waer.</l>
<l n="5,3515"> Den coninc ende die graven.</l>
<l>Bi Rode wast al om graven</l>
<l>Over enen swaren pas,</l>
<l>Daer gheen toecomen aen en was.</l>
<l>Mijn heer Diederijc sprac hem toe</l>
<l n="5,3520"> Van over die veste, ende seide alsoe:</l>
<l>"Ghi heren, wi sijn boden des hertoghen,</l>
<l>Die ghinder hout voer u oghen</l>
<l>Met banieren al ontploken;</l>
<l>Alsoe die vorwaerde was ghesproken</l>
<l n="5,3525"> Hi es comen binnen tide,</l>
<l>Ende wilt becorten metten stride</l>
<l>Wie van Rode blijft here.</l>
<l>Seker, het hoert tuwer ere</l>
<l>Dat ghi uut trect ter vaert.</l>
<l n="5,3530"> Hi wilt treken achter waert,</l>
<l>Ende wilt u velt ende plaetse maken,</l>
<l>Ende Gode bevelen die saken;</l>
<l>Oft trect, met uwer ghewelt,</l>
<l>Daer ghi wilt op een velt,</l>
<l n="5,3535"> Daer hi u bicomen mach:</l>
<l>Hi wilt heden, op desen dach,</l>
<l>Becorten alle die claghen,</l>
<l>Die ghi, in vele jaren ende daghen,</l>
<l>Over hem hebt gbedaen.</l>
<l n="5,3540"> Ghi moechtene ghinder sien staen,</l>
<l>Verre comen in uwen lande;</l>
<l>Ghi hebtene al nu in u hande,</l>
<l>Daer ghi alre machtichst sijt;</l>
<l><pb n="540"/>Coemt uut, levert hem strijt,</l>
<l n="5,3545"> Ende danct Gode dat hi</l>
<l>Dus verre nu comen si,</l>
<l>Oft laet hem sijn vaderlic goet,</l>
<l>Daer ghi hem ghewout ende cracht ane doet."</l>
<l>Doen dese redene was ghedaen,</l>
<l n="5,3550"> Antworden die heren saen:</l>
<l>Dat si noch niet en souden vechten;</l>
<l>Maer const die hertoghe soe berechten</l>
<l>Dat hi hem Rode wonne ave,</l>
<l>Of dat ment hem op gave,</l>
<l n="5,3555"> Dat hi er here af bleve dan.</l>
<l>Doen antwoerde mijn heer Jan</l>
<l>Van Oerstwilre openbare:</l>
<l>Dat die vorwaerde alsoe ware,</l>
<l>Soe wie den andren met ghewelde</l>
<l n="5,3560"> Verwinnen mochte opten velde,</l>
<l>Dat hi van Rode bleve here;</l>
<l>Maer dit en halp min noch mere,</l>
<l>Si en wouden striden, noch comen ute,</l>
<l>Maer bleven stille in hare mute.</l>
<l n="5,3565"> Doen dese boden, te waren,</l>
<l>Van daer ghekeert waren,</l>
<l>Sprac mijn haer Jan van Beamont:</l>
<l>"Ghi heren, ic doe u cont</l>
<l>Dat die hertoghe, sonder waen,</l>
<l n="5,3570"> Den spele sijn recht heeft ghedaen,</l>
<l>Des hi ewelic sal hebben ere,</l>
<l>Ende wi en verwinnen nemmermere</l>
<l>Die scande, dat seg ic u,</l>
<l>Dat ons die ghene versoect nu</l>
<l n="5,3575"> Dien wi scaden wilden ende deren,</l>
<l><pb n="541"/>Ende wi ons niet en dorren weren.</l>
<l>Onse es die scande, die ere is sine.</l>
<l>Nu es verloren onse pine."</l>
<l>Dat seide mi voer waer een man,</l>
<l n="5,3580"> Die seide, dat hijt hoerde an.</l>
</div>
<div type="chapter"><head type="chapter">HOE DIE HERTOGHE WEDER KEERDE ENDE DLANT BEROEFDE. 41.</head>
<l>Doen die hertoghe dantwoerde vernam,</l>
<l>Was hi tornech ende gram,</l>
<l>Dat hi niet mochte becorten dan</l>
<l>Donrecht, datmen hem leide an.</l>
<l n="5,3585"> In rade soe wart hi doe,</l>
<l>Dat hi woude houden alsoe</l>
<l>Den dach al uut, opt velt daer,</l>
<l>DAt manne ende peerde was al swaer;</l>
<l>Want het reinde al den dach.</l>
<l n="5,3590"> Ic wane wel dat men noit en sach</l>
<l>Ghenen here soe blide, soe vroe,</l>
<l>Strijts verbeiden alse doe,</l>
<l>Met honghere ende met dorste groot;</l>
<l>Want si en hadde spise noch broot:</l>
<l n="5,3595"> Si waendent op corter tijt</l>
<l>Becort hebben in enen strijt.</l>
<l>Daer bi en waren si van dien</l>
<l>Van vitalien niet versien.</l>
<l>Dus beiden si, ten selven stonde,</l>
<l n="5,3600"> Toten donckeren avonde,</l>
<l>Ende vielen daer op dat velt</l>
<l><pb n="542"/>In midden der viande ghewelt,</l>
<l>In ydelen husen die si daer vonden,</l>
<l>Alse die niet bat ghedoen en conden.</l>
<l n="5,3605"> Daer waren si dien nacht lanc,</l>
<l>Sonder aet ende sonder dranc.</l>
<l>Vitalie, die hem volghen souden,</l>
<l>Worden opten weghe ghehouden,</l>
<l>Alsoet in orloghen dicke ghesciet.</l>
<l n="5,3610"> Alsoe en quam hem een twint niet.</l>
<l>Des merghens vroech, al onghelet,</l>
<l>Dede die hertoghe sijn trompet</l>
<l>Blasen, om dat hi woude</l>
<l>Dat sijn volc versamenen soude,</l>
<l n="5,3615"> Ende nam met staden sine vaert</l>
<l>Weder omme te Tricht waert,</l>
<l>Om dat hi tlant woude bewaren</l>
<l>Ieghen zeusche ende vlaemsche scaren.</l>
<l>Die bisscop van Ludeke quam nu</l>
<l n="5,3620"> Met meneghen man, dat segghic u,</l>
<l>Ende waende hem, al sonder waen,</l>
<l>Tricht die stat hebben ondergaen,</l>
<l>Ende ware hi te tide comen</l>
<l>Ende hadde hem dat liden benomen,</l>
<l n="5,3625"> Soe en ware hem, te haerre noot,</l>
<l>Spise comen, noch dranc noch broot,</l>
<l>Die al den dach te voren,</l>
<l>Ghewapent, als ghi moghet horen,</l>
<l>Op hare perde hadden gheseten,</l>
<l n="5,3630"> Sonder drincken ofte eten,</l>
<l>Ende oec leden den nacht lanc</l>
<l>Sonder aet ende sonder dranc,</l>
<l><pb n="543"/>Dat swaer was man ende perde.</l>
<l>Dit was dat al begherde</l>
<l n="5,3635"> Die bisscop ende die ander heren;</l>
<l>Maer God wout anders keren.</l>
<l>Van Tricht al te Brabant toe</l>
<l>En bleef dorp staende doe,</l>
<l>Al dore berringhe in sgraven lant,</l>
<l n="5,3640"> Si en worden alle doen verbrant.</l>
<l>Tgrote ghewin en die roef</l>
<l>Was verre boven tgeloef,</l>
<l>Die men brochte uten lande,</l>
<l>Sonder beesten ende ander pande:</l>
<l n="5,3645"> Dus ghenoet hi sijnre ontrouwen</l>
<l>Dien ghi te voren mocht scouwen.</l>
</div>
<div type="chapter"><head type="chapter">VAN DINGHEN DIE GHESCIEDEN. 42.</head>
<l>Doen die chieftein vernam dat,</l>
<l>Die te Sittert lach in die stat,</l>
<l>Dat men voer Rode striden soude,</l>
<l n="5,3650"> Sende hi derwaert, alsoe houde,</l>
<l>Om dat hi ten stride woude wesen;</l>
<l>Ende recht binnen desen</l>
<l>Hebben dierre binnen bleven</l>
<l>Dat stedeken op ghegheven</l>
<l n="5,3655"> Den kinderen van Valkenborch alsoe;</l>
<l>Maer die grave van Ghelre namt hem doe,</l>
<l>Hore naeste maech nochtan,</l>
<l>Ende deeds hem onghebruuc dan.</l>
<l>In deser manieren alse ghi hoert</l>
<l n="5,3660"> <pb n="544"/> Verloes die hertoghe, weder ende voert,</l>
<l>Een deel sloten al omme sijn lant,</l>
<l>Die stoeden ontrent dien cant,</l>
<l>Dat niet en hadde moghen ghescien,</l>
<l>Hadde men ghetrouwelijc daer toe ghesien;</l>
<l n="5,3665"> Nochtan hadde hi, dat weet wale,</l>
<l>Te besettene sine pale,</l>
<l>Dertich slote ofte mere</l>
<l>(Dat was swaer enen here),</l>
<l>Sonder die sloten, dats sonder waen,</l>
<l n="5,3670"> Die binnen slants waren ghesaen.</l>
<l>Men leest biblen ende croniken,</l>
<l>Ende yeesten die hem gheliken,</l>
<l>Soe en vintmen niewerinx besit,</l>
<l>Soe swaer noch soe groot als dit;</l>
<l n="5,3675"> Ende, watter af comen were,</l>
<l>Die hertoghen en mocht onnere</l>
<l>Hebben ghehadt nemmermere,</l>
<l>Noch die viande oec ere.</l>
<l>Alsoe ghelijc, dats sonder waen,</l>
<l n="5,3680"> Alse kersten liede dat cruce ontfaen</l>
<l>Om te vaerne opt heiden diet:</l>
<l>Alsoe ghelijc, ende anders niet,</l>
<l>Soe wouden alle dese heren</l>
<l>Opt tlant van Brabant keren.</l>
<l n="5,3685"> Niemant en sal nochtan verstaen</l>
<l>Dat Brabant iet hadde misdaen</l>
<l>Ieghen enich deser heren,</l>
<l>Daer omme dat sijt wouden onteren;</l>
<l>Maer omme dat si dat beneden,</l>
<l n="5,3690"> Dat die hertoghe met vreden</l>
<l>Ende met groter rijcheit besat</l>
<l>Sijn lant, waren si hem ghehat,</l>
<l><pb n="545"/>Ende wouden met ghesaemder hant</l>
<l>Hem af winnen alsoe sijn lant.</l>
<l n="5,3695"> Wie daer af waren principale</l>
<l>Die kent God onse here wale.</l>
</div>
<div type="chapter"><head type="chapter">HOE DIE FRANSOYSE QUAMEN IN BRABANT ENDE ANDER DINC. 43.</head>
<l>Die wile dat die hertoghe was</l>
<l>In die reise, daer ic af las,</l>
<l>Waren die Fransoise vermoghen</l>
<l n="5,3700"> Doer Henegouwe ghetoghen,</l>
<l>Ende quamen alsoe voert</l>
<l>Tote Nivele in die poert,</l>
<l>Ende die hertoghe was daer te tide</l>
<l>Tote hem, vroe ende blide,</l>
<l n="5,3705"> Ende brachtse vore hem al te hant</l>
<l>Tote Brusele in sijn lant,</l>
<l>Daer hi hen dede vele eren,</l>
<l>Alse betaemt alselken heren.</l>
<l>Doen dese heren sdonderdages quamen,</l>
<l n="5,3710"> Hadde die hertoghe sfridaghes tsamen</l>
<l>Sinen raet al ghemene.</l>
<l>Daer soe droechmen over ene</l>
<l>Met desen voergheseiden heren,</l>
<l>Dat men des maendaghes soude keren</l>
<l n="5,3715"> Met heercrachten ter Masen waert.</l>
<l>Doen soe was om dese vaert</l>
<l>Menich Brabander blide.</l>
<l>Dus soe scieden, ten selven tide,</l>
<l>Thuuswaert die van den steden,</l>
<l n="5,3720"> <pb n="546"/> Om dat si hem souden ghereden.</l>
<l>Maer des naests daghes, dat verstaet,</l>
<l>Wart omghekeert al dese raet</l>
<l>Bi den heren van Vrancrike,</l>
<l>Daer die hertoghe sekerlike</l>
<l n="5,3725"> Van ganscher herten node quam toe;</l>
<l>Maer hi moeste doen alsoe</l>
<l>Sine maghe uut Vrancrike hem rieden,</l>
<l>Al wast hem leet ende sinen lieden.</l>
<l>Wat holpe hier af langhe merre?</l>
<l n="5,3730"> Al quamen dese heren van verre</l>
<l>Si en wouden nochtan niet striden;</l>
<l>Maer si maecten, ten selven tiden,</l>
<l>Enen verst van bestande,</l>
<l>Tusschen den hertoghe ende sine viande.</l>
<l n="5,3735"> Daer bleven sijs ghemeenlike</l>
<l>In den coninc van Vrancrike:</l>
<l>Hi soude den twist neder legghen,</l>
<l>Ende soude uten sinen segghen</l>
<l>Na Paesschen op xiiij nacht.</l>
<l n="5,3740"> Ende dese dinc wart ghewracht</l>
<l>Rechte opten saterdach</l>
<l>Die voer Palmen sondach lach;</l>
<l>Ende Brabant soude besloten staen</l>
<l>Toter tijt, dats sonder waen,</l>
<l n="5,3745"> Dat dat segghen gheuut ware.</l>
<l>Dit es donghelijcste mare,</l>
<l>Die ghesien es ofte ghehoert;</l>
<l>Want die coninc vertrac voert</l>
<l>Sijn segghen, al onghewaent,</l>
<l n="5,3750"> Volcomelike vijftalve maent,</l>
<l>Boven den dach voerseit,</l>
<l><pb n="547"/>Daert seggen op was gheleit.</l>
<l>Ende al soe langhe, sonder waen,</l>
<l>Moeste Brabant besloten staen,</l>
<l n="5,3755"> Dat hem gheen dinc en quam toe;</l>
<l>Maer God hi versaghet alsoe</l>
<l>Dat niemant en wart gheware das</l>
<l>Dat daer enichs dincs breke was.</l>
</div>
<div type="chapter"><head type="chapter">VAN DRIEN WONDEREN DIE GESCHIEDEN. 44.</head>
<l>Drie wondere toende Onse Here,</l>
<l n="5,3760"> Doer sijn lof ende doer sijn ere,</l>
<l>Brabande, in dit orloghen,</l>
<l>Die ic u hier wille betoghen:</l>
<l>Dat eerste es, gheloves mi,</l>
<l>Dat uut allen landen, verre ende bi,</l>
<l n="5,3765"> Porden ridderen ende knapen</l>
<l>Te Brabant waert metter wapen,</l>
<l>Ongheboden ende ongheraden,</l>
<l>Om den hertoghe te stane in staden,</l>
<l>Die alle met goeden vreden</l>
<l n="5,3770"> Doer der viande lant leden,</l>
<l>Onghelet ende onghestoert.</l>
<l>Dit wonder en was noit ghehoert.</l>
<l>Alsmen vraechde: "Waer vaer di?"</l>
<l>"Daer dandere varen varen wi."</l>
<l n="5,3775"> Si en antwoerden ander dinc;</l>
<l>Ende die hertoghe hi ontfinc</l>
<l>Alle dese in sijn onthout,</l>
<l>Ende gaf hen mildelike dat sout,</l>
<l><pb n="548"/>Dat soe groot was ende soe rike,</l>
<l n="5,3780"> Dat men cume sach dies ghelike.</l>
<l>Des ander wonders maec ic u vroet:</l>
<l>Die wile dat tlant besloten stoet,</l>
<l>Alse ghi te voren mocht horen,</l>
<l>En verdierde broot noch coren,</l>
<l n="5,3785"> Visch, vleesch, noch oec dranc,</l>
<l>Al was dat besit lanc.</l>
<l>Het was beter tijt in Brabant</l>
<l>Dant elre was in enich lant</l>
<l>Dat den vianden ane ghinc;</l>
<l n="5,3790"> Dits te hoerne vremde dinc,</l>
<l>Ende te meerre wonder, te waren,</l>
<l>Om dat soe vele liede waren</l>
<l>Uut vremden landen in Brabant comen,</l>
<l>Alse ghi hier voren hebt vernomen.</l>
<l n="5,3795"> Dit derde wonder es seker waer,</l>
<l>Want het liden openbaer</l>
<l>Die ter zee te vaerne pleghen,</l>
<l>Dat hen tgheluc soe was ieghen,</l>
<l>Dat si, in al den somer lanc,</l>
<l n="5,3800"> Noit en hadden harinc vanc,</l>
<l>Die wile dat men ghene dinghen</l>
<l>In Brabant en mochte bringhen.</l>
<l>Si pijnden alle ieghen spoet,</l>
<l>Die wile dat Brabant besloten stoet;</l>
<l n="5,3805"> Maer alsoe saen als tlant was open</l>
<l>Vinghen sijs met sulken hopen,</l>
<l>Dat sine cume brachten</l>
<l>Te lande met allen crachten.</l>
<l>Des liden sijs, dats sonder waen,</l>
<l n="5,3810"> <pb n="549"/> Die ghene die den harinc vaen,</l>
<l>Al tAntwerpen in die poert,</l>
<l>Daert van menighen was ghehoert.</l>
</div>
<div type="chapter"><head type="chapter">HOE DIE CONINC VAN VRANCRIKE MAECTE EEN SOENDINC ENDE DER HERTOGHINNE DOOT. 45.</head>
<l>Alst tijt dochte den coninc</l>
<l>Sprac hire af een soendinc:</l>
<l n="5,3815"> Dat sgraven dochter van Hollant</l>
<l>Soude hebben Janne van Brabant;</l>
<l>Des graven sone van Guleke met</l>
<l>Soude hebben metter wet</l>
<l>Shertoghen dochter, nu hoert;</l>
<l n="5,3820"> Sgraven dochter van Ghelre voert</l>
<l>Soude hebben oec in huwelike</l>
<l>Tshertoghen sone Heinrike,</l>
<l>Ende dese twee graven souden alsoe</l>
<l>Hebben een deel ghelts daer toe;</l>
<l n="5,3825"> Ende Tiele, dat stedekijn,</l>
<l>Soude des graven van Ghelre sijn;</l>
<l>Ende daer vore, des sijt vroet,</l>
<l>Heeft die hertoghe ander goet,</l>
<l>Dat hem beter es, als ict versinne,</l>
<l n="5,3830"> Ende leget aent lant van Hoesdinne.</l>
<l>Die coninc van Bemen mede,</l>
<l>Ende die bisscop van Ludeke der stede</l>
<l>Hadden oec tshertoghen ghelt,</l>
<l><pb n="550"/>Alsi en oec hadden ghequelt,</l>
<l n="5,3835"> Dat hen seker niet was eerlike</l>
<l>Al seit die coninc van Vrancrike;</l>
<l>Maer van Mechelen dat segghen</l>
<l>En woude hi noch niet uutlegghen:</l>
<l>Dat hilt hi noch te hem waert.</l>
<l n="5,3840"> God geve oec, hoe dat vaert,</l>
<l>Dat hijt cort alsoe terminere</l>
<l>Datter in gheligghe Gods ere.</l>
<l>Ghehoert hebdi, te hant,</l>
<l>Tgrote besit van Brabant,</l>
<l n="5,3845"> Dat wel neghen maenden stoet,</l>
<l>Als ic vore u maecte vroet,</l>
<l>Daer binnen noit dach en was</l>
<l>Die viande, sijt seker das,</l>
<l>En stieten op Brabant, hier of daer.</l>
<l n="5,3850"> Al was dat den lande swaer,</l>
<l>Nochtan bleeft in sijn ere,</l>
<l>Danc heb God Onse Here.</l>
<l>Dus soe heeft die hertoghe</l>
<l>Ghevelt die grote orloghe,</l>
<l n="5,3855"> Met kinderen ende met mieden.</l>
<l>Danc Gode ende sinen lieden,</l>
<l>Dat hi tlant behilt in sijn ere;</l>
<l>Want en ontstoet nie lantshere</l>
<l>Soe groets orloghes, ic hout in dien;</l>
<l n="5,3860"> Want ic hebt al oversien,</l>
<l>Bibelen ende croniken,</l>
<l>In vinde nerghens des ghelike.</l>
<l><pb n="551"/>Onlanghe, na dit bedrijf,</l>
<l>Sterf des hertoghen Jans wijf,</l>
<l n="5,3865"> Die goede, scone, wise Marie,</l>
<l>Der welker zielen God bevrie</l>
<l>Van al dat haer mach deren:</l>
<l>Si starf int jaer Ons Heren</l>
<l>Dertienhondert ende xxxv lach,</l>
<l n="5,3870"> Sdaghes vore alre heilighendach.</l>
<l>Al waren jonc deser vrouwen jare,</l>
<l>Nochtan en waren in hare</l>
<l>Vergheten ghene saken,</l>
<l>Die de goede vrouwen volmaken:</l>
<l n="5,3875"> Si was simpel, hoefsch ende goedertieren,</l>
<l>Ghestadich van sinne ende van manieren;</l>
<l>Noit en tonese haer ghestoert,</l>
<l>Noch hart woort brenghen voert;</l>
<l>Al wat si ontset van binnen</l>
<l n="5,3880"> Men mocht van buten niet bekinnen</l>
<l>In woerden, noch in ghelate.</l>
<l>In allen dinghen hilt si mate;</l>
<l>Ontfermhertich was si mede,</l>
<l>Ende gherne sach si vrede.</l>
<l n="5,3885"> Eendrachticheit, te waren,</l>
<l>Sach si gherne sonder sparen,</l>
<l>Ende beterde alle dinghe;</l>
<l>Oec was si sonderlinghe</l>
<l>Gode vruchtich ende reine.</l>
<l n="5,3890"> Gherne soe was si alleine,</l>
<l>Dese vrouwe goedertieren,</l>
<l>Bi haren camerieren.</l>
<l><pb n="552"/>Wijn nam si soberlike</l>
<l>Ende alle spise die ghelike;</l>
<l n="5,3895"> Hore ghetiden ende orisoene</l>
<l>Plach si met devotien te doene;</l>
<l>Ende met groter innichede</l>
<l>Hoerde si misse mede.</l>
<l>Ieghen die arme was si milde,</l>
<l n="5,3900"> Beide van spisen ende van ghelde.</l>
<l>Voer waer seide men ons dat,</l>
<l>Dats Brabant voer te bat,</l>
<l>Dat si vrouwe was daerinne.</l>
<l>O Maria, coninghinne</l>
<l n="5,3905"> Van den hemelschen troene!</l>
<l>Bidt Jhesum uwen lieven sone</l>
<l>Dat hise hale, sonder beiden,</l>
<l>Tsijnre eweliker salicheiden.</l>
<l>Ten Minderbroedren leit si begraven,</l>
<l n="5,3910"> Te Brusele, met groter haven.</l>
</div>
<div type="chapter"><head type="chapter">HOE DIE HERTOGHE MET EDUWAERDE TRAC IN VRANCRIKE. 46.</head>
<l>Omtrent drie jare hier naer,</l>
<l>Doe men screef ons Heren jaer</l>
<l>Dertienhondert dertich ende achte,</l>
<l>Quam Eduwaert met groter machte,</l>
<l n="5,3915"> Coninc doen van Enghelant,</l>
<l>Al tote Antwerpen in Brabant,</l>
<l>Met vierdalf hondert hoetscepen,</l>
<l>In den wille alsoe begrepen</l>
<l>Dat hi op woude lopen, hardelike,</l>
<l n="5,3920"> Philipse, coninc van Vrancrike;</l>
<l><pb n="553"/>Want hem dochte in desen</l>
<l>Dat hi naerre soude wesen</l>
<l>Der cronen van Vrancrike, dan</l>
<l>Philips, oft anders ieman,</l>
<l n="5,3925"> Alsoe hi oec was een let</l>
<l>Van rechten bloede, dat wet;</l>
<l>Want Philips was die oems sone</l>
<l>Die aen hem droech die crone,</l>
<l>Ende Eduwaert was der suster kint;</l>
<l n="5,3930"> Hier af quam een parlamint.</l>
<l>Hier op was Philips antwaerde:</l>
<l>Dat hi ware comen van den swaerde,</l>
<l>Ende Eduwaert van der vrouwen,</l>
<l>Ende dat men daer in mochte scouwen</l>
<l n="5,3935"> Ende proeven openbare,</l>
<l>Dat die crone sijn ware.</l>
<l>Hoet daer met es dat blive daer.</l>
<l>Eduwaert hoepte wel voerwaer</l>
<l>Dat die keiser hem helpen soude,</l>
<l n="5,3940"> Om ene grote summe van goude;</l>
<l>Oec soe deeldi sinen scat</l>
<l>In duutschen lande, te menegher stat,</l>
<l>Om dat hi met machticheden</l>
<l>Philipse woude ane treden.</l>
<l n="5,3945"> Hier waren bedriveren ave</l>
<l>Reinout van Ghelre grave,</l>
<l>Ende die grave van Gulke met,</l>
<l>Dies beide hadden te bet;</l>
<l>Want si in dit bedrijf tsamen</l>
<l n="5,3950"> Hoechden haers titels namen;</l>
<l>Want deen wil heten hertoghe,</l>
<l>Ende dander marcgrave hoghe,</l>
<l><pb n="554"/>Dat si in dit bedrijf wonnen,</l>
<l>Wants hem die keiser woude onnen.</l>
<l n="5,3955"> Dus soe lach Eduwaert daer,</l>
<l>Ende beidde wel een jaer</l>
<l>Na dat die keiser soude comen</l>
<l>Tsijnre hulpen ende tsijnre vromen;</l>
<l>Maer Philips cochten af;</l>
<l n="5,3960"> Want hi hem meer gouts gaf.</l>
<l>Hoe int leste Eduwaert</l>
<l>Toten keiser nam sine vaert</l>
<l>Tote Covelense in de stede;</l>
<l>Ende wat hem die keiser dede;</l>
<l n="5,3965"> Ende hoe hi Eduwaerde scalkelike</l>
<l>Vicaris maecte van den rike;</l>
<l>Hoe die onnosele Eduwaert</l>
<l>Weder keerde in de vaert</l>
<l>Te Herke, ende tghedinge besat,</l>
<l n="5,3970"> Ende oec te Mechelen in die stat,</l>
<l>Alse vicaris des rijcs</l>
<l>(Wie sach ye des ghelijcs?),</l>
<l>Ende ander dinghe daer toe met,</l>
<l>Dat blijft hier al onghelet.</l>
<l n="5,3975"> Diet al wille weten, vore ende na,</l>
<l>Ic rade hem dat hi ten boeke ga,</l>
<l>Daer ic dhistorie al te male</l>
<l>In hebbe gheset redenlic wale.</l>
<l>En sal hier nemmeer doen bekant</l>
<l n="5,3980"> Dan den hertoghe van Brabant</l>
<l>Van desen yeesten ane gaet;</l>
<l>Want dese boec, dat verstaet,</l>
<l><pb n="555"/>En wilt anders niet gheleesten</l>
<l>Dan van Brabantschen yeesten.</l>
</div>
<div type="chapter"><head type="chapter">HOE EDUWAERT HULPE SOCHTE AEN DEN HERTOGHE VAN BRABANT. 47.</head>
<l n="5,3985"> Nu, alse Eduwaert heeft vernomen</l>
<l>Dat die keiser niet en sal comen,</l>
<l>Es hi ghetoghen al te hant</l>
<l>An den hertoghe van Brabant,</l>
<l>Die sijnre moyen sone was,</l>
<l n="5,3990"> Ende versochte ane hem das,</l>
<l>Van srijcs weghen, dat hi</l>
<l>Met rechte hem soude staen bi,</l>
<l>Ende donrecht helpen wederstaen,</l>
<l>Dat Philips hadde ghedaen</l>
<l n="5,3995"> Ende sijn vorderen den keiserrike,</l>
<l>Ende sonderlinghe an Camerike,</l>
<l>Dat hi aen hem hadde ghesaect,</l>
<l>Ende sijn slot daer af ghemaect,</l>
<l>Dat den rike behoert toe.</l>
<l n="5,4000"> Oec vermaendijs hem doe</l>
<l>Van maechscape, dat hi</l>
<l>Hem hulpe ende stoede bi</l>
<l>Donrecht keren ende scade,</l>
<l>Die hem Philips van Valoes dade,</l>
<l n="5,4005"> Ende des en woude bekennen niet.</l>
<l>Die hertoghe hem doe beriet,</l>
<l>Ende wart des te rade dan,</l>
<l><pb n="556"/>Want hi ware des rijcx man,</l>
<l>Dat hi ente sine souden</l>
<l n="5,4010"> Sriken palen helpen houden,</l>
<l>Na dien dat hijs openbare</l>
<l>Van scrijcs weghen versocht ware.</l>
<l>Oec ghedachte den hertoghe mede</l>
<l>Die grote scade ende onrede,</l>
<l n="5,4015"> Die hem Philips, al sonder waen,</l>
<l>Daer te voren hadde ghedaen,</l>
<l>Doe hi met sinen goude roet</l>
<l>Ghewan xvi lantsheren groet,</l>
<l>Om dat si Brabant souden ontghinnen,</l>
<l n="5,4020"> Enten hertoghe sijn lant af winnen,</l>
<l>Ende dan hem brenghen ghevaen,</l>
<l>Daer elc van hem, sonder waen,</l>
<l>Al sine macht dede toe,</l>
<l>Des hi met eren ontstoet doe,</l>
<l n="5,4025"> Des men ewelike wel mach</l>
<l>Met rechte doen ghewach.</l>
<l>Daer af dat u die waerheit</l>
<l>Hier vore al af es gheseit.</l>
<l>Dus gherees soe lanc die dinc,</l>
<l n="5,4030"> Dat die somer sere henen ghinc.</l>
<l>Doe nam die coninc sine vaert</l>
<l>Uut Brabant te Vrancrike waert,</l>
<l>Omtrent onser Vrouwen dach,</l>
<l>Die in Septembre ghelach,</l>
<l n="5,4035"> Doer Henegouwe ende Camercijs.</l>
<l>Die hertoghe, in deser wijs,</l>
<l>Gherede hem oec hier ieghen,</l>
<l><pb n="557"/>Als die sijnre manscap woude pleghen,</l>
<l>Met vele heren, des sijt vroet,</l>
<l n="5,4040"> Daer hi hem eerlic mede loet,</l>
<l>Alse graven ende baenrossen, twaren,</l>
<l>Die met hem onthouden waren.</l>
<l>Die hertoghe van Ghelre quamer toe</l>
<l>Ende twee marcgraven alsoe,</l>
<l n="5,4045"> Gulcke ende Brandenborch, dat wet,</l>
<l>Loen, Marke ende Verrenborch met,</l>
<l>Van Catsenhelleboghe die grave,</l>
<l>Ende van den Berghe: dese quamen ave.</l>
<l>Die grave van Mijssen quamer toe,</l>
<l n="5,4050"> Die here van Valkenborch alsoe,</l>
<l>Mijn heer Jan van Henegouwe,</l>
<l>Die here van Kuuc, als ict scouwe,</l>
<l>Ende ander heren, die ic u</l>
<l>Niet en can ghenoemen nu,</l>
<l n="5,4055"> Die alle quamen willichlike</l>
<l>Op Philipse van Vrancrike.</l>
<l>Die bisscop van Ludeke dan,</l>
<l>Ende van Bemen coninc Jan,</l>
<l>Ende van Henegouwe die grave</l>
<l n="5,4060"> (Philips wasser oem ave):</l>
<l>Dese trocken waerlike</l>
<l>Met Philipse in Vrancrike.</l>
<l>Al was die grave van Henegouwe</l>
<l>Over ghetoghen, als ict scouwe,</l>
<l n="5,4065"> Met Philipse sinen oeme,</l>
<l>Hi en wasser niet seer wellecome;</l>
<l><pb n="558"/>Want Eduwaert, als ic u scrive,</l>
<l>Hadde sijnre suster tenen wive,</l>
<l>Soe dat Philips wel verstoet</l>
<l n="5,4070"> Dat sijn neve droech den moet</l>
<l>Vele meer tote Eduwaerde,</l>
<l>Alsoe hi sint wel openbaerde.</l>
</div>
<div type="chapter"><head type="chapter">HOE DIE HERTOGHE MET EDUWAERDE TRAC IN VRANCRIKE. 48.</head>
<l>Aldus, als ghi moghet horen,</l>
<l>Soe trac Eduwaert voren</l>
<l n="5,4075"> In de palen van Vrancrike,</l>
<l>Ende die hertoghe die ghelike</l>
<l>Trac uut, met groter ghewelt,</l>
<l>Tote Haspre op dat velt,</l>
<l>Ende woude sijns volcs ontbeiden,</l>
<l n="5,4080"> Ende oec van daer niet sceiden,</l>
<l>Hi en hadde ghesproken, wet wel dat,</l>
<l>Die van Camerike uter stat.</l>
<l>Gheleide heeft hi hen ghesant,</l>
<l>Ende si sonden al te hant</l>
<l n="5,4085"> Van haren rade buten der poert,</l>
<l>Om te hoerne tshertoghen woert.</l>
<l>Die hertoghe seide hem doe:</l>
<l>Want Camerike hoerde toe</l>
<l>Van rechte den Almaenschen rike,</l>
<l n="5,4090"> Dat si daden groot onghelike,</l>
<l>Dat si die franchoisen onthilden,</l>
<l>Die dat rike crencken wilden;</l>
<l>Ende want hi srijcs marscalc ware,</l>
<l>Ende van srijcs weghen comen dare,</l>
<l n="5,4095"> <pb n="559"/> Soe begaerde hi van rechte dat</l>
<l>Si hem openden die stat.</l>
<l>Doen si des niet doen en wouden,</l>
<l>Alsoe si van rechte souden,</l>
<l>Had die hertoghe ocsuun, dat hi</l>
<l n="5,4100"> Den vicarijs soude staen bi,</l>
<l>Ende voert in Vrancrike varen;</l>
<l>Ende want hi hem woude bewaren,</l>
<l>Soe heeft hi tote Philipse ghesant,</l>
<l>Ende ontseide hem al te hant.</l>
<l n="5,4105"> Dus soe volghdi moghentlike</l>
<l>Den vicarijs in Vrancrike.</l>
<l>Want om dat soe bi was</l>
<l>Den wintere, als ic voer las,</l>
<l>Soe en wouden si met allen</l>
<l n="5,4110"> Voer ghene veste vallen.</l>
<l>Dus trocken si in den lande,</l>
<l>Beide met rove ende met brande,</l>
<l>Ende alsoe voert in desen doene</l>
<l>Tote bi der stede van Peroene,</l>
<l n="5,4115"> Ende alsoe henen, bat voert,</l>
<l>Tote Sinte Quintins die poert,</l>
<l>Ende van daer, niet verre van Louwen,</l>
<l>Daer men anders niet en mocht scouwen</l>
<l>Dan brant, telker partien,</l>
<l n="5,4120"> Al tot Flammingerien.</l>
<l>Hier binnen quam dat coude</l>
<l>Ende die reghen, soe menichfoude,</l>
<l>Dat si van node haer vaert</l>
<l>Nemen moesten thuus waert;</l>
<l n="5,4125"> Want coninc Philips hilt hem doe</l>
<l><pb n="560"/>Met passen bewaert alsoe,</l>
<l>Dat si hem niet toe en mochten,</l>
<l>Hoe gherne si hadden ghevochten.</l>
<l>Die hertoghe, om dese sake,</l>
<l n="5,4130"> Dede sijn carijn met ghemake</l>
<l>Vore trecken thuus waert.</l>
<l>Doen quam boetscap metter vaert</l>
<l>Tote Philipse, ende die mare,</l>
<l>Dat die hertoghe thuus wart ware;</l>
<l n="5,4135"> Want Philips lach tier wilen</l>
<l>Daer bi op ene mile,</l>
<l>Ende dat Eduwaert met sijnre ghewelt</l>
<l>Noch daer laghe op dat velt;</l>
<l>Maer een harde groot pas</l>
<l n="5,4140"> Daer tusschen hem beiden was.</l>
<l>Philips dochte, alsoe houde,</l>
<l>Dat hi Eduwaerde bestriden soude,</l>
<l>Om dat die hertoghe was ghekeert,</l>
<l>Ende heeft aldus gheordineert,</l>
<l n="5,4145"> Dat die coninc van Behem,</l>
<l>Die bisscop van Ludeke met hem,</l>
<l>Ende die oestheren ghemeen,</l>
<l>Die daer waren menich een,</l>
<l>Ende oec heren uut Vrancrike,</l>
<l n="5,4150"> Trecken souden ghemeenlike,</l>
<l>Ende dien pas overliden,</l>
<l>Ende Eduwaerde bestriden.</l>
<l>Doen dese heren ghereet waren,</l>
<l>Ende som over den pas ghevaren,</l>
<l n="5,4155"> Quam een man, ende brachte hem mare</l>
<l>Dat die hertoghe noch daer ware,</l>
<l><pb n="561"/>Ende dat si waren met allen</l>
<l>Neder te voet ghevallen,</l>
<l>Alse die zeghe wilden werven,</l>
<l n="5,4160"> Oft opt velt te samen sterven.</l>
<l>Doen die heren hoerden clare</l>
<l>Dat die hertoghe noch was dare,</l>
<l>Keerden si weder, harde saen,</l>
<l>Ende lieten dat striden staen;</l>
<l n="5,4165"> Maer Eduwaert ende die hertoghe</l>
<l>Verbeiden, met moede hoghe,</l>
<l>Op den velde na den strijt</l>
<l>Tote bi der vesper strijt</l>
<l>Tote bi der vesper tijt,</l>
<l>Wel ghescaert van smorghens vroech,</l>
<l n="5,4170"> Daer si hadden onghevoech</l>
<l>Van honghere ende dorste mede.</l>
<l>Doen pordense van der stede,</l>
<l>Ende elc nam sine vaert</l>
<l>Metten sinen thuus waert;</l>
<l n="5,4175"> Ende Eduwaert es weder ghetiet</l>
<l>TAntwerpen, daer hi sijn wijf liet.</l>
<l>Dit ghesciede, dat es waer,</l>
<l>Doe men screef dertienhondert jaer</l>
<l>Ende XXXIX, des sijt wijs,</l>
<l n="5,4180"> Omtrent die feeste Sinte Remijs,</l>
<l>Op enen saterdach, als ict versta,</l>
<l>Nu hoert voert wat volght hier na.</l>
</div>
<div type="chapter"><head type="chapter">VAN DEN VERBONDE DAT VLAENDREN, BRABANT ENDE HENEGOUWE TE SAMEN MAECTEN. 49.</head>
<l>Nu wart binnen Ghent verhaven</l>
<l><pb n="562"/>Een knape, niet rike van haven,</l>
<l n="5,4185"> Van gheenre groter gheboert,</l>
<l>Die soe wart ghetoghen voert,</l>
<l>Dat al dlant ane hem vel.</l>
<l>Spreken consti harde wel</l>
<l>Ende wart van groten ghewelde,</l>
<l n="5,4190"> Ende hiet Jacob van Artevelde,</l>
<l>Daer al dlant an viel sere</l>
<l>Ieghen den grave sinen here:</l>
<l>Dese Jacob bracht daer toe</l>
<l>Dat verbonden worden doe</l>
<l n="5,4195"> Eduwaert, coninc van Engelant,</l>
<l>Ende Vlaendren ende Brabant,</l>
<l>Ende die grave van Hollant mede,</l>
<l>Met consent van elker stede,</l>
<l>Ende dat vaste bechartereert,</l>
<l n="5,4200"> Ende met zeghelen gheconfirmeert,</l>
<l>Dat elc soude anderen wale</l>
<l>Helpen houden sine pale,</l>
<l>Ieghen elc lant ende elken here,</l>
<l>Ende dit soude dueren emmermere.</l>
<l n="5,4205"> Coninc Eduwaert, na desen doene,</l>
<l>Trac van Antwerpen metter woene</l>
<l>Al te Ghent in die stede,</l>
<l>Sijn wijf ende kindere mede,</l>
<l>Ende van daer trac hi te hant</l>
<l n="5,4210"> Over in Enghelant;</l>
<l>Maer hi gheloefde, in desen,</l>
<l>Dat hi in Vlaendren soude wesen</l>
<l><pb n="563"/>Tusschen dan en sinte Jans daghe,</l>
<l>Die in den midden somer ghelaghe,</l>
<l n="5,4215"> Ende daer op soe liet hi ghinder</l>
<l>Sijn vrouwe ende oec sijn kinder.</l>
<l>Te naesten Sinxenen, al te hant,</l>
<l>Trac die hertoghe van Brabant</l>
<l>Voer Tuunliveke, bi Camerike,</l>
<l n="5,4220"> Met sijnre ghemeente moghentlike,</l>
<l>Om van Hollant sgraven bede,</l>
<l>Daer omme dat hijt gherne dede;</l>
<l>Want van Vrancrike mijn heer Jan</l>
<l>Was comen daer met meneghen man,</l>
<l n="5,4225"> Om dat hi dat huus woude winnen,</l>
<l>Ende verslaen diere waren binnen;</l>
<l>Want die grave, dat ghijt wet,</l>
<l>Hadt van sijn hant beset,</l>
<l>Al en hordet hem niet toe.</l>
<l n="5,4230"> Dit woude heer Jan wreken doe;</l>
<l>Maer doen hi sach an</l>
<l>Int dander side soe meneghen man,</l>
<l>Onder Vlaminghe ende Brabantsoene,</l>
<l>Ende Heinewiere vroem ende coene,</l>
<l n="5,4235"> Hilt hi hem daer over enen pas,</l>
<l>Daer hi wel mede bewaert was.</l>
<l>Doen dit marcte die grave,</l>
<l>Dedi sijn lieden comen ave,</l>
<l>Ende stac int huus den brant ter vaert.</l>
<l n="5,4240"> Doen keerden si alle thuus waert.</l>
</div>
<div type="chapter"><head type="chapter"><pb n="564"/> HOE EDUWAERT DIE SCEPE VERSLOECH INT SWIN. 50.</head>
<l>Nu es comen Eduwaert</l>
<l>Over die zee, metter vaert,</l>
<l>Met een deel groter scepen,</l>
<l>Ende heeft dat Swin begrepen,</l>
<l n="5,4245"> Daer hi drie hondert scepe vant,</l>
<l>Die Philips daer hadde ghesant,</l>
<l>Die op die zee, weder ende voert,</l>
<l>Meneghen roef daden ende moert,</l>
<l>Ende alsoe verleeght hadden tSwin,</l>
<l n="5,4250"> Datter gheen goet mochte in,</l>
<l>Des grote breke hadde Vlaenderlant,</l>
<l>Ende oec Zeelant ende Brabant.</l>
<l>Desen scepen soe bestoet</l>
<l>Coninc Eduwaert metter spoet,</l>
<l n="5,4255"> Met enen sterken toeganghe,</l>
<l>Ende street met hen soe langhe</l>
<l>Dat hise int leste verwan.</l>
<l>Der Franchoise bleven daer dan</l>
<l>Dertich dusent (dat was groot);</l>
<l n="5,4260"> Die zee was van bloede root;</l>
<l>In menich scip men woet</l>
<l>Toten enkele in dat bloet.</l>
<l>Dit ghesciede, dat si u cont,</l>
<l>Op Sinte Jans Baptisten avont,</l>
<l n="5,4265"> Ende oec opten dach daerna,</l>
<l>Doe men screef, als ict versta,</l>
<l><pb n="565"/>Dusentich ende driehondert</l>
<l>Ende veertich, wien so es wondert.</l>
</div>
<div type="chapter"><head type="chapter">HOE DIE HERTOGHE MET EDUWAERDE VIEL VOER DOERNEKE. 51.</head>
<l>Nu sijn die Vlaminghe met allen</l>
<l n="5,4270"> An coninc Eduwaerde ghevallen,</l>
<l>Ende setten tsamen hare vaert</l>
<l>Met groter macht te Vrancrike waert,</l>
<l>Ende vielen voer Dornike al te hant,</l>
<l>Ende vermaenden van Brabant</l>
<l n="5,4275"> Den hertoghe, dat hi quame,</l>
<l>Ende hem der dinghen ane name,</l>
<l>Ende hilde sijn verbont,</l>
<l>Daer ic u vore af dede cont.</l>
<l>Die hertoghe woude hem bewaren,</l>
<l n="5,4280"> Ende es derwaert ghevaren,</l>
<l>Ghelijc dat ment ane hem sochte.</l>
<l>Sine ghemeente hi voer hem brochte.</l>
<l>Oec quam van Henegouwe Willem,</l>
<l>Zeelant ende Hollant met hem,</l>
<l n="5,4285"> Ghelre ende Gulike quamen mede:</l>
<l>Dese vielen alle voer die stede.</l>
<l>Die hertoghe met sijnre ghewelt</l>
<l>Viel in dees side der Scelt;</l>
<l>Maer die hertoghe hoerde mare,</l>
<l n="5,4290"> Dat Philips in wille ware</l>
<l>Te bestridene Eduwaerde:</l>
<l>Doen dedi maken, metter vaerde,</l>
<l><pb n="566"/>Brugghen van sterken scepen,</l>
<l>Daer hi die Scelt mede heeft begrepen,</l>
<l n="5,4295"> Ende trac over ten selven tiden</l>
<l>Om te hebbene tvoerstriden;</l>
<l>Want Philips, ter selver wilen,</l>
<l>Lach daer bi, omtrent twee milen,</l>
<l>Wel bewaert met passen doe,</l>
<l n="5,4300"> Daer men niet en mochte toe.</l>
<l>Dus sloech die hertoghe sijn ghetelt</l>
<l>In dander side van der Scelt,</l>
<l>Daer hi bleef ligghende dan,</l>
<l>Moghentlike met meneghen man.</l>
<l n="5,4305"> Op enen dach quam die mare</l>
<l>Dat Philips gheporret ware,</l>
<l>Ende Eduwaerde soude bestaen.</l>
<l>Die hertoghe was alsoe saen</l>
<l>Metten sinen daer ieghen ghekeert,</l>
<l n="5,4310"> Ende wel te voet ghebatelgeert,</l>
<l>Daer hi hilt soe langhe stont</l>
<l>Tote dat men hem dede cont,</l>
<l>Ende hi die waerhiet wel vernam</l>
<l>Dat Philips doen niet en quam.</l>
<l n="5,4315"> Dus keerdi tsinen ghetelde,</l>
<l>Ende bleef alsoe over Scelde,</l>
<l>Al den tijt dat men daer lach.</l>
<l>Ic wane datmen noit en sach</l>
<l>Soe vele volcs voer ene stede,</l>
<l n="5,4320"> Daermen soe luttel op dede.</l>
<l>Daer lach een die meeste coninc</l>
<l>Die sat in der werelt rinc.</l>
<l>Twee hertoghen ende vier graven,</l>
<l>Ende lantsheren, rijc van haven,</l>
<l n="5,4325"> <pb n="567"/> Die grave en sijn noch hertoghen,</l>
<l>Al sijn si anders sere vermoghen,</l>
<l>Ende oec hebben vele liede.</l>
<l>Nu hoert voert wat ghesciede:</l>
<l>Sgraven moeder van Henegouwe,</l>
<l n="5,4330"> Een goede vrouwe ende ghetrouwe,</l>
<l>Was Philips suster van Vrancrike,</l>
<l>Ende oec swegher die ghelike</l>
<l>Edewaerts van Enghelant:</l>
<l>Dese vrouwe onderwant</l>
<l n="5,4335"> Haer sere van desen saken,</l>
<l>Hoe si pays mochte maken,</l>
<l>Ende pijnder omme harde sere</l>
<l>An elken prince ende here;</l>
<l>Maer doet haer al ontvacht,</l>
<l n="5,4340"> Heeft si haer alsoe bedacht</l>
<l>Dat si aen den hertoghe comen es</l>
<l>Van Brabant, ende bat hem des,</l>
<l>Dat hi van dien saken</l>
<l>Pays oft vrede woude maken,</l>
<l n="5,4345"> Ende dat oec gheen prince en si</l>
<l>Diere beter toe ware dan hi;</l>
<l>Want alle die heren, te waren,</l>
<l>In elke partie sine maghe waren;</l>
<l>Ende waert dat men strede</l>
<l n="5,4350"> Soe en soude kerstenhede</l>
<l>Die scade nemmermeer verwinnen;</l>
<l>Ende won men die stat op die van binnen</l>
<l>Soe soudemen groot jammer scouwen</l>
<l>Ane maeghden ende ane vrouwen,</l>
<l n="5,4355"> Ane paepscap ende ane nonnen mede,</l>
<l>Diemen daer vonde in die stede;</l>
<l>Ende consti dorloghe ghebreken,</l>
<l><pb n="568"/>Dat mens hem ewelijc ere soude spreken.</l>
<l>Die hertoghe sach wel ende verstoet</l>
<l n="5,4360"> Datter vrouwen raet was goet,</l>
<l>Godlec ende oec eersam,</l>
<l>Soe dat hi hem der dinc ane nam,</l>
<l>Ende deder toe sijn beste,</l>
<l>Ende bracht daer toe int leste,</l>
<l n="5,4365"> Dattet quam tenen bestande,</l>
<l>Tusschen den heren ende den lande,</l>
<l>Tote op Sinte Jans Baptisten dach,</l>
<l>Die in midden somer ghelach.</l>
<l>Voer waer oec soe seide men dat,</l>
<l n="5,4370"> Dat beide de coninghe waren mat</l>
<l>Van den orloghe, ic segghe u hoe:</l>
<l>Eduwaert was tachter doe;</l>
<l>Want hem ghebrac silver ende gout,</l>
<l>Daer hi met ghelden soude sijn scout</l>
<l n="5,4375"> Sinen lieden; ende oec laghen</l>
<l>Te wets in den selven daghen</l>
<l>Sijn diere juwele, ende sijn crone.</l>
<l>Daer bi was hem die vrede scone.</l>
<l>Philips was oec svreden blide;</l>
<l n="5,4380"> Want siecte ende sterfte tien tide</l>
<l>Waren in sijn here soe groot,</l>
<l>Dat tfierendeel wel was doot.</l>
<l>Oec hadden si vele falien</l>
<l>Van drancke ende van vitalien.</l>
<l n="5,4385"> Dus waren si beide doe</l>
<l>Des bestants blide ende vroe.</l>
<l>Doen dit was screefmen, voerwaer,</l>
<l>Dertienhondert ende veertich jaer.</l>
<l><pb n="569"/>Doemen screef wel besondert</l>
<l n="5,4390"> Enenveertich ende dertienhondert,</l>
<l>Begonste die goede besceiden man</l>
<l>Heer Alaert van Os te bediken dan</l>
<l>(Die proest van Lovene was doe)</l>
<l>Dat goede lant van Lilloe;</l>
<l n="5,4395"> Want hi doen was bekant</l>
<l>Rentmeester van Brabant,</l>
<l>Dat hi vromelic toebrachte,</l>
<l>Met wijsheide ende met crachte</l>
<l>Ende met groten arbeide,</l>
<l n="5,4400"> Dien hi selve daer toe leide,</l>
<l>Doen dlant ghevloit hadde daer</l>
<l>Ontrent drienvijftich jaer.</l>
</div>
<div type="chapter"><head type="chapter">HOE DIE STAT VAN HOY VIEL AEN DEN HERTHOGHE. 52.</head>
<l>Hier na, int ander jaer,</l>
<l>Quam die stad van Hoy voerwaer</l>
<l n="5,4405"> Ane den hertoghe van Brabant,</l>
<l>Ende dede hem aldus bekant,</l>
<l>Dat si an hem vallen wilde</l>
<l>In dien dat hise te rechte hilde,</l>
<l>Ieghen horen here den bisscop,</l>
<l n="5,4410"> Die hem dicke liepe op,</l>
<l>Ende bescatte ende versloech,</l>
<l>Meer dant was int ghevoech.</l>
<l>Die hertoghe dachte, in sinen moet,</l>
<l><pb n="570"/>Dat die bisscop sinen overmoet</l>
<l n="5,4415"> Dicken te hem waert hadde ghekeert,</l>
<l>Ende dat hien dicke hadde onteert,</l>
<l>Hadde hijt moghen brenghen toe.</l>
<l>Die hertoghe ontfincse doe,</l>
<l>Ende si setten in sien hant</l>
<l n="5,4420"> Beide stat, borch ende lant;</l>
<l>Ende die hertoghe, sonder beiden,</l>
<l>Deedse weder thuus leiden</l>
<l>Met ghewapender hant, ende na dat</l>
<l>Soe besette hi borch ende stat</l>
<l n="5,4425"> Metten ghenen die hi begheerde,</l>
<l>Datten bisscop int herte deerde.</l>
<l>Die hertoghe dede clocken slaen</l>
<l>Ende orloghe ghebieden saen;</l>
<l>Die bisscop weder alsoe.</l>
<l n="5,4430"> Int leste bracht daer toe</l>
<l>Van Henegouwen die grave,</l>
<l>Dat men maecte hier ave</l>
<l>Te Leuwe ene dachvaert,</l>
<l>Daert tperlament viel wel haert;</l>
<l n="5,4435"> Want der claghen, tien tiden,</l>
<l>Vele waren in elke side.</l>
<l>Int leste soe bleef die twist</l>
<l>Sonder orloghe al ghechist.</l>
</div>
<div type="chapter"><head type="chapter">HOE DIE GRAVE VAN HOLLANT IN VRIESLANT BLEEF ENDE VAN DEN ORLOGHE IEGHEN DEN BISSCOP. DIE VAN LUDICK WAREN HAREN HERE TEGHEN. 53.</head>
<l>Niet langhe hier na, wet vorwaer,</l>
<l n="5,4440"> <pb n="571"/> Doe men screef dertienhondert jaer,</l>
<l>Ende xlv, min noch mere,</l>
<l>Wert verslaghen die jonghe here</l>
<l>Grave Willem van Hollant</l>
<l>(Dander daer alsoe ghenant)</l>
<l n="5,4445"> Van den Vriesen, dat was jammer groot;</l>
<l>Ende met hem bleven doot</l>
<l>Die edele liede meest twaren</l>
<l>Die int lant van Hollant waren,</l>
<l>Ende ander liede daer toe mede,</l>
<l n="5,4450"> Die waren uut ander stede,</l>
<l>Dat die grave hem selven dede,</l>
<l>Al met sijnre haestichede.</l>
<l>Int naetste jaer soe ghevel</l>
<l>Een orloghe swaer ende fel,</l>
<l n="5,4455"> Tusschen Ludick ende haren here,</l>
<l>Dat die menich becochte zere.</l>
<l>Die bisscop wert alsoe beraden</l>
<l>Dat hi Ludick woude scaden,</l>
<l>Ende vercreech daer toe meneghen man,</l>
<l n="5,4460"> Die in sijnre hulpen daer quam an,</l>
<l>Dat was die coninc van Behem,</l>
<l>Ende sijn outste sone met hem,</l>
<l>Die tier tijt, in ware dinc,</l>
<l>Woude sijn Almaensche coninc,</l>
<l n="5,4465"> Ende vander Marken die grave</l>
<l>(Die bisscop wasser broeder ave),</l>
<l>Die grave van Loen, ende andre heren mede,</l>
<l>Die ic late hier ter stede.</l>
<l>Die van Ludick worden doe</l>
<l n="5,4470"> In haer stad beraden alsoe,</l>
<l><pb n="572"/>Dat si ute waren comen,</l>
<l>Ende hadden een velt ghenomen,</l>
<l>Daer si verbeiden wouden</l>
<l>Der gheenre die comen souden;</l>
<l n="5,4475"> Maer si hadden hen, dats waer,</l>
<l>Met eenre gracht bewaert daer,</l>
<l>Daer men in moeste tenen gate,</l>
<l>Om haer vordeel ende haer bate.</l>
<l>Daer soe sloech met stouten sinne</l>
<l n="5,4480"> Die here van Valkenborch inne,</l>
<l>Als die waende, als ict versta,</l>
<l>Dat hem dandere volgheden na.</l>
<l>Daer soe bleef die here doot,</l>
<l>Ende met hem een groot conroet</l>
<l n="5,4485"> Van ridderen ende van knapen,</l>
<l>Die vrome waren ter wapen.</l>
<l>Ten eersten dat dit was ghedaen</l>
<l>Trac die bisscop henen saen;</l>
<l>Ende al die met hem quamen</l>
<l n="5,4490"> Trocken achterwaert te samen,</l>
<l>Alsoe menighen wech, alsoe menich hoot.</l>
<l>Hier moegdi horen wonder groot,</l>
<l>Dat dese grote here vermaert</l>
<l>Alsoe trocken achterwaert,</l>
<l n="5,4495"> Onghestreden, clein ende groot,</l>
<l>Ende lieten haren maech daer doot</l>
<l>Onghewroken op dat velt.</l>
<l>Dits groot wonder, waer ment vertelt.</l>
<l>Eer dit aldus ghesciede,</l>
<l n="5,4500"> Hadden die Ludicksche liede</l>
<l>Te samen ghesworen dat si</l>
<l>Elc anderen souden staen bi,</l>
<l>Ieghen haren here den bisscop,</l>
<l><pb n="573"/>Ende daer deden si ede op</l>
<l n="5,4505"> Dat si souden, sonder begheven,</l>
<l>Elc bi anderen sterven ende leven.</l>
<l>Dit was Ludick ende Hoy die stede,</l>
<l>Tongren ende Sintruden mede,</l>
<l>Ende dat steken van Dinant,</l>
<l n="5,4510"> Ende daer toe al des bisscops lant:</l>
<l>Dese wouden haren here</l>
<l>Ghedwonghen hebben vort mere,</l>
<l>Ende oec alle haer ommesaten.</l>
<l>Niemant en sal hem verlaten</l>
<l n="5,4515"> Op sijns selfs here cracht:</l>
<l>Het leit al aen Gods macht.</l>
<l>Coninc David scrijft al open:</l>
<l>Het es in Gode beter hopen</l>
<l>Dant is in den mensche.</l>
<l n="5,4520"> Dits een woord van wensche.</l>
<l>Hier bi die ghemeente waert</l>
<l>Soe groot van moede ende soe haert,</l>
<l>Dat hem int leste haer dinc</l>
<l>Ter groter scade verghinc,</l>
<l n="5,4525"> Als ic u hier na sal segghen al,</l>
<l>Daert tijt is ende stede hebben sal.</l>
</div>
<div type="chapter"><head type="chapter">HIER GAEN INNE DIE JAREN VAN DER JAMMERHEIT VAN MANSLACHT. 54.</head>
<l>Doen men screef dertienhondert vorwaer</l>
<l><pb n="574"/>Ende oec sessenveertich jaer,</l>
<l>Quam Eduwaert met sijnre partien</l>
<l n="5,4530"> Over die zee in Normandien,</l>
<l>Ende belach een stat hiet Cane:</l>
<l>Die ghinc hi so hardelijc ane</l>
<l>Dat hise met crachte wan,</l>
<l>Ende versloech daer meneghen man.</l>
<l n="5,4535"> Van daer troc hi over die Seine,</l>
<l>In midden van der Vrancscher pleine,</l>
<l>Tot bi Parijs, met brande</l>
<l>Ende met roeve menegherande,</l>
<l>Over dOese ende die Somme;</l>
<l n="5,4540"> Want si en mochten niet al omme.</l>
<l>Int lant van Potau quam hi saen:</l>
<l>Daer wart hi swaerlike bestaen</l>
<l>Van Philips van Vrancrike,</l>
<l>Diene bestoet moghentlike</l>
<l n="5,4545"> Met meneghen here groot,</l>
<l>Die daer meest bleven doot.</l>
<l>Die coninc van Bemen bleef daer,</l>
<l>Ende Philips broeder, dats waer,</l>
<l>Die grave was van Alenchoen;</l>
<l n="5,4550"> Oec soe bleef daer doot doen</l>
<l>Die grave van Vlaendren met,</l>
<l>Ende menich lantshere, dat wet.</l>
<l>Philips bevalt sinen paerde</l>
<l>Ende reet in Amyens sijnre vaerde.</l>
<l n="5,4555"> Daer soe bleven in den nijdspele</l>
<l>Dertichdusent vlocs, dats vele,</l>
<l>Die al meest nochtan, twaren,</l>
<l>Ute Philips partie waren.</l>
<l><pb n="575"/>Ende Eduwaert trac vast voert</l>
<l n="5,4560"> Ende belach Kalis die poert,</l>
<l>Daer hi voer viel, voerwaer,</l>
<l>In dit vorseide jaer,</l>
<l>Ontrent op Sinte Gielis dach:</l>
<l>Daer hi een jaer voer lach,</l>
<l n="5,4565"> Niet vele min eer hi dan</l>
<l>Sinen wille daer af gewan.</l>
<l>Dat ic dit hebbe vertiet</l>
<l>Dat en is sonder sake niet;</l>
<l>Mer hets om dinc, als ic versta,</l>
<l n="5,4570"> Die licht volghen sal hier na.</l>
<l>Die de yeesten van al desen</l>
<l>Horen wil of lesen,</l>
<l>Ga ten boecke ende lese int licht,</l>
<l>Dat ic daer af heb ghedicht;</l>
<l n="5,4575"> Want dese yeesten en horen niet</l>
<l>Toten Brabantschen iet.</l>
</div>
<div type="chapter"><head type="chapter">VAN TWEE HUWELIKEN DIE GHEMAECT WAREN VORE KALEYS. 55.</head>
<l>Nu doen Eduwaert voer Kaleys lach,</l>
<l>Als ic u voren dede ghewach,</l>
<l>Soe maecte hi twee huwelike:</l>
<l n="5,4580"> Deene was van Lodewike,</l>
<l>Die grave van Vlaendren was dan;</l>
<l>Daer woude hi sijnre dochter brenghen an,</l>
<l>Wies vader Eduwaert met ghewelt</l>
<l>Versloech te Cressi op dat velt.</l>
<l n="5,4585"> Des graven moeder ende vader</l>
<l><pb n="576"/>Woenden in Vrancrike beide gader,</l>
<l>Ende hadden Vlaendren geruumt beide,</l>
<l>Om haers volcs ombescheidenheide.</l>
<l>Doen de grave vernam die mare</l>
<l n="5,4590"> Dat sijn vader ende moeder doot ware,</l>
<l>Quam hi saen in Vlaendrenlant,</l>
<l>Om te proevene of hem te hant</l>
<l>Iet te bat soude moghen gaen,</l>
<l>Dant sinen vader had ghedaen;</l>
<l n="5,4595"> Doch wart hi ontfaen voer here;</l>
<l>Maer in alsulken kere,</l>
<l>Als si sinen vader hilden</l>
<l>Si desen oec houden wilden.</l>
<l>Hi moest singhen alsulken sanc</l>
<l n="5,4600"> Als si wilden, wast cort of lanc.</l>
<l>Int leste si hem vore leiden</l>
<l>Dat hi moeste, sonder beiden,</l>
<l>Eduwaerts dochter sonder waen</l>
<l>Tot enen wive ontfaen,</l>
<l n="5,4605"> Ende dat dat emmer moeste wesen.</l>
<l>Die grave antwoerde te desen</l>
<l>Vele redenen scoene ende goede,</l>
<l>Ende dat hem dat niet te doen en stoede;</l>
<l>Want die coninc in corten daghen</l>
<l n="5,4610"> Sinen vader hadde verslaghen,</l>
<l>Ende dat hi oec niet en ware soe coene</l>
<l>Eneghen huwelic te doene</l>
<l>Buten moeder ende vrienden rade,</l>
<l>Ende dat hijs emmer niet en dade.</l>
<l n="5,4615"> Dit en bescoet cort noch lanc,</l>
<l>Si namene ieghen sinen danc,</l>
<l>Ende voerdene, metter vaert,</l>
<l><pb n="577"/>Vore Kaleys tot Eduwaert,</l>
<l>Ende deden hem die joncfrouwe</l>
<l n="5,4620"> Sijns ondancs doen ondertrouwe;</l>
<l>Ende daer na al te hant</l>
<l>Keerde hi in Vlaenderlant,</l>
<l>Al of hi woude bereiden</l>
<l>Sijnre bruloft bescheiden,</l>
<l n="5,4625"> Ende is al heimelike</l>
<l>Ontreden in Vrancrike,</l>
<l>Ende vertrac sinen maghen, twaren,</l>
<l>Hoe hi hadde ghevaren.</l>
<l>Hier na suldi verstaen</l>
<l n="5,4630"> Hoe hi huwelic heeft ghedaen</l>
<l>Aen tshertoghen dochter van Brabant,</l>
<l>Alsoe als mi es becant.</l>
</div>
<div type="chapter"><head type="chapter">VAN DEN ANDEREN HUWELIKE DAT EDUWART MAECTE. 56.</head>
<l>Dander huwelic, dat Eduwaert</l>
<l>Toe woude brenghen metter vaert,</l>
<l n="5,4635"> Dat was van sijnre suster sone:</l>
<l>Hertoghe van Ghelre was die gone,</l>
<l>Een jonghelinc van xij jaren:</l>
<l>Die dwanc hi daer toe, twaren,</l>
<l>Dat hi trouwen moeste dan</l>
<l n="5,4640"> Des marcgraven dochter van</l>
<l>Gulec; waest lief of leet</l>
<l>Hi moest doen sijns oems beheet;</l>
<l>Nochtan soe seide hi sere</l>
<l><pb n="578"/>Daer teghen, die jonghe here;</l>
<l n="5,4645"> Alsoe jonc als hi was doe,</l>
<l>Ende toender dese redene toe:</l>
<l>Dat voermaels een soendinc</l>
<l>Ghemaect was, in ware dinc,</l>
<l>Dat den meneghen was becant,</l>
<l n="5,4650"> Tusschen den hertoghe van Brabant</l>
<l>Ende sinen here sinen vader,</l>
<l>Ende dat hi dat al gader</l>
<l>Houden wilde onghebroken,</l>
<l>In welc soendinc was ghesproken:</l>
<l n="5,4655"> Soe wanneer dat hi quame tsijnre oude</l>
<l>Ende tsinen jaren, dat hi soude</l>
<l>Shertoghen dochter trouwen dan,</l>
<l>Ende wesen haer wettelic man,</l>
<l>Ende dat sijn vader, voer sijn doot,</l>
<l n="5,4660"> Hem bat, met ernste groot,</l>
<l>Dat hi wel stonde in dat belof,</l>
<l>Ende des niet en ghinghe of.</l>
<l>Maer, wat hi seide daer toe,</l>
<l>Dat kint wart bedwonghen doe</l>
<l n="5,4665"> Dat hi die joncvrouwe moest trouwen.</l>
<l>Hier soe machmen wonder scouwen,</l>
<l>Dat soe jonghe jonghelinc</l>
<l>Hem soe wel hoede selker dinc,</l>
<l>Dat hi der joncfrouwen niet en dede</l>
<l n="5,4670"> Daer men huwelic volmaect mede.</l>
<l>Dat wisten si wel voerwaer,</l>
<l>Die by den kinderen waren daer;</l>
<l>Ende binnen corten tiden, daer naest,</l>
<l>Reet die jonghelinc metter haest</l>
<l n="5,4675"> Heimelic van daer, met liste,</l>
<l><pb n="579"/>Dats niemant daer en wiste,</l>
<l>Ende sijn broederken daer mede,</l>
<l>Ende en hilden tijt noch stede</l>
<l>Voer dat si beide tsamen</l>
<l n="5,4680"> TAntwerpen in die stat quamen,</l>
<l>Daer si ten selven stonden</l>
<l>Den hertoghe van Brabant vonden,</l>
<l>Diese ontfinc met groter weerde,</l>
<l>Ende gaf hen cledere ende peerde,</l>
<l n="5,4685"> Ende bleven bi den hertoghe daer,</l>
<l>Als ic u sal segghen hier naer.</l>
</div>
<div type="chapter"><head type="chapter">VAN HUWELIKE DER KINDREN SHERTOGHEN. 57.</head>
<l>Doen Eduwaert lach in Brabant,</l>
<l>Als ic vore dede becant,</l>
<l>Waert ghemaect eene vorwaerde</l>
<l n="5,4690"> Tusschen den hertoghe ende Eduwaerde,</l>
<l>Als dat shertoghen dochter scone</l>
<l>Soude hebben Eduwaerts sone,</l>
<l>Ende om dat si na maghe waren,</l>
<l>Soe gheloofde Eduwaert twaren</l>
<l n="5,4695"> Dat hi, binnen den coste sijn,</l>
<l>Binnen sekeren termijn</l>
<l>An den paus soude impetreren,</l>
<l>Dat hier mede soude dispenseren;</l>
<l>Ende, overlede den termijn,</l>
<l n="5,4700"> Soe soude die vorwaerde niet sijn.</l>
<l>Eduwaert sende, dat es waer,</l>
<l>Sijn eersame bode hier naer</l>
<l><pb n="580"/>Toten paus tAvengoen,</l>
<l>Maer die paus en wouts niet doen,</l>
<l n="5,4705"> Watmen aen hem sochte doen;</l>
<l>Want Philips wout alsoe.</l>
<l>Aldus, als ghi na hier siet,</l>
<l>Soe bleef dat huwelic niet.</l>
<l>Aldus benam sekerlike</l>
<l n="5,4710"> Coninc Philips van Vrancrike</l>
<l>Dat die hertoghe, hier noch ghinder,</l>
<l>Bestaen en const sijn kinder;</l>
<l>Want hi en constese nerghen bestaden</l>
<l>Eersamelic aen haer gaden,</l>
<l n="5,4715"> Die paus en hadde, dat ghijt wet,</l>
<l>Moeten dispenseren daer met,</l>
<l>Ende Philips hielt die paus in dien</l>
<l>Dat hijt nerghens en liet ghescien,</l>
<l>Daer hem enichsins dochte</l>
<l n="5,4720"> Dat hem onstade doen mochte,</l>
<l>Soe dat men duchte dat van desen</l>
<l>Brabant sonder oir soude wesen.</l>
<l>Doen die hertoghe sach al bloet</l>
<l>Dat sijn kinder werden groot,</l>
<l n="5,4725"> Ende het al aen Philipse stoet,</l>
<l>Liet hi sincken sinen moet,</l>
<l>Die hi droech te Philips waert,</l>
<l>Die hem dicke hadde ghedaert,</l>
<l>Alsoe dat hi sijn kinder bestade</l>
<l n="5,4730"> Een deel alsoet Philips gaedde.</l>
<l>Sinen outsten sone Heinrike</l>
<l>Bestaedde hi in Vrancrike,</l>
<l>Aen heer Jans dochter, sijt seker das,</l>
<l>Die Philips outste sone was,</l>
<l n="5,4735"> <pb n="581"/> Mer si en was noch, te waren,</l>
<l>Out meer dan van vijf jaren,</l>
<l>Die van vader ende van moeder bede</l>
<l>Bestonden ten derden lede.</l>
<l>Godevaert, sinen joncsten sone,</l>
<l n="5,4740"> Bestaedde hi in Borboen,</l>
<l>An des hertoghen dochter dare.</l>
<l>Dat ic u segghe dats ware.</l>
<l>Joncfrouwe Margriete, die dochter sijn,</l>
<l>Die scone was ende van doechden fijn,</l>
<l n="5,4745"> Gaf hi van Vlaendren den grave,</l>
<l>Daer ic u hier voer seide ave.</l>
<l>Sijnre joncster dochter Marien,</l>
<l>Daermen alle goet af mach lien,</l>
<l>Gafmen, als ic u toeghe,</l>
<l n="5,4750"> Van Ghelren den hertoghe,</l>
<l>Die alsoe ontreet sinen oem,</l>
<l>Als ic u vore dede goem.</l>
<l>Ende al dese waren</l>
<l>Na ghemaghe twaren;</l>
<l n="5,4755"> Nochtan dispenseerde daer met</l>
<l>Die seste Clement, dat wet,</l>
<l>Alsoet doen Philips begeerde,</l>
<l>Wiens wille hi niet en weerde.</l>
<l>Sijn outste dochter Johanne</l>
<l n="5,4760"> Was voer comen te manne,</l>
<l>Aen den grave van Hollant,</l>
<l>Die doot bleef in der Vriesen lant:</l>
<l>Scoene was hi ende wel gheraect</l>
<l>Ende van doechden wel volmaect.</l>
<l n="5,4765"> Gheen kint en liet hi van hare:</l>
<l><pb n="582"/>Dat was Brabant sere contrare.</l>
</div>
<div type="chapter"><head type="chapter">VAN DER SCOFFELTUEREN DIE HI HADDE VAN DEN LANDE VAN LUDICKE. 58.</head>
<l>Als God, die sonder einde leeft,</l>
<l>Den mensche seghe ende voerspoet gheeft,</l>
<l>Ende hi dan hem verheft daer in,</l>
<l n="5,4770"> Soe acht God sijns te min,</l>
<l>Ende gheeften namaels alsoe vele scaden</l>
<l>Als hi hem voer gaf ghenaden.</l>
<l>Aldus eest, wildijt verstaen,</l>
<l>Met dien van Ludic vergaen:</l>
<l n="5,4775"> Om dat si hadden eens voerspoet</l>
<l>Soe wies hem soe hoghe dien moet,</l>
<l>Dat hem in hen selven dochte</l>
<l>Datse niement deren en mochte,</l>
<l>Ende trocken uut met groter scaren,</l>
<l n="5,4780"> Als liede die sonder sin waren,</l>
<l>In den lande, voer ende weder,</l>
<l>Ende werpen sterke huse ter neder,</l>
<l>Die edele lieden vorwaer</l>
<l>Hadden in den lande daer,</l>
<l n="5,4785"> Ende wouden des bisscops lant</l>
<l>Al besetten na haer hant,</l>
<l>Ghelijc als dat ghemeine diet</l>
<l>In Vlaendren plach ende noch pliet.</l>
<l><pb n="583"/>Dit volc had ghecoren dan</l>
<l n="5,4790"> Enen molre tot enen hoeftman,</l>
<l>Ghelijc dat daer te voren</l>
<l>Die Vlaminghe hadden ghecoren</l>
<l>Jacob van Artenvelde,</l>
<l>Daermen vele wonders af telde.</l>
<l n="5,4795"> Int leste sijn si met allen</l>
<l>Voer Herkenteel ghevallen,</l>
<l>Een starc huus ende goet,</l>
<l>Dat daer op die Mase stoet.</l>
<l>Heer Reinare, die goede man,</l>
<l n="5,4800"> Dien dat huus toehorede dan,</l>
<l>Was hier omme in groot verdriet;</l>
<l>Mer hi en constes gheweren niet,</l>
<l>Noch oec sijn here die bisscop.</l>
<l>Selken raet had hi daer op,</l>
<l n="5,4805"> Dat si troken al te hant</l>
<l>Aen den hertoghe van Brabant,</l>
<l>Ende baden hem, met ernste groot,</l>
<l>Dat hi hem hulpe in sulker noot,</l>
<l>Ende dat hise onsetten wilde,</l>
<l n="5,4810"> Ende men seker van hem hilde,</l>
<l>Ende hi sijn man daer af ware,</l>
<l>Ende datmen dat vonde clare.</l>
<l>Die bisscop claghede mede dare</l>
<l>Sijn misquaem, groot ende sware,</l>
<l n="5,4815"> Ende bat hem, met groten moede,</l>
<l>Dat hi hem in staden stoede,</l>
<l>Of hi soude des lants moeten begheven,</l>
<l>Ende een bisscop sijn verdreven;</l>
<l>Ende der heiligher kerken rechte,</l>
<l n="5,4820"> <pb n="584"/> Die toe hoorden Sinte Lambrechte,</l>
<l>Souden al te nieute keren,</l>
<l>Ende dat hi met Gode ende met eren</l>
<l>Dese dinc mochte wederstaen,</l>
<l>Ende groten loen daer af ontfaen.</l>
<l n="5,4825"> Oec soe waren ter selver stede</l>
<l>Vorwaerden ghesproken mede,</l>
<l>Die mi niet wel en sijn cont,</l>
<l>Soe dat die hertoghe tier stont</l>
<l>Metten bisscop soe wart beraden,</l>
<l n="5,4830"> Dat hi hem woude staen in staden,</l>
<l>Ende nam al te hant sine vaert</l>
<l>Met sinen volke te Ludic waert;</l>
<l>Mer, eer si daer comen connen,</l>
<l>Was Herkenteel ghewonnen,</l>
<l n="5,4835"> Ende af gheworpen in den gront,</l>
<l>Dat soe hoghe ende vaste stont.</l>
<l>Die hertoghe van Ghelre twaren</l>
<l>Woude met sinen sweer varen,</l>
<l>Ende oec die grave van Loen.</l>
<l n="5,4840"> Int bisdom trocken si doen,</l>
<l>Tot bi Waleme met allen,</l>
<l>Daer si sijn nedergevallen,</l>
<l>Daer si doegden groten noot</l>
<l>Van den reghene, die was soe groot.</l>
<l n="5,4845"> Op enen vridach soe was dat,</l>
<l>Dat al den dach was soe nat.</l>
<l>Daer quamen die Ludickeren</l>
<l>Seer stoutelic ter weren,</l>
<l>Wel met dertichdusent mans,</l>
<l n="5,4850"> Als beschermeren des lants,</l>
<l>Die thant, al sonder letten,</l>
<l>Dat lant wilden ontsetten,</l>
<l><pb n="585"/>Ende boden velt ende strijt,</l>
<l>Sonder enich respijt,</l>
<l n="5,4855"> Mer om dat soe reghende doe</l>
<l>En constmen doe niet comen toe.</l>
<l>Des morgens vroech, in ware dinc,</l>
<l>Eer die sonne wel opghinc,</l>
<l>Bestreden die vianden al te hant</l>
<l n="5,4860"> Den hertoghe van Ghelrelant,</l>
<l>Met enen toe houwe groot;</l>
<l>Daer een deel bleven doot</l>
<l>Van sinen besten, dats ware,</l>
<l>Die hi met hem brachte dare.</l>
<l n="5,4865"> Daer was dien goeden jonghen man</l>
<l>Een deel tachter aen gedaen dan;</l>
<l>Maer doen den heren quam die mare</l>
<l>Dat Ghelre bestreden ware,</l>
<l>Quamen si te hulpen te hant,</l>
<l n="5,4870"> Riepen si <hi rend="italic">Limborch! Brabant!</hi> </l>
<l>Ende worden die viande vervaert</l>
<l>Ende maecten hem te Ludic waert,</l>
<l>Ende in dat vlien ende dat jaghen</l>
<l>Wert des volcs daer verslaghen</l>
<l n="5,4875"> Omtrent vijftien dusent, tien daghe.</l>
<l>Dat seiden dieghene die dit saghen.</l>
<l>Die te live bleven ontvloen</l>
<l>In Ludick ende in Hoy doen.</l>
<l>Heinric van Brabant voerwaer</l>
<l n="5,4880"> Waert ridder ghemaect daer.</l>
<l>Doen die van Sint Truden dat saghen,</l>
<l><pb n="586"/>Hebben si hem op ghedraghen</l>
<l>Den hertoghe van Brabant,</l>
<l>Diese ontfinc al te hant.</l>
<l n="5,4885"> Oec dede hi vellen tier stont</l>
<l>Maleme in den gront,</l>
<l>Dat Brabant daer te voren</l>
<l>Ghedaen hadde meneghen toren.</l>
<l>Dus bracht die hertoge van Brabant</l>
<l n="5,4890"> Den bisscop weder in sijn lant,</l>
<l>Soe dat hier in es bleven,</l>
<l>Daer hi bi na was uut verdreven,</l>
<l>Ende mijn here Sinte Lambrecht</l>
<l>Behielt der kerken recht.</l>
<l n="5,4895"> Dit ghesciede voerwaer</l>
<l>Doemen screef Ons Heren jaer</l>
<l>Dertien hondert ende veertach</l>
<l>Ende vij, opten saterdach,</l>
<l>Daer op lach ter selver stont</l>
<l n="5,4900"> Sente Marien Magdalenen avont.</l>
</div>
<div type="chapter"><head type="chapter">VAN DER GHEMEINTEN. 59.</head>
<l>In ouden yeesten hebbic ghelesen</l>
<l>Dat die ghemeente die sijn gheresen,</l>
<l>Ende hem verheven soe sere,</l>
<l><pb n="587"/>Dat si verdreven haren here,</l>
<l n="5,4905"> Ende verdructense ooc twaren</l>
<l>Die van goeden comen waren;</l>
<l>Want edelheit ende onedelheit</l>
<l>Sijn contrarie, voer waer gheseit,</l>
<l>Ende twee contrarien en moghen niet</l>
<l n="5,4910"> Te gader staen, wats gheschiet,</l>
<l>Alsoe ons wel maect ghewes</l>
<l>Die wise Aristotiles;</l>
<l>Maer, hoe hoghe si climmen, int deinde</l>
<l>Vielen si neder met groter sceinde.</l>
<l n="5,4915"> Wet dat ghemeinte ombedwonghen</l>
<l>Alder scamelheit es ontspronghen;</l>
<l>Want hare haet is sekerlike</l>
<l>Op wel gheborene ende rike.</l>
<l>Orosius seit in sijnre schrifturen:</l>
<l n="5,4920"> Als die ghemeente wert in rueren</l>
<l>Salmen altoes duchten des,</l>
<l>Dat lant verloren es;</l>
<l>Mer als ridderen ende knapen</l>
<l>In rueren werden ter wapen,</l>
<l n="5,4925"> Soe salmen hopen al te hants</l>
<l>Dat orbaer es des lants.</l>
<l>Als een ghemeente es in roeren</l>
<l>Soe pleghen si vremder voeren,</l>
<l>Soe loept dat volc hier ende daer,</l>
<l n="5,4930"> Recht oft sinloes waer,</l>
<l>Soe settet al sinen toren</l>
<l>Op rike liede ende wel gheboren:</l>
<l>Die willen si ontliven</l>
<l>Of des lants verdrieven,</l>
<l n="5,4935"> Ende al die haerthede,</l>
<l>Die men hen noit mesdede,</l>
<l><pb n="588"/>Willen si dan al wreken.</l>
<l>Selke willen haer huuse breken;</l>
<l>Sulc wil wreken al gader</l>
<l n="5,4940"> Dat men ye misdede sinen ouden vader,</l>
<l>Ende wie daer seide ieghen</l>
<l>Worden verslaghen, sonder beden;</l>
<l>Si willent al hebben doot.</l>
<l>Haer onbesceidenheit is soe groot,</l>
<l n="5,4945"> Ende soe ongheraect met allen,</l>
<l>Datse weder in dassche vallen,</l>
<l>Ende meer versmaden worden twaren,</l>
<l>Dan si te voren ye ghewaren;</l>
<l>Want onghelijc, sonder waen,</l>
<l n="5,4950"> En mach emmer niet te gader staen.</l>
<l>Ende eest dat sonder wanc</l>
<l>In Vlaendren duert dus lanc,</l>
<l>Het sal nochtan onverhoet</l>
<l>Ter neder vallen, alstmen minst moet.</l>
</div>
<div type="chapter"><head type="chapter">VAN DEN GHEESSELAREN. 60.</head>
<l n="5,4955"> In des hertoghen Jans tiden</l>
<l><pb n="589"/>Soe moest die heilighe kerke liden</l>
<l>Ende doeghen swaerlike;</l>
<l>Want een deel uut Oestrike</l>
<l>Quamen, met groter partien,</l>
<l n="5,4960"> Ende uten lande van Hongherien,</l>
<l>Jonc, out, clein ende groot,</l>
<l>Om die vrese van der doot.</l>
<l>Leke, papen, ende clercken</l>
<l><pb n="590"/>Quamen, met hopen even sterke,</l>
<l n="5,4965"> Ute oeste al int weste,</l>
<l>Uut menighe stat ende veste.</l>
<l>Si ghinghen xxxiij daghe</l>
<l>Ende enen halven; met selke slaghe</l>
<l>Sloeghen si op haer lijf al bloet,</l>
<l n="5,4970"> Dattert bloet uut liep al roet,</l>
<l>Met gheeselen die yseren waren.</l>
<l>Dese, na mijns sin verclaren,</l>
<l>Hadden een penitence cleet.</l>
<l>Daer toe hadden si ghereet</l>
<l n="5,4975"> Ene hoyke ende enen hoet.</l>
<l>Waer si quamen metter spoet</l>
<l>Songen si alle enen sanc,</l>
<l>Die hem gheduerde even lanc</l>
<l>Dat si hem met gheeselen sloeghen,</l>
<l n="5,4980"> Ende daer na even wel voeghen</l>
<l>Dochte, als si er scieden of:</l>
<l>Ende dien hieten si Onser Vrouwen lof.</l>
<l>Dese verboden dobbel spel</l>
<l>Ende luxurie alsoe wel,</l>
<l n="5,4985"> Ende si verboden diere eden,</l>
<l>Ende versoende menighe veeden,</l>
<l>Diemen niet versoenen en conde.</l>
<l>Al scheen dbeghin goet van gronde</l>
<l>Dende hadde gheworden swaer</l>
<l n="5,4990"> Der heiligher kerken, wet voerwaer,</l>
<l>Hadt alsoe bliven gaende;</l>
<l>Want waer si lien, sittende of staende,</l>
<l>Of ligghende, des sijt vroet,</l>
<l>Die ghelieten al verwoet;</l>
<l n="5,4995"> Ende die men seide dat waren beseten</l>
<l>Dien wouden si hem vermeten</l>
<l><pb n="591"/>Dat si die al te hant</l>
<l>Ghenesen souden van den viant,</l>
<l>Ende hem doen rumen die stede:</l>
<l n="5,5000"> Dat soude doen haer heilichede.</l>
<l>Dus ghinghen si den viant manen;</l>
<l>Si wouden weten, ende niet wanen,</l>
<l>Dat si waren machtiger bet</l>
<l>Dan enich priester van der wet.</l>
<l n="5,5005"> Selke seide dat hi, ter sulker stat,</l>
<l>Met Gode selve dranc ende at;</l>
<l>Selc die seide oec, in trouwen,</l>
<l>Dat hi selve sprac met Onser Vrouwen,</l>
<l>Ende dat hi Gode had vonden</l>
<l n="5,5010"> Met sinen openen bloedighen wonden,</l>
<l>Ende dat hi hem hiet, sonder waen,</l>
<l>Dat hi hem soude met gheeselen slaen.</l>
<l>Selc die droech die doot aen een cleet,</l>
<l>Ende seide den volke ghereet</l>
<l n="5,5015"> Dat sijn gheselle, sonder waen,</l>
<l>Van der doot waer opghestaen.</l>
<l>Selc brochten met haren partien</l>
<l>Een gans, voer waer ic lie,</l>
<l>Ende seiden dat si hem naer</l>
<l n="5,5020"> Van miraculen volghden daer.</l>
<l>Als een in haer gheselscap sterf,</l>
<l>Die hem van der doot bedarf,</l>
<l>Dien voerden si, voerwaer weet dat,</l>
<l>Dore elc dorp ende elc stat</l>
<l n="5,5025"> Met hem, al tot si te samen</l>
<l>Weder te hare poert quamen.</l>
<l>Selke dede een silveren cruce maken</l>
<l>Ende vertellen, in hare spraken,</l>
<l>Den lieden dat se Onse Vrouwe brochte,</l>
<l n="5,5030"> Uten hemel, diese wrochte.</l>
<l>Dus maecten si tvolc al blint,</l>
<l><pb n="592"/>Waer si quamen al omtrint,</l>
<l>Met dus ghedanen herisien,</l>
<l>Dat tvolc met groten partien</l>
<l n="5,5035"> Aen hen vielen, waer si quamen.</l>
<l>Dus setten si hem alle te samen</l>
<l>Ieghen die papen van der kerken,</l>
<l>Te lachteren der papen werken,</l>
<l>Ende haers selfs prijsden si sere,</l>
<l n="5,5040"> Ende daden, met enen subtilen kere,</l>
<l>Den joden oec in Brabant pine:</l>
<l>Si leiden hen ane van fenine,</l>
<l>Dat si hadden ter menegher stede,</l>
<l>Om dat si dat kerstenhede</l>
<l n="5,5045"> Al te male souden bederven;</l>
<l>Daer bi moesten die joden sterven.</l>
<l>Die hertoghe Jan, sonder waen,</l>
<l>Dede die joden alle vaen.</l>
<l>Selc wart verbrant, selc verslaghen,</l>
<l n="5,5050"> Ende selc int water ghedraghen.</l>
<l>Dus verloren si alle dleven.</l>
<l>Dit hadden die broeders alle bedreven.</l>
<l>Ende als die manne dus ghinghen</l>
<l>Wouden die wive, in ware dinghen,</l>
<l n="5,5055"> Ghelijc den broederen susteren worden,</l>
<l>Ende als si int broederscap waren ghetorden</l>
<l>Soe wederstont die clergie,</l>
<l>Met hare cracht, dese heresie,</l>
<l>Soe dat al te nieute ghinc.</l>
<l n="5,5060"> Dus ghevielen dese dinc,</l>
<l>Alsmen dertien hondert screef</l>
<l>Ende xlix, ende dit bleef</l>
<l>Toter helft, dat men daer nare</l>
<l><pb n="593"/>Screef dertien hondert ende L jare,</l>
<l n="5,5065"> Int jaer van gracien bekent</l>
<l>Onder den sesten paus Clement.</l>
</div>
</div>
</body>
</text>
</TEI.2>
